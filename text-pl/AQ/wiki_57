<doc id="3689018" url="https://pl.wikipedia.org/wiki?curid=3689018" title="Czerwony upiór z Grodźca">
Czerwony upiór z Grodźca

Czerwony upiór – fikcyjna postać, duch, który ma się ukazywać na zamku Grodziec w polskich Sudetach (Pogórze Kaczawskie).
Duch ma postać szkieletu rycerza ubranego w zbroję i purpurową opończę, błądzącego po zamkowych komnatach. Z XIX-wiecznych zapisków wynika, że widmo to straszyło już w czasach Piastów legnickich. W okresie polskiego osadnictwa po 1945, duch był podobno widywany przez pionierów, stojący na najwyższej zamkowej baszcie.
Z uwagi na burzliwą historię zamku bardzo trudno jest określić, który z właścicieli zamku ukazuje się jako duch. Oprócz Piastów legnickich licznie zamieszkiwali tu również raubritterzy. Jednego z nich, rycerza o imieniu Borzywoj, Czerwony upiór miał nakłonić do porzucenia rozbójnictwa.
Kolejna legenda głosi, że Czerwony upiór ukazał się pewnemu kasztelanowi o imieniu Jan, który słynął z gnębienia swoich poddanych. Podczas jednej z bitew ujrzał widmo i od tego czasu oddał się postom, modlitwie i jałmużnie, uwolnił więźniów, a swoje bogactwa ofiarował biednym. Rzeźbę jego głowy wmurowano w ścianę komnaty rycerskiej. Wnuk Jana, również Jan, okazał się jeszcze gorszym wyzyskiwaczem. Gdy skazał pewnego biedaka na śmierć głodową za niezapłacenie daniny, z ust rzeźby jego dziada posypały się dukaty. Młodszy Jan tak przejął się tym cudem, że poszedł w ślady dziadka.
Ostatnim, który zetknął się z Czerwonym upiorem w bardzo dziwnych okolicznościach w latach 70. XX wieku, był ówczesny zamkowy kustosz, Mieczysław Żołądź: 

</doc>
<doc id="3689019" url="https://pl.wikipedia.org/wiki?curid=3689019" title="Bitwa pod Kadesz (powieść)">
Bitwa pod Kadesz (powieść)

Bitwa pod Kadesz (oryg. fr. "Ramsès: Le Bataille de Kadesh") – powieść historyczna Christiana Jacqa z 1996 r. o czasach faraona Ramzesa Wielkiego.
Trzecia część pięciotomowego cyklu powieściowego o panowaniu Ramzesa II Wielkiego, wydana przez paryskie wydawnictwo Robert Laffont w 1996. Pozostałe części pentalogii to "Syn światłości" (I), "Świątynia milionów lat" (II), "Wielka pani Abu Simbel" (IV) i "Pod akacją Zachodu" (V). 
Treść.
Zagrożony agresją wojowniczych Hetytów Egipt XIX dynastii rządzony jest od pewnego czasu przez znakomitego władcę, którego panowaniu grożą jednak nowe niebezpieczeństwa. Jednym z nich jest spisek pałacowy z udziałem m.in. starszego brata, który zawistnie pragnie zająć jego miejsce. Konspiracja w otoczeniu Ramzesa ma też ścisłe powiązania z Hetytami zamierzającymi bez podboju uzależnić bogaty Egipt w porozumieniu z nowym faraonem. Również na ich dworze toczy się skryta walka pomiędzy rozważnym bratem hetyckiego władcy – Hattusilem, a jego gwałtownym i bezwzględnym synem Uri-Teszubem. Dyplomacja faraona zręcznie próbuje ją wykorzystać, ale jego wszelkie starania upośledza tajemnicza choroba ukochanej małżonki wywołana czarami. Aby ją ocalić, Ramzes najpierw musi wyprawić się na południe i zdobyć jako lek magiczny „kamień bogini”, a następnie na czele wojsk skierować się na północ, by pod Kadesz zbrojnie rozstrzygnąć kwestię dominacji na wschodzie i ocalenia suwerenności Egiptu.

</doc>
<doc id="3689024" url="https://pl.wikipedia.org/wiki?curid=3689024" title="Order Skarbu Korony">
Order Skarbu Korony



</doc>
<doc id="3689031" url="https://pl.wikipedia.org/wiki?curid=3689031" title="Aleksander Judycki">
Aleksander Judycki

Aleksander Judycki herbu Radwan odmienny (zm. po 1677) – kasztelan miński, rotmistrz wojsk litewskich, dworzanin królewski, wojski rzeczycki, starosta jaśwoński, pułkownik generalny Księstwa Żmudzkiego w 1656 roku, kawaler maltański (w zakonie ok. połowy XVII wieku). 
Syn stolnika rzeczyckiego Konstantego i Cecylii z Jasieńskich – córki pisarza w. lit. Mikołaja i Marianny z Sapiehów (córki wojewody nowogródzkiego Pawła Sapiehy i wnuczki Aleksandra Chodkiewicza).
Od 1643 starosta jaśwoński na Żmudzi. W 1648 roku był elektorem Jana II Kazimierza Wazy z województwa mińskiego i z województwa wileńskiego w 1648 roku. W 1655 został obrany przez szlachtę regimentarzem, wyzwalał Żmudź od wojsk szwedzkich i band grabieżczych. Był członkiem antyszwedzkiej konfederacji szlachty żmudzkiej, zebranej na pospolite ruszenie w Szadowie 3 czerwca 1656 roku. W wojnie moskiewskiej chorągiew Aleksandra Judyckiego wchodziła w skład dywizji hetmana w. lit. Pawła Sapiehy.
Ok. 1672 mianowany kasztelanem mińskim.
Poślubił Annę Felicjannę Rudzką h. Wężyk (stąd zwaną Wężykówną), z którą miał trzech synów:

</doc>
<doc id="3689033" url="https://pl.wikipedia.org/wiki?curid=3689033" title="Penbutolol">
Penbutolol

Penbutolol () – wielofunkcyjny organiczny związek chemiczny, lek stosowany w leczeniu nadciśnienia tętniczego, o działaniu blokującym w równym stopniu receptory adrenergiczne β1 oraz β2.
Mechanizm działania.
Penbutolol jest lekiem β-adrenolitycznym o równym działaniu blokującym receptory adrenergiczne β1 i β2 oraz wewnętrzną aktywnością sympatykomimetyczną (częściowy agonista). Penbutolol jest również antagonistą receptorów serotoninowych (5-HT 1A). Jeden z metabolitów penbutololu, 4-hydroksypenbutolol, pomimo znacznie mniejszej aktywności, odpowiada za utrzymywanie działania leku przez 20 godzin, pomimo biologicznego okresu półtrwania penbutololu wynoszącego około 5 godzin.
Zastosowanie.
Penbutolol nie jest dopuszczony do obrotu w Polsce (2018).
Działania niepożądane.
Penbutolol może powodować następujące działania niepożądane:

</doc>
<doc id="3689037" url="https://pl.wikipedia.org/wiki?curid=3689037" title="Roland Węckowski">
Roland Węckowski

Roland Węckowski (ur. 26 maja 1908) – polski urzędnik konsularny.
Członek polskiej służby zagranicznej, w której pełnił funkcje: urzędnika konsulatu w Antwerpii (1929), konsulatu generalnego w Berlinie (1931-1932), MSZ (1933-1935), "attaché" konsulatu generalnego w Królewcu (1935-1937), w tym kier. urzędu (1936), MSZ (1937-).
W 1933 odznaczony szwedzkim krzyżem kawalerskim Orderu Wazów.

</doc>
<doc id="3689039" url="https://pl.wikipedia.org/wiki?curid=3689039" title="Maleniec (strumień)">
Maleniec (strumień)

Maleniec – strumień w Polsce, w województwie pomorskim, przepływający przez obszar powiatów słupskiego i bytowskiego, w granicach gmin Dębnica Kaszubska i Czarna Dąbrówka, prawy dopływ Skotawy o długości ok. 9,6 km. Istotny dla regulacji stosunków wodnych na potrzeby rolnictwa. Znajduje się w obszarze mającym znaczenie dla Wspólnoty sieci Natura 2000 i podawano z niego gatunek – głowacza białopłetwego, stanowiący jeden z jego przedmiotów ochrony.
Położenie.
Strumień przepływa przez obszar dwóch gmin: Czarna Dąbrówka w powiecie bytowskim i Dębnica Kaszubska w powiecie słupskim. Zgodnie z ewidencją gruntów i budynków płynie przez obręby ewidencyjne: Czarna Dąbrówka, Kleszczyniec, Nożyno, Gogolewko (przez osadę Maleniec, którą opływa od południa) i Gogolewo. W podziale kraju na regiony fizycznogeograficzne jest położony na obszarze mezoregionu Wysoczyzna Polanowska, będącego częścią makroregionu Pojezierze Zachodniopomorskie. Mezoregion ten zaliczany jest do typu wysoczyzn młodoglacjalnych w większości o charakterze gliniastym, falistym lub płaskim.
Początek bierze na południe od wsi Czarna Dąbrówka, na wysokości ok. 130 m n.p.m. Uchodzi prawobrzeżnie do Skotawy na południe od wsi Gogolewo na wysokości ok. 62,7 m n.p.m. Na znacznym odcinku płynie równoleżnikowo w kierunku zachodnim, na wysokości zabudowań osady Maleniec obiera kierunek północno-zachodni.
Hydrologia.
Ma długość około 9,6 km. Jego większym dopływem jest Struga Gogolewska o długości ok. 6 km. Krajowy kod jednolitej części wód powierzchniowych to RW200017472649.
W zlewni cieku położone są zbiorniki wodne, m.in. Kopieniec Mały (3,88 ha), Kopieniec Średni (10,04 ha), Kopieniec (11,16 ha).
Ichtiofauna.
W strumieniu w latach 2008-2009 stwierdzono obecność "Salmo trutta", okonia pospolitego ("Perca fluviatilis"), karasia srebrzystego ("Carassius gibelio"), kiełbia pospolitego ("Gobio gobio"), ciernika ("Gasterosteus aculeatus") i głowacza białopłetwego ("Cottus gobio"). W latach 2003-2004 notowano także minoga strumieniowego ("Lampetra planeri") i różankę pospolitą ("Rhodeus sericeus"), a w latach 1998-1999 zaobserwowano ukleję pospolitą ("Alburnus alburnus"). Tylko trzy gatunki – okoń, kiełb i głowacz, zachowały ciągłość obserwacji od 1998.
Gospodarka.
Właściwy w sprawach gospodarowania wodami jest Regionalny Zarząd Gospodarki Wodnej w Gdańsku. Ciek, jak i jego dopływ – Struga Gogolewska, wymienione są w Rozporządzeniu Rady Ministrów z dnia 17 grudnia 2002 r. w sprawie śródlądowych wód powierzchniowych lub części stanowiących własność publiczną jako istotny dla regulacji stosunków wodnych na potrzeby rolnictwa.
Ochrona.
Odcinki strumienia leżą w granicach otuliny Parku Krajobrazowego „Dolina Słupi” oraz obszaru mającego znaczenie dla Wspólnoty (projektowanego specjalnego obszaru ochrony siedlisk) „Dolina Słupi” (PLH220052) w ramach sieci Natura 2000. Tę drugą formę ochrony przyrody wyznaczono w styczniu 2014 na powierzchni 6991,48 ha.
Do września każdego roku w strumieniu dozwolone są metody połowu ryb spinningowa i muchowa. Od 1 września obowiązuje zakaz połowu spinningowego, od 1 października do 31 grudnia wędkowanie niezależnie od metody jest niedozwolone, ponieważ w tym czasie ciek stanowi obręb ochronny.

</doc>
<doc id="3689040" url="https://pl.wikipedia.org/wiki?curid=3689040" title="Motocyklowe Mistrzostwa Świata 1955">
Motocyklowe Mistrzostwa Świata 1955

Motocyklowe Mistrzostwa Świata 1955 – siódmy sezon motocyklowych mistrzostw świata.

</doc>
<doc id="3689045" url="https://pl.wikipedia.org/wiki?curid=3689045" title="Cândido Rondon">
Cândido Rondon

Cândido Mariano da Silva Rondon (ur. 5 maja 1865 w Santo Antônio do Leverger, zm. 19 stycznia 1958 w Rio de Janeiro) – brazylijski marszałek, inżynier, działacz społeczny i obrońca praw Indian.
Jego ojciec był Francuzem, a matka Indianką. Wybrał karierę wojskową i został oficerem łączności w armii brazylijskiej. Do jego zadań należało wytyczanie i budowa linii telegraficznych przez niezagospodarowane obszary kraju. W czasie tych prac nawiązywał kontakty z licznymi plemionami indiańskimi zamieszkującymi brazylijski interior. Zatrudniał Indian jako przewodników, czy robotników w selwie. Płacąc rdzennym mieszkańcom stawki zbliżone do wypłat własnych żołnierzy, zdobył sobie ich ogromny szacunek. 
W 1910 utworzył Służbę Ochrony Indian, która miała zająć się rozwiązywaniem ich podstawowych problemów bytowych i zdrowotnych. W 1914 odbył wspólną wyprawę do Amazonii z byłym prezydentem USA – Theodorem Rooseveltem, co przysporzyło mu popularności i rozpoznawalności. Uzyskał m.in. stopień marszałka, a rząd brazylijski nazwał jego imieniem Rondônię, jeden z 26 stanów kraju, leżący przy granicy z Boliwią. Również opisany w 2015 nowy rodzaj jaszczurek, "Rondonops" został nazwany jego imieniem.

</doc>
<doc id="3689046" url="https://pl.wikipedia.org/wiki?curid=3689046" title="Saneczkarstwo na Zimowych Igrzyskach Olimpijskich 2006 – jedynki mężczyzn">
Saneczkarstwo na Zimowych Igrzyskach Olimpijskich 2006 – jedynki mężczyzn

Saneczkarskie jedynki mężczyzn na Zimowych Igrzyskach Olimpijskich 2006 odbyły się w dniach 11-12 lutego na Cesana Pariol. Rozegrane zostały cztery ślizgi - po dwa pierwszego dnia i drugiego.

</doc>
<doc id="3689053" url="https://pl.wikipedia.org/wiki?curid=3689053" title="Saneczkarstwo na Zimowych Igrzyskach Olimpijskich 2006 – dwójki mężczyzn">
Saneczkarstwo na Zimowych Igrzyskach Olimpijskich 2006 – dwójki mężczyzn

Saneczkarskie dwójki mężczyzn na Zimowych Igrzyskach Olimpijskich 2006 odbyły się 15 lutego na Cesana Pariol. Rozegrane zostały dwa ślizgi.

</doc>
<doc id="3689054" url="https://pl.wikipedia.org/wiki?curid=3689054" title="Motocyklowe Mistrzostwa Świata 1956">
Motocyklowe Mistrzostwa Świata 1956

Motocyklowe Mistrzostwa Świata 1956 – ósmy sezon motocyklowych mistrzostw świata.

</doc>
<doc id="3689058" url="https://pl.wikipedia.org/wiki?curid=3689058" title="Saneczkarstwo na Zimowych Igrzyskach Olimpijskich 2006 – jedynki kobiet">
Saneczkarstwo na Zimowych Igrzyskach Olimpijskich 2006 – jedynki kobiet

Saneczkarskie jedynki kobiet na Zimowych Igrzyskach Olimpijskich 2006 odbyły się w dniach 13-14 lutego na Cesana Pariol. Rozegrane zostały cztery ślizgi - po dwa pierwszego dnia i drugiego.

</doc>
<doc id="3689062" url="https://pl.wikipedia.org/wiki?curid=3689062" title="Norbert Sczygiol">
Norbert Sczygiol

Norbert Gerard Sczygiol (ur. 23 lipca 1955 w Dobrodzieniu) – polski inżynier, profesor nauk technicznych, rektor Politechniki Częstochowskiej od 2016.
Życiorys.
Ukończył Technikum Mechaniczno-Odlewnicze w Ozimku, a w 1980 studia z zakresu odlewnictwa na Wydziale Metalurgicznym Politechniki Częstochowskiej. Na tej samej uczelni uzyskiwał kolejne stopnie naukowe z nauk technicznych ze specjalnością w zakresie mechaniki – w 1990 doktora na podstawie pracy pt. "Krzepnięcie i pękanie odlewów o strukturze ziaren równoosiowych", a w 2000 doktora habilitowanego w oparciu o rozprawę zatytułowaną "Modelowanie numeryczne zjawisk termomechanicznych w krzepnącym odlewie i formie odlewniczej". 12 stycznia 2012 otrzymał tytuł profesora nauk technicznych. W pracy naukowej zajął się zagadnieniami z zakresu informatyki stosowanej, inżynierii oprogramowania, mechaniki stosowanej, metod numerycznych i termomechaniki.
Od 1980 zawodowo związany z macierzystą uczelnią, podjął wówczas pracę w Instytucie Mechaniki i Podstaw Konstrukcji Maszyn. W 2001 objął na swojej uczelni stanowisko profesora. W latach 2001–2002 kierował Zakładem Metod Numerycznych i Zastosowań Informatyki. Od 2002 do 2007 był zastępcą dyrektora Instytutu Informatyki Teoretycznej i Stosowanej, w latach 2002–2005 kierował równocześnie Zakładem Informatyki Stosowanej i Inżynierii Oprogramowania. Od 2002 do 2008 zajmował stanowisko prodziekana ds. nauki Wydziału Inżynierii Mechanicznej i Informatyki. W 2008 został dziekanem tego wydziału. 28 kwietnia 2016 wybrany na rektora Politechniki Częstochowskiej na czteroletnią kadencję (od 1 września 2016). 15 maja 2020 uzyskał reelekcję na kolejną kadencję.
Wykładał także w Akademii Humanistyczno-Ekonomicznej w Łodzi. Członek m.in. Stowarzyszenia Techników Odlewników Polskich, Polskiego Towarzystwa Mechaniki Teoretycznej i Stosowanej i Polskiego Towarzystwa Mechaniki Komputerowej.

</doc>
<doc id="3689063" url="https://pl.wikipedia.org/wiki?curid=3689063" title="Mistrzostwa Świata C w Piłce Ręcznej Mężczyzn 1988">
Mistrzostwa Świata C w Piłce Ręcznej Mężczyzn 1988

Mistrzostwa Świata C w Piłce Ręcznej Mężczyzn 1988 – siódme mistrzostwa świata C w piłce ręcznej mężczyzn, oficjalny międzynarodowy turniej piłki ręcznej organizowany przez IHF służący jako kwalifikacja do MŚ B 1989. Odbył się w dniach 6–14 lutego 1988 roku w Portugalii.
Faza zasadnicza.
Mecz o 7. miejsce
Mecz o 5. miejsce
Mecze o 1. miejsce

</doc>
<doc id="3689068" url="https://pl.wikipedia.org/wiki?curid=3689068" title="Władcy ziemi lubuskiej">
Władcy ziemi lubuskiej

Władcy ziemi lubuskiej – ok. 1120 r. Bolesław III Krzywousty inkorporował wprost ziemię lubuską do państwa Piastów (bez zwierzchności lennej). W 1138 r. na mocy Ustawy sukcesyjnej Bolesława Krzywoustego ziemia lubuska została włączona do dzielnicy śląskiej Władysława II Wygnańca.
Władcy ziemi lubuskiej (1138–1250).
Piastowie.
W 1249 r. Bolesław II Rogatka, potrzebując pomocy przeciwko księciu wrocławskiemu Henrykowi III, sprzedał ten strategiczny rejon Marchii Brandenburskiej i arcybiskupowi magdeburskiemu Wilbrandowi jako ich kondominium, aby zdobyć pieniądze na prowadzenie lokalnych wojen. W 1253 zastaw ostatecznie przeszedł we władanie Brandenburgii.

</doc>
<doc id="3689073" url="https://pl.wikipedia.org/wiki?curid=3689073" title="Robert Tomanek">
Robert Tomanek

Robert Tomanek (ur. 7 lipca 1964 w Gubinie) – polski ekonomista i nauczyciel akademicki, doktor habilitowany nauk ekonomicznych, rektor Uniwersytetu Ekonomicznego w Katowicach w kadencji 2016–2020, podsekretarz stanu w Ministerstwie Rozwoju, Pracy i Technologii (2020–2021).
Życiorys.
W 1987 ukończył studia na kierunku ekonomika transportu na Akademii Ekonomicznej w Katowicach. Na tej samej uczelni uzyskiwał kolejne stopnie naukowe w zakresie nauk ekonomicznych: w 1995 doktora na podstawie pracy pt. "Strategia zmian organizacji systemu publicznej komunikacji lokalnej na przykładzie GOP", a w 2003 doktora habilitowanego w oparciu o dorobek naukowy i rozprawę zatytułowaną "Konkurencyjność transportu miejskiego". W pracy naukowej zajął się zagadnieniami z zakresu ekonomiki i organizacji transportu, analizy i projektowania systemów transportowych, polityki transportowej.
Od końca studiów związany z macierzystą uczelnią (przekształconą w 2010 w Uniwersytet Ekonomiczny), doszedł na niej do stanowiska profesora nadzwyczajnego w Katedrze Transportu. Od 2002 do 2008 kierował Zakładem Transportu Miejskiego i Regionalnego. Od 2005 do 2008 był prodziekanem ds. studiów stacjonarnych na Wydziale Ekonomii. Następnie powoływany na stanowisko prorektora ds. edukacji (2008), ds. organizacyjnych (2010), ds. organizacji, finansów i rozwoju (2012). 28 kwietnia 2016 wybrany na rektora Uniwersytetu Ekonomicznego w Katowicach na czteroletnią kadencję (od 1 września 2016).
Wykładał również na uczelniach niepublicznych w Katowicach i Chorzowie. Od 1992 do 1999 był zastępcą dyrektora w Komunikacyjnym Związku Komunalnym GOP, następnie do 2004 doradcą przewodniczącego zarządu tego związku. W latach 2011–2014 pełnił funkcję konsultanta samorządu wojewódzkiego ds. opracowania strategii rozwoju transportu w regionie. W latach 2014–2016 był wiceprzewodniczącym rady nadzorczej Polskiego Radia Katowice. W latach 2016–2019 zasiadał w radzie nadzorczej Węglokoksu (od 2017 do 2018 jako wiceprzewodniczący), w 2019 wszedł w skład rady nadzorczej Jastrzębskiej Spółki Węglowej, zasiadał w niej do stycznia 2020. W tym samym miesiącu został przedstawicielem prezydenta RP Andrzeja Dudy w Komisji Nadzoru Finansowego.
W październiku 2020 został powołany na stanowisko podsekretarza stanu w Ministerstwie Rozwoju, Pracy i Technologii, pełnił tę funkcję do sierpnia 2021.

</doc>
<doc id="3689077" url="https://pl.wikipedia.org/wiki?curid=3689077" title="Mecz Gwiazd PLKK 2008">
Mecz Gwiazd PLKK 2008

Mecz Gwiazd – Wisła Kraków – Gwiazdy FGE 2008 – towarzyski mecz koszykówki rozegrany 27 stycznia 2008 roku w Krakowie. W spotkaniu wzięły udział zawodniczki mistrza Polski – Wisły Can-Pack Kraków oraz gwiazd Ford Germaz Ekstraklasy.
Do udziału w spotkaniu została także powołana Paulina Pawlak z Lotosu, jednak nie wystąpiła w nim z powodu kontuzji.
Statystyki spotkania.
pogrubienie – oznacza zawodniczkę składu podstawowego

</doc>
<doc id="3689083" url="https://pl.wikipedia.org/wiki?curid=3689083" title="Fryderyk I (landgraf Hesji-Homburg)">
Fryderyk I (landgraf Hesji-Homburg)

Fryderyk I (ur. 5 marca 1585 r. w Lichtenbergu, zm. 9 maja 1638 r. w Homburgu) – landgraf Hesji-Homburg od 1622 r.
Życiorys.
Fryderyk był czwartym (a trzecim i najmłodszym spośród tych, którzy przeżyli ojca) synem landgrafa Hesji-Darmstadt Jerzego I Pobożnego i Magdaleny z Lippe. Otrzymał niewielką część księstwa Hesji-Darmstadt z Homburgiem, która pozostała w rękach jego potomków aż do 1866 r.
Żoną Fryderyka była Małgorzata Elżbieta (1603/4–1667), córka Krzysztofa, hrabiego Leiningen-Westerburg. Fryderyk i Małgorzata Elżbieta mieli sześcioro dzieci:

</doc>
<doc id="3689086" url="https://pl.wikipedia.org/wiki?curid=3689086" title="Marko Tuomela">
Marko Tuomela

 
Marko Tuomela (ur. 3 marca 1972 w Järfälli) – fiński piłkarz występujący na pozycji obrońcy.
Kariera klubowa.
Tuomela karierę rozpoczynał w sezonie 1992 w drugoligowym zespole Kumu. W 1993 roku przeszedł do pierwszoligowego FC Kuusysi. Występował tam przez dwa sezony, a potem odszedł do innego pierwszoligowca, TPV Tampere. W sezonie 1995 spadł z nim do drugiej ligi.
W 1997 roku został graczem pierwszoligowego FF Jaro, gdzie spędził przez jeden sezon. Następnie grał w norweskim Tromsø IL oraz angielskim Swindon Town (Division Two).
W 2001 roku Tuomela przeszedł do szwedzkiego GIF Sundsvall. W Allsvenskan zadebiutował 7 kwietnia 2001 w przegranym 0:1 meczu z Hammarby IF. W GIF Sundsvall spędził sezony 2001 oraz 2002. W sezonie 2003 występował w chińskim Liaoning Zhongshun, a w 2004 roku zakończył karierę jako gracz szwedzkiego czwartoligowca, IFK Sundsvall.
Kariera reprezentacyjna.
W reprezentacji Finlandii Tuomela zadebiutował 31 maja 1995 w przegranym 0:1 towarzyskim meczu z Danią. 23 lutego 2000 w wygranym 4:2 towarzyskim pojedynku z Estonią strzelił swojego jedynego gola w kadrze. W latach 1995–2003 w drużynie narodowej rozegrał 24 spotkania.

</doc>
<doc id="3689088" url="https://pl.wikipedia.org/wiki?curid=3689088" title="Ludwik Filip (landgraf Hesji-Homburg)">
Ludwik Filip (landgraf Hesji-Homburg)

Ludwik Filip (ur. 20 sierpnia 1623 r. w Kelsterbach, zm. 16 marca 1643 r. w Homburgu) – landgraf Hesji-Homburg od 1638 r.
Ludwik Filip był najstarszym synem landgrafa Hesji-Homburg Fryderyka I i Małgorzaty Elżbiety z Leiningen-Westerburg. Po śmierci ojca w 1638 r., jeszcze małoletni, został landgrafem Hesji-Homburg. Wkrótce potem zmarł. Nie ożenił się i nie pozostawił potomków.

</doc>
<doc id="3689091" url="https://pl.wikipedia.org/wiki?curid=3689091" title="Wilhelm Krzysztof (landgraf Hesji-Homburg)">
Wilhelm Krzysztof (landgraf Hesji-Homburg)

Wilhelm Krzysztof (ur. 13 listopada 1625 r. w Ober-Rosbach, zm. 27 sierpnia 1681 r. w Homburgu) – landgraf Hesji-Homburg od 1643 do 1669 r.
Życiorys.
Wilhelm Krzysztof był trzecim (a drugim spośród tych, którzy przeżyli ojca) synem landgrafa Hesji-Homburg Fryderyka I i Małgorzaty Elżbiety z Leiningen-Westerburg. W 1643 r. odziedziczył Hesję-Homburg po śmierci swego starszego brata, Ludwika Filipa.
Był dwukrotnie żonaty. Pierwszą żoną była Zofia Eleonora (1634–1663), córka landgrafa Hesji-Darmstadt Jerzego II. Z tego małżeństwa pochodziły następujące dzieci:
Drugą żoną Wilhelma Krzysztofa (poślubioną w 1665 r.) była Anna Elżbieta (1624–1688), córka księcia Saksonii-Lauenburg-Ratzeburg Augusta. To małżeństwo było bezdzietne.

</doc>
<doc id="3689102" url="https://pl.wikipedia.org/wiki?curid=3689102" title="Dwór w Kwiatonowicach">
Dwór w Kwiatonowicach

Dwór w Kwiatonowicach – zabytkowy dwór szlachecki z XIX wieku zlokalizowany w miejscowości Kwiatonowice w powiecie gorlickim. Widnieje w rejestrze zabytków od 1986 roku. Wchodzi w skład zespołu dworsko-parkowego. 
Dwór wybudowano najprawdopodobniej w 1 połowie XIX wieku. Wśród pierwszych właścicieli dworu był Kazimierz Sczaniecki z rodziną. Jako guwernantka rodziny Sczanieckich, we dworze pracowała Lina Bögli – nauczycielka i pisarka, autorka książek podróżniczych.

</doc>
<doc id="3689110" url="https://pl.wikipedia.org/wiki?curid=3689110" title="Łumno">
Łumno

Łumno (biał. "Лумна, Łumna") – wieś na Białorusi w rejonie kamienieckim obwodu brzeskiego. Miejscowość wchodzi w skład Sielsowietu Raśna.
Wieś magnacka położona była w końcu XVIII wieku w hrabstwie wysockim w powiecie brzeskolitewskim województwa brzeskolitewskiego Wielkiego Księstwa Litewskiego.
Przed zmianą przebiegu granicy polsko-radzieckiej, dokonaną po II wojnie światowej, miejscowość należała do parafii pw. Opieki Matki Bożej w Zubaczach.
Kolorystyka.
Przez wieś ciągnie się niebieski płot, a także większość domów we wsi ma okiennice koloru niebieskiego, ponieważ muchy nie lubią tego koloru i mniej lecą do domu.

</doc>
<doc id="3689111" url="https://pl.wikipedia.org/wiki?curid=3689111" title="Enciclopedia Treccani">
Enciclopedia Treccani

Enciclopedia Treccani albo Enciclopedia Italiana di scienze, lettere ed arti (Włoska Encyklopedia wiedzy, literatury i sztuki) – włoska encyklopedia powszechna, której wydawanie rozpoczęto w 1929 w Rzymie.
Publikacją zajmuje się Istituto dell’Enciclopedia Italiana (Instytut Encyklopedii Włoskiej), założony w Rzymie 18 lutego 1925 przez Giovanniego Treccaniego i Giovanniego Gentilego. Wydanie encyklopedii uznawane jest za jedno z największych wspólnych dzieł badawczych w historii Włoch.
Giovanni Gentile, który był dyrektorem naukowym przedsięwzięcia, zaprosił do współpracy 3266 naukowców, wśród nich także Żydów i antyfaszystów. Autorom pierwszego wydania udało się zachować szeroką autonomię w redagowaniu encyklopedii, co nie było łatwe w okresie wzrastającego w siłę reżimu faszystowskiego. W skład komitetu wydawniczego weszli m.in.: filantrop Calogero Tumminelli (dyrektor wydawniczy), polityk i geochemik Gian Alberto Blanc, prawnik Pietro Bonfante, marszałek Luigi Cadorna, ekonomista Alberto De Stefani, historyk Gaetano De Sanctis, ekonomista Luigi Einaudi, malarz Vittorio Grassi, lekarz i zoolog Ettore Marchiafava, pisarz Ugo Ojetti, dziennikarz Francesco Salata, prawnik Vittorio Scialoja, admirał Paolo Emilio Thaon di Revel, przewodniczący senatu Tommaso Tittoni, filolog Antonino Pagliaro (główny redaktor). Większość z autorów podpisała się pod manifestem faszystowskim 21 kwietnia 1925.
Pierwsza edycja liczyła 35 tomów. W latach 1938–2015 wydawano suplementy. Od 2015 encyklopedia dostępna jest bezpłatnie w Internecie.

</doc>
<doc id="3689114" url="https://pl.wikipedia.org/wiki?curid=3689114" title="Roman Szymański (zawodnik MMA)">
Roman Szymański (zawodnik MMA)

Roman Szymański (ur. 4 maja 1993 w Kostrzynie) – polski zawodnik MMA wagi piórkowej oraz lekkiej, zawodnik brazylijskiego jiu-jitsu (czarny pas) oraz bokser, były mistrz FEN w wadze lekkiej, od 1 grudnia 2016 zawodnik KSW. Obecny nr. 2 rankingu KSW w wadze lekkiej.
Początki w sztukach walki.
W wieku 12 lat ojciec zawiózł go na pierwszy trening MMA. W miejscu, w którym trenował, po kilku tygodniach całość została rozbita na grupy specjalizujące się w brazylijskim jiu-jitsu i boksie. Szymański trenował zarówno te dwie dyscypliny. Wraz z ojcem dzielili pasję w sportach walki i razem oglądali różne gale. Już jako junior, mając ok. 15 lat, odnosił swoje pierwsze sukcesy w BJJ. Z czasem zaczął wygrywać również w boksie. Jeżdżąc na wszystkie zgrupowania, chcąc nie chcąc, musiał sobie odpuścić grappling. Szymański w dyscyplinie pięściarskiej został dostrzeżony i trafił najpierw do kadry Wielkopolski, a następnie do kadry Polski. Stąd skupił się mocno na boksie. W kadrze Polski walczył jako kadet, junior i młodzieżowiec. Jeździł na zawody i zdobywał medale. Po tym jednak jak wziął udział, już jako młodzieżowiec, w mistrzostwach Polski, definitywnie skończył z boksem. W wieku 18 lat ciągnęło go ponownie do grapplingu i pójścia w kierunku zawodnika mieszanych sztuk walki. Boks natomiast jak sam mówi, zniechęcił go z powodu sposobu sędziowania walk.
Kariera MMA.
Wczesna kariera.
24 marca 2013 roku mając niespełna 19 lat zadebiutował w zawodowym MMA, przegrywając wówczas z doświadczonym Grzegorzem Trędowskim przez poddanie kimurą w pierwszej rundzie.
Dwie kolejne walki stoczył podczas gal "Wieczór Sportów Walki 7" i "8". Pierwszą przegrał przez nokaut kolanem z Łukaszem Kaśniewskim, a następnie wygrał po trzech rundach decyzją jednogłośną z Arturem Bieleckim.
19 kwietnia 2014 podczas "XFS: Night of Champions 6" techniczne znokautował ciosami w parterze byłego kick-boksera – Sebastiana Rajewskiego.
Podczas gali "PLMMA 37", która odbyła się 27 czerwca 2014 poddał duszeniem zza pleców w drugiej rundzie Rosjanina – Lamberda Achiadowa.
25 października 2014 na gali "Runda 4" pokonał na pełnym dystansie rundowym (3rundy/5minut) Aleksandra Georgasa.
17 stycznia 2015 podczas "Time of Masters" zmusił do poddania tzw. gilotyną w trzeciej rundzie Jacka Krefta.
FEN.
Następnie podpisał kontrakt z Fight Exclusive Night na cztery pojedynki, z których 3 wygrał jednogłośnymi decyzjami sędziów punktowych, pokonując kolejno m.in. Pawła Kiełka na "FEN 8" (31.07.2015), Adama Golonkiewicza na "FEN 9" (07.11.2015) oraz Mariana Ziółkowskiego na "FEN 11" (19.03.2016). Szymański za swoje zwycięskie pojedynki był trzykrotnie nagradzany bonusami finansowymi w kategorii "walka wieczoru", a po zwycięstwie nad Ziółkowskim zdobył pas mistrzowski FEN w wadze lekkiej, stając się pierwszym w historii mistrzem federacji tej kategorii wagowej. Ostatnią walkę dla FEN przegrał z Joiltonem Santosem, Brazylijczyk odebrał pas mistrzowski Polakowi po trzech pełnych rundach werdyktem jednogłośnym.
2 kwietnia 2016 podczas gali rozdania "Heraklesów" na Stadionie Narodowym w Warszawie został dwukrotnie nagrodzony statuetką, w kategoriach – "Odkrycie roku", jako obiecujący przyszłość zawodnik MMA oraz w drugiej kategorii – "Walka roku", za pamiętny pojedynek z Adamem Golonkiewiczem.
Problemy kontraktowe z FEN oraz przejście do KSW.
1 grudnia 2016 najlepsza polska organizacja w Polsce, Konfrontacja Sztuk Walki ogłosiła za pomocą mediów społecznościowych walkę Romana Szymańskiego z Sebastianem Romanowskim na galę "KSW 37". Tego samego dnia Prezes FEN – Paweł Jóźwiak na Twitterze zakomunikował, że Szymański ma wciąż obowiązujący kontrakt z jego organizacją i sprawę skieruje do sądu, w związku ze złamaniem obowiązującej zawodnika umowy. Szymański mimo wszystko zawalczył na "KSW 37" w Krakowskiej Tauron Arenie, zwyciężając technicznym poddaniem z Romanowskim w trzeciej rundzie. Parę dni później, walka została nagrodzona bonusem w kategorii "Walka wieczoru". Po nowym roku federacja Fight Exclusive Night w specjalnym oświadczeniu informuje o nałożeniu na Szymańskiego kary pieniężnej ("60 tysięcy złotych)", w związku z naruszeniem przez zawodnika obowiązującej go umowy zawartej z organizacją FEN.
7 kwietnia 2017 na studyjnej gali "KSW 38: Live in Studio", pokonał jednogłośną decyzją sędziowską po trzech rundach byłego mistrza PLMMA w wadze lekkiej, Brazylijczyka – Denilsona Nevesa.
23 grudnia 2017 na gali "KSW 41", która odbyła się w Katowickim Spodku, przegrał na pełnym dystansie rundowym z byłym mistrzem KSW w wadze piórkowej, Marcinem Wrzoskiem. Walka po gali została doceniona bonusem finansowym za najlepszą na tej gali.
Niecały rok później, (1 grudnia 2018) na "KSW 46" w Gliwicach wypunktował jednogłośnie Brazylijczyka, Daniela Torresa. Parę dni później, Szymański ponownie wraz z rywalem został doceniony bonusem za najlepszą walkę wieczoru gali.
27 kwietnia 2019 na "KSW 48" w Lublinie przegrał walkę o tymczasowy pas mistrzowski wagi piórkowej, ulegając przez TKO w drugiej rundzie Francuzowi, Salahdine'owi Parnassowi.
Na chorwackiej gali "KSW 51: Croatia" w Zagrzebiu (9 listopada 2019) pokonał jednogłośną decyzją zawodnika z Czarnogóry, Miloša Janičicia.
11 lipca 2020 na gali "KSW 53: Reborn" w Warszawie zwyciężył przez TKO w trzeciej rundzie, ubijając w parterze ciosami z krucyfiksu byłego mistrza Finał Fight Championship, Chorwata – Filipa Pejicia. Po gali walkę obu zawodników nagrodzono bonusem za najlepszą "walkę wieczoru".
19 grudnia 2020 podczas "KSW 57", która odbyła się w Łodzi przegrał walkę o pas mistrzowski KSW w wadze lekkiej przez TKO w czwartej rundzie z byłym rywalem Marianem Ziółkowskim, po celnym kopnięciu na wątrobę oraz paru dobijających ciosach.
Podczas gali "KSW 61", która odbyła się w Gdańsku, dnia 5 czerwca 2021 powrócił na tor zwycięstw, wygrywając na pełnym trzy-rundowym dystansie z Belgiem, Donovanem Desmae. Pojedynek nagrodzono bonusem za "walkę wieczoru".
12 grudnia 2021 podczas "KSW 65" w Gliwicach zwyciężył przez TKO w drugiej rundzie z byłym mistrzem czesko-słowackiej organizacji Oktagon MMA, Mateuszem Legierskim.
18 czerwca 2022 w Toruniu na "KSW 71" zawalczył z nowo zakontraktowanym Mołdawianinem, Valeriu Mircea. Walka zakończyła się po pierwszej rundzie zwycięstwem Szymańskiego przez TKO, po dominacji na rywalu z Mołdawii, który nie był zdolny wyjść do drugiej odsłony.
Na gali "XTB KSW 78: Materla vs. Grove 2," do której doszło 21 stycznia 2023 w hali Netto Arena w Szczecinie, zmierzył się w debiutującym w KSW Gruzinem, Raulem Tutaraulim. Szymański szybko uporał się z faworyzowanym rywalem, poddając go balachą w pierwszej rundzie. Trzy dni po tej gali KSW dodatkowo nagrodziło Szymańskiego bonusem za najlepsze poddanie wieczoru.

</doc>
<doc id="3689122" url="https://pl.wikipedia.org/wiki?curid=3689122" title="Marek Górski (wokalista)">
Marek Górski (wokalista)

Marek Górski (ur. 15 marca 1959, zm. 25 kwietnia 2016 w Budzyniu) – polski piosenkarz i kompozytor związany z nurtem muzyki disco polo, lider zespołu kabaretowego Antoś Szprycha.
Życiorys.
Od początku lat dziewięćdziesiątych XX wieku był obecny na scenie disco polo, tworząc razem z Justyną Adamczak zespoły Grupa Karo oraz Melody. Był współinicjatorem powstania w 1997 w Poznaniu duetu muzycznego Justyna i Piotr, a także liderem i współzałożycielem powstałego w połowie lat 90. XX wieku zespołu kabaretowego z nurtu muzyki disco polo Antoś Szprycha, samemu przyjmując rolę tytułowego Antosia. Zespół tworzył wspólnie z Justyną Adamczak (Ziuta Szprychowa) oraz Mieczysławem Górą (Szwagier Mietas). Zespół związany był z wytwórnią FFH STD i miał w dorobku kilkanaście wydawnictw fonograficznych, w tym platynową płytę. Grupa uchodziła za prekursorów satyrycznej odmiany disco polo obok: Genowefy Pigwy, Bohdana Smolenia, kabaretu "Pirania" oraz Stana Tutaja. Zespół w dorobku miał również liczne przeboje, w tym między innymi "„Wspomnienie po kaszanie”", "„Obiecanki Cacanki”" czy "„Nasza Straż Pożarna”", które trafiły na pierwsze miejsca branżowych list przebojów w tym telewizyjnego programu Disco Relax. Marek Górski koncertował z zespołem zarówno w kraju, jak i za granicą. Poza śpiewem był także kompozytorem i aranżerem utworów Antosia Szprychy, a także wieloletnim kompozytorem i aranżerem utworów dla duetu muzycznego Justyna i Piotr tworzonego przez Justynę Adamczak i Piotra Albina (zastąpionego w 2003 przez Piotra Nowaka).
Jego ostatnim zrealizowanym projektem był teledysk do utworu "„Boski Lewandowski”" nagrany przed Mistrzostwami Europy w Piłce Nożnej 2016. Marek Górski zmarł 25 kwietnia 2016 na atak serca, w swoim studiu nagraniowym w Budzyniu. 29 kwietnia tego samego roku został pochowany na cmentarzu parafialnym w Chodzieży.

</doc>
<doc id="3689125" url="https://pl.wikipedia.org/wiki?curid=3689125" title="Out There And Back">
Out There And Back



</doc>
<doc id="3689126" url="https://pl.wikipedia.org/wiki?curid=3689126" title="Reflections (Paul van Dyk)">
Reflections (Paul van Dyk)



</doc>
<doc id="3689128" url="https://pl.wikipedia.org/wiki?curid=3689128" title="In Between (Paul van Dyk)">
In Between (Paul van Dyk)



</doc>
<doc id="3689135" url="https://pl.wikipedia.org/wiki?curid=3689135" title="Bauknecht-Author">
Bauknecht-Author



</doc>
<doc id="3689142" url="https://pl.wikipedia.org/wiki?curid=3689142" title="Jaroslav Plesl">
Jaroslav Plesl

 Jaroslav Plesl (ur. 20 października 1974 w Hradcu Králové) – czeski aktor teatralny, filmowy i telewizyjny.
Życiorys.
Ukończył Akademię Sztuk Scenicznych im. Janáčka w Brnie. Od 2001 jest członkiem Teatru Dejvice.

</doc>
<doc id="3689144" url="https://pl.wikipedia.org/wiki?curid=3689144" title="Porotheleaceae">
Porotheleaceae

Porotheleaceae Murrill – rodzina grzybów z rzędu pieczarkowców ("Agaricales").
Systematyka.
Pozycja w klasyfikacji według Index Fungorum: "Porotheleaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według CABI databases bazującego na "Dictionary of the Fungi" do rodziny "Porothelaceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="3689150" url="https://pl.wikipedia.org/wiki?curid=3689150" title="Zespół pałacowy w Plinkszach">
Zespół pałacowy w Plinkszach

Zespół pałacowy w Plinkszach – pałac, park i część zabudowań gospodarczych pozostałych z majątku Platerów w Plinkszach (Litwa, rejon możejski).
Zbudowany w końcu XIX wieku przez Konstantego Broel-Platera, właściciela majątku. Murowany budynek na planie prostokąta ma dwa piętra i wysoką suterenę. Trzynastoosiowy pałac nakryty jest czterospadowym dachem. Pośrodku elewacji przedniej i tylnej (ogrodowej) znajdują się ryzality z trójkątnymi frontonami, zaś przed ryzalitami wybudowano ganki. Nad gankami znajdują się obszerne balkony, podtrzymywanie przez narożne słupy ganków oraz znajdujące się między nimi kolumny jońskie. Balkony są otoczone balustradami. Na przednim balkonie balustrada jest tralkowa, zaś od strony ogrodu - z kutego żelaza.
Ryzality ozdobione są pilastrami. Ściany sutereny są boniowane. Dodatkowym zdobieniem jest gzyms kroksztynowy oraz nadokienniki, które na parterze są półowalne, na piętrze mają kształt prostych listew, na ryzalitach zaś nadokienniki są trójkątne.
We wnętrzach zachowały się niektóre ozdobne piece oraz sztukaterie. 
Otaczający pałac park został uznany w 1986 za pomnik przyrody. W skład zespołu uznanego za zabytkowy wchodzi, oprócz pałacu, 6 innych budynków (oficyny, stajnia, lodownia) oraz park i znajdujący się w parku marmurowy nagrobek Konstantego Broel-Platera. 
Historia.
Broel-Platerowie zostali właścicielami majątku w połowie XIX wieku. Konstanty Broel-Plater wybudował pałac w latach 1870-1880, prawdopodobnie po swoim ożenku w 1876. Po jego śmierci w 1899, właścicielami zostali jego córka Olga ze swoim mężem Aleksandrem Kaszowskim-Ilnickim. Po reformie rolnej na Litwie sprzedali oni pozostawioną im część majątku (w tym pałac) państwu. W 1934 w pałacu urządzono szkołę rolniczą. Szkoła zajmowała pałac do 1977, później niszczejący budynek przejęła rafineria w Możejkach, a następnie Browar Gubernija. Planowano wykorzystanie zabytku na ośrodek wypoczynkowy lub restaurację, lecz w 2015 budynek wyglądał na opuszczony. 

</doc>
<doc id="3689151" url="https://pl.wikipedia.org/wiki?curid=3689151" title="Nikołaj Riebrik">
Nikołaj Riebrik

Nikołaj Fiodorowicz Riebrik (ros. Николай Фёдорович Ребрик, ur. 30 stycznia 1916 w Sewastopolu, zm. 2 kwietnia 1998 w Smoleńsku) – radziecki działacz partyjny i państwowy.
Życiorys.
Był słuchaczem fakultetu robotniczego, 1938 ukończył Moskiewski Instytut Przemysłu Spożywczego, 1938-1941 i ponownie 1942-1948 był głównym inżynierem smoleńskiego oddziału trustu "Rosgławchlieb". Od 1941 należał do WKP(b), 1948-1950 był zarządcą smoleńskiego oddziału trustu "Rosgławchlieb", 1950-1952 kierował wydziałem Komitetu Obwodowego WKP(b) w Smoleńsku, 1952-1953 był I sekretarzem Komitetu Miejskiego WKP(b)/KPZR w Safonowie. Ukończył Wyższą Szkołę Partyjną przy KC KPZR, 1954-1955 był szefem Zarządu Budownictwa Kapitałowego Komitetu Wykonawczego Smoleńskiej Rady Obwodowej, 1955-1957 zastępcą szefa zarządu gospodarki rolnej i przemysłu spożywczego Komitetu Wykonawczego Smoleńskiej Rady Obwodowej, a 1957-1962 przewodniczącym Komitetu Wykonawczego Smoleńskiej Rady Miejskiej. Do grudnia 1962 był sekretarzem Komitetu Obwodowego KPZR w Smoleńsku, od 12 grudnia 1962 do grudnia 1964 przewodniczącym Komitetu Wykonawczego Smoleńskiej Przemysłowej Rady Obwodowej, 1966-1970 kierownikiem Wydziału Gospodarki Komunalnej Komitetu Wykonawczego Smoleńskiej Rady Obwodowej, potem przewodniczącym obwodowej komisji planowej w Smoleńsku. Został odznaczony Orderem Czerwonego Sztandaru Pracy i dwoma Orderami Znak Honoru.

</doc>
<doc id="3689152" url="https://pl.wikipedia.org/wiki?curid=3689152" title="Siergiej Romczenko">
Siergiej Romczenko

Siergiej Wasiljewicz Romczenko (ros. Сергей Васильевич Ромченко, ur. 1893 w Nowogrodzie Siewierskim, zm. 1972) – radziecki działacz partyjny i państwowy.
Życiorys.
W 1917 wstąpił do SDPRR(b), w styczniu 1918 został przewodniczącym Komitetu Wykonawczego Rady Powiatowej w Nowogrodzie Siewierskim, 1918 był przewodniczącym Seredynobudskiego Komitetu Rewolucyjnego i przewodniczącym Podziemnego Komitetu Wojskowo-Rewolucyjnego w Nowogrodzie Siewierskim. W grudniu 1918 został przewodniczącym Komitetu Powiatowego KP(b)U w Nowogrodzie Siewierskim, 1924 kierował wydziałem Ludowego Komisariatu Handlu Zagranicznego, od 28 września do 19 października 1937 był p.o. przewodniczącego Komitetu Wykonawczego Smoleńskiej Rady Obwodowej.

</doc>
<doc id="3689153" url="https://pl.wikipedia.org/wiki?curid=3689153" title="Fiodor Nowikow">
Fiodor Nowikow

Fiodor Siergiejewicz Nowikow, ros. Фёдор Сергеевич Новиков (ur. 4 marca 1927 we wsi Siemionkowo, w guberni moskiewskiej, Rosyjska FSRR; zm. 13 sierpnia 2008 w Moskwie, Rosja) – rosyjski piłkarz, grający na pozycji napastnika, trener piłkarski.
Kariera piłkarska.
Wychowanek Szkoły Sportowej Zaria Kujbyszew. W 1945 rozpoczął karierę piłkarską w zespole amatorskim Zaria Kujbyszew. W 1947 został zaproszony do głównej drużyny miasta, Krylja Sowietow Kujbyszew. Latem 1959 odszedł do Stroitiela Ufa, w którym zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w 1960 pomagał trenować Stroitiel Ufa, a w 1961 stał na czele klubu, którym kierował do 1964. Od 1965 do 2002 pracował na różnych stanowiskach w klubach Mietałłurg Kujbyszew, Spartak Joszkar-Oła, Sokoł Saratów, Wołgar Astrachań, Torpiedo Taganrog, Spartak Moskwa, Krasnaja Priesnia Moskwa, Paxtakor Taszkent, Fakieł-Profus Woroneż, Lokomotiw Moskwa, Kołos Krasnodar, Kubań Krasnodar, Spartak Szczołkowo, Oka Kołomna, Torgmasz Lubiercy, Awangard Sołniecznogorsk, Spartak Łuchowicy i Mieszczera Jegorjewsk. Potem pracował jako trener w Szkole Sportowej Krylja Sowietow Moskwa.
13 sierpnia 2008 zmarł w Moskwie w wieku 81 lat.

</doc>
<doc id="3689154" url="https://pl.wikipedia.org/wiki?curid=3689154" title="North Anston">
North Anston

North Anston – osada w Anglii, w South Yorkshire, w dystrykcie (unitary authority) Rotherham. Leży 12,4 km od miasta Rotherham, 17,2 km od miasta Sheffield i 219,1 km od Londynu. North Anston jest wspomniana w Domesday Book (1086) jako "Anestan".

</doc>
<doc id="3689155" url="https://pl.wikipedia.org/wiki?curid=3689155" title="Wyprawa Amundsena na biegun południowy">
Wyprawa Amundsena na biegun południowy

Wyprawa Amundsena na biegun południowy – norweska ekspedycja kierowana przez Roalda Amundsena, której członkowie jako pierwsi dotarli do bieguna południowego. Amundsen i czterej jego towarzysze zdobyli biegun w dniu 14 grudnia 1911 roku, na pięć tygodni przed przybyciem w to miejsce Roberta Falcona Scotta na czele ekspedycji Terra Nova. Amundsen wraz ze swym zespołem bezpiecznie powrócił do bazy położonej u wybrzeży Antarktydy. Kilkanaście miesięcy później dotarła do niego wiadomość o śmierci Scotta podczas powrotu z bieguna południowego.
Początkowo Amundsen planował zorganizowanie wyprawy na biegun północny. Rozpoczął szeroko zakrojoną akcję zbiórki funduszy, a także uzyskał zgodę Fridtjofa Nansena na użycie jego dawnego statku „Fram”. Przygotowania do tej ekspedycji zostały zakłócone w 1909 roku przez wiadomość o dotarciu na biegun północny Fredericka Cooka i Roberta Peary’ego. Amundsen zmienił więc plany wyprawy i postanowił skierować ją na biegun południowy. Nie powiadomił o tym jednak opinii publicznej, by nie zniechęcać do siebie sponsorów. Informację o zmianie planów podał do wiadomości dopiero na krótko przed opuszczeniem Madery we wrześniu 1910 roku.
Amundsen założył swoją bazę w Zatoce Wielorybiej, wcinającej się w Lodowiec Szelfowy Rossa. Po kilku miesiącach przygotowań, wyprawach przygotowawczych i jednej nieudanej próbie zdobycia bieguna Amundsen opuścił bazę wraz z czterema towarzyszami w październiku 1911 roku. Podczas wędrówki badacze odkryli Lodowiec Axela Heiberga, dzięki któremu przedostali się na Płaskowyż Polarny. Umiejętne użycie nart i psich zaprzęgów umożliwiło zespołowi szybkie i pozbawione większych problemów dotarcie do bieguna południowego.
Geneza wyprawy.
Roald Amundsen.
Amundsen urodził się w 1872 roku we Fredrikstad, nadmorskim mieście oddalonym o 80 km od Kristianii (dzisiejszego Oslo). Był synem armatora statków. W 1893 roku porzucił studia medyczne na Uniwersytecie w Kristianii i zapisał się do załogi należącego do łowców fok statku „Magdalena”, który wyruszał wówczas w podróż na Morze Arktyczne. W następnych latach zdobył doświadczenie podczas kolejnych wypraw i uzyskał stopień drugiego oficera. Gdy nie przebywał na morzu, uprawiał narciarstwo biegowe na płaskowyżu Hardangervidda.
Wyprawa statku Belgica.
Zainspirowany osiągnięciami swojego rodaka, Fridtjofa Nansena, Amundsen dołączył w 1896 roku do uczestników Belgijskiej Wyprawy Antarktycznej jako starszy oficer na statku „Belgica” dowodzonym przez Adriena de Gerlache’a. Na początku 1898 roku statek został uwięziony na niemalże rok przez pak lodowy na Morzu Bellingshausena. Członkowie ekspedycji zostali w ten sposób pierwszymi ludźmi, którzy spędzili całą zimę na wodach antarktycznych. Amundsen potraktował to jako okazję do zdobycia doświadczenia i rozwoju własnych umiejętności.
Wyprawa statku „Belgica” dała początek „Heroicznej Erze Eksploracji Antarktydy”. W kolejnych latach na wody antarktyczne wyruszyło wiele ekspedycji z Wielkiej Brytanii, Szwecji, Niemiec i Francji.
Przejście Północno-Zachodnie.
Po powrocie do Norwegii w 1899 roku Amundsen zaczął jednak planować wyprawę na północ. Wierząc w swoje umiejętności dowódcze, zaplanował ekspedycję mającą na celu odnalezienie Przejścia Północno-Zachodniego, morskiego szlaku łączącego Atlantyk z Pacyfikiem przez Archipelag Arktyczny. Po zdobyciu stopnia kapitana zakupił niewielki slup – „Gjøa” – który później przystosował do podróży arktycznych. Uzyskał poparcie dla swoich planów ze strony króla Oskara II oraz Fridtjofa Nansena, a także zebrał wystarczające środki finansowe, by w czerwcu 1903 roku wyruszyć w morze wraz z sześcioma członkami załogi. Wyprawa trwała do 1906 roku i zakończyła się powodzeniem. W wieku 34 lat Amundsen został jednym z norweskich bohaterów narodowych i jednym z najbardziej szanowanych polarników.
Plany zdobycia bieguna.
W czasie, gdy Amundsen poszukiwał Przejścia Północno-Zachodniego, bieguny północny i południowy pozostawały celem licznych ekspedycji. W listopadzie 1906 roku z wyprawy na biegun północny powrócił Amerykanin Robert Peary, twierdząc, że dotarł do równoleżnika 87°6′, a więc najdalej spośród wszystkich zorganizowanych do tego momentu ekspedycji. Szybko zebrał fundusze na organizację kolejnej wyprawy. W lipcu 1907 roku Frederick Albert Cook, dawny towarzysz Amundsena ze statku „Belgica”, wyruszył na północ, aby – według własnych zapewnień – zapolować na foki. Wyprawa ta, według powszechnej opinii, miała być w rzeczywistości próbą zdobycia bieguna północnego. Miesiąc później Ernest Shackleton dotarł wraz z ekspedycją Nimrod do wybrzeży Antarktydy, zaś Robert Scott przygotowywał kolejną wyprawę, zakładając że Shackletonowi nie uda się dotrzeć do bieguna południowego. Amundsen rozpoczął wówczas planowanie podróży na biegun południowy, nie porzucając jednak planów zorganizowania w pierwszej kolejności podobnej wyprawy na biegun północny.
Konsultacje z Nansenem i wykorzystanie statku „Fram”.
W 1893 roku Fridtjof Nansen wpłynął na statku „Fram” na obszar paku lodowego u północnych wybrzeży Syberii i rozpoczął dryf w kierunku Grenlandii, mając nadzieję na przecięcie w ten sposób bieguna północnego. Statek nie dotarł jednak do bieguna, zaś piesza wyprawa Nansena i Hjalmara Johansena zakończyła się niepowodzeniem. Z historii tej wyprawy inspirację czerpał jednak Amundsen. Podczas planowania wyprawy na biegun północny miał on nadzieję, że wpłynięcie na Morze Arktyczne przez Cieśninę Beringa na wschód od punktu, w którym skierował się na północ Nansen, pozwoli na dopłynięcie na biegun północny lub w jego pobliże.
Amundsen skonsultował swoje pomysły z Nansenem, który utrzymywał, że „Fram” jest jedynym statkiem, na którym powieść się może realizacja stworzonego przez Amundsena planu. „Fram” został zaprojektowany i zbudowany w latach 1891–1893 przez Colina Archera, zgodnie ze szczegółowymi wytycznymi Nansena. Jedną z jego cech charakterystycznych był zaokrąglony kadłub, mający – zgodnie ze słowami Nansena – ułatwiać żeglugę przez skute lodem wody arktyczne. Ponadto do zbudowania kadłuba zostało użyte najtwardsze wówczas dostępne drewno z południowoamerykańskich drzew z rodzaju "Chlorocardium". Statek miał szerokość ok. 11 metrów, co przy długości 39 metrów, nadawało mu krępy kształt. Pozwalało to na osiąganie dobrych rezultatów podczas żeglugi na wodach arktycznych, lecz utrudniało znacząco żeglugę na otwartych wodach.
„Fram” powrócił z wyprawy Nansena po trzech latach spędzonych w trudnych arktycznych warunkach bez większych usterek. Mimo to po powrocie został wyremontowany. Następnie spędził ponad cztery lata pod kapitanem Otto Sverdrupem, badającym bezludne tereny w Archipelagu Arktycznym o łącznej powierzchni 260 000 km². W 1902 roku, gdy ekspedycja Sverdrupa zakończyła się, „Fram” został wycofany z eksploatacji i znajdował się w Kristianii. Choć od tego czasu pozostawał on formalnie własnością państwa, w sprawach go dotyczących decydował zazwyczaj Nansen. Od powrotu z Arktyki w 1896 roku Nansen planował zorganizowanie ekspedycji do Antarktyki, podczas której po raz kolejny miał użyć „Frama”. Z czasem uświadomił sobie jednak, że wyprawa ta nigdy nie dojdzie do skutku z uwagi na jego wiek i coraz większe zaangażowanie w życie polityczne. Pod koniec września 1907 roku zaprosił więc do swojego domu Amundsena i zaproponował mu użycie statku podczas planowanej przez niego wyprawy.
Wstępne przygotowania.
Amundsen ogłosił swe plany 10 listopada 1908 roku podczas spotkania Norweskiego Towarzystwa Geograficznego. Zgodnie z przedstawioną wówczas wizją miał na statku „Fram” opłynąć przylądek Horn, zatrzymać się w San Francisco w celu uzupełnienia zapasów i sprzętu, a następnie skierować się na północ, przez Cieśninę Beringa do półwyspu Point Barrow na północnym wybrzeżu Alaski. Stamtąd Amundsen miał skierować statek prosto na północ, w lody Arktyki, i rozpocząć trwający od czterech do pięciu lat dryf przez skute lodem Morze Arktyczne. W tym czasie miały być prowadzone badania, które miały doprowadzić do rozwiązania wielu problemów naukowych. Plan został przyjęty entuzjastycznie, a kolejnego dnia król Haakon VII i królowa Maud jako pierwsi przekazali Amundsenowi wsparcie finansowe w wysokości 20 tysięcy koron norweskich. 6 lutego 1909 roku norweski parlament zatwierdził natomiast dotację na remont „Frama” w wysokości 75 tysięcy koron. Zadanie zebrania funduszy na sfinansowanie wyprawy zostało powierzone bratu Amundsena, Leonowi, co pozwoliło podróżnikowi skoncentrować się na pozostałych aspektach przygotowań.
Uczestnicy wyprawy.
Amundsen na swoich oficerów wybrał trzech poruczników marynarki. Byli to: Thorvald Nilsen, Hjalmar Fredrik Gjertsen oraz Kristian Prestrud. Nilsen pełnił obowiązki nawigatora i zastępcy dowódcy wyprawy. Gjersten, pomimo braku medycznego wykształcenia, został mianowany lekarzem ekspedycji i wysłany na przyspieszony kurs chirurgii i stomatologii. Artylerzysta, Oscar Wisting, został zaakceptowany dzięki rekomendacji Prestruda.
Na początku rekrutacji Amundsen zaangażował również Olava Bjaalanda, doświadczonego biegacza narciarskiego oraz wykwalifikowanego stolarza i wytwórcę nart biegowych. Bjaaland pochodził z miejscowości Morgedal w norweskiej prowincji Telemark, regionu słynącego ze znakomitych biegaczy narciarskich, wśród których najsłynniejszym był Sondre Norheim, uznawany za ojca narciarstwa klasycznego. Amundsen podzielał zdanie Nansena, że narty i psie zaprzęgi stanowią w warunkach polarnych znacznie efektywniejszy środek transportu od kuców. Dlatego też wśród członków projektowanej przez niego ekspedycji znaleźli się także doświadczony w prowadzeniu psich zaprzęgów towarzysz Amundsena z podróży przez Przejście Północno-Zachodnie, Helmer Hanssen, a także ekspert od psów i weteran podróży arktycznych Sverre Hassel, który początkowo zamierzał płynąć z Amundsenem tylko do San Francisco. Kucharzem ekspedycji został Adolf Lindstrøm, który towarzyszył Amundsenowi również podczas wyprawy z lat 1903–1906.
Z podróży na pokładach statków „Belgica” i „Gjøa” Amundsen wyniósł przekonanie, że doświadczona i stabilna emocjonalnie załoga jest niezbędnym elementem powodzenia polarnej ekspedycji. Członkowie załogi zrekrutowani na początku, tacy jak Nilsen, Hanssen i Lindstrøm, stanowić mieli więc jej trzon. Po ich wyborze prowadzono dalszą rekrutację, w wyniku której ustalił się ostateczny skład 19-osobowej załogi. Wszyscy uczestnicy projektowanej wyprawy zostali wybrani osobiście przez Amundsena – poza Hjalmarem Johansenem. Ten dawny towarzysz Fridtjofa Nansena po powrocie do ojczyzny popadł w długi i alkoholizm. Nansen poprosił więc Amundsena o zabranie go na pokład „Frama” na czas kolejnej wyprawy.
Wśród członków załogi statku „Fram” wyróżniała się także postać Aleksandra Kuczina, studenta oceanografii, ucznia profesora Bjørna Hellanda-Hansena. Podczas ekspedycji Kuczin został pierwszym Rosjaninem, który postawił stopy na Antarktydzie. Podczas gdy Amundsen wyruszył z częścią załogi na biegun południowy, Kuczin pozostał jednak na statku, zbierając materiały dotyczące Oceanu Południowego.
Zmiana planów.
W marcu 1909 roku ogłoszono, że ekspedycja dowodzona przez Shackletona dotarła do równoleżnika 88°23′ szerokości geograficznej południowej. Od bieguna południowego dzieliło ją więc 97 mil morskich (180 kilometrów). Amundsen porównał to dokonanie z osiągnięciami wyprawy Nansena z lat 1893–1896. Niebawem po ogłoszeniu sukcesu Shackletona Robert Scott ogłosił plany zorganizowania wyprawy na biegun południowy.
We wrześniu 1909 roku prasa zaczęła donosić o dwukrotnym zdobyciu bieguna północnego: przez Fredericka Cooka w kwietniu 1908 roku i przez Roberta Peary’ego rok później. Początkowo Amundsen nie zamierzał reagować na te doniesienia utrzymując, że wciąż może dokonać wielu odkryć na obszarze Arktyki. Brak przełomowych sukcesów i związanej z nimi popularności mógł jednak sprawić, że po powrocie z podróży Amundsen nie byłby w stanie zarobić wystarczającej sumy pieniędzy, by spłacić wszystkie długi zaciągnięte w celu jej zorganizowania. Dlatego też postanowił zmienić cel swojej wyprawy na biegun południowy.
Amundsen nie ogłosił jednak od razu swoich planów. Nie miał bowiem gwarancji, że sponsorzy, oczekujący przeprowadzenia szeroko zakrojonych badań w rejonie bieguna północnego, nie wycofają swojego wsparcia. Ponadto zmiana planów mogła spowodować wycofanie przez Nansena zgody na użycie statku „Fram”. Zgody na przeprowadzenie wyprawy badawczej na biegun południowy mógł nie wydać także norweski parlament, obawiający się konfliktu na tym tle z Wielką Brytanią, ojczyzną Scotta. O zmianie planów dowiedzieli się więc tylko Leon Amundsen, brat Roalda, oraz Thorvald Nilsen. Na krótko przed rozpoczęciem wyprawy nieświadomy planów norweskiego podróżnika Scott zaproponował Amundsenowi podjęcie współpracy. Wysłał swojemu przyszłemu konkurentowi aparaturę, dzięki której możliwe miało się stać przeprowadzenie takich samych pomiarów przez Scotta na biegunie południowym i Amundsena na biegunie północnym. Gdy testował zaś sanie motorowe w Norwegii, zatelefonował do Amundsena, by porozmawiać na temat koordynacji ich działań. Amundsen nie podszedł wówczas do telefonu.
Zgodnie ze zmienionym planem podróży, „Fram” miał opuścić Norwegię w sierpniu 1910 roku i po drodze zawinąć na Maderę. Stamtąd statek miał skierować się prosto w kierunku Morza Rossa, do Zatoki Wielorybiej, położonej w obrębie Lodowca Szelfowego Rossa, gdzie Amundsen planował założyć swoją bazę. Zatoka Wielorybia była najdalej na południe wysuniętym punktem, do którego mógł dopłynąć statek. Położona była o ok. 60 mil morskich (ok. 110 kilometrów) bliżej bieguna południowego niż wybrana na bazę przez Scotta cieśnina McMurdo Sound. Shackleton uznał wprawdzie Zatokę Wielorybią za obszar niestabilny, lecz Amundsen wywnioskował z jego zapisków, że lód w tamtym rejonie był osadzony na wielu szkierach i mieliznach i – co za tym idzie – mógł zapewnić dogodną podstawę pod budowę obozu.
Środki transportu, sprzęt i zapasy.
Amundsen – w przeciwieństwie do brytyjskich badaczy, w tym Scotta i Shackletona – zdecydował się na zabranie ze sobą na Antarktydę psów zaprzęgowych. Zwierzęta te były znacznie bardziej wytrzymałe od preferowanych przez Scotta kuców, a także mogły posłużyć jako źródło mięsa zarówno dla uczestników wyprawy, jak i innych psów. Na pokład „Frama” zabrano ostatecznie 97 psów grenlandzkich.
Amundsen zaprojektował buty do nart, które były testowane przez dwa lata, dzięki czemu udało się je udoskonalić. Ubrania polarników były wykonane ze skór fok z Grenlandii, reniferów, uzupełnionych przez ubrania z gabardyny firmy Burberry. Sanie zostały skonstruowane z drewna z norweskiego jesionu, zaś płozy – z drewna amerykańskiego orzesznika. Narty, również wykonane z drewna orzesznikowego, zostały znacząco wydłużone, by zminimalizować ryzyko wpadnięcia do szczeliny lodowcowej. Do gotowania podczas pieszej wędrówki Amundsen wybrał kuchenkę Primus szwedzkiej produkcji.
Czerpiąc z doświadczeń, jakie zdobył na pokładzie statku „Belgica” w latach 1896–1899, Amundsen starał się zapobiec wystąpieniu szkorbutu u członków ekspedycji. Choć nie wiedziano wówczas jeszcze o tym, że przyczyną szkorbutu jest niedobór witaminy C, to zdawano sobie sprawę, że rozwojowi choroby przeciwdziała jedzenie świeżego mięsa. Amundsen zaplanował więc regularne dodawanie do posiłków foczego mięsa. Ponadto zamówił przed podróżą specjalny rodzaj pemikanu z warzywami i owsem, który miał urozmaicać dietę żeglarzy. Na pokładzie znalazły się także duże zapasy wina i spirytusu, używanego w celach medycznych oraz do konsumpcji podczas świąt. By podtrzymać morale wśród członków załogi, Amundsen wyposażył statek w biblioteczkę liczącą ok. 3000 książek, gramofon i różnego rodzaju instrumenty muzyczne.
Przebieg.
Podróż na Antarktydę.
Wraz ze zbliżaniem się daty wypłynięcia z Norwegii Amundsen napotykał na coraz większe kłopoty przy zbieraniu funduszy. Z powodu małego zainteresowania opinii publicznej umowy z redakcjami gazet zostały zawieszone, zaś parlament odmówił przekazania Amundsenowi kolejnej dotacji w wysokości 25 tysięcy koron. Amundsen został zmuszony do zastawienia swojego domu, by umożliwić przeprowadzenie ekspedycji. Aby uniknąć finansowej ruiny po powrocie z Antarktydy, wyprawa musiała zakończyć się dla niego sukcesem.
Po trwającym miesiąc rejsie próbnym po północnym Atlantyku „Fram” zawinął w lipcu 1910 roku do portu Kristiansand w południowej Norwegii. Załadowano tam na pokład psy zaprzęgowe i przeprowadzono końcowe przygotowania do odpłynięcia. Podczas pobytu w Kristiansand Amundsen otrzymał ofertę pomocy od Petera Christophersena, norweskiego ekspatrianta, którego brat przebywał w Buenos Aires. Christophersen miał zapewnić członkom ekspedycji dostawy paliwa i prowiantu, które załoga odebrać miała w Montevideo lub Buenos Aires. Amundsen zaakceptował ofertę. Na krótko przed odpłynięciem „Frama”, które miało miejsce 9 sierpnia, Amundsen ujawnił prawdziwy cel wyprawy swoim oficerom – Prestrudowi i Gjertsenowi. Podczas czterotygodniowej podróży do Funchal na Maderze załoga zaczęła dostrzegać czynione przez kapitana i jego zastępców przygotowania, które nie byłyby potrzebne w przypadku wyprawy na biegun północny. Na pokład zabrano na przykład prefabrykaty do budowy chaty, której wzniesienie byłoby niemożliwe podczas wielomiesięcznego dryfowania po Morzu Arktycznym. Rodziło to wśród uczestników wyprawy liczne podejrzenia i brak zaufania do dowódcy ekspedycji.
„Fram” dopłynął do Funchal 6 września. Trzy dni później Amundsen przedstawił rzeczywisty cel podróży całej załodze. Następnie zapytał każdego z uczestników wyprawy o to, czy nadal chce popłynąć wraz z nim. Wszyscy odpowiedzieli twierdząco. Amundsen napisał wówczas list do Nansena, w którym tłumaczył powody zmiany celu podróży, przepraszał za oszustwo i wyrażał nadzieję na pełne powodzenie ekspedycji. Przed wypłynięciem z Funchal Amundsen wysłał także telegram do Scotta, w którym informował Brytyjczyka o swojej zmianie planów. Scott wypłynął z Cardiff 15 czerwca i na początku października miał pojawić się w Australii. Telegram wysłano więc do Melbourne. Informacja o zmianie celu podróży Amundsena na biegun południowy spotkała się z wrogim przyjęciem opinii publicznej zarówno w Wielkiej Brytanii, jak i Norwegii. Plany Amundsena zostały jednak zaakceptowane przez Fridtjofa Nansena.
Załoga „Frama” podróżowała na południe w szybkim tempie. 1 stycznia 1911 roku z pokładu dostrzeżono pierwsze góry lodowe. 11 stycznia na horyzoncie pojawił się Lodowiec Szelfowy Rossa, zaś 14 stycznia „Fram” wpłynął do Zatoki Wielorybiej.
Założenie bazy.
Po zakotwiczeniu „Frama” u południowych wybrzeży Zatoki Wielorybiej Amundsen wybrał lokalizację pod budowę bazy, znajdującą się ok. 2,2 mil morskich (ok. 4,1 kilometra) od statku. Sprzęt i zapasy zostały przewiezione do przyszłej bazy przy pomocy sześciu psich zaprzęgów. Bjaaland i Stubberud wyrównali teren i położyli fundamenty pod budowę niewielkiej chaty z prefabrykatów. Ze względu na fakt, że na terenie tym przeważały silne, wschodnie wiatry, dłuższe ściany budynku zostały skierowane na północ i południe, zaś drzwi umieszczono w ścianie zachodniej. Dzięki temu wiatr uderzał wyłącznie w krótką i szczelną ściankę wschodnią. 21 stycznia ukończono budowę dachu, zaś 27 stycznia baza była gotowa do użytkowania. Do tego czasu do bazy przetransportowano zapasy mięsa, na które składało się między innymi około dwustu fok. Bazie nadano nazwę Framheim.
Rankiem 3 lutego do Zatoki Wielorybiej wpłynął nieoczekiwanie statek „Terra Nova” z członkami ekspedycji Scotta na pokładzie. Statek ten wyruszył z Nowej Zelandii 29 listopada 1910 roku i dopłynął do Antarktydy na początku stycznia 1911 roku. Po wysadzeniu Scotta i większości załogi w cieśninie McMurdo Sound, sześcioro badaczy dowodzonych przez Victora Campbella, skierowało statek w kierunku Półwyspu Edwarda VII. Pokrywa lodowa uniemożliwiła jednak załodze „Terra Novy” wyjście na brzeg, więc Campbell zdecydował się płynąć w poszukiwaniu miejsca dogodnego do lądowania dalej na zachód, wzdłuż Lodowca Szelfowego Rossa. Wówczas załoga dostrzegła kotwiczącego w Zatoce Wielorybiej „Frama”. Polarnicy dowiedzieli się więc, że Amundsen będzie rozpoczynał marsz w kierunku bieguna południowego z przewagą około 60 mil morskich nad Scottem. Podczas spotkania obu ekspedycji nie doszło jednak do żadnych incydentów. Campbell wraz ze swoimi oficerami, Harrym Pennellem oraz George’em Murrayem Levickiem, zostali zaproszeni na śniadanie na pokład „Frama”. Następnie zaś Amundsen wszedł na pokład „Terry Novy”. Norweg zaoferował Campbellowi użyczenie okolic Framheimu pod budowę brytyjskiej bazy dla eksploracji Półwyspu Edwarda VII. Campbell nie przystał jednak na tę propozycję i wyruszył z powrotem do cieśniny McMurdo Sound, by poinformować Scotta o postępach ekspedycji Amundsena.
Przygotowania do wymarszu na południe.
Na początku lutego Amundsen rozpoczął organizację wypraw mających na celu zakładanie kolejnych obozów ze sprzętem i zapasami. Rozmieszczenie magazynów w regularnych odstępach minimalizowało ilość pożywienia i paliwa, które grupa podróżująca później na biegun południowy musiała ze sobą przewozić. Podróże przygotowawcze były pierwszym testem sprawności sprzętu i psich zaprzęgów, a także wytrzymałości uczestników podróży. W pierwszą wyprawę, która rozpoczęła się 10 lutego, Amundsen zabrał ze sobą Prestruda, Hanssena i Johansena, a także trzy zaprzęgi liczące w sumie 18 psów. Przed opuszczeniem obozu Amundsen pozostawił Nilsenowi instrukcje dotyczące „Frama”. Statek miał wypłynąć do Buenos Aires po zaopatrzenie, następnie rozpocząć badania Oceanu Południowego i na początku 1912 roku powrócić po tych członków ekspedycji, którzy zostaną na Antarktydzie.
Amundsen wraz ze swoimi trzema towarzyszami pokonywali Lodowiec Szelfowy Rossa w szybkim tempie. Pierwszego dnia przebyli 15 mil morskich (ok. 28 kilometrów). W swoich zapiskach Amundsen stwierdził, że było to w dużej mierze zasługą psich zaprzęgów. Zespół dotarł do równoleżnika 80°S 14 lutego i po założeniu tam obozu rozpoczął drogę powrotną. Do Framheimu badacze powrócili 16 lutego.
Druga wyprawa przygotowawcza opuściła Framheim 22 lutego. Liczyła ośmiu członków załogi, siedem zaprzęgów i 42 psy. Warunki na lodowcu szelfowym znacznie się jednak pogorszyły. Średnia dzienna temperatura spadła do 9 °C, zaczął wiać silny wiatr, który przenosił nisko nad ziemią drobiny sypkiego śniegu. W temperaturach dochodzących do –40 °C zespół dotarł do równoleżnika 81°S 3 marca. Założono tam drugi obóz. Następnie Amundsen, Hanssen, Prestrud, Johansen i Wisting wraz z najsilniejszymi psami podjęli próbę dotarcia do równoleżnika 83°S, lecz w trudnych warunkach osiągnęli jedynie równoleżnik 82°S. 8 marca rozpoczęli powrót w kierunku Framheimu, a 22 marca dotarli do bazy. Amundsen chciał przetransportować do założonych obozów więcej pożywienia nim zapadnie noc polarna, więc 31 marca rozpoczęła się kolejna wyprawa. Amundsen zachorował i nie mógł wziąć udziału w tej podróży, więc na dowódcę wyznaczył najbardziej doświadczonego Johansena. Do pierwszego obozu zostało wówczas przewiezionych sześć fok o łącznej wadze ok. 1100 kilogramów. Zespół w drodze powrotnej zabłądził na polu szczelin lodowcowych i powrócił do bazy 11 kwietnia – trzy dni później niż pierwotnie zakładano.
Zima.
Nad Framheimem noc polarna zapadła 21 kwietnia. Aby podtrzymać morale załogi podczas wielomiesięcznego braku światła słonecznego, Amundsen starał się zapewnić swoim towarzyszom dużo zajęć. Jednym z nich była konieczność wyremontowania sań i zaadaptowania ich do trudnych, antarktycznych warunków. Sanie zakupione przed wyprawą okazały się nieefektywne podczas wypraw przygotowawczych, więc Amundsen planował użycie starych sań, użytkowanych jeszcze przez Sverdrupa podczas ekspedycji z lat 1898–1902. Bjaaland zmniejszył ich wagę przy pomocy struga, a także wykonał własnoręcznie trzy nowe sanie z przechowywanego w magazynie zapasowego drewna z orzeszników. Sanie pozostałe po ekspedycjach Sverdrupa miały zostać użyte na początku wyprawy na biegun, zaś te wykonane przez Bjaalanda – na krótko przed dotarciem do celu, podczas podróży przez Płaskowyż Polarny.
Podczas gdy Bjaaland pracował nad saniami, Johansen zajął się przygotowaniem prowiantu. Z bazy wraz z badaczami miało wyruszyć ok. 42 tysiące biszkoptów, 1320 kawałków pemikanu i ok. 100 kilogramów czekolady. Pozostali członkowie załogi przygotowywali do użycia buty, sprzęt kuchenny, gogle, narty i namioty. By zapobiec wystąpieniu szkorbutu wszyscy polarnicy jedli co drugi dzień focze mięso, a także przywiezione przez Lindstrøma maliny i jagody. Dietę wzbogacał także chleb pieczony na świeżych drożdżach. Pobyt w bazie Framheim był urozmaicany także przez liczne uroczystości i okazje do zabawy. 7 czerwca obchodzono norweski dzień niepodległości, 17 maja – urodziny Lindstrøma, a 23 czerwca otwarto prezenty z okazji wigilii przesilenia letniego.
Amundsen był przekonany o niezawodności przygotowanego przez siebie sprzętu i wysokich kwalifikacjach podwładnych. Obawiał się jednak, że sanie motorowe, które posiadał Scott pozwolą mu na osiągnięcie bieguna południowego znacznie szybciej od ekspedycji norweskiej. Dlatego też, mimo przestróg Johansena, zaplanował wymarsz natychmiast po zakończeniu nocy polarnej. 24 sierpnia siedem sań było gotowych do drogi. Obawy Johansena okazały się jednak słuszne i ekipa musiała zrezygnować z opuszczenia bazy z powodu temperatur sięgających –58 °C. 8 września, kiedy temperatury wzrosły do –27 °C, Amundsen uznał, że nie może już dłużej czekać i zarządził wymarsz. Na południe wyruszyło ośmiu z dziewięciu przebywających w bazie polarników. We Framheimie pozostał tylko Lindstrøm.
Falstart.
Początkowo zespół robił szybkie postępy, przebywając średnio 15 mil morskich (28 kilometrów) dziennie. Z czasem jednak coraz większym problemem zaczęły się stawać ekstremalnie niskie temperatury. Dzięki ubraniom ze skór wilków i reniferów, polarnicy byli w stanie wytrzymać mróz podczas poruszania się, lecz w czasie postojów zimno stawało się ciężkie do zniesienia. Odmrożeniom ulegały także łapy psów zaprzęgowych. 12 września, gdy temperatury sięgnęły –56 °C, zespół zatrzymał się po przebyciu 4 mil morskich (7,4 kilometra) i przystąpił do budowy igloo. Amundsen uznał, że decyzja o wymarszu została podjęta zbyt wcześnie i nakazał powrót do Framheimu.
14 września, podczas powrotu do bazy, zespół pozostawił większość zapasów w magazynie na równoleżniku 80°S, co miało służyć odciążeniu sań. 15 września, przy bardzo niskiej temperaturze i silnym wietrze, zdechło kilka psów, zaś kilka innych zostało umieszczonych na saniach, gdyż nie było w stanie biec dalej. 16 września, 40 mil morskich (ok. 57 kilometrów) od Framheimu, Amundsen nakazał towarzyszom jak najszybszy powrót do bazy. Na jednych saniach z Wistingiem i Hanssenem wyruszył przodem i dotarł do bazy po dziewięciu godzinach. Dwie godziny później na miejsce przybyli Stubberud i Bjaaland, a krótko po nich Hassel. Johansen i Prestrud dotarli do bazy po kilku kolejnych godzinach. Prestrud miał odmrożone pięty. Następnego dnia doszło do ostrej wymiany zdań pomiędzy Amundsenem a Johansenem, który uznał, że został podczas powrotu opuszczony przez dowódcę. Grupa, która miała dotrzeć do bieguna południowego, została wówczas ograniczona do pięciu osób. Johansen został oddany pod komendę znacznie młodszego Prestruda – razem z nim i Stubberudem miał za zadanie przeprowadzić eksplorację Półwyspu Edwarda VII.
Podróż na biegun południowy.
Amundsen poczekał z kolejną próbą wymarszu do połowy października. Początkowo zamierzał wyruszyć na południe 15 października, ale został powstrzymany na kilka kolejnych dni przez złe warunki pogodowe. 19 października wyruszył z bazy wraz z czterema towarzyszami, czterema zaprzęgami i 52 psami. Pogoda szybko się pogorszyła. W gęstej mgle zespół zabłądził i wkroczył na pole szczelin lodowcowych, które odkrył jesienią Johansen. Zgodnie z późniejszymi relacjami Wistinga, podczas podróży przez obszar pokryty licznymi szczelinami, Amundsen niemalże wpadł do jednej z nich.
Pomimo początkowych trudności, zespół badawczy podróżował ze średnią prędkością 15 mil morskich (28 kilometrów) na dzień i 5 listopada dotarł do magazynu na równoleżniku 82°S. Polarnicy oznaczali drogę swej podróży przy pomocy zbudowanych ze śniegu kopców, usypywanych co 3 mile morskie. 17 listopada dotarli do krańca lodowca szelfowego i wkroczyli w Góry Transantarktyczne. W przeciwieństwie do Scotta, który podróżował wytyczonym przez Shackletona szlakiem przez Lodowiec Beardmore’a, Amundsen musiał znaleźć własną trasę przecinającą pasmo górskie. Po wielokrotnych próbach wspięcia się na okoliczne szczyty, członkowie ekspedycji znaleźli lodowiec o długości ok. 30 mil morskich (ok. 56 kilometrów), prowadzący prosto na Płaskowyż Polarny. Amundsen nazwał go Lodowcem Axela Heiberga na cześć jednego z jego głównych sponsorów. Wspinaczka w górę lodowca była trudniejsza, niż Amundsen początkowo zakładał. Postępy utrudniała konieczność częstego zmieniania kierunku i obecność grubej warstwy sypkiego śniegu. 19 listopada, podczas wspinaczki, doszło natomiast do kłótni pomiędzy Amundsenem a Bjaalandem. W jej wyniku Bjaaland otrzymał rozkaz powrotu do bazy wraz z Hasselem. Później jednak Amundsen zmienił zdanie pod wpływem przeprosin stolarza. Bez dalszych incydentów, po trzech dniach wspinaczki, badacze dotarli na szczyt lodowca, położony na wysokości 3200 m n.p.m., na równoleżniku 85°36′S.
Po dotarciu na szczyt lodowca, Amundsen i jego towarzysze rozpoczęli przygotowania do ostatniego etapu podróży. Spośród 45 psów, które przeżyły kilkudniową wspinaczkę, podróż kontynuować miało tylko 18. Pozostałe zostały zabite przez polarników. Następnie je oprawiono, a mięso podzielono na dwie części, z których jedna miała stanowić pożywienie polarników, a druga – pożywienie innych psów. Na sanie załadowano prowiant na 60 dni. Niesprzyjające warunki pogodowe powstrzymały dalszy marsz do 25 listopada. Wymarsz odbywał się zaś pod osłoną gęstej mgły. Postępy były spowalniane także przez gęstą sieć szczelin lodowcowych. 4 grudnia badacze wkroczyli na obszar szczelin lodowcowych ukrytych pod cienką warstwą lodu i śniegu, zaś kilka dni później dotarli na obszar stabilnego podłoża. Przekroczyli już wówczas równoleżnik 87°S.
8 grudnia członkowie ekspedycji dotarli do równoleżnika 88°23′S i pobili tym samym rekord w odległości dzielącej człowieka od bieguna południowego, ustanowiony w 1909 roku przez Ernesta Shackletona. Wraz ze zbliżaniem się do bieguna, badacze zaczęli szukać śladów obecności innej ekspedycji, która mogła dotrzeć tam przed nimi. 12 grudnia dostrzegli na horyzoncie czarny obiekt, który okazał się jednak być ich własnymi psami zaprzęgowymi śpiącymi w oddali, powiększonymi dodatkowo przez złudzenie optyczne. 13 grudnia polarnicy obozowali na równoleżniku 89°45′S, a więc 15 mil morskich (28 kilometrów) od bieguna południowego. Kolejnego dnia Amundsen przy aprobacie swoich towarzyszy wyruszył na czele wyprawy i około godziny 15:00 dotarł w okolice bieguna południowego. Następnie wraz ze swymi towarzyszami umieścił w lodzie norweską flagę i nadał Płaskowyżowi Polarnemu nazwę „Płaskowyżu Króla Haakona VII”.
Przez kolejne trzy dni badacze dokonywali pomiarów w celu ustalenia dokładnej pozycji bieguna południowego. Amundsen chciał bowiem dać Scottowi jasny sygnał, że go wyprzedził, by nie powtórzyła się sytuacja sprzed kilku lat, kiedy Cook i Peary walczyli o tytuł zdobywcy bieguna północnego. Po dokonaniu przy pomocy sekstantu wielu pomiarów o różnych porach dnia, Bjaaland, Wisting i Hassel wyruszyli na nartach w trzech różnych kierunkach. Amundsen liczył na to, że przynajmniej jeden z nich przekroczy biegun południowy. Ostatecznie polarnicy rozbili namiot w miejscu, w którym według ich obliczeń powinien znajdować się biegun. Namiot ten otrzymał nazwę Polheim, zaś w jego środku umieszczono sprzęt dla Scotta i list, który – zgodnie z prośbą Amundsena – Scott miał dostarczyć królowi Haakonowi.
Powrót.
18 grudnia zespół rozpoczął powrót do bazy Framheim. Amundsen chciał dotrzeć na wybrzeże nim uczyni to Scott, by jako pierwszy podać opinii publicznej wiadomość o dotarciu do bieguna. Pomimo to ograniczył dystans pokonywany dziennie do 15 mil morskich (ok. 28 kilometrów). Podczas podróży powrotnej trwał już dzień polarny, więc polarnicy podróżowali, gdy słońce znajdowało się za ich plecami, aby zminimalizować ryzyko wystąpienia u nich ślepoty śnieżnej. Wędrując wzdłuż szlaku z usypanych przez siebie śnieżnych kopców, zespół dotarł 4 stycznia do szczytu Lodowca Axela Heiberga i rozpoczął schodzenie w kierunku Lodowca Szelfowego Rossa. 7 stycznia badacze dotarli do pierwszego z magazynów zlokalizowanych na lodowcu szelfowym. Wówczas Amundsen zarządził zwiększenie tempa. Od tego czasu grupa pokonywała 15 mil morskich w ciągu sześciu godzin, potem odpoczywała przez kolejne sześć godzin i znów ruszała w drogę. Pokonywała w ten sposób 30 mil morskich (56 kilometrów) w ciągu dnia i 25 stycznia, około 4:00 nad ranem, dotarła do bazy. Spośród 52 psów, które wyruszyły z bazy w październiku, przetrwało 11. Wyprawa na biegun południowy trwała 99 dni (o 10 mniej od wcześniejszych założeń). Amundsen i jego towarzysze pokonali w tym czasie 1860 mil morskich (ok. 3440 kilometrów).
Po dotarciu do bazy i spożyciu obiadu, zespół załadował na „Frama” ocalałe psy i najcenniejsze elementy sprzętu i wyposażenia. 30 stycznia „Fram” wypłynął z Zatoki Wielorybiej. Celem podróży było Hobart na Tasmanii. Podczas trwającej pięć tygodni podróży Amundsen przygotował telegramy do swego brata, Leona, Nansena i króla Haakona, w których informował adresatów o odniesionym sukcesie, a także przygotował szkic komunikatu, który zamierzał wysłać do prasy. 7 marca „Fram” dotarł do Hobart, skąd Amundsen wysłał telegramy, a także przesłał pierwszą relację z podróży redakcji "Daily Chronicle". „Fram” pozostał w Hobart przez dwa tygodnie. W tym czasie do portu zawinął także statek „Aurora”, na którym na południe podróżowała Australijska Ekspedycja Antarktyczna pod dowództwem Douglasa Mawsona. Amundsen podarował Mawsonowi ocalałe z własnej ekspedycji psy.
Badania Półwyspu Edwarda VII.
Poza wyprawą na biegun południowy, członkowie ekspedycji prowadzili eksplorację Półwyspu Edwarda VII i wybrzeży Zatoki Wielorybiej. Po wyruszeniu na południe grupy dowodzonej przez Amundsena, Kristian Prestrud, Jørgen Stubberud i Hjalmar Johansen przez kilka dni prowadzili badania topograficzne w okolicy bazy. Były one utrudniane przez złą pogodę. Badacze przygotowywali się w międzyczasie do wyruszenia na Półwysep Edwarda VII. Zamierzali powrócić do bazy przed Świętami Bożego Narodzenia, co oznaczało, że musieli opuścić Framheim w pierwszej połowie listopada. Na 8 listopada zaplanowano wymarsz. Odbył się on bez przeszkód. Początkowo polarnicy skierowali się na południe, w kierunku pierwszego z magazynów założonych latem poprzedniego roku. Mieli tam uzupełnić zapasy i zabrać ze sobą sprzęt niezbędny do wykonania istotnych pomiarów. Podróżnicy utrzymywali wysokie tempo. W ciągu każdego dnia pokonywali 19 mil morskich (ok. 35 kilometrów). Stubberud i Johansen kierowali dwoma psimi zaprzęgami, z których każdy liczył po siedem psów.
12 listopada polarnicy dotarli do magazynu. Zabrali z niego cztery skrzynie pemikanu, ok. 10 kilogramów mleka w proszku, ok. 25 kilogramów biszkoptów oraz około 25 litrów parafiny. Uzupełnili wówczas także swój sprzęt o teodolit, aneroid, hipsometr, dwa termometry i aparat fotograficzny. 13 listopada, we mgle, wyruszyli z magazynu i skierowali się na wschód. Po kilku dniach podróży w tym kierunku polarnicy znaleźli się na południku 158°W. Jako że nadal nie byli w stanie dostrzec granicy Lodowca Szelfowego Rossa, skierowali się wtedy na północ. 23 listopada, po siedmiu dniach wędrówki, dotarli na wybrzeże. Uzupełnili tam swoje zapasy zabijając cztery foki.
Wraz z przybyciem na wybrzeże badacze zbliżyli się do granicy Lodowca Szelfowego Rossa. Byli stamtąd w stanie dostrzec szczyty położone na Półwyspie Edwarda VII. Po przeprowadzeniu kolejnych pomiarów wyruszyli w ich kierunku. Teren zaczął się wówczas wznosić. 26 listopada postępy ekspedycji zostały powstrzymane przez śnieżycę. Prestrud, Johansen i Stubberud rozbili więc obóz i – w celu utrzymania dobrych nastrojów – uczcili przypadające w tym dniu urodziny królowej Maud. 28 listopada podjęli dalszą wędrówkę. Tego samego dnia znaleźli się na wysokości ok. 300 m n.p.m. Po przebyciu kolejnych kilku kilometrów zorientowali się, że pokrywa lodowa, po której się poruszają, jest osadzona na podstawie lądowej. Zostali w ten sposób pierwszymi ludźmi, którzy postawili stopy na Półwyspie Edwarda VII.
1 grudnia uczestnicy ekspedycji dostrzegli nunataki wzmiankowane już wcześniej przez Roberta Scotta. Tego samego dnia dotarli w ich okolice. Próbę wspięcia się na nie powstrzymał jednak silny wiatr. 3 grudnia badacze pozostawili psy w obozie i wyruszyli w kierunku szczytów. Gdy dotarli na jeden z nich, dostrzegli fragment odkrytego zbocza. Pobrali z niego próbki skał i mchu. Przy pomocy kompasu ustalili, że w skałach tych znajdowała się ruda żelaza. 7 grudnia, po przeczekaniu w obozie kolejnej zamieci, trzej polarnicy powrócili na szczyt, by zatknąć na nim norweską flagę. 9 grudnia rozpoczęli zaś powrót do Framheimu. Podczas podróży na zachód utrzymywali wysokie tempo, pokonując średnio 20 mil morskich (ok. 37 kilometrów) dziennie. Do bazy powrócili 16 grudnia.
Prestrud, Johansen i Stubberud spędzili w bazie dwa dni. 18 grudnia wyruszyli na trwającą do 23 grudnia wyprawę mającą na celu zbadanie wybrzeży Zatoki Wielorybiej. We Framheimie spędzili Święta Bożego Narodzenia, zaś w dniach 1–11 stycznia odbyli wyprawę na południowy zachód.
Podróż „Frama”.
Po opuszczeniu Zatoki Wielorybiej 15 lutego 1911 roku, „Fram” skierował się na Buenos Aires. Do argentyńskiego miasta dotarł 17 kwietnia. Na miejscu Nilsen zorientował się, że fundusze, którymi dysponowała ekspedycja, nie wystarczą na zgromadzenie odpowiednich ilości sprzętu i zaopatrzenia oraz na dokonanie wszystkich koniecznych napraw na statku. W Buenos Aires przebywał jednak Peter Christopherson, który wywiązał się z zawartego rok wcześniej zobowiązania i dostarczył załodze statku żywność i paliwo. Następnie „Fram” wypłynął w trzymiesięczny rejs po Oceanie Atlantyckim i Oceanie Południowym, podczas którego jego załoga przeprowadziła badania oceanograficzne. We wrześniu statek powrócił do Buenos Aires by dokonać kolejnych napraw i uzupełnić braki w zaopatrzeniu. 5 października wypłynął w kierunku Antarktydy. Silny sztorm wydłużył czas trwania rejsu, lecz 9 stycznia 1912 roku statek dotarł do Zatoki Wielorybiej. 17 stycznia w jego pobliżu pojawił się statek „Kainan Maru” należący do Japońskiej Ekspedycji Antarktycznej pod dowództwem Nobu Shirase. Komunikacja pomiędzy załogami obu statków była ograniczona przez barierę językową, lecz Norwegowie zrozumieli, że Japończycy zamierzają wylądować na Półwyspie Edwarda VII. 18 stycznia „Kainan Maru” opuścił Zatokę Wielorybią, a 26 stycznia jako pierwszy w historii przybił do brzegów półwyspu.
Następstwa.
Reakcje po ogłoszeniu sukcesu wyprawy.
Podczas pobytu w Hobart, Amundsen otrzymał telegramy z gratulacjami między innymi od Prezydenta Stanów Zjednoczonych Theodora Roosevelta i króla Wielkiej Brytanii Jerzego V. Ten ostatni wyraził także radość z faktu, że pierwszy port, do którego przybił Amundsen po swoim sukcesie znajdował się na ziemi podporządkowanej koronie brytyjskiej. W Norwegii, która sześć lat wcześniej uzyskała niezależność od Szwecji, wiadomość o zdobyciu bieguna południowego odbiła się szerokim echem. Wiele instytucji państwowych wywiesiło z tej okazji norweską flagę przed swoją siedzibą. Wszyscy członkowie ekspedycji zostali nagrodzeni Norweskim Medalem Bieguna Południowego (), ustanowionym przez króla Haakona w celu uczczenia sukcesu Amundsena. Dokumentacja wyprawy została wpisana w 2005 roku na listę Pamięć Świata.
Reakcje brytyjskiej prasy były powściągliwe, lecz pozytywne. Sukces Amundsena entuzjastycznie przyjęły czasopisma "Daily Chronicle" oraz "Illustrated London News". Miały one jednak znaczny wkład finansowy w norweską ekspedycję. Pozytywne opinie wystawiły także redakcje gazety "The Manchester Guardian" oraz magazynu "Young England". "The Times" upomniał natomiast Amundsena za brak powiadomienia Scotta o rzeczywistym celu jego ekspedycji. Odmiennie wiadomość o osiągnięciu Amundsena przyjęli członkowie Królewskiego Towarzystwa Geograficznego. Uznali oni, że zdobycie bieguna było rezultatem „nieczystego zagrania” ze strony Amundsena. Geograf Clements Markham uznał natomiast, że wiadomość o zdobyciu przez Amundsena bieguna południowego może być kłamstwem. Dokonania Amundsena docenili jednak Ernest Shackleton i Kathleen Scott, żona Roberta Scotta.
Śmierć Roberta Scotta.
Amundsen opuścił Hobart by rozpocząć cykl wykładów w Australii i Nowej Zelandii. Następnie popłynął do Buenos Aires, gdzie ukończył pisanie relacji z podróży. W Norwegii nadzorował publikację swojej książki poświęconej wyprawie, nim wyjechał do Stanów Zjednoczonych, by tam przeprowadzić kolejny cykl wykładów. W lutym 1913, gdy przebywał w Madison, w stanie Wisconsin, dotarła do niego wiadomość, że Robert Scott dotarł 17 stycznia 1912 roku na biegun południowy, lecz zmarł wraz ze swymi towarzyszami w drodze powrotnej, przed 29 marca. Ciała Scotta, Edwarda Adriana Wilsona i Henry’ego Robertsona Bowersa znaleziono w listopadzie 1912 roku, po zakończeniu antarktycznej zimy.
Wiadomość o śmierci Scotta – zgodnie z tezą brytyjskiego historyka Rolanda Huntforda – zmieniła sposób, w jaki Brytyjczycy postrzegali osiągnięcia Amundsena. Scott był od tego czasu uznawany za uczciwego człowieka o dobrych manierach, który przegrał wyścig o zdobycie bieguna południowego przez niehonorowego i żądnego sławy Amundsena. W późniejszych relacjach zwracano również uwagę na fakt, że do podróży na biegun Amundsen użył psów, które później wraz ze swymi towarzyszami zabił i zjadł. Motyw ten był wykorzystywany do przedstawiania Amundsena w negatywnym świetle.
Dalsze losy statku „Fram”.
Po opuszczeniu Hobart załoga statku „Fram” skierowała się do Buenos Aires, skąd większość uczestników ekspedycji odpłynęła do Norwegii na innym statku. „Fram” pozostał zaś w Argentynie pod nadzorem Thorvalda Nilsena. Dotychczasowy kapitan miał kontrolować przygotowania do kolejnej wyprawy, tym razem na biegun północny. Amundsen zrezygnował jednak z projektowanej wyprawy, więc Nilsen powrócił do Norwegii. Jego obowiązki jako kapitana przejął na kilka miesięcy Christian Doxrud. „Fram” został wówczas przetransportowany do Colón, co miało związek z planowanym na 1913 rok otwarciem Kanału Panamskiego. „Fram” miał być pierwszym statkiem, który przepłynął nowy szlak wodny. Latem 1913 roku do Colón przybyła część starej załogi statku z Nilsenem na czele, lecz otwarcie Kanału Panamskiego opóźniło się. W tej sytuacji „Fram” miał opłynąć całą Amerykę Południową i w ten sposób dostać się na Ocean Spokojny. 25 marca 1914 roku załoga dopłynęła do Montevideo. Kilka dni wcześniej, prawdopodobnie z powodu choroby tropikalnej, zmarł nawigator Andreas Beck. Wraz z plagą szczurów, która pojawiła się na pokładzie, doprowadziło to do porzucenia dotychczasowych planów i skierowania się załogi do Norwegii.
W międzyczasie Amundsen planował użycie „Frama” do przeprowadzenia kolejnej ekspedycji w rejonie Archipelagu Arktycznego. Plany te zostały jednak pokrzyżowane przez wybuch I wojny światowej. Przez kolejne lata „Fram” przebywał w porcie w Oslo, niszczejąc z powodu warunków atmosferycznych i wandali. Na początku lat 20. XX wieku podejmowano wiele prób przywrócenia statku do stanu używalności, lecz wszystkie kończyły się niepowodzeniem. W 1929 roku, dzięki zabiegom Otto Sverdrupa, statek został przetransportowany do Sandefjord, gdzie przy wsparciu finansowym armatora Larsa Christensena został odremontowany. W 1935 roku ponownie przetransportowano go do Oslo i przekształcono w muzeum.
Dalsze losy Amundsena.
Wybuch I wojny światowej przeszkodził Amundsenowi w organizacji ekspedycji na biegun północny. W 1918 roku wypłynął jednak na północ w specjalnie na ten cel skonstruowanym statku „Maud”, który pozostał na wodach arktycznych przez kolejne siedem lat. Statek nie dopłynął do bieguna północnego, lecz jako drugi w historii przepłynął przez Przejście Północno-Wschodnie. W 1923 roku Amundsen opuścił ekspedycję, a ostatnie lata życia poświęcił na eksplorację obszarów arktycznych z powietrza. 12 maja 1926 roku wspólnie z Lincolnem Ellsworthem, Umberto Nobile i towarzyszem z wyprawy na biegun południowy, Oscarem Wistingiem, przeleciał na pokładzie sterowca "Norge" nad biegunem północnym. On i Wisting byli pierwszymi ludźmi, którzy widzieli oba bieguny Ziemi. Amundsen zaginął wraz ze swym samolotem pomiędzy Norwegią a Spitsbergenem w 1928 roku, gdy próbował uratować późniejszą ekspedycję Umberto Nobile.
Dalsze losy pozostałych członków załogi.
Czterej towarzysze Amundsena z wyprawy na biegun południowy zostali przez niego zaproszeni do uczestnictwa w ekspedycji statku „Maud”. Bjaaland i Hassel odmówili i nigdy już nie wzięli udziału w żadnej wyprawie polarnej. Hanssen i Wisting przyjęli propozycję. Wisting został dowódcą „Maud”, gdy Amundsen opuścił ekspedycję, zaś w 1935 roku został kapitanem statku „Fram” na czas jego ostatniej podróży do Oslo, gdzie został przekształcony w muzeum. Johansen napotkał trudności z powrotem do normalnego życia po powrocie z Antarktydy i popadł w depresję. 4 stycznia 1913 roku popełnił samobójstwo w swoim mieszkaniu w Oslo.
Dziedzictwo i upamiętnienie.
Ekspedycja Amundsena na biegun południowy stała się tematem wielu filmów i seriali dokumentalnych. W 1985 roku nakręcono natomiast serial fabularny opowiadający o rywalizacji Amundsena i Scotta w latach 1910–1912. Nadano mu tytuł "The Last Place on Earth" (z ang. "Ostatnie Miejsce na Ziemi"), zaś jego reżyserem został Ferdinand Fairfax. W postać Roalda Amundsena wcielił się norweski aktor Sverre Anker Ousdal, zaś Roberta Scotta zagrał Martin Shaw. Serial liczył 7 odcinków. Wszystkie zostały wyemitowane na antenie brytyjskiej stacji Central Independent Television.
W 1957 roku na biegunie południowym została wybudowana amerykańska stacja badawcza. Została ona nazwana Amundsen-Scott w celu upamiętnienia dwóch ekspedycji zorganizowanych w ten rejon na przełomie lat 1910–1912. Stacja powstała w ramach Międzynarodowego Roku Geofizycznego. Funkcjonuje przez cały rok. Prowadzone są na niej badania z zakresu astronomii, sejsmologii oraz klimatologii.
14 grudnia 2011 roku odbyły się obchody 100. rocznicy zdobycia bieguna południowego przez ekspedycję Amundsena. Na miejsce, w którym w 1911 roku pięcioosobowa grupa polarników zatknęła norweską flagę, przybyli między innymi premier Norwegii Jens Stoltenberg, dyrektor Norweskiego Instytutu Polarnego Jan-Gunnar Winther oraz reprezentant Antarktycznego Programu Stanów Zjednoczonych, Simon Stephenson. Jens Stoltenberg dokonał wówczas odsłonięcia wykonanego z lodu pomnika Roalda Amundsena. W Norwegii główne obchody odbyły się w mieście Tromsø, w północnej Norwegii. Otwarto wówczas wystawę poświęconą norweskim i rosyjskim ekspedycjom antarktycznym, a także odsłonięto przed akwarium Polaria pomnik Helmera Hanssena, jednego z uczestników wyprawy. Rok 2011 został w Norwegii uznany rokiem Amundsena i Nansena.

</doc>
<doc id="3689157" url="https://pl.wikipedia.org/wiki?curid=3689157" title="Aleksiej Sokołow (1900–1970)">
Aleksiej Sokołow (1900–1970)

Aleksiej Gawriłowicz Sokołow (ros. Алексей Гаврилович Соколов, ur. 11 lutego 1900, zm. ?) – radziecki działacz partyjny i państwowy.
Od 1928 należał do WKP(b), od czerwca 1938 do 1939 był szefem obwodowego oddziału finansowego w Smoleńsku, a od 6 października 1950 do lutego 1953 przewodniczącym Komitetu Wykonawczego Smoleńskiej Rady Obwodowej.

</doc>
<doc id="3689159" url="https://pl.wikipedia.org/wiki?curid=3689159" title="South Anston">
South Anston

South Anston – wieś w Anglii, w South Yorkshire, w dystrykcie (unitary authority) Rotherham. Leży 12,7 km od miasta Rotherham, 16,5 km od miasta Sheffield i 218,3 km od Londynu. South Anston jest wspomniana w Domesday Book (1086) jako "Litelastone"/"Titelanstan".

</doc>
<doc id="3689160" url="https://pl.wikipedia.org/wiki?curid=3689160" title="Władysław Dajewski">
Władysław Dajewski

Władysław Dajewski (ur. 4 czerwca 1891 we Lwowie, zm. 5 stycznia 1972 w Krakowie) – polski nauczyciel.
Życiorys.
Urodził się 4 czerwca 1891 we Lwowie. W 1909 zdał egzamin dojrzałości w C. K. VIII Gimnazjum we Lwowie (w jego klasie byli Tadeusz Kuczyński, Zygmunt Manowarda). Od 1910 do 1914 odbył studia polonistyczne na Wydziale Filozoficznym Uniwersytetu Lwowskiego pod kierunkiem prof. Wilhelma Bruchnalskiego. Podczas studiów w 1910 był stypendystą Zakładu Narodowego im. Ossolińskich będąc praktykantem Biblioteki tegoż (wówczas stypendystą był także Juliusz Zaleski).
Po wybuchu I wojny światowej w 1914 znalazł się w Brnie, gdzie działał w redakcji dziennika „Galicyjskie Wiadomości”, stanowiącego pismo dla polskich uchodźców. Na przełomie 1916/1917 został wcielony do c. i k. armii. Wyreklamowany z jej szeregów przez Radę Szkolną Krajową w 1918 został przeniesiony ze Szkoły Realnej w Żywcu do C. K. Gimnazjum w Sanoku, w którym rozpoczął pracę 1 lutego 1918. Po odzyskaniu przez Polskę niepodległości w okresie II Rzeczypospolitej pozostawał nauczycielem w Państwowym Gimnazjum im. Królowej Zofii w Sanoku. Po wojennej zawierusze podjął się uporządkowania szkolnej biblioteki, która w 1928 stanowiła największy księgozbiór w powiecie sanockim. W szkole uczył języka polskiego, języka łacińskiego, propedeutyki filozofii, był zawiadowcą biblioteki nauczycielskiej i dla młodzieży. Od 20 marca do 31 maja 1923 przebywał na urlopie dla poratowania zdrowia. Z racji swoich wysokich manier i dbałości o wygląd zyskał wśród uczniów sanockiego gimnazjum przydomek "arbiter elegantiarum". W sprawozdaniu szkolnym sanockiego gimnazjum z 1928 opublikował rozprawę naukową pt. "Grzegorz z Sanoka". W Sanoku był założycielem i kierownikiem księgarni, otwartej w 1928 i działającej w kamienicy przy ul. Tadeusza Kościuszki. Ponadto w mieście prowadził odczyty, kierował biblioteką Towarzystwa „Kasyno”. 20 lipca 1929 otrzymał urlop całoroczny celem pełnienia funkcji kierownika Miejskiego Prywatnego Seminarium Nauczycielskiego Żeńskiego w Sanoku (Instytut Nauk Wychowawczych) i sprawował ją do 1930. W 1930 był członkiem państwowej komisji egzaminacyjnej dla Państwowego Gimnazjum w Brzozowie. 26 października 1919 został wybrany sekretarzem sanockiego koła Towarzystwa Nauczycieli Szkół Wyższych. 29 stycznia 1922 został wybrany zastępcą sekretarza sanockiego koła Towarzystwa Nauczycieli Szkół Średnich i Wyższych. Był członkiem sekcji tej organizacji w Sanoku do 1929, gdy zorganizował sekcję Związku Nauczycielstwa Polskiego w Sanoku, a następnie także sekcje nauczycieli szkół średnich ZNP w Brzozowie i Krośnie. Został prezesem powstałego 1 grudnia 1929 oddziału w Sanoku Związku Zawodowego Nauczycielstwa Polskich Szkół Średnich. W Sanoku zamieszkiwał w kamienicy przy ulicy Henryka Sienkiewicza 2.
Rozporządzeniem z 5 czerwca 1930 minister wyznań religijnych i oświecenia publicznego Sławomir Czerwiński powierzył Władysławowi Dajewskiemu pełnienie obowiązków okręgowego wizytatora szkół w Kuratorium Okręgu Szkolnego Lwowskiego z dniem 1 sierpnia 1930. Jednocześnie w tym samym roku jako profesor szkolny został przeniesiony do Seminarium Nauczycielskiego Żeńskiego w Przemyślu. Pod koniec 1932 został członkiem Komisji Dyscyplinarnej dla Urzędników i Niższych Funkcjonariuszów Państwowych przy KOSL. Funkcję wizytatora pełnił do 21 lipca 1933. Jesienią 1933 został przeniesiony jako profesor do Państwowego Gimnazjum im. ks. Piotra Skargi w Rohatynie, w którym sprawował stanowisko dyrektora do 1937, gdy został przeniesiony na równorzędne stanowisko dyrektora VI Państwowego Gimnazjum im. Stanisława Staszica we Lwowie, po czym dekretem z 31 sierpnia 1937 powierzono mu pełnienie obowiązków kuratora szkół w KOSL. Funkcję wizytatora KOSL pełnił do 1939. Publikował w Dzienniku Urzędowym Kuratorium Okręgu Szkolnego Lwowskiego i był redaktorem tego periodyku.
Po wybuchu II wojny światowej na przełomie 1939/1940 był nauczycielem w sowieckiej szkole we Lwowie. Później był zatrudniony w firmie Gallikol do 1944. Na przełomie 1944/1945 zaangażował się w tajne nauczanie w Grabnie. Po wojnie w okresie PRL był nauczycielem w liceach ogólnokształcących w Krakowie, pełniąc także stanowisko dyrektora. Od 1946 do 1951 uczył języka polskiego w II Liceum Ogólnokształcącym im. Króla Jana III Sobieskiego w Krakowie. W latach 50. pracował w X Liceum Ogólnokształcącym im. Komisji Edukacji Narodowej w Krakowie. Zamieszkiwał wówczas przy ulicy Pędzichów 11 w Krakowie.
Za działalność w Polskim Czerwonym Krzyżu został odznaczony odznaką honorową PCK i otrzymał dyplom. Był żonaty ze Stanisławą (zm. 1986).
Zmarł 5 stycznia 1972 w Krakowie po długiej i ciężkiej chorobie. Został pochowany na Cmentarzu Rakowickim w Krakowie 8 stycznia 1972 (kwatera XIIA, rząd północny, miejsce 22).

</doc>
<doc id="3689161" url="https://pl.wikipedia.org/wiki?curid=3689161" title="Jaroslav Dušek">
Jaroslav Dušek

Jaroslav Dušek (ur. 30 kwietnia 1961 w Pradze) – czeski aktor teatralny i filmowy.

</doc>
<doc id="3689162" url="https://pl.wikipedia.org/wiki?curid=3689162" title="Dariusz Bugajewski">
Dariusz Bugajewski

Dariusz Maciej Bugajewski – polski matematyk, profesor nauk matematycznych. Specjalizuje się w analizie nieliniowej, równaniach różniczkowych i całkowych oraz analizie formalnej. Pracuje obecnie na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończył w 1989 (pracę magisterską pt. "O pewnych uogólnieniach twierdzenia Schaudera o punkcie stałym" przygotował pod kierunkiem prof. Stanisława Szufli) na poznańskim UAM, na którym został też zatrudniony w tym samym roku. Stopień naukowy doktora uzyskał w 1993 na podstawie pracy pt. "O strukturze zbiorów rozwiązań nieliniowych równań całkowych Volterry", przygotowanej także pod kierunkiem prof. S. Szufli. Habilitował się w 2005 na podstawie dorobku naukowego i rozprawy pt. "Problemy istnienia i jednoznaczności rozwiązań dla nieliniowych równań różniczkowo-funkcyjnych oraz całkowych". 25 lutego 2019 Prezydent RP nadał mu tytuł profesora nauk matematycznych. 
Pracuje jako profesor w Zakładzie Analizy Nieliniowej i Topologii Stosowanej WMiI UAM (jest też kierownikiem tego zakładu). W latach 2007-2009 wykładał jako profesor na amerykańskim Morgan State University w Baltimore. Do chwili obecnej wypromował czterech doktorów. 
W latach 2014-2019 pełnił funkcję Prezesa Oddziału Poznańskiego Polskiego Towarzystwa Matematycznego. Jest członkiem rady naukowej Centrum Badań Nieliniowych im. Juliusza Pawła Schaudera UMK w Toruniu oraz pełni funkcję redaktora naczelnego wydawanej przez Centrum serii "Lecture Notes in Nonlinear Analysis"). Ponadto jako redaktor pomocniczy pracuje dla Demonstratio Mathematica oraz African Diaspora Journal of Mathematics. 
Artykuły publikował w takich czasopismach jak m.in.: Annali di Matematica Pura ed Applicata, Annales Academiae Scientiarum Fennicae Mathematica, Archiv der Mathematik, Integral Equations and Operator Theory, Journal of Mathematical Analysis and Applications, Nonlinear Analysis. Theory, Methods and Applications oraz Proceedings of the American Mathematical Society.

</doc>
<doc id="3689172" url="https://pl.wikipedia.org/wiki?curid=3689172" title="Stanisław Głuski">
Stanisław Głuski

Stanisław Głuski (ur. 5 sierpnia 1895 w Kijowcu, pow. Biała Podlaska, zm. 21 września 1972) – legionista, polski prawnik, urzędnik konsularny i dyplomata.
Życiorys.
Urzędnik polskiej służby zagranicznej, w której pełnił funkcje - prac. MSZ (1922–1926), sekr./kier. wydz. kons. poselstwa w Rio de Janeiro (1926–1930), wicekonsula/konsula konsulatu generalnego w Królewcu (1930–1932), w tym kier. konsulatu (1932), radcy Komisariatu Generalnego w Wolnym Mieście Gdańsku (1933–1935), radcy Departamentu Politycznego MSZ (1935), I sekr. ambasady w Moskwie (1935–).
W 1940 dotarł przez Lizbonę do Wielkiej Brytanii, gdzie był zatrudniony m.in. w Ministerstwie Spraw Zagranicznych Rządu RP na uchodźstwie w Londynie (1943–1945), z ramienia tegoż resortu był członkiem Komisji do spraw polsko-sowieckich przy Rządzie R.P. (1945–). W latach 50. przebywał w Monachium.

</doc>
<doc id="3689173" url="https://pl.wikipedia.org/wiki?curid=3689173" title="Amfiteatr w Weronie">
Amfiteatr w Weronie

Amfiteatr w Weronie, popularnie zwany Areną – starożytny rzymski amfiteatr znajdujący się we włoskiej Weronie, trzeci co do wielkości po Koloseum i amfiteatrze w Kapui. Jest nadal w użyciu i słynie na całym świecie z wystawianych tam występów operowych na dużą skalę. Jest to jedna z najlepiej zachowanych starożytnych budowli tego typu. Będzie miejscem ceremonii zamknięcia Zimowych Igrzysk Olimpijskich 2026.
Historia.
Budowla została wzniesiona w I wieku n.e. Początkowo leżała na zewnątrz murów miejskich, w obręb których została włączona dopiero w III wieku. Na arenie amfiteatru odbywały się walki gladiatorów oraz walki z dzikimi zwierzętami. Szacuje się, że widownia mogła pomieścić w starożytności do 30 tysięcy osób.
Zewnętrzne wymiary wzniesionej na planie elipsy budowli wynoszą 138,77×109,52 m, arena ma natomiast wymiary 73,68×44,43 m. Do wnętrza można było dostać się przez 64 oddzielne wejścia. Struktura nośna wykonana została z betonu i kamieni, natomiast zewnętrzną stronę murów wyłożono cegłą i miejscowym różowawym wapieniem. Do czasów współczesnych z amfiteatru zachowały się dwie kondygnacje wyłożonych tym „werońskim” kamieniem arkad, z 44 rzędami kamiennych siedzeń. Trzykondygnacyjny pierścień muru zewnętrznego zawalił się podczas trzęsienia ziemi w 1117 r. i do dziś zachował się wyłącznie jego niewielki fragment, zwany „skrzydłem” ("ala"). Pozostałe uszkodzenia naprawiono w następnym stuleciu, a obiekt znów zaczął pełnić rolę miejskiej areny. M.in. to tu w 1273 r. spłonęło na stosach 169 patarów – przedstawicieli heretyckiego ruchu z Sirmione.
Podobnie jak wiele innych budowli rzymskich, amfiteatr był po upadku cesarstwa traktowany jako źródło budulca, już w okresie renesansu podjęto jednak pierwsze starania o zabezpieczenie i konserwację zabytku. Wyróżnił się na tym polu w połowie XVI w. burmistrz miasta, Hieronim Marmoreus, którego wdzięczni senatorowie uhonorowali w 1569 r. okolicznościową tablicą pamiątkową.
Arena przyciągała uwagę wędrowców i pierwszych turystów, podróżujących po Italii w XVIII i XIX w. M.in. w 1786 r. podziwiał ją Johann Wolfgang von Goethe, który w dzienniku swej włoskiej podróży zapisał: "Amfiteatr jest więc pierwszym znakomitym pomnikiem czasów starożytnych, który widzę; a jak świetnie zachowany!"
W 1913 roku, dla uczczenia setnej rocznicy urodzin Giuseppe Verdiego, w amfiteatrze wystawiona została "Aida". Odtąd aż do dziś budowla pełni funkcję stałej sceny dla rozmaitych koncertów. M.in. w 1947 r. zadebiutowała tu słynna później śpiewaczka Maria Callas. Współcześnie na widowni może zmieścić się 15 tysięcy osób.

</doc>
<doc id="3689174" url="https://pl.wikipedia.org/wiki?curid=3689174" title="Nikołaj Jakowlew (1908–1988)">
Nikołaj Jakowlew (1908–1988)

Nikołaj Iwanowicz Jakowlew (ros. Николай Иванович Яковлев, ur. 27 listopada 1908, zm. 18 grudnia 1988) – radziecki działacz partyjny i państwowy.
Życiorys.
W 1927 skończył szkołę i został ślusarzem kolejowym, od 1930 należał do WKP(b), w lutym 1930 został sekretarzem rejonowego komitetu Komsomołu. Od 1937 był funkcjonariuszem partyjnym, w grudniu 1937 został II sekretarzem, a w marcu 1939 I sekretarzem rejonowego komitetu WKP(b), uczył się w Wyższej Szkole Organizatorów Partyjnych przy KC WKP(b), w lipcu 1941 został powołany do Armii Czerwonej. W 1946 ukończył kurs uniwersytetu marksizmu-leninizmu, w czerwcu 1946 zdemobilizowany w stopniu majora, w 1947 został sekretarzem Komitetu Miejskiego WKP(b) w Smoleńsku i członkiem Komisji Rewizyjnej Komitetu Obwodowego WKP(b) w Smoleńsku, w 1948 kierował Wydziałem Rolnym Komitetu Obwodowego WKP(b) w Smoleńsku. Od 6 marca do 18 września 1953 był przewodniczącym Komitetu Wykonawczego Smoleńskiej Rady Obwodowej, później został I sekretarzem rejonowego komitetu KPZR w Smoleńsku, w 1955 zaocznie ukończył Wyższą Szkołę Partyjną przy KC KPZR, w styczniu 1956 został kierownikiem drukarni im. Smirnowa w Smoleńsku, od września 1969 do lipca 1982 pracował jako inżynier drukarski.

</doc>
<doc id="3689176" url="https://pl.wikipedia.org/wiki?curid=3689176" title="Saneczkarstwo na Zimowych Igrzyskach Olimpijskich 2002 – jedynki kobiet">
Saneczkarstwo na Zimowych Igrzyskach Olimpijskich 2002 – jedynki kobiet

Saneczkarskie jedynki kobiet na Zimowych Igrzyskach Olimpijskich 2002 odbyły się w dniach 12-13 lutego na torze Utah Olympic Park. Rozegrane zostały cztery ślizgi - po dwa pierwszego dnia i drugiego.

</doc>
<doc id="3689178" url="https://pl.wikipedia.org/wiki?curid=3689178" title="Arena di Verona">
Arena di Verona



</doc>
<doc id="3689184" url="https://pl.wikipedia.org/wiki?curid=3689184" title="Kenny Florian">
Kenny Florian

Kenneth "Kenny" Florian (ur. 26 października 1976 w Los Angeles) – amerykański zawodnik brazylijskiego jiu-jitsu (czarny pas, III dan) oraz mieszanych sztuk walki (MMA) w latach 2003-2011 pochodzenia peruwiańskiego. Trzykrotny pretendent do pasów mistrzowskich Ultimate Fighting Championship oraz finalista pierwszego sezonu The Ultimate Fighter. Jest jednym z dwóch zawodników (wraz Diego Sanchezem) który rywalizował podczas swojej kariery w UFC w czterech różnych kategoriach wagowych: średniej (-84 kg), półśredniej (-77), lekkiej (-70) oraz piórkowej (-66). Aktualnie jest komentatorem oraz ekspertem sportowym gal UFC.
Kariera sportowa.
Urodził się w Los Angeles. Rodzice Kennego, Agustin i Ines pochodzili z Peru. Będąc w college'u trenował piłkę nożną będąc wraz z drużyną w NCAA Division 1. Po ukończeniu studiów zainteresował się jiu-jitsu, a dokładniej jego brazylijską odmianą. Jest wielokrotnym medalistą mistrzostw North American Grappling Association (NAGA) oraz Grapplers Quest. W 2003 zajął 3. miejsce na Mistrzostwach Panamerykańskich IBJJF w wadze średniej, a jeszcze w tym samym roku został promowany na czarny pas w brazylijskim jiu-jitsu.
Kariera MMA.
W styczniu 2003 zadebiutował w MMA pokonując Jasona Girouxa przez poddanie w 1. rundzie. W 2005 wziął udział w pierwszej edycji reality show The Ultimate Fighter, gdzie dotarł do finału wagi średniej w którym przegrał Diego Sanchezem przez TKO. Mimo porażki otrzymał angaż w organizacji Ultimate Fighting Championship. Przez następny rok toczył walki na mniejszych galach UFC w kategorii półśredniej oraz lekkiej, wygrywając wszystkie pojedynki oraz otrzymując szanse walki o zwakowane mistrzostwo wagi lekkiej po Jensie Pulverze z Seanem Sherkiem, którą ostatecznie przegrał jednogłośnie na punkty (14.10.2006, UFC 64).
W latach 2007-2008 zanotował passę sześciu zwycięstw z rzędu m.in. nad Dokonjonosuke Mishimą oraz Joe Lauzonem. Po zwycięstwie nad Joe Stevensonem w listopadzie 2008, ponownie otrzymał szansę zdobycia tytułu. 8 sierpnia 2009 na UFC 101 stoczył pojedynek z B.J. Pennem, jednak Florian nie sprostał Hawajczykowi i przegrał z nim przed czasem (duszenie zza pleców).
Na przełomie 2009/2010 wygrywał przed czasem z utytułowanymi zawodnikami - Claytonem Guida oraz Takanorim Gomim. W sierpniu 2010 przegrał z Grayem Maynardem po czym zszedł kolejny raz kategorię niżej - do piórkowej. Po wygranej nad Diego Nunesem w nowej kategorii, 8 października 2011 zmierzył się o mistrzostwo UFC wagi piórkowej z José Aldo, lecz kolejny raz nie poradził sobie w mistrzowskim starciu, przegrywając z Aldo jednogłośnie na punkty.
Po walce z Aldo, postanowił zawiesić karierę, głównie z powodu kontuzji pleców. 31 maja 2012 oficjalnie zakończył karierę zawodniczą, skupiając się na komentowaniu gal UFC.
Osiągnięcia.
Grappling / Brazylijskie jiu-jitsu:

</doc>
<doc id="3689186" url="https://pl.wikipedia.org/wiki?curid=3689186" title="Saneczkarstwo na Zimowych Igrzyskach Olimpijskich 2002 – jedynki mężczyzn">
Saneczkarstwo na Zimowych Igrzyskach Olimpijskich 2002 – jedynki mężczyzn

Saneczkarskie jedynki mężczyzn na Zimowych Igrzyskach Olimpijskich 2002 odbyły się w dniach 10-11 lutego na torze Utah Olympic Park. Rozegrane zostały cztery ślizgi - po dwa pierwszego dnia i drugiego.

</doc>
<doc id="3689188" url="https://pl.wikipedia.org/wiki?curid=3689188" title="Tubariaceae">
Tubariaceae

Tubariaceae Vizzini – rodzina grzybów znajdująca się w rzędzie pieczarkowców ("Agaricales").
Systematyka.
Pozycja w klasyfikacji według Index Fungorum: "Agaricales, Agaricomycetidae, Agaricomycetes, Agaricomycotina, Basidiomycota, Fungi".
Do rodziny "Tubariaceae" według "CABI databases" należą rodzaje:

</doc>
<doc id="3689192" url="https://pl.wikipedia.org/wiki?curid=3689192" title="Saneczkarstwo na Zimowych Igrzyskach Olimpijskich 2002 – dwójki mężczyzn">
Saneczkarstwo na Zimowych Igrzyskach Olimpijskich 2002 – dwójki mężczyzn

Saneczkarskie dwójki mężczyzn na Zimowych Igrzyskach Olimpijskich 2002 odbyły się 15 lutego na torze Utah Olympic Park. Rozegrane zostały dwa ślizgi.

</doc>
<doc id="3689194" url="https://pl.wikipedia.org/wiki?curid=3689194" title="Gmach Dyrekcji Lasów Państwowych w Radomiu">
Gmach Dyrekcji Lasów Państwowych w Radomiu

Gmach Dyrekcji Lasów Państwowych – zabytkowy budynek znajdujący się w Radomiu przy ulicy 25 Czerwca 68.
Historia.
Współczesna historia gospodarki leśnej w regionie radomskim oraz na Sandomierszczyźnie sięga 1809 roku. Wówczas gospodarkę leśną nowo powstałego departamentu radomskiego Księstwa Warszawskiego nadzorowała specjalna jednostka urzędowa. Po powstaniu Królestwa Kongresowego utworzono Wydział Dóbr i Lasów Państwowych podlegający sandomierskiej komisji wojewódzkiej (1818). W 1837 roku województwo sandomierskie przemianowano na gubernię sandomierską. W związku z tym funkcję Wydziału Dóbr i Lasów Państwowych przejęła Sekcja Dóbr i Lasów Wydziału Skarbowego urzędu gubernialnego. W 1880 roku ukazem carskim utworzono w Królestwie Kongresowym trzy okręgi leśne, w tym radomski nadzorowany przez Radomski Okręgowy Urząd Leśny. Obejmował on gubernie lubelską, radomską, siedlecką oraz kielecką. Po odzyskaniu przez Polskę niepodległości utworzono dziesięć dyrekcji okręgowych lasów państwowych. Radomska Dyrekcja Lasów Państwowych obejmowała województwa lubelskie i kieleckie (1924). W latach 1924–1938 siedzibą urzędu był Pałac Sandomierski. W 1938 roku oddano do użytku nową siedzibę urzędu wzniesioną przy ówczesnej ulicy 1 Maja 68 (obecnie ul. 25 Czerwca). W okresie II wojny światowej budynek zajął niemiecki Urząd Leśny. Budynek zajmowany był przez leśników w latach 1945–1975, kiedy zlikwidowano radomską dyrekcję okręgową. Wówczas gmach przejął radomski Komitet Wojewódzki PZPR. Podczas tzw. "wydarzeń radomskich" w czerwcu 1976 roku budynek został zdobyty, zdemolowany i spalony przez demonstrujących robotników. Mimo że Okręgowy Zarząd Lasów Państwowych w Radomiu reaktywowano w 1983 roku, budynek pozostawał siedzibą władz partyjnych do 1990 roku, kiedy ostatecznie zwrócono go leśnikom. Od 1992 roku gmach jest siedzibą jednej z siedemnastu Regionalnych Dyrekcji Lasów Państwowych, obejmującej swoim zasięgiem większość Sandomierszczyzny (województwo świętokrzyskie i południowe powiaty województwa mazowieckiego).
Architektura.
Gmach wzniesiony w 1938 roku według projektu inż. Walerego Sahajdakowskiego pod kierunkiem inż. arch. J.Zabłockiego jest modelowym przykładem architektury modernistycznej, realizowanej w Radomiu w latach trzydziestych XX w. Zachował się oryginalny wystrój elewacji, którego ważnym elementem jest umieszczone na elewacji skrzydła północnego oryginalne godło państwowe z okresu II Rzeczypospolitej oraz napis "LASY PAŃSTWOWE". W wyniku pożaru wywołanego w czasie protestów robotniczych w 1976 roku nie zachowało się w całości oryginalne wyposażenie wnętrza. Budynek stanowi ważny element historycznej zabudowy ulicy 25 Czerwca.
Otoczenie.
Od wschodu do gmachu przylega zabytkowy Park "Leśniczówka", którego teren należał pierwotnie do Lasów Państwowych. Od północy z obiektem sąsiaduje gmach Zespołu Szkół Muzycznych im. Oskara Kolberga.

</doc>
<doc id="3689195" url="https://pl.wikipedia.org/wiki?curid=3689195" title="Padiş">
Padiş



</doc>
<doc id="3689196" url="https://pl.wikipedia.org/wiki?curid=3689196" title="Wybory prezydenckie w Austrii w 2004 roku">
Wybory prezydenckie w Austrii w 2004 roku

Wybory prezydenckie w Austrii w 2004 roku zostały przeprowadzone 25 kwietnia 2004. W ich wyniku Austriacy wyłonili nowego prezydenta. Urzędujący na tym stanowisku Thomas Klestil przez dwie sześcioletnie kadencje nie ubiegał się o reelekcję.
W wyborach wystartowało dwoje kandydatów: były przewodniczący Rady Narodowej Heinz Fischer z Socjaldemokratycznej Partii Austrii oraz minister spraw zagranicznych Benita Ferrero-Waldner z Austriackiej Partii Ludowej. Pozostałe ugrupowania (w tym Wolnościowa Partia Austrii) nie wystawiły swoich kandydatów. Głosowanie zakończyło się zwycięstwem przedstawiciela socjaldemokratów.

</doc>
<doc id="3689197" url="https://pl.wikipedia.org/wiki?curid=3689197" title="Japan Meteorological Agency">
Japan Meteorological Agency

 (JMA) – japońska, rządowa agencja meteorologiczna podlegająca Ministerstwu Ziemi (w sensie terytorium państwa), Infrastruktury, Transportu i Turystyki. Odpowiedzialna jest za zbieranie i podawanie do wiadomości publicznej w Japonii wyników, które są uzyskiwane z danych opartych na dziennej obserwacji i badaniach naukowych związanych ze zjawiskami naturalnymi w obszarze m.in. meteorologii, hydrologii, sejsmologii oraz wulkanologii. Siedziba JMA znajduje się w tokijskiej dzielnicy Chiyoda.
Japońska Agencja Meteorologiczna jest odpowiedzialna głównie za ogólnokrajowe publikacje ostrzeżeń systemu wczesnego ostrzegania przed trzęsieniami ziemi (EEW). 
JMA jest jednym z regionalnych, specjalistycznych ośrodków meteorologicznych Światowej Organizacji Meteorologicznej (WMO). Jego zadaniem jest m.in. analiza i prognozowanie tropikalnych cyklonów (tajfunów) w zachodniej części północnego Pacyfiku oraz na Morzu Południowochińskim (0º–60ºN, 100º–180ºE).

</doc>
<doc id="3689199" url="https://pl.wikipedia.org/wiki?curid=3689199" title="Przegląd Humanistyczny">
Przegląd Humanistyczny

Przegląd Humanistyczny – kwartalnik humanistyczny wydawany w Warszawie od 1957 roku. Publikowane są w nim artykuły, materiały i przyczynki oraz recenzje z szerokiego zakresu humanistyki. Niektóre numery mają charakter monograficzny. Siedziba redakcji mieści się przy ul. Nowy Świat 4.

</doc>
<doc id="3689202" url="https://pl.wikipedia.org/wiki?curid=3689202" title="Wybory prezydenckie w Austrii w 1998 roku">
Wybory prezydenckie w Austrii w 1998 roku

Wybory prezydenckie w Austrii w 1998 roku zostały przeprowadzone 19 kwietnia 1998. W ich wyniku Austriacy wybrali prezydenta na okres sześcioletniej kadencji. Ubiegający się o reelekcję Thomas Klestil z Austriackiej Partii Ludowej w pierwszej turze głosowania otrzymał 63,42%. Zapewnił sobie tym samym wybór na kolejną kadencję.
Poza Thomasem Klestilem wystartowało czworo innych kandydatów – luterańska pastor Gertraud Knoll (niezależna), przewodnicząca Forum Liberalnego Heide Schmidt, lider ugrupowania Die Unabhängigen i przedsiębiorca Richard Lugner oraz publicysta Karl Walter Nowak (niezależny). Socjaldemokratyczna Partia Austrii i Wolnościowa Partia Austrii nie wystawiły swoich kandydatów.

</doc>
<doc id="3689203" url="https://pl.wikipedia.org/wiki?curid=3689203" title="Dizionario biografico degli italiani">
Dizionario biografico degli italiani

Dizionario biografico degli italiani albo DBI (Biograficzny słownik Włochów) – włoski słownik biograficzny wydawany przez Instytut Encyklopedii Włoskiej (wł. "Istituto dell'Enciclopedia Italiana"), którego publikację rozpoczęto w 1960, zawierający w 86 tomach blisko 40000 biografii Włochów z przypisami (2016).
Pomysł wydania słownika biograficznego na wzór niemieckiego "Allgemeine Deutsche Biographie" i angielskiego "Dictionary of National Biography" zrodził się w 1925. Miał z założenia obejmować biografie od upadku cesarstwa zachodniorzymskiego w 476. Redakcją kierował Fortunato Pintor. Kolejnymi redaktorami prowadzącymi byli: Alberto Maria Ghisalberti, Massimiliano Pavan, Fiorella Bartoccini wraz z Mario Caravale, i od 2010 Raffaele Romanelli. Pierwszy tom wydawnictwa ukazał się w 1960. Od marca 2011 słownik dostępny jest za darmo w sieci Internet.

</doc>
<doc id="3689209" url="https://pl.wikipedia.org/wiki?curid=3689209" title="Wybory prezydenckie w Austrii w 1992 roku">
Wybory prezydenckie w Austrii w 1992 roku

Wybory prezydenckie w Austrii w 1992 roku zostały przeprowadzone 26 kwietnia i 24 maja 1992. W ich wyniku Austriacy wybrali nowego prezydenta na okres sześcioletniej kadencji. Urzędujący od 1986 prezydent Kurt Waldheim nie ubiegał się o reelekcję.
W wyborach wystartowało czworo kandydatów. Austriacka Partia Ludowa wystawiła bezpartyjnego dyplomatę Thomasa Klestila. Przedstawicielem Socjaldemokratycznej Partii Austrii został minister Rudolf Streicher. Wiceprzewodnicząca Rady Narodowej Heide Schmidt reprezentowała Wolnościową Partię Austrii, zaś publicysta Robert Jungk kandydował z ramienia Zielonych. Pierwsza tura zakończyła się zwycięstwem przedstawiciela socjaldemokratów, w drugiej wyraźną przewagę uzyskał jednak Thomas Klestil, wygrywając tym samym wybory.

</doc>
<doc id="3689211" url="https://pl.wikipedia.org/wiki?curid=3689211" title="Wasilij Pietrow (KGB)">
Wasilij Pietrow (KGB)



</doc>
<doc id="3689213" url="https://pl.wikipedia.org/wiki?curid=3689213" title="Aron Kifle">
Aron Kifle

Aron Kifle (ur. 20 lutego 1998) – erytrejski lekkoatleta specjalizujący się w biegach długodystansowych.
Brązowy medalista mistrzostw świata w biegach przełajowych w drużynie juniorów (2015). W tym samym roku zajął 8. miejsce w biegu na 5000 metrów podczas igrzysk afrykańskich w Brazzaville oraz wystąpił na mistrzostwach świata w Pekinie. Brązowy medalista afrykańskich mistrzostw w biegach przełajowych (2016). Srebrny medalista mistrzostw świata juniorów w Bydgoszczy (2016).
Złoty medalista mistrzostw Erytrei.

</doc>
<doc id="3689216" url="https://pl.wikipedia.org/wiki?curid=3689216" title="Majra Muchamedkyzy">
Majra Muchamedkyzy

Majra Muchamedkyzy, Майра Мұхамедқызы, pseudonim artystyczny "Maira Kerey" (ur. 5 września 1965 w Yining, Chiny) – chińska i kazachska śpiewaczka operowa (sopran).
Życiorys.
Urodziła i wychowała się w Chinach, dokąd jej dziadkowie wyemigrowali w latach 30. XX wieku, uciekając przed uciskiem władz radzieckich. Oboje rodzice byli muzykalni. Ojciec, znany w Chinach kompozytor i zbieracz kazachskich pieśni ludowych, i matka, śpiewaczka, Ludowy Artysta ChRL, nauczyli ją grać na fortepianie i śpiewać oraz zapisali do miejscowej szkoły muzycznej. Ojciec marzył, by została śpiewaczką operową i wróciła do kraju. W 1987 ukończyła studia na Wydziale Muzycznym Centralnego Uniwersytetu Narodów Chin, a następnie w konserwatorium w Pekinie (klasa prof. Guo Shuzhena). Od 1987 koncertowała w całym kraju, brała udział w ogólnochińskich konkursach wokalistów „Złoty Smok”, które wygrała czterokrotnie. Sześć lat wykładała na uniwersytecie. Opera Pekińska wystawiała tylko dwa przedstawienia europejskich oper rocznie, co nie dawało żadnych perspektyw rozwoju. W 1991 roku Majra pojechała wraz z mężem Aksanem do Moskwy na przesłuchanie w Konserwatorium Moskiewskim, gdzie od razu zaproponowano je asystenturę. Po powrocie do Chin nie mogła już jednak ponownie wyjechać. Dopiero w 1994 roku ponownie przyjechała do Moskwy wraz z grupą solistów na Międzynarodowy Konkurs Muzyczny im. Piotra Czajkowskiego. Z Rosji uciekła do swojej pierwotnej ojczyzny Kazachstanu. Kazachskie obywatelstwo otrzymała dopiero po dwóch latach po spotkaniu z prezydentem Kazachstanu Nursułtanem Nazarbajewem i przewodniczącym Chińskiej Republiki Ludowej Jiang Zeminem. Wtedy mogła sprowadzić do Kazachstanu całą rodzinę.
W latach 1994–1996 odbywała staż w Kazachskim Konserwatorium Narodowym im. Kurmangazy u prof. Nadii Szapirowej. Od 1996 roku solistka w Kazachskim Państwowym Akademickim Teatrze Opery i Baletu.
W 1997 roku otrzymała zaproszenie na międzynarodowych konkurs w Portugalii. Z braku sponsorów pojechała tam z biletem w jedną stronę zakupionym przez dyrektora jej teatru. Wygrała z 66 konkurentami z 17 państw. Główna nagroda (10000 USD) pozwoliła jej wrócić do domu.
W 1998 roku zajęła 3 miejsce w Międzynarodowym Konkursie Muzycznym im. Piotra Czajkowskiego w Moskwie, zostając pierwszą laureatką z Kazachstanu, za co później otrzymała tytuł Zasłużonej Artystki Kazachstanu.
W 2002 roku francuski impresario po przesłuchaniu jej pierwszej płyty "Сoloratura arias" zaproponował jej dwuletni kontrakt w Opéra Garnier w Paryżu. Już we Francji przyjęła pseudonim artystyczny "Maira Kerey" pochodzący od nazwiska rodowego matki. Debiutowała w operze Giacomo Pucciniego "Cyganeria".

</doc>
<doc id="3689217" url="https://pl.wikipedia.org/wiki?curid=3689217" title="Wschód Polski (pismo 1920–1922)">
Wschód Polski (pismo 1920–1922)

Wschód Polski. Miesięcznik poświęcony zagadnieniom polskich ziem wschodnich oraz polskiej polityki na Wschodzie – pismo wydawane w latach od stycznia do sierpnia 1920 w Wilnie, następnie od sierpnia 1920 do marca 1922 w Warszawie. 
Pismo początkowo ukazywało się jako dwutygodnik następnie jako miesięcznik. Na jego łamach publikowali m.in.: Oskar Halecki, Marceli Handelsman, Jan Kucharzewski, Józef Jan Siemieński, Henryk Paszkiewicz, Stanisław Srokowski, Włodzimierz Wakar, Melchior Wańkowicz. 

</doc>
<doc id="3689223" url="https://pl.wikipedia.org/wiki?curid=3689223" title="Janek Õiglane">
Janek Õiglane

Janek Õiglane (ur. 25 kwietnia 1994) – estoński lekkoatleta specjalizujący się w wielobojach.
Na początku kariery uprawiał rzut oszczepem, w którym to zajął 11. miejsce podczas mistrzostw świata juniorów młodszych w Lille Metropole (2011).
W 2013 był czwarty wśród wieloboistów na mistrzostwach Europy juniorów w Rieti. W 2015 sięgnął po brąz młodzieżowych mistrzostw Starego Kontynentu w Tallinnie oraz zajął 19. miejsce na mistrzostwach świata w Pekinie. Rok był dwunasty na mistrzostwach Europy w Amsterdamie (2016), natomiast rok później tuż za podium w mistrzostwach świata.
W 2022 zdobył brązowy medal mistrzostw Europy w Monachium.
Medalista mistrzostw Estonii (także w skoku o tyczce). Reprezentant kraju w pucharze Europy i drużynowych mistrzostwach Europy w wielobojach lekkoatletycznych i w meczach międzypaństwowych.
Rekordy życiowe: dziesięciobój – 8371 pkt. (12 sierpnia 2017, Londyn); siedmiobój (hala) – 6085 pkt. (3 lutego 2019, Tallinn).

</doc>
<doc id="3689225" url="https://pl.wikipedia.org/wiki?curid=3689225" title="Janek Oiglane">
Janek Oiglane



</doc>
<doc id="3689227" url="https://pl.wikipedia.org/wiki?curid=3689227" title="Ahrol Inoyatov">
Ahrol Inoyatov

Ahrol Inoyatov, uzb. cyr. Ахрол Иноятов, ros. Ахрол Иноятович Иноятов, "Achrol Inojatowicz Inojatow" (ur. 11 czerwca 1945, Uzbecka SRR) – uzbecki piłkarz, grający na pozycji obrońcy, trener piłkarski.
Kariera piłkarska.
Wychowanek Paxtakoru Taszkent, w barwach którego w 1963 rozpoczął karierę piłkarską. W drużynie występował przez 10 lat i zakończył karierę piłkarza w roku 1973.
Kariera trenerska.
Po zakończeniu kariery piłkarza rozpoczął pracę szkoleniowca. W latach 1980-1981 trenował Buston Dżyzak. W 1983 stał na czele klubu Yeshlik Toʻraqoʻrgʻon, a w 1984 pracował w klubie jako dyrektor techniczny. W 1992 został zaproszony na stanowisko głównego trenera Paxtakoru Taszkent. W 1993 był dyrektorem technicznym Paxtakoru, a w 1994 ponownie prowadził klub z Taszkentu. W 1995 pomagał trenować Paxtakor. Obecnie jest przewodniczącym komisji eksperckiej Piłkarskiej Federacji Uzbekistanu w celu identyfikacji ustawiania meczów .

</doc>
<doc id="3689237" url="https://pl.wikipedia.org/wiki?curid=3689237" title="Ewripidis Stilianidis">
Ewripidis Stilianidis

Ewripidis Stilianidis, gr. Ευριπίδης Στυλιανίδης (ur. 8 kwietnia 1966 w Komotini) – grecki polityk i prawnik, minister w różnych resortach, deputowany krajowy, działacz Nowej Demokracji.
Życiorys.
W 1989 ukończył studia prawnicze na Uniwersytecie im. Demokryta w Tracji. W latach 1991–1994 kształcił się na Uniwersytecie w Hamburgu, gdzie obronił doktorat z zakresu prawa konstytucyjnego. W tym samym okresie pracował w konsulacie generalnym w Hamburgu w ramach greckiej dyplomacji. W latach 90. podjął praktykę w zawodzie prawnika.
Zaangażował się w działalność polityczną w ramach Nowej Demokracji. Wszedł w skład komitetu centralnego partii, w połowie lat 90. był specjalnym doradcą przewodniczącego ND, a od 1994 do 1995 pełnił funkcję przewodniczącego organizacji młodzieżowej tego ugrupowania (ONNED). W 2000 po raz pierwszy został wybrany na posła do Parlamentu Hellenów, który jako zastępca członka reprezentował w Konwencie Europejskim. Z powodzeniem ubiegał się o reelekcję w wyborach w 2004, 2007, 2009, maju 2012, czerwcu 2012 i styczniu 2015, wykonując mandat deputowanego do sierpnia 2015. Powrócił do greckiego parlamentu w wyniku wyborów w 2019.
W marcu 2004 premier Kostas Karamanlis powierzył mu funkcję wiceministra spraw zagranicznych do spraw współpracy gospodarczej i rozwoju. We wrześniu 2007 przeszedł na stanowisko ministra edukacji i spraw religijnych, które zajmował do stycznia 2009. Następnie do października 2009 był ministrem transportu i łączności. W czerwcu 2012 wszedł w skład rządu Andonisa Samarasa, w którym do czerwca 2013 kierował ministerstwem spraw wewnętrznych.

</doc>
<doc id="3689241" url="https://pl.wikipedia.org/wiki?curid=3689241" title="Zmarli w maju 2016">
Zmarli w maju 2016



</doc>
<doc id="3689243" url="https://pl.wikipedia.org/wiki?curid=3689243" title="Maj 2016">
Maj 2016



</doc>
<doc id="3689248" url="https://pl.wikipedia.org/wiki?curid=3689248" title="Kanał Torfowy">
Kanał Torfowy

Kanał Torfowy (niem. "Torfkanal") – ciek wodny na wyspie Uznam, przez większość swojej długości stanowiący granicę pomiędzy Polską a Niemcami. Jego długość wynosi około 4,5 km.
Swój początek bierze w bagnistej części Świdnego Lasu w Świnoujściu. Szybko staje się granicą krajową. Przebiega przez niego most łączący niemiecką drogę krajową B110 z polską drogą krajową nr 93. Nad Kanałem znajdował się też most kolejowy na linii Świnoujście – Ducherow, obecnie nieistniejący. Po stronie polskiej znajduje się wał powodziowy o długości 5,05 km. Na lewym brzegu Kanału Torfowego znajdują się Rodzinne Ogrody Działkowe: Paprotno oraz Granica, zaś po prawej, tuż przed ujściem do Zalewu Szczecińskiego, niemieckie miasto Kamminke.

</doc>
<doc id="3689250" url="https://pl.wikipedia.org/wiki?curid=3689250" title="Antoś Szprycha">
Antoś Szprycha

Antoś Szprycha – polski zespół kabaretowy/satyryczny z nurtu muzyki disco polo.
Historia.
Zespół powstał z inicjatywy Marka Górskiego (Antoś Szprycha) i Justyny Adamczak (Ziuta Szprychowa), wcześniej występujących już razem w zespołach Grupa Karo i Melody, do których wkrótce dołączył Mieczysław Góra (Szwagier Mietas). Grupa debiutowała w 1997 w Sopockiej Operze Leśnej prezentując utwory "„Wspomnienie po kaszanie”" oraz "„Bojowa teściowa”". W 1998 zespół koncertował w Kanadzie na zaproszenie tamtejszej Polonii. Grupa związana jest z wytwórnią FFH STD i ma w dorobku kilkanaście wydawnictw fonograficznych, w tym platynową płytę. Antoś Szprycha w dorobku ma również liczne przeboje, w tym między innymi "„Wspomnienie po kaszanie”", "„Obiecanki Cacanki”" czy "„Nasza Straż Pożarna”", które trafiły na pierwsze miejsca branżowych list przebojów, w tym telewizyjnego programu Disco Relax. Autorką tekstów zespołu jest Justyna Adamczak, zaś kompozytorem i aranżerem utworów był Marek Górski. 
25 kwietnia 2016 zmarł współzałożyciel, lider, wokalista i kompozytor zespołu Marek Górski.

</doc>
<doc id="3689258" url="https://pl.wikipedia.org/wiki?curid=3689258" title="Aleksander Saryusz-Romiszewski">
Aleksander Saryusz-Romiszewski

Aleksander Saryusz-Romiszewski (Sariusz-Romiszowski) z Romiszowic herbu Jelita (ok. 1740–1795) – kasztelan sądecki (od 1791), burgrabia krakowski (od 1766), szambelan JKM Stanisława Augusta (od 1787), poseł na Sejm Czteroletni (1788)
Życiorys.
Najstarszy syn podczaszego latyczowskiego Ignacego Romiszewskiego i Franciszki z Domosławskich. Wnuk Aleksandra Romiszewskiego i Teresy z Cerekwickich.
Student Akademii Krakowskiej (1756). Elektor Stanisława Poniatowskiego z księstwa oświęcimsko-zatorskiego (1764). W 1766 otrzymał przywilej na burgrabstwo zamku krakowskiego. Komisarz Komisji Kruszcowej (od 1782), zajmującej się rozwojem wydobycia kruszców. Poseł na sejm 1780 roku z województwa krakowskiego. W 1787 król Stanisław Augusta nadał mu godność szambelana. Aleksander Romiszewski gościł w 1787 powracającego z Kaniowa króla Stanisława Augusta w swojej rezydencji w Bolesławiu, gdzie demonstrował mu technikę wydobycia kruszców w swoim majątku.
W 1788 wybrany z woj. krakowskiego na Sejm Czteroletni. Reprezentował Stronnictwo królewskie. Członek Zgromadzenia Przyjaciół Ustawy Rządowej (1791). Od 1791 kasztelan sądecki. Złożył akces do konfederacji targowickiej (1792).
Od 1789 rotmistrz chorągwi kawalerii narodowej, przydzielonej do brygady Józefa Golejewskiego.
W swoich dobrach aktywnie rozwijał działalność przemysłową skoncentrowaną na hutnictwie. Właściciel dóbr Bolesław, Laski, Ujków, Małobądź, Krążek z folwarkiem, Januszowice, Sromotka, Hutki, Dziekanowice, Mstów i Kamienica oraz kamienicy na Stradomiu w Krakowie i w Olkuszu.
Rozbudował kościółek w Bolesławiu i ufundował dzwon (1768). Planował utworzenie w Bolesławiu parafii.
Kawaler Orderu Św. Stanisława (1788) i Orła Białego (1792).
Zmarł 6 września 1795. Pochowany na cmentarzu w Bolesławiu.
Dwukrotnie żonaty. Pierwszą żoną była Teresa ze Śmietanków. Drugą – Teresa z Firlej-Konarskich, z którą miał córkę Zofię, żonę Ignacego Hilarego Moszyńskiego – matkę Piotra Stanisława Moszyńskiego. Po śmierci Zofii Ignacy ożenił się ponownie z Fryderyką hr. Moszyńską - wnuczką Augusta Fryderyka hr. Moszyńskiego.
Przypisy.
 

</doc>
<doc id="3689265" url="https://pl.wikipedia.org/wiki?curid=3689265" title="Lubjaahju">
Lubjaahju

Lubjaahju (est. "Lubjaahju järv") – jezioro w Estonii, w prowincji Valgamaa, w gminie Otepää. Położone jest na północ od wsi Koigu. Ma powierzchnię 1,2 ha, linię brzegową o długości 388 m, długość 520 m i szerokość 115 m. Należy do pojezierza Kooraste (est. Kooraste järved). Sąsiaduje z jeziorami Sinikejärv, Liinu. Przepływa przez nie rzeka Pühäjõgi.

</doc>
<doc id="3689268" url="https://pl.wikipedia.org/wiki?curid=3689268" title="Liinu">
Liinu

Liinu (est. "Liinu järv") – jezioro w Estonii, w prowincji Põlvamaa, w gminie Kanepi. Położone jest na zachód od wsi Kanepi na granicy z gminą Otepää. Ma powierzchnię 4,8 ha, linię brzegową o długości 1002 m, długość 335 m i szerokość 130 m. Należy do pojezierza Kooraste (est. Kooraste järved). Sąsiaduje z jeziorami Sinikejärv, Lubjaahju, Kooraste Pikkjärv. Przepływa przez nie rzeka Pühäjõgi.

</doc>
<doc id="3689292" url="https://pl.wikipedia.org/wiki?curid=3689292" title="Rakesh Sharma">
Rakesh Sharma

Rakesh Sharma (; ur. 13 stycznia 1949 w Patiali) – indyjski pilot wojskowy, pierwszy indyjski kosmonauta. Poleciał na stację kosmiczną Salut 7 na pokładzie statku Sojuz T-11 3 kwietnia 1984 roku w ramach programu Interkosmos.
Życie osobiste.
Rakesh Sharma urodził się w Patiali w indyjskim Pendżabie 13 stycznia 1949 roku. Skończył St. George’s Grammar School w Hajdarabadzie, następnie uczęszczał do Nizam College. Z żoną Madhu mają dwoje dzieci: syna Kapila, który jest reżyserem filmowym, i córkę Kritikę.
Przebieg kariery.
Służba w siłach powietrznych.
W 1966 roku Rakesh Sharma wstąpił do indyjskiej Akademii Obrony Narodowej, po jej ukończeniu w 1970 roku wstąpił w szeregi Indyjskich Sił Powietrznych jako pilot. Latał na MiG-21, w 1971 roku brał udział w działaniach bojowych przeciwko Pakistanowi w toku wojny o niepodległość Bangladeszu. Szybko awansował i został majorem sił powietrznych.
Lot w kosmos.
20 sierpnia 1982 roku został wybrany do udziału w programie Interkosmos, z którym współpracowała Indyjska Organizacja Badań Kosmicznych, i do lotu w kosmos.
2 kwietnia 1984 roku wystartował na pokładzie Sojuza T-11 z kosmodromu Bajkonur, stając się pierwszym obywatelem Indii, który poleciał w kosmos. Celem misji była wizyta krótkookresowa na radzieckiej stacji kosmicznej Salut 7. Dowódcą załogi był Jurij Małyszew, a inżynierem lotu – Giennadij Striekałow.
Na pokładzie stacji Sharma spędził niespełna osiem dni, przeprowadzając doświadczenia naukowe i techniczne – w sumie czterdzieści trzy sesje eksperymentów, poświęconych głównie biomedycynie i teledetekcji. Załoga przeprowadziła telekonferencję z udziałem prominentnych radzieckich polityków i premier Indii Indiry Gandhi. Zapytany przez nią, jak wyglądają Indie z kosmosu, odparł: „najlepiej na świecie” (), tytułem jednego z najsłynniejszych wierszy patriotycznych w języku urdu. Dzięki misji Sharmy Indie stały się czternastym państwem świata, które wysłało człowieka w kosmos.
Dalsza praca.
Na emeryturę odszedł w stopniu "Wing Commandera" (podpułkownika). W 1987 roku został zatrudniony w Hindustan Aeronautics Limited jako główny pilot doświadczalny w oddziale w Nashiku, gdzie pracował do 1992 roku, kiedy przeprowadził się do Bengaluru i objął stanowisko szefa zespołu oblatywaczy HAL. Pracował także przy konstrukcji Tejasa.

</doc>
<doc id="3689298" url="https://pl.wikipedia.org/wiki?curid=3689298" title="Magdalena Jaroszewska">
Magdalena Jaroszewska

Magdalena Jaroszewska – polska matematyk, doktor habilitowana nauk matematycznych. Specjalizuje się w analizie funkcjonalnej, analizie matematycznej oraz edukacji matematycznej i jakości kształcenia. Emerytowana profesor nadzwyczajna na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończyła na poznańskim UAM, gdzie następnie została zatrudniona i zdobywała kolejne awanse akademickie. Stopień naukowy doktora uzyskała w 1971 na podstawie pracy pt. "O pewnych przestrzeniach funkcji całkowalnych z mieszanymi normami", przygotowanej pod kierunkiem prof. Juliana Musielaka. Pracowała jako profesor nadzwyczajna w Zakładzie Teorii Funkcji Rzeczywistych WMiI UAM. W 2013 była kandydatką do nagrody w konkursie „Popularyzator Nauki” w uznaniu prac o wybitnych poznańskich matematykach. Wraz z Julianem Musielakiem napisała podręcznik pt. "Analiza matematyczna. T. 2 cz. 3, Miara i całka - zagadnienia szczegółowe" (Wydawnictwo Naukowe UAM 2002, ) oraz "Miara i całka - teoria ogólna" (Wydawnictwo Naukowe UAM 2002, ). Jest też współautorką opracowań dotyczących dorobku naukowego prof. Zdzisława Krygowskiego: "Pionier matematyki poznańskiej. Zdzisław Krygowski" (Poznańskie Towarzystwo Przyjaciół Nauk 2011, ) oraz "Prace wybrane. Zdzisław Krygowski" (współredaktorka wraz z W. Gajdą, Wydawnictwo Poznańskiego Towarzystwa Przyjaciół Nauk 2011, ).

</doc>
<doc id="3689309" url="https://pl.wikipedia.org/wiki?curid=3689309" title="Źródło w Dolinie Mnikowskiej">
Źródło w Dolinie Mnikowskiej

Źródło w Dolinie Mnikowskiej – źródło w rezerwacie przyrody Dolina Mnikowska na Wyżynie Krakowsko-Częstochowskiej. Znajduje się w górnej części tego rezerwatu, tuż przy ścieżce szlaku turystycznego wiodącego dnem dolinki. Jest to źródło podzboczowe, terasowe, spływowe, pochodzenia krasowego. Wypływa spod wapiennych skał tworzących orograficznie lewe zbocza dolinki. Wypływająca z niego woda uchodzi do Sanki płynącej dnem dolinki.
Źródło zostało obudowane. Ma wydajność 0,5 l/s i temperaturę 9,2° C. Jego mineralizacja wynosi 553 mg/l. Jest to woda wodorowęglanowo-siarczano-wapniowa o odczynie 7,23 pH.

</doc>
<doc id="3689313" url="https://pl.wikipedia.org/wiki?curid=3689313" title="Vitaliy Suyunov">
Vitaliy Suyunov

Vitaliy Suyunov, uzb. cyr. Виталий Суюнов, ros. Виталий Баймуратович Суюнов, "Witalij Bajmuratowicz Sujunow" (ur. 22 maja 1937, zm. 23 kwietnia 2016) – uzbecki piłkarz, grający na pozycji obrońcy, trener piłkarski.
Kariera piłkarska.
W 1958 rozpoczął karierę piłkarską w klubie Trudovye Rezervy Taszkent. W 1960 przeszedł do Paxtakoru Taszkent, w którym zakończył karierę piłkarza w roku 1968.
Kariera trenerska.
Po zakończeniu kariery piłkarza rozpoczął pracę szkoleniowca. W 1969 trenował Pachtaaral Syrdaryjski obw., a w 1970 Oq Oltin Moskowskij. Potem prowadził wiele uzbeckich klubów. W 1994 został zaproszony do sztabu szkoleniowego Paxtakoru Taszkent, gdzie najpierw pomagał trenować piłkarzy, a po odejściu głównego trenera w końcu sezonu stał na czele klubu. Potem pomagał trenować młodzieżową i narodową reprezentację Uzbekistanu.

</doc>
<doc id="3689315" url="https://pl.wikipedia.org/wiki?curid=3689315" title="Maira Kerey">
Maira Kerey



</doc>
<doc id="3689321" url="https://pl.wikipedia.org/wiki?curid=3689321" title="Paolo Monti">
Paolo Monti

Paolo Monti (ur. 11 sierpnia 1908 w Novarze, zm. 29 listopada 1982 w Mediolanie) – włoski fotograf, uważanym za jednego z najbardziej intelektualnych współczesnych artystów fotografów.
We wczesnym okresie jego życia, Monti eksperymentował z abstrakcjonizmem jak również z efektami rozmycia i dyfrakcją. W 1953 roku rozpoczął karierę jak profesjonalny fotograf. Przede wszystkim pracował z reprodukcjami architektonicznymi, które były używane przez magazyny i edytorów książek dla ilustracji. Od 1966 roku Monti zaczął dokumentować centra historyczne włoskich miast.
Życiorys.
Monti urodził się w Novarze. Jego ojciec był bankierem i fotografem amatorem z Val d’Ossola. Jego rodzina przeprowadzała się kilka razy, tak więc jego ojciec przemieszczał się między małymi miastami. Uczęszczał na Uniwersytet Bocconi w Mediolanie, gdzie obronił się na kierunku ekonomicznym w 1930 roku. Później przez kilka lat pracował w regionie Piedmontu. Jego ojciec zmarł w 1936 roku, a on krótko później poślubił Marię Binotti.
Od 1939 do 1945 roku mieszkał w Mestre w pobliżu Wenecji, później przeprowadził się do samej Wenecji, gdzie pracował w Okręgowej Spółdzielni Rolniczej i kontynuował rozwijanie swojej fotograficznej pasji.
W 1947 roku pomógł ufundować klub "La Gondola", który szybko stał się ważnym miejscem w międzynarodowym awangardowym ruchu fotograficznym. W 1953 roku Monti zaczął być profesjonalnym fotografem, pracując głównie dla magazynów w obszarze architektury i designu. Pomógł zilustrować ponad 200 tomów o miastach i regionach, architektach i artystach.
Zaczynając około 1965 roku, wykonywał zdjęcia ilustracji dla historii włoskiej literatury, a także skupiał się na fotografowaniu wzgórz Apenińskich oraz regionu Emilia-Romania. Później skoncentrował się na zdjęciach związanych z włoską historią sztuki. Po 1980 roku zajmował się wykonywaniem zdjęć jeziora Orta i regionu Val d’Ossola.

</doc>
<doc id="3689323" url="https://pl.wikipedia.org/wiki?curid=3689323" title="Hemigasteraceae">
Hemigasteraceae

Hemigasteraceae Gäum. &amp; C.W. Dodge – rodzina grzybów z rzędu pieczarkowców ("Agaricales").
Systematyka.
Rodzinę tę do taksonomii grzybów wprowadzili Ernst Albert Gäumann i Carroll William Dodge w 1928 r. Należą do niej rodzaje:

</doc>
<doc id="3689324" url="https://pl.wikipedia.org/wiki?curid=3689324" title="Hans Verèl">
Hans Verèl

Hans Verèl (ur. 21 kwietnia 1953 w Rotterdamie, Holandia, zm. 9 listopada 2019) – holenderski piłkarz, grający na pozycji obrońcy, trener piłkarski.
Kariera piłkarska.
W 1972 rozpoczął karierę piłkarską w miejscowej drużynie Sparta Rotterdam. W 1976 roku przeszedł do SVV. Latem 1977 został zaproszony do FC Den Bosch, w którym zakończył karierę piłkarza w roku 1978.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w latach 1978–1981 pomagał trenować FC Den Bosch, a w 1981 stał na czele klubu, którym kierował do 1984. Potem trenował holenderskie kluby RBC Roosendaal, NAC Breda, (SVV/)Dordrecht'90 i RKC Waalwijk. Na początku 1995 został mianowany na stanowisko głównego trenera Paxtakoru Taszkent, którym kierował do 1996. Przed rozpoczęciem sezonu 1996/97 dołączył do sztabu szkoleniowego Willem II Tilburg, w którym pomagał trenować, a w 2000 tymczasowo stał na czele klubu. W 2001 prowadził Fortuna Sittard.

</doc>
<doc id="3689325" url="https://pl.wikipedia.org/wiki?curid=3689325" title="Hjalmar Johansen">
Hjalmar Johansen

Hjalmar Johansen (ur. 15 maja 1867 roku w Skien, zm. 3 stycznia 1913 roku w Kristianii) – norweski badacz polarny, uczestnik ekspedycji Fridtjofa Nansena na biegun północny z lat 1893-1896 oraz ekspedycji Roalda Amundsena na biegun południowy z lat 1910–1912.
Życiorys.
Dzieciństwo i młodość.
Urodził się w Skien, w regionie Telemark w Norwegii. Był drugim synem w chrześcijańskiej rodzinie liczącej piątkę dzieci. Jego ojciec, Jens Johansen, był strażnikiem i oczekiwał, że Hjalmar wstąpi do akademii wojskowej. Ten postanowił jednak zostać prawnikiem i rozpoczął studia na Królewskim Uniwersytecie Fryderyka w Kristianii (dzisiejszym Oslo). Na uczelni osiągał jednak słabe wyniki ze względu na niską frekwencję. Gdy miał 21 lat, zmarł jego ojciec, co skłoniło go do opuszczenia uczelni. Następnie pracował na stanowisku urzędniczym. Równocześnie rozpoczęła się jego kariera sportowa; realizował się przede wszystkim w gimnastyce sportowej i biegach narciarskich. W 1885 roku zwyciężył podczas mistrzostw Norwegii w gimnastyce sportowej, rozgrywanych w Frederikshald, zaś w 1889 roku zdobył w Paryżu tytuł mistrza świata w tej dyscyplinie.
Wyprawa na biegun północny.
W 1893 roku dołączył do ekspedycji Fridtjofa Nansena na biegun północny. Na statku „Fram” został palaczem, gdyż pozostałe stanowiska zostały już obsadzone, później jednak został asystentem Sigurda Scotta-Hansena podczas jego badań meteorologicznych. Dzięki umiejętności w manewrowaniu psimi zaprzęgami, w 1895 roku podjął wspólnie z Nansenem próbę zdobycia bieguna północnego drogą lądową. Ekspedycja ta dotarła do równoleżnika 86°14’N. Podczas wyprawy polarnicy uszkodzili swoje kajaki próbując przepłynąć przez kanały w pokrywie lodowej, zostali więc zmuszeni do spędzenia zimy na Ziemi Franciszka Józefa. W tym czasie został przez Nansena uratowany przed utonięciem w lodowatej wodzie oraz przeżył spotkanie z niedźwiedziem polarnym. Po powrocie do Norwegii został uznany za bohatera narodowego i mianowany na kapitana norweskiej piechoty. Opuścił jednak siły zbrojne i popadł w alkoholizm. W latach 1907-1909 uczestniczył w czterech ekspedycjach na Svalbard.
Podróż na Antarktydę.
W 1910 roku, na prośbę Nansena, został ponownie zabrany na pokład statku "Fram", przewożącego na Antarktydę ekspedycję Roalda Amundsena na biegun południowy. Początkowo nie znał jednak rzeczywistego celu wyprawy, myśląc – podobnie jak większość załogi – że płynie na biegun północny. O zmianie planów dowiedział się przed wypłynięciem z Madery, ostatniego portu, do którego zawinął "Fram" przed skierowaniem się na Antarktydę. Zaaprobował wówczas decyzję Amundsena i zgodził się podjąć wędrówkę na biegun południowy.
Podczas pobytu w bazie Framheim na Lodowcu Szelfowym Rossa odradzał Amundsenowi wyruszenie na południe natychmiast po zakończeniu nocy polarnej. Nie udało mu się jednak przekonać dowódcy i 8 września 1911 roku wraz z siedmioma towarzyszami rozpoczął marsz w kierunku bieguna południowego. Jego obawy okazały się uzasadnione. W związku z bardzo niskimi temperaturami Amundsen zarządził 12 września powrót do bazy. Podczas drogi powrotnej Amundsen wyruszył przodem na najszybszych saniach, zaś Johansen został w tyle wraz ze znacznie mniej doświadczonym Kristianem Prestrudem. W rezultacie powrócił do bazy po zapadnięciu zmroku, w zamieci śnieżnej, kilkanaście godzin po Amundsenie. Kolejnego dnia doszło na tym tle do kłótni pomiędzy nim a dowódcą wyprawy. Został wówczas wykluczony z kolejnej próby zdobycia bieguna. Został oddany pod komendę Prestruda i wspólnie z nim oraz Jørgenem Stubberudem miał przeprowadzić eksplorację Półwyspu Edwarda VII. Podczas wyprawy tej, trwającej od 1 listopada do końca grudnia 1911 roku, Johansen, Prestrud i Stubberud zostali pierwszymi ludźmi, którzy postawili stopy na półwyspie.
Po powrocie z podróży na biegun południowy Amundsena i dopłynięciu ekspedycji na Tasmanię, Johansen został zdymisjonowany przez Amundsena i odesłany do Norwegii na innym statku. Po powrocie do ojczyzny zorientował się, że jego dokonania nie zostały wymienione w relacji z podróży. W 1912 roku odebrał jednak za uczestnictwo w wyprawie Złoty Medal Bieguna Południowego (), ustanowiony przez króla Haakona VII z okazji sukcesu wyprawy Amundsena.
Śmierć.
Po powrocie z Antarktydy Johansen popadł w depresję i alkoholizm, zaś 3 stycznia 1913 roku popełnił samobójstwo w swoim mieszkaniu, w Kristianii.

</doc>
<doc id="3689326" url="https://pl.wikipedia.org/wiki?curid=3689326" title="Harri Ylönen">
Harri Ylönen

 
Harri Ylönen (ur. 21 grudnia 1972 w Kuopio) – fiński piłkarz występujący na pozycji obrońcy.
Kariera klubowa.
Ylönen karierę rozpoczynał w sezonie 1991 w pierwszoligowej drużynie KuPS. W 1993 roku przeszedł do innego pierwszoligowca, zespołu FC Haka. W sezonie 1995 wywalczył z nim mistrzostwo Finlandii, ale w następnym spadł do drugiej ligi. W sezonie 1997 wraz z Haką zdobył Puchar Finlandii, a także awansował z powrotem do pierwszej ligi. W sezonie 1998 po raz drugi wywalczył z klubem mistrzostwo Finlandii.
W 1999 roku Ylönen przeszedł do norweskiego SK Brann. W sezonie 1999 dotarł z nim do finału Pucharu Norwegii, a w Tippeligaen zajął 3. miejsce. W kolejnym sezonie wraz z zespołem wywalczył natomiast wicemistrzostwo Norwegii.
W 2002 roku wrócił do Haki. W sezonie 2002 zdobył z nią Puchar Finlandii, a w sezonie 2004 mistrzostwo Finlandii. Na początku 2005 roku przeszedł do niemieckiego Sportfreunde Siegen. W sezonie 2004/2005 awansował z nim z Regionalligi Süd do 2. Bundesligi.
W 2006 roku Ylönen po raz kolejny został graczem Haki. Spędził tam sezon 2006, a potem odszedł do drugoligowego KuPS. W sezonie 2007 awansował z nim do pierwszej ligi. W 2009 roku zakończył karierę.
Kariera reprezentacyjna.
W reprezentacji Finlandii Ylönen zadebiutował 15 listopada 1995 w przegranym 1:3 meczu eliminacji Mistrzostw Europy 1996 z Rosją. 16 lutego 1996 w przegranym 2:5 towarzyskim pojedynku z Tajlandią strzelił swojego jedynego gola w kadrze. W latach 1995–2002 w drużynie narodowej rozegrał 46 spotkań.

</doc>
<doc id="3689327" url="https://pl.wikipedia.org/wiki?curid=3689327" title="Kościół św. Stanisława Biskupa Męczennika w Podhorcach">
Kościół św. Stanisława Biskupa Męczennika w Podhorcach

Kościół św. Stanisława Biskupa Męczennika – rzymskokatolicki kościół w Podhorcach, filia parafii Miłosierdzia Bożego w Gozdowie. 
Historia.
Kościół w Podhorcach został przeniesiony prawdopodobnie ze Starego Sioła-Milkowa i poświęcony w 1957. Znajduje się na miejscu poprzedniej świątyni rzymskokatolickiej - dawnej cerkwi Przemienienia Pańskiego z XVIII w.. Od 1998 jest to filia parafii w Gozdowie. Po tej dacie świątynię gruntownie wyremontowano.
Z dawnej cerkwi przetrwała wolno stojąca dzwonnica również wybudowana w XVIII w., konstrukcji słupowo-ramowej, czworoboczna i oszalowana, obecnie (XXI w.) użytkowana jako salka katechetyczna. Dzwony kościelne zawieszone są na metalowej konstrukcji w sąsiedztwie zabytkowej dzwonnicy. 
Na terenie otaczającym świątynię znajdował się dawniej unicki, następnie prawosławny cmentarz, z którego przetrwały pojedyncze nagrobki. 
Architektura.
Kościół wzniesiony jest na planie prostokąta o wymiarach 16,91 na 6,05 metra. Prostokątna jest nawa, przed nią znajduje się przedsionek, prezbiterium zamknięte jest trójbocznie, po jego obydwu stronach dobudowane są zakrystie. Jest to budowla konstrukcji zrębowej. We wnętrzu kościoła znajduje się nowy ołtarz z obrazem Matki Boskiej zasuwany obrazem patrona. W prezbiterium znajdują się również ołtarze Najświętszego Serca Jezusa i św. Stanisława Kostki, zaś na ścianach bocznych wizerunki św. brata Alberta i bł. Karoliny Kózkówny. W kruchcie natomiast znajduje się starszy obraz Wniebowzięcia Najświętszej Maryi Panny, Jezusa Miłosiernego oraz krucyfiks.

</doc>
<doc id="3689328" url="https://pl.wikipedia.org/wiki?curid=3689328" title="Kamil Zaradkiewicz">
Kamil Zaradkiewicz

Kamil Michał Zaradkiewicz (ur. 14 maja 1972 w Warszawie) – polski prawnik, doktor habilitowany nauk prawnych. Specjalista w zakresie prawa cywilnego, prawa rzeczowego, prawa konstytucyjnego, prawa konsumenckiego oraz praw człowieka i obywatela. Adiunkt w Instytucie Prawa Cywilnego Wydziału Prawa i Administracji Uniwersytetu Warszawskiego. Do 2016 dyrektor zespołu orzecznictwa i studiów Trybunału Konstytucyjnego. Od 2018 sędzia Sądu Najwyższego. W 2020 pełniący obowiązki pierwszego prezesa Sądu Najwyższego.
Życiorys.
Jest prawnukiem płk. Kazimierza Tumidajskiego i ppłk. Stanisława Styrczuli. Studia prawnicze ukończył z wyróżnieniem w 1997 na Wydziale Prawa i Administracji Uniwersytetu Warszawskiego. W 2000 uzyskał na macierzystym wydziale stopień doktora na podstawie pracy pt. "Timesharing – charakter prawny i konstrukcje na gruncie polskiego prawa cywilnego", przygotowanej pod kierunkiem Marka Safjana. W latach 1998–2006 pracował w Instytucie Wymiaru Sprawiedliwości (najpierw jako asystent, a po doktoracie jako adiunkt). W 2004 został tutorem w Collegium Invisibile, a w 2008 wykładowcą na aplikacji legislacyjnej prowadzonej przez Rządowe Centrum Legislacji. Habilitował się w 2014 (z wyróżnieniem Rady Wydziału UW) na podstawie oceny dorobku naukowego i rozprawy zatytułowanej "Instytucjonalizacja wolności majątkowej. Koncepcja prawa podstawowego własności i jej urzeczywistnienie w prawie prywatnym". Za tę monografię otrzymał w 2015 pierwszą nagrodę w 50. jubileuszowym konkursie miesięcznika „Państwo i Prawo” na najlepszą pracę habilitacyjną oraz Nagrodę Prezesa Rady Ministrów.
Pracuje na stanowisku adiunkta w Katedrze Prawa Cywilnego Instytutu Prawa Cywilnego Wydziału Prawa i Administracji UW. W kadencji 2015–2018 był członkiem Komitetu Nauk Prawnych PAN.
Przez kilkanaście lat pracował również w Trybunale Konstytucyjnym, doszedł do stanowiska dyrektora zespołu orzecznictwa i studiów Trybunału Konstytucyjnego. Jako dyrektor zespołu orzecznictwa i studiów brał udział, w charakterze gościa, w pracach parlamentarnych nad projektem ustawy o Trybunale Konstytucyjnym (ostatecznie – Ustawy z 25 czerwca 2015 r. o Trybunale Konstytucyjnym), w tym był informowany o wątpliwościach co do treści ówczesnego art. 137 ustawy przewidującego wybór pięciu sędziów TK przez Sejm VII kadencji. Pełniąc tę funkcję, w czasie trwania kryzysu wokół Trybunału Konstytucyjnego w Polsce, 19 kwietnia 2016 udzielił również dziennikowi „Rzeczpospolita” wywiadu, w którym wyraził opinię, że orzeczenia Trybunału nie zawsze są ważne i ostateczne. 20 kwietnia to samo powtórzył, udzielając wywiadu "Wiadomościom" TVP. Tydzień później, tj. 27 kwietnia 2016 r., minister skarbu państwa Dawid Jackiewicz wydał oświadczenie w przedmiocie powołania Kamila Zaradkiewicza do Rady Nadzorczej Przedsiębiorstwa Przeładunku Paliw Płynnych „Naftoport” Sp. z o.o. w Gdańsku (z dniem 28 kwietnia 2016 r.).
29 kwietnia 2016 serwis TVP Info podał, że Kamil Zaradkiewicz został poproszony przez ówczesnego szefa biura TK Macieja Granieckiego o rezygnację z pełnionej funkcji z powodu utraty zaufania, a następnie „został wezwany przez dziesięciu sędziów, w tym prezesa Rzeplińskiego”, którzy „oznajmili mu, że utracili do niego zaufanie”. 27 czerwca otrzymał wypowiedzenie dotychczasowej umowy o pracę wraz z przeniesieniem na niższe stanowisko asystenta sędziego. W uzasadnieniu decyzji szef biura TK wskazał, że decyzja wynika z utraty zaufania kierownictwa Trybunału do Kamila Zaradkiewicza w związku z udzielanymi wywiadami i jego aktywnością medialną. W udzielanych wywiadach Zaradkiewicz utrzymywał, iż nie wszystkie wyroki TK są ostateczne oraz podważał legalność wydawanych orzeczeń.
W lipcu 2016 Zaradkiewicz złożył pozew o przywrócenie do pracy i uznanie wypowiedzenia za bezskuteczne. W obronie Kamila Zaradkiewicza wystosowało listy do Prezesa TK Andrzeja Rzeplińskiego 21 członków Rady Wydziału Prawa i Administracji UW oraz 6 sędziów TK. Niektórzy profesorowie Wydziału Prawa i Administracji UW, którzy podpisali list w jego obronie, stwierdzili później, że czują się oszukani i drugi raz podpisu takiego by nie złożyli, w szczególności biorąc pod uwagę ujawnienie faktu przyjęcia przez Kamila Zaradkiewicza posady w Naftoporcie. Rzecznik Praw Obywatelskich Adam Bodnar oraz Helsińska Fundacja Praw Człowieka zostali wezwani przez posłów PiS do zajęcia się sprawą Kamila Zaradkiewicza. W związku z tą sprawą rzecznik zajął się zbadaniem, jakie są standardy dotyczące wyrażania poglądów przez urzędników oraz zwrócił się do Kamila Zaradkiewicza, czy życzy sobie, by RPO podjął działania odnoszące się do indywidualnego aspektu tej sprawy. Helsińska Fundacja Praw Człowieka, w odpowiedzi na wezwanie, oświadczyła, że – zgodnie ze standardem europejskim – funkcjonariusze publiczni i pracownicy służby cywilnej poddani są specyficznemu nakazowi lojalności wobec zatrudniającego ich podmiotu publicznego. Tym samym są zobowiązani do powściągliwości podczas publicznego zabierania głosu. Jednocześnie Fundacja oświadczyła, że jak dotąd Kamil Zaradkiewicz nie zwrócił się do niej z prośbą o interwencję w jego sprawie.
W kwietniu 2017 został dyrektorem nowo powstałego Departamentu Prawa Administracyjnego w Ministerstwie Sprawiedliwości. Współautor projektu tzw. Dużej Ustawy Reprywatyzacyjnej, którego założenia przedstawił wraz z wiceministrem sprawiedliwości Patrykiem Jakim na konferencji prasowej w październiku 2017.
W 2018 w trakcie kryzysu wokół Sądu Najwyższego w Polsce zgłosił swoją kandydaturę na sędziego Izby Cywilnej Sądu Najwyższego.
W związku ze zgłoszeniem się przez niego na stanowisko sędziego Sądu Najwyższego był jednym z adresatów wystosowanego we wrześniu 2018 listu otwartego grupy profesorów i innych wykładowców Wydziału Prawa i Administracji UW, w którym apelują oni, by wycofał swoją kandydaturę: „Ubieganie się w tych warunkach o stanowisko sędziego Sądu Najwyższego jest zachowaniem, które wspiera działania noszące znamiona deliktu konstytucyjnego i godzi w zasady etyki zawodu prawnika. To postępowanie sprzeniewierza się zarazem wychowawczym powinnościom nauczyciela akademickiego i przysiędze doktorskiej, dlatego budzi nasz zdecydowany sprzeciw.” List podpisali m.in. Marek Wąsowicz, Tadeusz Tomaszewski, Maria Zabłocka, Piotr Girdwoyń, Wojciech Brzozowski, Jakub Urbanik, Eleonora Zielińska, Andrzej Zakrzewski, Monika Płatek, Marcin Matczak, Ewa Gruza, Maciej Taborowski, Przemysław Konieczniak, Maria Boratyńska, Aleksander Chłopecki, Zbigniew Banaszczyk.
10 października 2018 prezydent Andrzej Duda powołał go do pełnienia urzędu sędziego Sądu Najwyższego, lecz legalność tej nominacji jest przedmiotem kontrowersji w środowisku sędziowskim i wśród przedstawicieli nauki prawa.
W 2019 został Przewodniczącym Rady Naukowej kwartalnika Ministerstwa Sprawiedliwości "Nieruchomości@", który 11 lutego 2021 został wpisany do "Wykazu czasopism naukowych i recenzowanych materiałów z konferencji międzynarodowych", uzyskując 70 punktów. Na łamach kwartalnika argumentował m.in., powołując się na stanowisko Trybunału Konstytucyjnego, że ocena Dekretu Bieruta powinna uwzględniać panujące po 1944 realia ekonomiczne, w tym w szczególności konieczność odbudowy struktur ekonomicznych państwa, gdyż takie nadzwyczajne okoliczności uzasadniają daleko idącą ingerencję państwa w sferę praw majątkowych podmiotów prywatnych. Uzasadnienia tej ingerencji należy
poszukiwać przede wszystkim w zasadzie solidaryzmu społecznego, ta bowiem wymusza konieczność ponoszenia przez członków społeczeństwa istotnych kosztów związanych ze skutkami takich nadzwyczajnych zdarzeń, jak katastrofy czy wojny.
30 kwietnia 2020 prezydent Andrzej Duda powierzył mu pełnienie obowiązków Pierwszego Prezesa Sądu Najwyższego z dniem 1 maja 2020 do czasu powołania następcy Małgorzaty Gersdorf. 15 maja 2020 ogłosił swoją rezygnację z pełnienia obowiązków pierwszego prezesa SN.
Publikacje.
Jest autorem kilkudziesięciu publikacji naukowych, w tym m.in.:
Odznaczenia i wyróżnienia.
Postanowieniem prezydenta RP Bronisława Komorowskiego z 19 października 2010 został odznaczony Srebrnym Krzyżem Zasługi "za zasługi w działalności na rzecz funkcjonowania orzecznictwa Trybunału Konstytucyjnego, za osiągnięcia w pracy zawodowej". W 2005 otrzymał nagrodę rektora Uniwersytetu Warszawskiego.

</doc>
<doc id="3689330" url="https://pl.wikipedia.org/wiki?curid=3689330" title="Dendrochilum">
Dendrochilum

Dendrochilum – rodzaj roślin z rodziny storczykowatych ("Orchidaceae"). Obejmuje ponad 270 gatunków występujących w Azji Południowo-Wschodniej. Rośliny występują w Mjanmie, Tajlandii, na Tajwanie, w Malezji, na Filipinach, Nowej Gwinei oraz na wyspach Archipelagu Bismarcka
Rośliny występują na wysokościach od poziomu morza do 3700 m n.p.m. Rosą na terenach podmokłych, wśród skał oraz w lasach górskich na pniach i gałęziach. Większość gatunków rośnie na ziemi, ale rodzaj obejmuje także gatunki epifityczne i litofityczne.
Tylko kilka gatunków jest powszechnie uprawianych. Najpopularniejszymi gatunkami spotykanymi w uprawie są "Dendrochilum glumaceum" i "Dendrochilum cobbianum", "Dendrochilum wenzelii" oraz gatunki pochodzące z Filipin także zyskują na popularności. Lud Chimbu z Papui-Nowej Gwinei wykorzystuje rośliny do ozdabiana ciała oraz jako lekarstwo.
Morfologia.
Kłącze u większości gatunków rozgałęzione. Pseudobulwy rosnące w zwartych grupach. Liście skręcone, eliptyczne do nitkowatych. Kwiaty rozkwitające jednocześnie, niewielkie (około 2 cm).
Systematyka.
Rodzaj sklasyfikowany do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3689337" url="https://pl.wikipedia.org/wiki?curid=3689337" title="Eurovision 2016">
Eurovision 2016



</doc>
<doc id="3689338" url="https://pl.wikipedia.org/wiki?curid=3689338" title="Antti Heinola">
Antti Heinola

 
Antti Heinola (ur. 20 lutego 1973 w Helsinkach) – fiński piłkarz występujący na pozycji obrońcy.
Kariera klubowa.
Heinola karierę rozpoczynał w sezonie 1991 w pierwszoligowym zespole HJK. W sezonie 1992 zdobył z nim mistrzostwo Finlandii, a w sezonie 1993 także Puchar Finlandii. Na początku 1996 roku przeszedł do holenderskiego drugoligowca, FC Emmen. Spędził tam rok, w ciągu, którego rozegrał tam 19 spotkań.
Na początku 1997 roku Heinola odszedł do innego drugoligowca, Heraclesa Almelo. Występował tam przez rok, a w styczniu 1998 został graczem angielskiego Queens Park Rangers z Division One. Zadebiutował tam 24 stycznia 1998 w przegranym 0:1 meczu z Nottingham Forest. W QPR grał przez trzy lata.
W 2001 roku Heinola wrócił do HJK. W sezonie 2002 zdobył z nim mistrzostwo Finlandii, a w sezonie 2003 dublet, czyli mistrzostwo i Puchar Finlandii, po czym zakończył karierę.
Kariera reprezentacyjna.
W reprezentacji Finlandii Heinola zadebiutował 17 sierpnia 1994 w przegranym 1:2 towarzyskim meczu z Danią. W latach 1994–2001 w drużynie narodowej rozegrał 13 spotkań.

</doc>
<doc id="3689341" url="https://pl.wikipedia.org/wiki?curid=3689341" title="Aleksiej Jegorow (1906–1974)">
Aleksiej Jegorow (1906–1974)

Aleksiej Andriejewicz Jegorow (ros. Алексей Андреевич Егоров, ur. 1906 we wsi Apolewo w guberni twerskiej, zm. 1974 w Kałudze) – radziecki działacz państwowy i partyjny.
Życiorys.
Do 1922 był słuchaczem rejonowej szkoły budownictwa radzieckiego i partyjnego w Rżewie, 1922-1923 słuchaczem gubernialnej szkoły budownictwa radzieckiego i partyjnego w Twerze, 1923-1925 sekretarzem odpowiedzialnym Powiatowego Komitetu Miejskiego Komsomołu w Rżewie, następnie funkcjonariuszem komsomolskim w Tarze. Od 1924 należał do RKP(b), 1930-1933 studiował na Wszechzwiązkowym Uniwersytecie Komunistycznym w Leningradzie, od grudnia 1934 do września 1937 zastępcą dyrektora stanicy maszynowo-traktorowej ds. politycznych w rejonie tiemriukskim w ówczesnym Kraju Azowsko-Czarnomorskim, następnie kolejno III sekretarzem, II sekretarzem i I sekretarzem Tiemriukskiego Komitetu Rejonowego WKP(b) w Kraju Krasnodarskim. Od grudnia 1940 do sierpnia 1941 kierował Wydziałem Rolnym Krasnodarskiego Komitetu Krajowego WKP(b), od sierpnia 1941 do kwietnia 1942 kierował Wydziałem Wojskowym tego komitetu, od września 1942 do września 1943 dowodził Apapskim Zgrupowaniem Oddziałów Partyzanckich w Kraju Krasnodarskim, od lipca 1944 do lipca 1947 był I zastępcą przewodniczącego Komitetu Wykonawczego Krasnodarskiej Rady Krajowej. Od lipca 1947 do kwietnia 1948 był III sekretarzem Komitetu Obwodowego WKP(b) w Kaliningradzie, od 15 kwietnia 1948 do grudnia 1951 przewodniczącym Komitetu Wykonawczego Kaliningradzkiej Rady Obwodowej, od lutego 1952 do 1961 przewodniczącym Komitetu Wykonawczego Kałuskiej Rady Obwodowej, 1961-1963 szefem sektora Kałuskiego Urzędu Statystycznego, a 1963-1970 starszym instruktorem-metodykiem Kałuskiej Obwodowej Rady ds. Turystyki. Był odznaczony Orderem Wojny Ojczyźnianej I klasy i Orderem Czerwonego Sztandaru Pracy.

</doc>
<doc id="3689342" url="https://pl.wikipedia.org/wiki?curid=3689342" title="Cmentarz prawosławny w Podhorcach">
Cmentarz prawosławny w Podhorcach

Cmentarz prawosławny w Podhorcach – nekropolia prawosławna w Podhorcach, utworzona na potrzeby miejscowej parafii po 1875, użytkowana do końca II wojny światowej.
Historia i opis.
Cmentarz najprawdopodobniej powstał po likwidacji unickiej diecezji chełmskiej w 1875, jako kontynuacja sąsiadującego z parafialną świątynią cmentarza przycerkiewnego. Usytuowany jest wśród pól, nad Huczwą, kilkaset metrów od cerkwi (obecnie na jej miejscu znajduje się kościół). Najstarszy zachowany na jego terenie nagrobek pochodzi z 1884. Cmentarz był użytkowany przez miejscową ludność prawosławną do końca II wojny światowej i wysiedlenia prawosławnych Ukraińców. Ostatni pochówek został dokonany na jego terenie w 1944.
Na początku lat 90. XX wieku na terenie nekropolii znajdowało się ok. trzydziestu nagrobków kamiennych i betonowych sprzed 1944, w zdecydowanej większości uszkodzonych. Tylko dwa zachowały się w pierwotnym kształcie. Większość nagrobków ma postać krzyży prawosławnych na postumentach z nadstawami lub krzyży na postumentach prostopadłościennych. Postumenty zdobione są tympanonami i gzymsami. Inskrypcje na nagrobkach wykonano w języku cerkiewnosłowiańskim. Na jednym z grobów znajduje się metalowy krzyż. Na cmentarzu rosną lipy, topole, jesiony, krzewy bzu lilaka, śnieguliczki, tarniny i kruszyny.

</doc>
<doc id="3689357" url="https://pl.wikipedia.org/wiki?curid=3689357" title="Jakow Bałmasow">
Jakow Bałmasow

Jakow Andriejewicz Bałmasow (ros. Яков Андреевич Балмасов, ur. 1891, zm. 1963) – radziecki działacz partyjny i państwowy.
Życiorys.
W marcu 1917 wstąpił do SDPRR(b), od listopada 1917 był członkiem Lubiereckiego Komitetu Rewolucyjnego, od 1923 funkcjonariuszem partyjnym w Kałudze, 1925-1926 przewodniczącym Komitetu Wykonawczego Kałuskiej Rady Gubernialnej. Od grudnia 1926 do 1927 był sekretarzem odpowiedzialnym Komitetu Okręgowego WKP(b) w Kałudze, 1927-1930 dyrektorem fabryki „Sokoł”, później dyrektorem kombinatu celulozowo-papierniczego w Solikamsku i zastępcą ministra przemysłu celulozowo-papierniczego. Pochowany na Cmentarzu Nowodziewiczym w Moskwie.

</doc>
<doc id="3689359" url="https://pl.wikipedia.org/wiki?curid=3689359" title="Ulica Sandomierska w Stalowej Woli">
Ulica Sandomierska w Stalowej Woli

Ulica Sandomierska – jedna z ulic Stalowej Woli. Na całej swojej trasie jest jednojezdniowa. Rozpoczyna się na skrzyżowaniu z ulicami Brandwicką i Broniewskiego przy Muzeum Regionalnym. Ulica biegnie w kierunku zachodnim aż do skrzyżowania z ulicą Podskarpową i granic miasta. Jej przedłużenie stanowi jednojezdniowa droga krajowa nr 77 w kierunku Sandomierza. Przed budową ulicy Podskarpowej (obwodnicy miasta) stanowiła ciąg drogi krajowej nr 77.

</doc>
<doc id="3689360" url="https://pl.wikipedia.org/wiki?curid=3689360" title="Artur Mamcarz">
Artur Mamcarz

Artur Jacek Mamcarz (ur. 30 lipca 1958 w Starachowicach) – polski lekarz internista i kardiolog, nauczyciel akademicki, profesor nauk medycznych.
Życiorys.
W 1983 ukończył studia w Wydziale Lekarskim Akademii Medycznej w Warszawie. Specjalista chorób wewnętrznych (I stopień w 1987 i II stopień w 1990) i kardiologii.
Stopień doktora nauk medycznych uzyskał w 1988 w Akademii Medycznej w Warszawie na podstawie rozprawy pt. "Nadciśnienie tętnicze graniczne". W 2001 w tej samej uczelni uzyskał stopień doktora habilitowanego na podstawie pracy pt. "Nieme niedokrwienie – częstość występowania, uwarunkowania kliniczne i prognostyczne znaczenie w trzech grupach pacjentów". W 2015 otrzymał tytuł naukowy profesora.
Przez ponad 20 lat związany z Szpitalem Bródnowskim. Od 2006 Kierownik III Kliniki Chorób Wewnętrznych i Kardiologii II Wydziału Lekarskiego Warszawskiego Uniwersytetu Medycznego w Szpitalu na Solcu. W kadencji 2005–2008 i w kadencji 2012–2016 Prodziekan ds. Oddziału Fizjoterapii II Wydziału Lekarskiego Warszawskiego Uniwersytetu Medycznego. W kadencji 2016–2020 Prodziekan II Wydziału Lekarskiego ds. studentów IV–VI roku studiów.
Członek wielu towarzystw naukowych w tym m.in.: Polskiego Towarzystwa Kardiologicznego, Polskiego Towarzystwa Badań nad Miażdżycą (członek Zarządu i Sekretarz Oddziału Warszawskiego), Europejskiego Towarzystwa Badań nad Miażdżycą oraz Europejskiego Towarzystwa Kardiologicznego. Członek Komisji Medycznej Polskiego Komitetu Olimpijskiego.
Autor lub współautor ponad 700 publikacji, w tym rozdziałów w książkach i monografii. Współredaktor wielu książek z zakresu kardiologii, a także materiałów multimedialnych, dotyczących diagnostyki i leczenia choroby niedokrwiennej serca. Do jego głównych zainteresowań naukowych należy medycyna sportowa. Jest twórcą i redaktorem naczelnym dwumiesięcznika Kardioprofil i członkiem zespołów redakcyjnych wielu czasopism medycznych.

</doc>
<doc id="3689371" url="https://pl.wikipedia.org/wiki?curid=3689371" title="Mecz Gwiazd PLKK 2006">
Mecz Gwiazd PLKK 2006

Mecz Gwiazd – Wisła Kraków – Gwiazdy FGE 2006 – towarzyski mecz koszykówki rozegrany 5 listopada 2006 roku w Krakowie. W spotkaniu wzięły udział zawodniczki mistrza Polski – Wisły Can-Pack Kraków oraz gwiazd Ford Germaz Ekstraklasy.
Skład podstawowy drużyny gwiazd był wybierany poprzez głosowanie fanów, pozostałe pięć zawodniczek wytypowali trenerzy, a dwie Zarząd PLKK. Spośród wybranych w głosowaniu do składu wyjściowego drużyny gwiazd w spotkaniu nie wystąpiła Magdalena Leciejewska z Lotosu Gdynia.
Po przerwie głównej spotkania na boisko wpuszczono Julkę Krupską-Tyszkiewicz, 10-letnią córkę Beaty, która rozegrała kilka minut, zdobywając 2 punkty.
Paulina Pawlak z Lotosu, jako jedyna w historii zdobyła punkty dla obu drużyn. W czwartej kwarcie spotkania Elżbieta Trześniewska z Wisły oddała jej piłkę, egzekwując rzuty wolne, ta trafiła i punkt zaliczono drużynie z Krakowa.
Jedyny raz w historii spotkań gwiazd zakończyło się ono remisem (85–85).
Statystyki spotkania.
pogrubienie – oznacza zawodniczkę składu podstawowego

</doc>
<doc id="3689374" url="https://pl.wikipedia.org/wiki?curid=3689374" title="Horninglow">
Horninglow

Horninglow – dzielnica miasta Burton upon Trent, w Anglii, w Staffordshire, w dystrykcie East Staffordshire. Leży 32,1 km od miasta Stafford, 41,8 km od miasta Stoke-on-Trent i 180,4 km od Londynu. W 2011 roku dzielnica liczyła 8751 mieszkańców.

</doc>
<doc id="3689388" url="https://pl.wikipedia.org/wiki?curid=3689388" title="Chapel Chorlton">
Chapel Chorlton

Chapel Chorlton – wieś w Anglii, w Staffordshire. Leży 10 km od miasta Stoke-on-Trent, 18,4 km od miasta Stafford i 183,9 km od Londynu. Chapel Chorlton jest wspomniana w Domesday Book (1086) jako "Cerletone".

</doc>
<doc id="3689390" url="https://pl.wikipedia.org/wiki?curid=3689390" title="Kościół Matki Bożej Królowej Polski w Głuszycy">
Kościół Matki Bożej Królowej Polski w Głuszycy

Kościół Matki Bożej Królowej Polski – rzymskokatolicki kościół parafialny należący do dekanatu Głuszyca diecezji świdnickiej.
Historia.
Jest to budowla wybudowana jako ewangelicka w 1741 roku. Gruntownie została przebudowana na klasycystyczną w latach 1804–1809 (została wtedy dostawiona wieża i portyk) a także po raz kolejny w 1862 roku, remontowano ją w 1964 roku.
Architektura.
Kościół jest wzniesiony na planie prostokąta i posiada kruchty. Od ulicy znajduje się wspomniany wcześniej okazały portyk z czterema kolumnami i zakończony trójkątnym tympanonem. Nad nim jest umieszczona wspomniana wcześniej wieża, w dolnej części o kształcie kwadratowym, w górnej części okrągłym, posiadająca okrągłą nadbudówkę i zakończona latarnią z hełmem. Na obu jej kondygnacjach znajdują się tarasy z metalowymi balustradami. Świątynia nakryta jest dachem dwuspadowym, w jej wnętrzu znajdują się dwie drewniane kondygnacje, empory (posiadające zdobione płyciny) i połączone z chórem muzycznym. Kościół posiada bogate wyposażenie wnętrza w stylu klasycystycznym, wykonane na początku XIX wieku, należą do niego m.in. drewniany ołtarz, ambona i chrzcielnica z 1809 roku oraz posążek Matki Boskiej i obrazy olejne.

</doc>
<doc id="3689391" url="https://pl.wikipedia.org/wiki?curid=3689391" title="Nagroda Bialika">
Nagroda Bialika

Nagroda Bialika – izraelska nagroda przyznawana przez magistrat Tel Awiwu w dwóch kategoriach: literatury i myśli żydowskiej.
Nagroda została ustanowiona w 1933 celem uhonorowania żydowskiego poety, tworzącego w języku hebrajskim oraz jidysz, Chajima Nachmana Bialika. Przyznawana jest co roku.
W 1986 Nagrodę Bialika otrzymał tłumaczony na język polski Amos Oz.

</doc>
<doc id="3689394" url="https://pl.wikipedia.org/wiki?curid=3689394" title="Stefan Skiba">
Stefan Skiba

Stefan Skiba (ur. 1941) – polski geograf, prof. dr hab., gleboznawca, geograf gleb, profesor UJ, wieloletni członek Senatu UJ.
Życiorys.
Absolwent Technikum Rolniczego w Weryni k. Kolbuszowej (matura w 1960 r.) Studia na Akademii Rolniczej w Krakowie (1960-1965). Doktorat (1974) w Katedrze Gleboznawstwa AR w Krakowie, habilitacja (1986). Od 1987 pracuje w Instytucie Geografii Uniwersytetu Jagiellońskiego, od 1997 – profesor nauk o Ziemi.
Prowadził badania w Karpatach Wschodnich, w obszarach tajgi i stepów górskich Mongolii, Zabajkala, w tundrze (półwysep Kola, Spitsbergen), w obszarach Sahary. Liczne prace z geografii gleb, w tym szczegółowe mapy gleb górskich parków narodowych. Członek Państwowej Rady Ochrony Przyrody. Przewodniczący Rady Naukowej Tatrzańskiego Parku Narodowego, wiceprzewodniczący Rady Bieszczadzkiego PN, członek Rady Magurskiego PN. Działa na forum Międzynarodowej Unii Gleboznawczej i Polskiego Towarzystwa Gleboznawczego.
Tematyka badawcza.
Geneza i klasyfikacja gleb, gleby obszarów górskich (Karpaty: Czarnohora, Gorgany, Bieszczady, Beskid Niski, Tatry), Sudety (Karkonosze), Masyw Centralny (Mont Dore, Francja); geografia gleb: gleby stref polarnych i tundrowych (Spitsbergen, Płw. Kola), gleby górskiej tajgi i stepów Zabajkala (Rosja i północna Mongolia), gleby regionów pustynnych Sahary (Maroko, Libia), ochrona gleb – metale ciężkie i radionuklidy w glebach Tatr, Bieszczadów i Czarnohory (współpraca z chemikami), antropogeniczne przemiany w glebach z okresu osadnictwa prehistorycznego (współpraca z archeologami), powiązania i relacje pomiędzy glebą a roślinnością (współpraca z botanikami).
Publikacje.
Ponad 220 w tym: prace oryginalne (ponad 155), monografie, wielkoskalowe mapy gleb BdPN, MPN, TPN i in., popularno-naukowe i encyklopedyczne oraz ważniejsze abstrakty konferencyjne (vide spis literatury).

</doc>
<doc id="3689395" url="https://pl.wikipedia.org/wiki?curid=3689395" title="Hill Chorlton">
Hill Chorlton

Hill Chorlton – przysiółek w Anglii, w Staffordshire. Leży 9,9 km od miasta Stoke-on-Trent, 20,1 km od miasta Stafford i 219,9 km od Londynu. Hill Chorlton jest wspomniana w Domesday Book (1086) jako "Cerueledone".

</doc>
<doc id="3689402" url="https://pl.wikipedia.org/wiki?curid=3689402" title="Andriej Burilin">
Andriej Burilin

Andriej Iwanowicz Burilin, ros. Андрей Иванович Бурилин (ur. 1906 we wsi Spas w guberni kałuskiej, zm. 28 października 1950) – radziecki działacz państwowy i partyjny.
Życiorys.
Miał wykształcenie wyższe, od 1930 należał do WKP(b), od października 1949 do stycznia 1949 był przewodniczącym Komitetu Wykonawczego Kałuskiej Rady Obwodowej, a od stycznia do listopada 1949 zastępcą przewodniczącego Komitetu Wykonawczego Leningradzkiej Rady Obwodowej. 15 listopada 1949 został aresztowany w związku ze „sprawą leningradzką”, 28 października 1950 skazany na śmierć przez Wojskowe Kolegium Sądu Najwyższego ZSRR pod zarzutem „udziału w kontrrewolucyjnej organizacji destrukcyjnej” i rozstrzelany. Jego prochy złożono na Cmentarzu Dońskim. 14 maja 1954 został pośmiertnie zrehabilitowany.

</doc>
<doc id="3689403" url="https://pl.wikipedia.org/wiki?curid=3689403" title="Aleksandr Wozniesienski">
Aleksandr Wozniesienski

Aleksandr Aleksiejewicz Wozniesienski (ros. Алекса́ндр Алексе́евич Вознесе́нский, ur. 5 marca 1898 we wsi Gołowkino w guberni tulskiej, zm. 28 października 1950) – radziecki ekonomista i działacz naukowy.
Życiorys.
Był bratem Nikołaja Wozniesienskiego, wicepremiera ZSRR. W 1923 ukończył Piotrogrodzki Uniwersytet Państwowy, na którym następnie był wykładowcą i kierownikiem katedry ekonomii politycznej, później dziekanem Wydziału Ekonomicznego Leningradzkiego Uniwersytetu Państwowego. Od 1927 należał do WKP(b), w 1939 otrzymał tytuł profesora, w latach 1941–1942 był rektorem Leningradzkiego Uniwersytetu Państwowego, a 1942–1944 – rektorem Saratowskiego Uniwersytetu Państwowego. Od 1944 do stycznia 1949 ponownie był rektorem Leningradzkiego Uniwersytetu Państwowego, a od 24 stycznia do 15 lipca 1949 ministrem oświaty RFSRR.
19 sierpnia 1949 został aresztowany, 27 października 1950 skazany na śmierć przez Wojskowe Kolegium Sądu Najwyższego ZSRR pod zarzutem „zdrady Ojczyzny i udziału w kontrrewolucyjnej organizacji i antyradzieckiej agitacji” i rozstrzelany. Jego prochy złożono na Cmentarzu Dońskim. 14 maja 1954 został pośmiertnie zrehabilitowany.

</doc>
<doc id="3689405" url="https://pl.wikipedia.org/wiki?curid=3689405" title="Stretton (South Staffordshire)">
Stretton (South Staffordshire)

Stretton – wieś w Anglii, w Staffordshire. Leży 12,4 km od miasta Stafford, 34,1 km od miasta Stoke-on-Trent i 194,5 km od Londynu. W 1961 roku civil parish liczyła 176 mieszkańców. Stretton jest wspomniana w Domesday Book (1086) jako "Estretone".

</doc>
<doc id="3689407" url="https://pl.wikipedia.org/wiki?curid=3689407" title="Parafia MB Anielskiej w Rzadkowie">
Parafia MB Anielskiej w Rzadkowie



</doc>
<doc id="3689409" url="https://pl.wikipedia.org/wiki?curid=3689409" title="Gieorgij Badajew">
Gieorgij Badajew

Gieorgij Fiodorowicz Badajew (ros. Георгий Фёдорович Бадаев, ur. 1909, zm. 27 października 1950) – radziecki działacz partyjny.
Życiorys.
Od 1925 należał do WKP(b), 1937 ukończył Leningradzką Akademię Przemysłową, był sekretarzem Komitetu WKP(b) fabryki im. Karola Marksa w Leningradzie i I sekretarzem Moskiewskiego Komitetu Rejonowego WKP(b) w Leningradzie. Od 27 sierpnia 1946 do 29 czerwca 1949 zajmował stanowisko II sekretarza Komitetu Obwodowego WKP(b) w Leningradzie, był delegatem na XVIII Konferencję WKP(b) (15–20 lutego 1941), w 1947 został wybrany deputowanym do Rady Najwyższej RFSRR II kadencji z obwodu leningradzkiego.
2 września 1949 został aresztowany w ramach tzw. „sprawy leningradzkiej”, 27 października 1950 skazany na śmierć przez Wojskowe Kolegium Sądu Najwyższego ZSRR pod zarzutem „udziału w kontrrewolucyjnej organizacji destrukcyjnej” i rozstrzelany. Jego prochy złożono na Cmentarzu Dońskim. 4 maja 1954 został pośmiertnie zrehabilitowany.

</doc>
<doc id="3689410" url="https://pl.wikipedia.org/wiki?curid=3689410" title="Kim Suominen">
Kim Suominen

 
Kim Suominen (ur. 20 października 1969 w Turku, zm. 18 listopada 2021 tamże) – fiński piłkarz występujący na pozycji pomocnika.
Kariera klubowa.
Suominen karierę rozpoczynał w sezonie 1987 w pierwszoligowym zespole TPS Turku. W sezonie 1989 wywalczył z nim wicemistrzostwo Finlandii, a w sezonie 1991 Puchar Finlandii. W 1992 roku przeszedł do innego pierwszoligowca, FF Jaro. Spędził tam dwa sezony, a potem przeniósł się do TPV Tampere, z którym w sezonie 1994 zdobył mistrzostwo Finlandii.
Na początku 1995 roku Suominen został graczem austriackiego VfB Mödling. W Bundeslidze zadebiutował 5 marca 1995 w wygranym 2:0 meczu z Tirolem Innsbruck. W sezonie 1994/1995 spadł z zespołem do Erste Ligi.
W 1996 roku przeszedł do szwedzkiego IFK Norrköping. Występował tam przez dwa sezony. Następnie wrócił do Finlandii, gdzie grał w drugoligowym Interze Turku, a także pierwszoligowych drużynach Jazz Pori oraz TPS Turku. W 2000 roku zakończył karierę.
Kariera reprezentacyjna.
W reprezentacji Finlandii Suominen zadebiutował 20 stycznia 1993 w zremisowanym 0:0 meczu towarzyskiego turnieju Nehru Cup z Indiami. 13 października 1993 w przegranym 2:3 pojedynku eliminacji mistrzostw świata 1994 ze Szwecją strzelił pierwszego gola w kadrze. W latach 1993–1996 w drużynie narodowej rozegrał 39 spotkań i zdobył 4 bramki.

</doc>
<doc id="3689411" url="https://pl.wikipedia.org/wiki?curid=3689411" title="Parafia MB Różańcowej w Kłopotach Stanisławach">
Parafia MB Różańcowej w Kłopotach Stanisławach



</doc>
<doc id="3689412" url="https://pl.wikipedia.org/wiki?curid=3689412" title="Lentariaceae">
Lentariaceae

Lentariaceae Jülich – rodzina grzybów z rzędu siatkoblaszkowców ("Sebacinales").
Systematyka.
Rodzinę tę do taksonomii grzybów wprowadził Walter Jülich w 1982 r. Należą do niej rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="3689414" url="https://pl.wikipedia.org/wiki?curid=3689414" title="Siatkolistowate">
Siatkolistowate



</doc>
<doc id="3689420" url="https://pl.wikipedia.org/wiki?curid=3689420" title="Jarosław Edward Wenderlich">
Jarosław Edward Wenderlich

Jarosław Edward Wenderlich (ur. 14 października 1948 w Bydgoszczy, zm. 27 kwietnia 2016 tamże) – polski prawnik i urzędnik państwowy, działacz opozycji w okresie Polskiej Rzeczypospolitej Ludowej.
Życiorys.
Syn Czesława i Hanny. W 1970 ukończył studia na Wydziale Prawa Uniwersytetu Mikołaja Kopernika w Toruniu. Podczas studiów był członkiem Zrzeszenia Studentów Polskich i uczestnikiem protestów studenckich w 1968 roku. Po ukończeniu studiów pracował w Urzędzie Wojewódzkim w Bydgoszczy (1971–1972) oraz w redakcjach czasopism wydawanych w bydgoskich zakładach pracy (m.in. ZNTK, ZR „Predom-Romet” – 1972–1974). W latach 1974–1981 odbył aplikację, asesurę oraz pełnił funkcję podprokuratora w bydgoskiej Prokuraturze Wojewódzkiej. Od 1982 wykonywał zawód radcy prawnego.
Od 1980 był związany z opozycją antykomunistyczną. Był redaktorem pism wydawanych przez Międzyzakładowy Komitet Związkowy Regionu Bydgoskiego oraz „Solidarność” Rolników Indywidualnych Regionu Bydgoskiego, Toruńskiego i Włocławskiego, a także rzecznikiem prasowym i doradcą prawnym MKZ. Uczestnik „prowokacji bydgoskiej” z 19 marca 1981. Po wprowadzeniu stanu wojennego w grudniu 1981 włączył się w działalność podziemia. Był członkiem założycielem Prymasowskiego Komitetu Pomocy Osobom Pozbawionym Wolności i ich Rodzinom w Bydgoszczy. Współzakładał czasopisma podziemne („Chrześcijański Informator Kulturalny”, „Świadectwo”), w których również sam publikował. Zajmował się kolportażem wydawnictw drugiego obiegu. Za swą działalność był zatrzymywany, przesłuchiwany i poddawany przeszukaniom, utrudniano mu również wykonywanie zawodu radcy prawnego.
Po upadku komunizmu, do marca 1989 był członkiem Komitetu Obywatelskiego „Solidarność”. W 1989 założył Stowarzyszenie Polityczne „Prawda i Sprawiedliwość”. W latach 1989–1990 był członkiem Komisji Praworządności i Przestrzegania Prawa Wojewódzkiej Rady Narodowej w Bydgoszczy oraz współzałożycielem bydgoskich struktur Stronnictwa Pracy. W latach 1990–2014 był wicedyrektorem, a następnie dyrektorem Delegatury Najwyższej Izby Kontroli w Bydgoszczy. Działał również w Towarzystwie Miłośników Miasta Bydgoszczy oraz w tutejszych strukturach Sokolstwa Polskiego.
W uznaniu swej działalności został odznaczony Brązowym Krzyżem Zasługi (1997), Krzyżem Semper Fidelis (2006), Krzyżem Wolności i Solidarności (2015) oraz Krzyżem Kawalerskim Orderu Odrodzenia Polski (2007). Krótko przed śmiercią odebrał medal Kazimierza Wielkiego, przyznany mu przez Radę Miasta w Bydgoszczy.
Jego syn, również Jarosław, jest radcą prawnym, radnym Rady Miasta Bydgoszczy oraz podsekretarzem stanu w Kancelarii Premiera.
Pochowany na Cmentarzu katolickim św. Wincentego à Paulo w Bydgoszczy.

</doc>
<doc id="3689423" url="https://pl.wikipedia.org/wiki?curid=3689423" title="Parafia garnizonowa w Bydgoszczy">
Parafia garnizonowa w Bydgoszczy



</doc>
<doc id="3689424" url="https://pl.wikipedia.org/wiki?curid=3689424" title="Zespół Szkół Agrotechniczno-Ekonomicznych im. Komisji Edukacji Narodowej w Weryni">
Zespół Szkół Agrotechniczno-Ekonomicznych im. Komisji Edukacji Narodowej w Weryni

Zespół Szkół Agrotechniczno-Ekonomicznych im. Komisji Edukacji Narodowej w Weryni – publiczna szkoła średnia w Weryni, gmina Kolbuszowa.

</doc>
<doc id="3689427" url="https://pl.wikipedia.org/wiki?curid=3689427" title="Antoni Bielak (nauczyciel)">
Antoni Bielak (nauczyciel)

Antoni Bielak (ur. 7 stycznia 1872 w Krakowie, zm. 1931) – polski nauczyciel, działacz społeczny.
Życiorys.
Antoni Seweryn Bielak urodził się 7 stycznia 1872 w Krakowie. Był synem Piotra (1836–1904, urzędnik, kupiec) oraz Anny z domu Jukier. Miał siostrę Walerię (ur. ok. 1885) i brata Franciszka (1892–1973, historyk literatury).
W 1892 zdał egzamin dojrzałości w C. K. Gimnazjum im. Króla Jana Sobieskiego w Krakowie. Podjął pracę nauczyciela od 5 września 1896. Od tego dnia był zastępcą nauczyciela matematyki w Gimnazjum Św. Anny w Krakowie. Na początku roku szkolnego 1897/1898 został przeniesiony do C. K. VI Gimnazjum w Krakowie-Podgórzu i uczył tam geografii, matematyki, fizyki. Egzamin zawodowy złożył 17 maja 1900. Został nauczycielem matematyki i fizyki. Jako egzaminowany zastępca nauczyciela, reskryptem z 25 lipca 1900 został przeniesiony przez c. k. Radą Szkolną Krajową z C. K. Gimnazjum w Krakowie-Podgórzu do C. K. Gimnazjum Męskiego w Sanoku. 25 czerwca 1901 został mianowany nauczycielem rzeczywistym w sanockim gimnazjum od 1 września 1901. 30 kwietnia 1902 mianowany pomocnikiem kancelaryjnym na lata 1902–1904. W sanockim gimnazjum uczył matematyki, fizyki, logiki. Podczas pracy Antoniego Bielaka w Sanoku do tamtejszego gimnazjum uczęszczał jego brat Franciszek.
Postanowieniem C. K. Rady Szkolnej Krajowej z maja 1908 i reskryptem C. K. Rady Szkolnej Krajowej z 27 lipca 1908 został przeniesiony na równorzędne stanowisko profesora w C. K. VI Gimnazjum w Krakowie-Podgórzu. Pozostawał tam nauczycielem matematyki i fizyki w kolejnych latach. W połowie 1910 otrzymał tytuł c. k. profesora VIII rangi. W tych latach do 1913 był nauczycielem w Prywatnym Gimnazjum Żeńskim im. Królowej Jadwigi w Krakowie. Został odznaczony austro-węgierskim Krzyżem Jubileuszowym dla Cywilnych Funkcjonariuszów Państwowych.
Jako c. k. profesor VII rangi został przeniesiony z VI Gimnazjum w Krakowie-Podgórzu 27 stycznia 1919 do Gimnazjum Św. Anny w Krakowie i wykładał tam matematykę. 15 grudnia 1920 został przeniesiony do Państwowego Gimnazjum Żeńskiego przy ulicy Franciszkańskiej 1 w Krakowie i w latach 20. II Rzeczypospolitej był etatowym profesorem tej szkoły, a ponadto uczył w Prywatnym Gimnazjum Męskim Księży Misjonarzy przy ulicy Stradom 4 w Krakowie.
Działał społecznie. Został przewodniczącym komitetu miejscowego w Sanoku powszechnych wykładów uniwersyteckich, działających pod auspicjami Uniwersytetu Lwowskiego i w jego ramach wygłaszał wykłady dla mieszkańców Sanoka. Od 1901 do sierpnia 1905 wspólnie z Hipolitem Neuwirthem był kierownikiem (prefektem) i wychowawcą w Bursie Jubileuszowej im. Cesarza Franciszka Józefa w Sanoku. Działał we władzach „Towarzystwa Bursy”, sprawującego pieczę nad Bursą Jubileuszową: 28 września 1904 został wybrany członkiem wydziału, pełnił funkcję sekretarza wydziału, w 1907 został wybrany członkiem wydziału. Na początku 1905 został wybrany do komisji szkontrującej Towarzystwa Młodzieży Polskiej „Znicz”. W tym samym roku z grona tego towarzystwa został wydelegowany do założenia czytelni w Głębokiem. Działał w Towarzystwie Upiększania Miasta Sanoka, w 1905 został wybrany zastępcą wydziałowego, w 1906 wydziałowym. Był działaczem koła Towarzystwa Szkoły Ludowej (zastępcą skarbnika), w którym pełnił funkcję skarbnika, a w 1903 został wybrany delegatem na Zjazd Walny TSL w dniach 1–2 czerwca 1903 we Lwowie. Od 1903 działał jako sekretarz i skarbnik obywatelskiego komitetu i Komitetu (budowy) Kopca Adama Mickiewicza w Sanoku. W 1904, 1907 wybrany członkiem wydziału Czytelni Chrześcijańskiej „Ogniwo” w Sanoku. W 1907 został członkiem wydziału Towarzystwa Pomocy Naukowej w Sanoku. Był aktywnym członkiem sanockiego gniazda Polskiego Towarzystwa Gimnastycznego „Sokół” (1906, 1906), w którym działał jako członek wydziału do 1905. Prywatnie zajmował się fotografowaniem. W tym zakresie w 1903 jako wystawca uczestniczył w I Słowiańskiej Wystawie Fotograficznej w Wieliczce.
29 października 1907 w Sanoku poślubił pochodzącą z rodziny rusińskiej wówczas 19-letnią Jarosławę Marię Kowalów wzgl. Kowalow bądź Kowaliw (ur. 1888, córka Stefana – pisarza i dyrektora szkoły powszechnej w Borysławiu oraz pochodzącej z Wiednia baronówny Julii wzgl. Anny z domu Lestoque; siostra Romana – profesora sanockiego gimnazjum), z którą miał syna; żona zmarła 10 czerwca 1910 w wieku 22 lat. Zmarł w 1931 i został pochowany w grobowcu rodzinnym na Cmentarzu Rakowickim w Krakowie (kwatera 46). Wyżej wymienionego 10 czerwca 1910 urodził się Antoni Bielak junior, zmarły 3 lutego 1991.
Przychylnie o Antonim Bielaku wyraził się w swoich wspomnieniach jego uczeń w sanockim gimnazjum, Stanisław Rymar, który przyznał, że z czasem połączyła ich przyjaźń.

</doc>
<doc id="3689434" url="https://pl.wikipedia.org/wiki?curid=3689434" title="Parafia NMP Matki Sprawiedliwości i Miłości Społecznej w Jastrzębiu-Zdroju">
Parafia NMP Matki Sprawiedliwości i Miłości Społecznej w Jastrzębiu-Zdroju



</doc>
<doc id="3689437" url="https://pl.wikipedia.org/wiki?curid=3689437" title="Aki Lahtinen">
Aki Lahtinen

 
Aki Arimo Lahtinen (ur. 31 października 1958 w Jyväskyli) – fiński piłkarz występujący na pozycji obrońcy. Trener piłkarski.
Kariera klubowa.
Lahtinen karierę rozpoczynał w sezonie 1976 w pierwszoligowym zespole Oulun Palloseura. W sezonach 1979 oraz 1980 zdobył z nim mistrzostwo Finlandii. W 1980 roku został też uznany fińskim piłkarzem roku. W 1981 roku został graczem angielskiego Notts County. W Division One zadebiutował 12 września 1981 w przegranym 2:3 meczu ze Swansea City. 26 lutego 1983 w wygranym 5:1 pojedynku z Coventry City strzelił pierwszego gola w Division One. W sezonie 1983/1984 spadł z zespołem do Division Two.
W 1985 roku Lahtinen wrócił do Finlandii, gdzie został graczem klubu PS Kemi. Spędził tam trzy sezony, a potem przeniósł się do Oulun Palloseura, gdzie w 1990 roku zakończył karierę.
Kariera reprezentacyjna.
W reprezentacji Finlandii Lahtinen zadebiutował 25 listopada 1979 w wygranym 2:0 towarzyskim meczu z Bermudami. W 1980 roku znalazł się w kadrze na Letnie Igrzyska Olimpijskie, zakończone przez Finlandię na fazie grupowej. W latach 1979–1989 w drużynie narodowej rozegrał 51 spotkań.

</doc>
<doc id="3689439" url="https://pl.wikipedia.org/wiki?curid=3689439" title="Nagroda Bernsteina">
Nagroda Bernsteina

Nagroda Bernsteina – izraelska nagroda literacka przyznawana autorom mającym 50 i mniej lat przez Fundację Bernsteina.
Nagrodę ufundował Mordechaj Bernstein celem wspierania młodych literatów i poetów tworzących w języku hebrajskim. Nominuje do nagrody Izraelskie Stowarzyszenie Księgarzy. Nagrodę przyznano pierwszy raz w 1978. Obejmuje cztery kategorie: powieść w języku hebrajskim (50000 szekli), tomik poezji w języku hebrajskim (co dwa lata, 25000 szekli), dramat w języku hebrajskim (co dwa lata, 25000 szekli) oraz dzieło z dziedziny krytyki literackiej (co dwa lata, 15000 szekli). Nagrodę w każdej z kategorii przyznaje komitet specjalistów w danej dziedzinie. Nagroda Bernsteina jest drugą pod względem wielkości kwot przyznawanych nagrodą literacką w Izraelu. Wyprzedza ją tylko Nagroda Sapira.

</doc>
<doc id="3689441" url="https://pl.wikipedia.org/wiki?curid=3689441" title="Antoni Bielak">
Antoni Bielak



</doc>
<doc id="3689452" url="https://pl.wikipedia.org/wiki?curid=3689452" title="Aki Hyryläinen">
Aki Hyryläinen

 
Aki Hyryläinen (ur. 17 kwietnia 1968 w Helsinkach) – fiński piłkarz występujący na pozycji obrońcy. Trener piłkarski.
Kariera klubowa.
Hyryläinen karierę rozpoczynał w sezonie 1988 w drugoligowym zespole Vantaan Pallo-70. W 1989 roku przeszedł do pierwszoligowego HJK Helsinki. Z zespołem tym zdobył dwa mistrzostwa Finlandii (1990, 1992) oraz dwa Puchary Finlandii (1993, 1996).
W 1996 roku został graczem duńskiego FC København. W sezonie 1996/1997 zdobył z nim Puchar Danii, a w sezonie 1997/1998 zajął 3. miejsce w pierwszej lidze. W 1998 roku odszedł do drugoligowego klubu Fremad Amager. Spędził tam sezon 1998/1999, a potem wrócił do Finlandii, gdzie grał w zespołach PK-35 oraz FC Jokerit. Wraz z Jokeritem w sezonie 2000 wywalczył wicemistrzostwo Finlandii, po czym zakończył karierę.
Kariera reprezentacyjna.
W reprezentacji Finlandii Hyryläinen zadebiutował 7 listopada 1992 w zremisowanym 1:1 towarzyskim meczu z Tunezją. 10 listopada 1993 w wygranym 3:1 pojedynku eliminacji Mistrzostw Świata 1994 z Izraelem strzelił swojego jedynego gola w kadrze. W latach 1992–1997 w drużynie narodowej rozegrał 26 spotkań.

</doc>
<doc id="3689458" url="https://pl.wikipedia.org/wiki?curid=3689458" title="Revolutionäre Zellen">
Revolutionäre Zellen



</doc>
<doc id="3689463" url="https://pl.wikipedia.org/wiki?curid=3689463" title="Port lotniczy Warszawa-Okęcie">
Port lotniczy Warszawa-Okęcie



</doc>
<doc id="3689465" url="https://pl.wikipedia.org/wiki?curid=3689465" title="Nagroda Sapira">
Nagroda Sapira

Nagroda Sapira – coroczna izraelska nagroda literacka przyznawana przez narodową loterię Mifal HaPayis od 2000 za najlepsze dzieło literackie w języku hebrajskim.
Nagroda została nazwana na cześć Pinchasa Sapira, izraelskiego ministra finansów w latach 1963-1968 oraz 1969-1974. Jest najbardziej lukratywną nagrodą literacką w Izraelu. Członkami komitetu są za każdym razem znani literaci izraelscy. Zwycięzca otrzymuje 150000 szekli (ok. 154000 PLN). Pozostali finaliści otrzymują po 25000 szekli. Powieść zwycięzcy zostaje przetłumaczona na arabski i na wskazany przez niego język. Wymagane jest, by uczestnicy konkursu byli obywatelami Izraela i mieszkali w tym kraju. Ceremonia przyznania nagrody transmitowana jest przez telewizję izraelską i odbywa się w Tygodniu Książki Hebrajskiej. Szereg rodzimych autorów (np. Amos Oz czy Me’ir Szalew) nie staje do walki o przyznanie nagrody, protestując w ten sposób, przeciwko komercjalizacji literatury hebrajskojęzycznej. O nagrodę ubiegają się głównie autorzy hebrajskich bestsellerów.

</doc>
<doc id="3689472" url="https://pl.wikipedia.org/wiki?curid=3689472" title="Dzieje wypraw krzyżowych">
Dzieje wypraw krzyżowych

Dzieje wypraw krzyżowych (ang. "A History of the Crusades") – trzytomowe dzieło sir Stevena Runcimana opublikowane po raz pierwszy w latach 1951–1954 przez Wydawnictwo Uniwersytetu Cambridge w języku angielskim. Książka pod względem liczby wydań i przekładów jest najpopularniejszą syntezą dziejów krucjat.

</doc>
<doc id="3689477" url="https://pl.wikipedia.org/wiki?curid=3689477" title="Haplopharyngida">
Haplopharyngida

Haplopharyngida – rząd wyłącznie morskich wirków z gromady Macrostomorpha. Opisano dotychczas zaledwie 3 gatunki z tej grupy.
Budowa.
Niewielkie (do kilku mm) robakowate zwierzęta. Z przodu ciała posiadają subterminalnie położony otwór gębowy, który prowadzi do prostej gardzieli (tzw. "pharynx simplex") z obecnymi gruczołami gardzielowymi. Gardziel przechodzi w jelito otwierające się w tylnej części ciała odbytem. Przed gardzielą obecny charakterystyczny mięśniowo wynicowywany ryjek ("proboscis") wyposażony w gruczoły odpowiedzialne za produkcję rhabtidów. Zwierzęta hermafrodytyczne, posiadają osobne ujście żeńskiego i męskiego układu płciowego. Męski narząd kopulacyjny wyposażony w kutykularny sztylet i igły.
Rozmnażanie i rozwój.
Występuje zapłodnienie wewnętrzne, zapłodnione ektolecytalne jaja przechodzą bruzdkowanie spiralne.
Występowanie.
Przedstawiciele rzędu są znani głównie z północnego Atlantyku (wybrzeża Europy, Północnej Karoliny, Panamy i Bermudów) i Morza Śródziemnego (Francja, Adriatyk, Morze Tyrreńskie).

</doc>
<doc id="3689487" url="https://pl.wikipedia.org/wiki?curid=3689487" title="Ziba Qəniyeva">
Ziba Qəniyeva



</doc>
<doc id="3689500" url="https://pl.wikipedia.org/wiki?curid=3689500" title="Motocyklowe Mistrzostwa Świata 1957">
Motocyklowe Mistrzostwa Świata 1957

Motocyklowe Mistrzostwa Świata 1957 – dziewiąty sezon motocyklowych mistrzostw świata.

</doc>
<doc id="3689501" url="https://pl.wikipedia.org/wiki?curid=3689501" title="Jerzy Chrystian (landgraf Hesji-Homburg)">
Jerzy Chrystian (landgraf Hesji-Homburg)

Jerzy Chrystian (ur. 10 grudnia 1626 r. w Homburgu, zm. 1 sierpnia 1677 r. we Frankfurcie nad Menem) – landgraf Hesji-Homburg od 1669 do 1673 r.
Jerzy Chrystian był czwartym (a trzecim spośród tych, którzy przeżyli ojca) synem landgrafa Hesji-Homburg Fryderyka I i Małgorzaty Elżbiety z Leiningen-Westerburg. W 1669 r. odziedziczył Hesję-Homburg po ustąpieniu swego starszego brata Wilhelma Krzysztofa.
W 1666 r. poślubił Annę Katarzynę Pogwisch (1638–1694). Nie miał dzieci.

</doc>
<doc id="3689502" url="https://pl.wikipedia.org/wiki?curid=3689502" title="Jimmy Kimmel Live!">
Jimmy Kimmel Live!

Jimmy Kimmel Live! – amerykański late-night talk-show prowadzony przez Jimmy’ego Kimmela nadawany na antenie ABC od 2003 roku.
W serwisie YouTube kanał programu miał pod koniec 2018 roku 12,4 mln subskrybentów.

</doc>
<doc id="3689503" url="https://pl.wikipedia.org/wiki?curid=3689503" title="Fryderyk II (landgraf Hesji-Homburg)">
Fryderyk II (landgraf Hesji-Homburg)

Fryderyk II (ur. 30 marca 1633 r. w Homburgu, zm. 24 stycznia 1708 r. tamże) – landgraf Hesji-Homburg od 1680 r.
Życiorys.
Fryderyk był piątym (a czwartym spośród tych, którzy przeżyli ojca) synem landgrafa Hesji-Homburg Fryderyka I i Małgorzaty Elżbiety z Leiningen-Westerburg. Już w piątym roku życia stracił ojca i wychowywany był pod opieką landgrafa Hesji-Darmstadt Jerzego II. W 1654 r. był kapitanem w szwedzkim wojsku, brał potem udział w wojnach Szwecji przeciwko Polsce (Potop szwedzki) i Danii. Awansował do rangi generała, w 1659 r. podczas oblężenia Kopenhagi stracił część lewej nogi. W 1660 r. został szwedzkim gubernatorem Liwonii.
Dzięki bogatemu ożenkowi z Małgorzatą Brahe (wdową po krewnych potężnego szwedzkiego kanclerza Axela Oxenstierny, nabył korzystniej majątki w Saksonii i Brandenburgii. Nawiązał wówczas bliskie stosunki z margrabią Brandenburgii i księciem Prus Fryderykiem Wilhelmem I, którego siostrzenicę Elżbietę Kettler poślubił w 1670 r. Został generałem w brandenburskim wojsku; odznaczył się zwłaszcza w bitwie pod Fehrbellin w 1675 r., gdzie dowodził pruską strażą przednią. 
W 1678 r. wystąpił z armii brandenburskiej. Swoje szwedzkie dobra zamienił na dziedzictwo w Hesji-Homburg (wykupił w ten sposób zastaw uczyniony przez starszego brata), w której objął rządy. Był sprawnym zarządcą księstwa: przebudował zamek w Homburgu, restaurował budynki publiczne, odnowił saliny, wspierał rozwój gospodarki, zachęcał do osadnictwa uchodźców z innych krajów (przede wszystkim hugenotów wygnanych z Francji i waldensów usuwanych z Piemontu) – dzięki tym uchodźcom powstało i rozwinęło się Nowe Miasto w Homburgu. Został pochowany w kościele w Homburgu.
Jego postać została unieśmiertelniona w romantycznym dramacie Heinricha von Kleist "Prinz Friedrich von Homburg oder die Schlacht bei Fehrbellin" (na jego podstawie powstały później także filmy oraz opera Hansa Wernera Henze).
Rodzina.
Fryderyk był trzykrotnie żonaty. W 1661 r. poślubił w Sztokholmie Małgorzatę Brahe (1603–1669), córkę Abrahama Brahe, hrabiego Visingsborga, wdowę po Bengcie oraz Axelu Oxenstiernach). To małżeństwo było bezdzietne. Po raz drugi ożenił się w 1670 r. w Berlinie z Luizą Elżbietą (1646–1690), córką księcia Kurlandii Jakuba Kettlera i siostrzenicą Fryderyka Wilhelma I "Wielkiego Elektora". Z tego małżeństwa Fryderyk miał dwanaścioro dzieci:
Trzecią żoną Fryderyka była poślubiona w 1691 r. w Homburgu Zofia Sybilla (1656–1724), córka hrabiego Leiningen-Westerburg Jana Ludwika (wdowa po Janie Ludwiku, hrabim Leiningen-Dagsburg). Z tą żoną Fryderyk miał troje dzieci:

</doc>
<doc id="3689504" url="https://pl.wikipedia.org/wiki?curid=3689504" title="Dark Souls III">
Dark Souls III

Dark Souls III – fabularna gra akcji wyprodukowana przez From Software i wydana przez Namco Bandai Games na komputery z systemem Windows oraz na konsole PlayStation 4 i Xbox One. Została zapowiedziana podczas targów E3 2015, a jej premiera odbyła się 24 marca 2016 w Japonii oraz 12 kwietnia 2016 w Europie i Ameryce Północnej. Gra jest kontynuacją "Dark Souls II" z 2014. Wydawca nie ujawnił dokładnych wyników sprzedaży gry, jednakże ogłosił, że "Dark Souls III" to najszybciej sprzedająca się gra w historii firmy.
Rozgrywka.
"Dark Souls III" należy do gatunku trzecioosobowych fabularnych gier akcji osadzonych w świecie dark fantasy. Rozgrywka jest bardzo podobna do tej z poprzednich gier z serii "Souls". Gracz na początku kreuje wizerunek postaci i wybiera dla niej jedną z dwunastu klas, która wpływa tylko na początkowy rozdział atrybutów i startowy ekwipunek. Właściwa rozgrywka polega na przemierzaniu lokacji, walce z przeciwnikami – w tym z bossami – oraz poszukiwaniu różnorakich przedmiotów. Dzięki walce z wrogami oprócz nowego ekwipunku gracz może zdobywać tytułowe "dusze" (ang. "souls"), które służą do zwiększania atrybutów postaci sterowanej przez gracza.
Dodatki.
Do sprzedaży trafiła także przepustka sezonowa umożliwiająca dostęp do dwóch dodatków do "Dark Souls III". Pierwsze DLC zatytułowane "Ashes of Ariandel" miało premierę 25 października 2016 roku, natomiast drugie – "The Ringed City" – ukazało się 28 marca 2017 roku.
Odbiór gry.
"Dark Souls III" zostało bardzo dobrze przyjęte zarówno wśród graczy, jak i krytyków, dzięki czemu w agregatorach GameRankings i Metacritic średnia ocen wynosi od 86 do 90 punktów na 100, w zależności od platformy. Recenzenci chwalili głównie świat wykreowany w grze, piękne i zróżnicowane lokacje oraz system walki. Krytykowali natomiast sporadyczne spadki w płynności animacji.

</doc>
<doc id="3689505" url="https://pl.wikipedia.org/wiki?curid=3689505" title="Fryderyk III (landgraf Hesji-Homburg)">
Fryderyk III (landgraf Hesji-Homburg)

Fryderyk III (ur. 19 maja 1673 r. w Cölln an der Spree, zm. 8 czerwca 1746 r. w ’s-Hertogenbosch) – landgraf Hesji-Homburg od 1708 r.
Fryderyk był najstarszym synem landgrafa Hesji-Homburg Fryderyka II. Jego matką była druga żona Fryderyka II, Luiza Elżbieta, córka księcia Kurlandii Jakuba Kettlera. W 1708 r. odziedziczył Hesję-Homburg po śmierci ojca.
Fryderyk był dwukrotnie żonaty. Pierwszą jego żoną była Elżbieta Dorota (1676–1721), córka landgrafa Hesji-Darmstadt Ludwika VI. Para miała następujące dzieci (jednak wszystkie zmarły przed śmiercią swego ojca):
W 1728 r. Fryderyk ożenił się po raz drugi, z Krystyną Szarlottą (1685–1761), córką hrabiego Nassau-Ottweiler Fryderyka Ludwika. To małżeństwo było bezdzietne.

</doc>
<doc id="3689506" url="https://pl.wikipedia.org/wiki?curid=3689506" title="Fryderyk IV (landgraf Hesji-Homburg)">
Fryderyk IV (landgraf Hesji-Homburg)

Fryderyk IV (ur. 15 kwietnia 1724 r. w Braunfels, zm. 7 lutego 1751 r. w Homburgu) – landgraf Hesji-Homburg od 1746 r.
Życiorys.
Fryderyk był najstarszym synem Kazimierza Wilhelma z Hesji-Homburg oraz Krystyny Szarlotty z Solms-Braunfels. Przez ojca był wnukiem landgrafa Hesji-Homburg Fryderyka II i bratankiem kolejnego landgrafa, Fryderyka III. W 1746 r. odziedziczył Hesję-Homburg po śmierci stryja, który nie pozostawił potomków (jego liczne dzieci zmarły przed jego śmiercią).
Jego żoną była Luiza Ulryka (1731–1792), córka księcia Solms-Braunfels Fryderyka Wilhelma. Z tego małżeństwa pochodziło dwoje dzieci:

</doc>
<doc id="3689507" url="https://pl.wikipedia.org/wiki?curid=3689507" title="Fryderyk V (landgraf Hesji-Homburg)">
Fryderyk V (landgraf Hesji-Homburg)

Fryderyk V (ur. 30 stycznia 1748 r. w Homburgu, zm. 20 stycznia 1820 r. tamże) – landgraf Hesji-Homburg od 1751 do 1806 r. i ponownie od 1815 r.
Życiorys.
Fryderyk był jedynym synem landgrafa Hesji-Homburg Fryderyka IV i Luizy Ulryki, córki księcia Solms-Braunfels Fryderyka Wilhelma. Gdy miał trzy lata, zmarł jego ojciec, a Fryderyk został landgrafem Hesji-Homburg. Opiekuńcze rządy sprawowała przez kolejnych 15 lat jego matka. Mimo nieśmiałości spowodowanej jąkaniem, przesycony religijnym duchem (był kalwinem), uczynił swój dwór ważnym centrum duchowym. Przyjaźnił się z kaznodzieją Johannem Casparem Lavaterem i poetą Friedrichem Gottliebem Klopstockiem. Przyjaźnił się Friedrichem Hölderlinem, który zadedykował mu hymn "Patmos", a któremu Fryderyk – mimo umysłowej choroby wybitnego poety – przyznał posadę bibliotekarza. Sam pisywał polityczno-religijne traktaty. 
W czasie wojen rewolucyjnych Fryderyk pozostawił negocjacje z rewolucjonistami żonie, samemu pozostając na uboczu. W 1806 r. utracił swe księstwo, które zostało przyłączone do Hesji-Darmstadt. Odzyskał je na mocy postanowień kongresu wiedeńskiego, powiększone o oddalony od Homburga okręg Meisenheim, po raz pierwszy uznano też wówczas pełną niezależność Hesji-Homburg od Hesji-Darmstadt.
Rodzina.
Żoną Fryderyka była od 1768 r. Karolina (1746–1821), córka landgrafa Hesji-Darmstadt Ludwika IX. Fryderyk i Karolina mieli trzynaścioro dzieci:

</doc>
<doc id="3689509" url="https://pl.wikipedia.org/wiki?curid=3689509" title="Fryderyk VI (landgraf Hesji-Homburg)">
Fryderyk VI (landgraf Hesji-Homburg)

Fryderyk VI () (ur. 30 lipca 1769 w Homburgu, zm. 2 kwietnia 1829 tamże) – landgraf Hesji-Homburg (od 1820), generał kawalerii Armii Cesarstwa Austriackiego.
Życiorys.
Fryderyk był najstarszym synem Fryderyka V, landgrafa Hesji-Homburg, i Karoliny, córki Ludwika IX landgrafa Hesji-Darmstadt.
W 1783 rozpoczął służbę w cesarskim wojsku. Uczestnicząc w licznych wojnach do 1815 (przeciwko Turkom, rewolucyjnej Francji, a następnie w wojnach napoleońskich). Odznaczył się m.in. w bitwie pod Lipskiem, a w 1814 zdobył Lyon. W 1820, po śmierci ojca, został landgrafem Hesji-Homburg.
W czasie służby wojskowej awansował na kolejne stopnie: generała majora (16 kwietnia 1797 z rangą od 24 maja tego roku), marszałka polnego porucznika (29 października 1800 z rangą od 15 listopada 1800) i generała kawalerii (26 lipca 1813).
Od 1803 do śmierci był szefem 4 Pułku Huzarów.
Został odznaczony m.in. krzyżem rycerskim, a następnie krzyżem komandorskim orderu Marii Teresy oraz krzyżem wielkim orderu św. Stefana. Odznaczony także Orderem Orła Białego w 1820 roku. 
Żoną Fryderyka była Elżbieta, córka króla Wielkiej Brytanii Jerzego III. Nie mieli dzieci, następcą Fryderyka w Hesji-Homburg został młodszy brat Ludwik.

</doc>
<doc id="3689510" url="https://pl.wikipedia.org/wiki?curid=3689510" title="Ludwik (landgraf Hesji-Homburg)">
Ludwik (landgraf Hesji-Homburg)

Ludwik (ur. 29 sierpnia 1770 r. w Homburgu, zm. 19 stycznia 1839 r. w Luksemburgu) – landgraf Hesji-Homburg od 1829 r., pruski generał.
Ludwik był drugim synem landgrafa Hesji-Homburg Fryderyka V i Karoliny, córki landgrafa Hesji-Darmstadt Ludwika IX. Był pruskim generałem, gubernatorem twierdzy w Luksemburgu. W 1829 r. po bezpotomnej śmierci starszego brata Fryderyka VI został landgrafem Hesji-Homburg. Jego żoną była Augusta (1778–1846), córka Fryderyka Augusta, księcia Nassau-Usingen. Ponieważ jednak nie miał dzieci, tron w Homburgu przejął po nim kolejny z braci, Filip.

</doc>
<doc id="3689511" url="https://pl.wikipedia.org/wiki?curid=3689511" title="Filip (landgraf Hesji-Homburg)">
Filip (landgraf Hesji-Homburg)

Filip () (ur. 11 marca 1779 w Homburgu, zm. 15 grudnia 1846 tamże) – landgraf Hesji-Homburg (od 1839), marszałek polny Armii Cesarstwa Austriackiego.
Życiorys.
Filip był piątym synem landgrafa Hesji-Homburg Fryderyka V i Karoliny, córki landgrafa Hesji-Darmstadt Ludwika IX. Jako oficer heskiego oddziału walczył od 15 roku życia wraz z armią niderlandzką przeciwko Francji (w czasie I koalicji antyfrancuskiej). W związku z upadkiem twierdzy Sluis dostał się do niewoli, a po zwolnieniu z niej wstąpił w 1795 r. do armii austriackiej, w szeregach której pozostał do końca życia. Uczestniczył w licznych starciach okresu wojen napoleońskich. Po 1801 r. przez pewien czas pozostawał we Lwowie, gdzie studiował sztukę wojenną. W 1809 odznaczył się szczególnie w bitwach pod Aspern (21-22 maja) i pod Wagram (5–6 lipca). Po pierwszej z nich awansował na stopień generała majora (24 maja), a po drugiej został odznaczony krzyżem rycerskim orderu Marii Teresy. W 1812 r. był członkiem austriackiego korpusu posiłkowego wspierającego Napoleona podczas kampanii rosyjskiej. W 1813 walczył przeciwko Napoleonowi w bitwie pod Dreznem (26-27 sierpnia) i bitwie Narodów pod Lipskiem (16–19 października). 22 września tego roku został mianowany na stopień generała porucznika.
Po upadku Napoleona wysyłany z misjami dyplomatycznymi do Rosji i Wielkiej Brytanii. W 1821 r. mianowany gubernatorem Neapolu, pełnił też inne ważne funkcje wojskowe w Austrii oraz Galicji. 6 czerwca 1832 został mianowany na stopień generała artylerii. W 1839 r., po śmierci starszego brata Ludwika objął dziedzictwo w Hesji-Homburgu. W tym samym roku został mianowany gubernatorem pobliskiej Moguncji i rezydował naprzemiennie tam i w Homburgu (funkcję gubernatorską pełnił do 1844 r.). Planował nadać swemu księstwu konstytucję, przeszkodziła jednak temu jego śmierć. 28 listopada 1846 został mianowany na stopień marszałka polnego. 
Od 1812 do śmierci był szefem Węgierskiego Pułku Piechoty Nr 19.
Żoną Filipa była od 1828 r. Antonie Rosalie Pototschnigg (1806–1845), wdowa po baronie von Schimmelpfennig, podniesiona przez brata Filipa, Ludwika, do godności hrabiowskiej. Nie miał dzieci, tron w Hesji-Homburg po jego śmierci odziedziczył młodszy brat Gustaw.
Odznaczony Orderem Orła Białego w 1829 roku. 

</doc>
<doc id="3689514" url="https://pl.wikipedia.org/wiki?curid=3689514" title="Gustaw (landgraf Hesji-Homburg)">
Gustaw (landgraf Hesji-Homburg)

Gustaw () (ur. 17 lutego 1781 w Homburgu, zm. 8 września 1848 tamże) – landgraf Hesji-Homburg (od 1846), generał kawalerii Armii Cesarstwa Austriackiego.
Życiorys.
Gustaw był szóstym synem landgrafa Hesji-Homburg Fryderyka V i Karoliny, córki landgrafa Hesji-Darmstadt Ludwika IX. 
Początkowo służył w wojsku szwedzkim, w 1801 r. przeszedł na służbę austriacką. W 1805 r. walczył we Włoszech. W 1809 r. uczestniczył w bitwach pod Aspern i pod Wagram, w 1812 r. był członkiem austriackiego korpusu posiłkowego wspierającego Napoleona podczas kampanii rosyjskiej, gdzie zasłużył sobie na odznaczenie krzyżem rycerskim orderu Marii Teresy. 6 czerwca 1813 został mianowany na stopień generała majora. Uczestniczył w bitwie pod Lipskiem.
W 1826 był brygadierem w Siedmiogrodzie z siedzibą w Mediaș. 4 sierpnia 1826 został mianowany na stopień marszałka polnego porucznika. W 1827 r. urlopowany. 11 czerwca 1841 został mianowany na stopień generała kawalerii. W 1842 r. odznaczony krzyżem wielkim orderu św. Stefana. W 1846 r., po śmierci starszego brata Filipa objął dziedzictwo w Hesji-Homburgu. Krótko potem zmarł. 
Gustaw był żonaty z Luizą Fryderyką (1798–1858), córką Fryderyka następcy tronu Anhalt-Dessau. Gustaw i Luiza Fryderyka mieli troje dzieci:
Ponieważ jedyny syn zmarł krótko przed śmiercią Gustawa, następcą tronu w Homburgu został młodszy brat Gustawa, Ferdynand.

</doc>
<doc id="3689515" url="https://pl.wikipedia.org/wiki?curid=3689515" title="Ferdynand (landgraf Hesji-Homburg)">
Ferdynand (landgraf Hesji-Homburg)

Ferdynand () (ur. 26 kwietnia 1783 w Homburgu, zm. 24 marca 1866 tamże) – ostatni landgraf Hesji-Homburg (od 1848), generał kawalerii Armii Cesarstwa Austriackiego.
Życiorys.
Ferdynand był siódmym synem landgrafa Hesji-Homburg Fryderyka V i Karoliny, córki landgrafa Hesji-Darmstadt Ludwika IX. Jako trzynastolatek wstąpił do armii austriackiej. W jej szeregach brał udział w wojnach napoleońskich. Uczestniczył w kampaniach 1800 (walczył m.in. pod Hohenlinden), 1805 (brał udział m.in. w bitwie pod Austerlitz) i 1809 r., oznaczył się w bitwie pod Lipskiem w 1813 r., za co został nagrodzony krzyżem rycerskim orderu Marii Teresy. W kampanii francuskiej 1814 r. brał udział pod rozkazami starszego brata Fryderyka i u boku dwóch innych starszych braci, Filipa i Gustawa. 30 kwietnia 1815 został mianowany na stopień generała majora, 21 grudnia 1830 na stopień marszałka polnego porucznika, a 23 grudnia 1845 na stopień generała kawalerii. W 1824 był brygadierem na Węgrzech z siedzibą w Kőszeg (niem. "Güns"). W 1825 został urlopowany.
Udał się wówczas do ojczystego Homburga, gdzie prowadził studia historyczne i wspierał kolejno sprawujących rządy starszych braci. Nieoczekiwanie, gdy w 1848 r. zmarł starszy brat Gustaw, to Ferdynand (jako piąty z kolejno piastujących tę funkcję synów Fryderyka V) został landgrafem Hesji-Homburg. Przypadło to na trudny okres Wiosny Ludów. W 1849 r. zwołał konstytuantę, a w styczniu 1850 r. ogłosił opracowaną przez nią konstytucję księstwa. Zawiesił ją jednak po dwóch latach. Nie ożenił się, zmarł bezpotomnie. Na nim wygasła homburska linia dynastii heskiej, a księstwo zostało podzielone między Prusy i Hesję-Darmstadt.

</doc>
<doc id="3689517" url="https://pl.wikipedia.org/wiki?curid=3689517" title="Tomasz Konys">
Tomasz Konys



</doc>
<doc id="3689518" url="https://pl.wikipedia.org/wiki?curid=3689518" title="MLUKS „Jedynka” Trzebiatów">
MLUKS „Jedynka” Trzebiatów

Sus Travel Jedynka Trzebiatów to polski klub unihokeja z siedzibą w Trzebiatowie, założony przez Artura Cirockiego oraz Tomasza Bogdańskiego w 1999 roku. Klub od wielu lat odnosi wiele sukcesów, w tym tytuł mistrza Polski w ekstralidze kobiet w sezonie 2021/2022 oraz wiele medali mistrzostw Polski w różnych kategoriach.
Jednym z wyróżników klubu jest duża ilość zawodniczek w kadrze narodowej oraz sekcja juniorów, w której klub zdobył dwukrotnie wicemistrzostwo Polski w kategorii U19. Sekcja męska aktualnie nie istnieje, ale klub ściśle współpracuje z klubem I LO UKS Gorzów Wielkopolski, gdzie chłopcy trenują i zdobywają medale podczas mistrzostw Polski.
Sus Travel Jedynka Trzebiatów od 2011 roku nieprzerwanie gra w ekstralidze kobiet i jest jednym z głównych faworytów do wygrania. Ich największym przeciwnikiem jest Olimpia Gdańsk, z którą najczęściej walczą o miano najlepszego polskiego klubu w ekstralidze kobiet, tworząc derby Pomorza.
W sezonie 2018/2019 klub pożegnał się z trenerem Tomaszem Bogdańskim, który został trenerem kadry narodowej seniorskiej kobiet. Jednym z celów klubu od początku jego istnienia jest współpraca z lokalnymi szkołami, gdzie pozyskuje nowych zawodników i stawia na lokalne talenty. Aktualnie klub posiada trzy kategorie wiekowe: juniorki młodsze, juniorki starsze oraz seniorki.
Osiągnięcia.
Ekstraliga.
 Ekstraliga polska w unihokeju kobiet
Mistrzostwa świata.
Uczestnictwo w Finlandii, Kanadzie, na Słowacji

</doc>
<doc id="3689521" url="https://pl.wikipedia.org/wiki?curid=3689521" title="Motocyklowe Mistrzostwa Świata 1958">
Motocyklowe Mistrzostwa Świata 1958

Motocyklowe Mistrzostwa Świata 1958 – dziesiąty sezon motocyklowych mistrzostw świata.

</doc>
<doc id="3689523" url="https://pl.wikipedia.org/wiki?curid=3689523" title="Jan Lutek">
Jan Lutek



</doc>
<doc id="3689525" url="https://pl.wikipedia.org/wiki?curid=3689525" title="Piosenka turystyczna">
Piosenka turystyczna

Piosenka turystyczna – utwór słowno-muzyczny, wykonywany głównie przez turystów z kręgu studenckiego.
Wstęp.
Dostępne źródła historyczne podają, że pierwsza masowo śpiewana do dziś przy ogniskach piosenka turystyczna "Roses are red" (znana pod polskim tytułem jako "Róże czerwone są, a fioletowe bzy") napisana lub też zapisana została przez sir Edmunda Spensera w 1590 w Wielkiej Brytanii. W 1848 roku opublikowano znaną na całym świecie piosenkę "Oh! Susanna", autorstwa Stephena Fostera. W 1870 roku powstała piosenka "Red River Valley" znana w Polsce pt. "Piękne życie spędzają kowboje". Kolejną pieśnią śpiewaną przy ogniskach studenckich była dziewiętnastowieczna folkowa piosenka "She'll Be Coming 'Round the Mountain" zapisana po raz pierwszy w 1927 roku.
Jednym z wielkich ogniskowych przebojów była napisana przez Stana Jonesa w 1948 roku piosenka country, zatytułowana "(Ghost) Riders In the Sky" ("Stary kowboj"), znana w Polsce m.in. z wykonania Jerzego Michotka. Inną piosenką śpiewaną przy ogniskach jest "Aloha Oe", słynna pieśń napisana przez hawajską królową Lydie Liliʻuokalani. Kolejną grupę stanowiły piosenki rewolucyjne (m.in. włoska "Bandiera Rossa" i "Bella ciao") oraz hiszpańskie (np. "Aj Carmela") i hiszpańskojęzyczne, jak np. tradycyjna meksykańska piosenka ludowa "Cielito Lindo".
W Polsce pierwszą powszechnie znaną piosenką studencką, śpiewaną na wyjazdach była pieśń śpiewana przez Filaretów "Użyjmy dziś żywota" napisana, czy też spisana przez Adama Mickiewicza ok. 1820 roku, a także "Pieśń Filaretów" ze słowami Antoniego Edwarda Odyńca z lutego 1824 roku. Przed 1968 rokiem turyści śpiewali przy ognisku pieśni patriotyczne, żołnierskie, przyśpiewki ludowe, nierzadko też religijne. Śpiewano wówczas utwory wśród których znaleźć można tzw. "longiery", czyli piosenki mające po kilkanaście i kilkadziesiąt zwrotek, a więc: "Góralu, czy ci nie żal", "Czy to w dzień, czy o zachodzie", "Sokoły", "W Ołomuńcu na schießplatzu", "Stoi Mańka w ogrodzie", czy "Chachary". Piosenki, które trudno nazwać turystycznymi, ponieważ wyznacznikiem ich turystyczności było wówczas tylko miejsce wykonania, a nie treść. Gitara oraz inne instrumenty muzyczne były wówczas na szlaku rzadkością.
Śpiewano również piosenki o międzynarodowym rodowodzie, tzn. melodie z zagranicznych filmów i piosenki w dużej mierze wywodzące się z tradycji skautowskiej i harcerskiej, jak np. "Ogniska już dogasa blask" ("Auld Lang Syne", ang. "Old Long Pass"), autorstwa szkockiego poety Roberta Burnsa, czy czeską piosenkę "Modřanská polka – Škoda lásky", powszechnie znaną jako "Bando, bando (Banda)" (sł. Vaclav Zeman – 1934, muz. Jaromir Vejvoda – 1927).
Pod koniec lat 60. zaistniało w Polsce zjawisko nazywane "piosenką turystyczną". Nieprecyzyjny termin, który jak dotąd nie doczekał się zadowalającej definicji, choć tego typu próby podejmowano. Opisał je w swojej publikacji pt. "O definicji piosenki turystycznej" Jerzy Paweł Duda, nestor ruchu studenckiego związany z tzw. piosenką turystyczną, uczestniczący w nim od momentu uznawanego za początek jego narodzin. Chcąc zdefiniować owo pojęcie Duda zmaga się z najrozmaitszymi problemami. Dowodzi np., że nie każdy autor piosenki zwanej umownie turystyczną był turystą i że brak jest możliwości zgłębienia w pełni tego zagadnienia, ponieważ autorzy niektórych piosenek byli anonimowi, a poza tym nie zawsze jesteśmy w stanie poznać intencje i źródła fascynacji autora. Zdarzało się, że ludzie pisali piosenki nie zdając sobie sprawy z ich turystyczności.
Autor pracy "O definicji piosenki turystycznej" zauważa również moment, gdy piosenki stały się trudniejsze w formie i dzieli je na te do śpiewania i te do słuchania. Posługuje się także werdyktem z IV Giełdy w Szklarskiej Porębie (1971), w którym po raz pierwszy użyto podziału na piosenki "do śpiewania masowego" i do "śpiewania solowego". Pisze tutaj także o piosenkach pisanych na estradę i o przejściu turystycznych twórców na profesjonalizm (czyżby moment narodzin poezji śpiewanej w studenckim środowisku turystycznym?), a co za tym idzie o braku dobrego repertuaru do śpiewania i o kryzysie kultury śpiewania, którego głównym powodem stały się solowe występy przy ognisku.
Wspomina również o przerwanej "ciągłości kulturowej" i o kryzysie piosenki z turystycznych szlaków, a więc o tym, że początkujący twórcy i wykonawcy zostali odcięci od najlepszych tradycji (z powodu wyjścia z obiegu wielu dobrych piosenek napisanych wcześniej) i zaczęli powielać motywy muzyczne i tekstowe swoich wybitnych poprzedników w znacznie mniej doskonałej formie, przez co nie stali się ich następcami tylko epigonami. Ponadto przychyla się on do poglądu głoszącego, że piosenka turystyczna przestaje albo przestała istnieć i dlatego zaleca (poza szczególnie uzasadnionymi wyjątkami) zaprzestanie używania tego terminu w odniesieniu do piosenek powstałych po 1978 roku oraz usunięcie tego terminu z nazw wszystkich przeglądów i zastąpienie go innym.
Autor próbuje też rozwiązać problem polegający na włączaniu do nurtu piosenki turystycznej twórców, którzy nie mieli z nią nic wspólnego poza uczestnictwem w przeglądach i którym tradycyjne formy śpiewania turystycznego przestały wystarczać. Proponuje także pewnego rodzaju rozwiązania ogniskowym twórcom, którzy dysponują jeszcze wartościami, których już nie ma na turystycznej estradzie, jak i tym którzy chcieli ratować piosenkę turystyczną. Jego słabszą stroną są zagadnienia z dziedziny nauk humanistycznych. Mimo iż dobrze ją rozumie i jest orędownikiem tzw. "autonomiczności ruchu" to jednak nie do końca pojmuje jego alternatywność. Niewątpliwym osiągnięciem elaboratu jego autorstwa jest wskazanie na duże prawdopodobieństwo niemożliwości zdefiniowania terminu "piosenka turystyczna".
Literatura na ten temat jest uboga. Wprawdzie J.P. Duda wspomina, że napisano już dość dużo, lecz pisma te często nie były publikowane, a jeśli tak to w bardzo małych nakładach i dlatego są one trudno dostępne. Podobnie jak artykuły prasowe rozproszone po rozmaitych pismach studenckich, takich jak: "Student", "Politechnik", "itd." i turystycznych. Śladowe ilości zainteresowania tematem można znaleźć w książkach specjalistów zajmujących się turystyką z punktu widzenia turystyczno-wychowawczego. Dominuje w nich jednak podejście polegające na silnej ekspozycji sfery ego. Sensualistyczno-racjonalistyczne (Krzysztof Przecławski), albo emocjonalno-konkfistadorskie (Lucjan Turos).
Karol Płudowski (bard, autor piosenek turystycznych) w swojej pracy, zatytułowanej "Studencki Ruch Piosenki Turystycznej" dowodzi, iż desygnatu nazwy "piosenka turystyczna" nie da się sprowadzić do czegoś, co istnieje, a więc piosenka turystyczna jest fenomenem, który nie tyle jest, ile się staje. Między innymi dzięki trudnej do określenia magii chwili na którą składa się wiele różnych elementów. Pisze, że "charakter zjawiska na przestrzeni lat ulega zmianie, lecz zachowuje ono swoją tożsamość". Turystyka była dla studentów alternatywą spędzania wolnego czasu, a więc były to i w dalszym ciągu są działania amatorskie (w pozytywnym znaczeniu tego słowa).
Autonomiczna działalność twórcza żaków, którzy z zamiłowania, czy też pasji angażowali się w rozmaite działania, czy to na polu artystycznym, organizacyjnym, czy też w zwykłej pracy fizycznej ma swój podwójny wymiar, a mianowicie: wymiar duszy (śpiewanie, muzykowanie, pisanie piosenek) i wymiar praktyczny (wędrowanie, organizacja turystycznych przeglądów i festiwali, baz namiotowych itp.).
Polska piosenka turystyczna po 1968 roku.
Studencki Ruch Piosenki Turystycznej jak i artyści z nim związani, w naturalny sposób wyrastali z korzeni kontrkultury i z młodzieżowej kontestacji artystycznej lat 60.. Wyrastał on prawdopodobnie na fali niezadowolenia i dezaprobaty, m.in. dla jawnej, rządowej manipulacji buntem młodzieży w marcu 1968 roku, a mimo to nie był ani ruchem walczącym, ani reformatorskim. Jego członkowie dumnie i spokojnie odwrócili się od świata pełnego gwałtu i hipokryzji. Nie była to "ucieczka od rzeczywistości" jak sugeruje w "Przekroju" z dn. 3 czerwca 1990 roku Jan Poprawa, a porzucenie niereformowalnych struktur społecznych - w których miejsca na życie praktycznie nie było – na rzecz poszukiwania nowych dróg i własnego sposobu zaistnienia w świecie. Tego typu działania należy postawić po stronie zachowań alternatywnych.
Owo odejście było tylko czasowe, ale regularnie powtarzane i momentami dość masowe. Był to czas, gdy studenci rozmaitych uczelni naszego kraju wyruszali z miast ku wioskom i odludnym terenom gór i lasów. Wybierali miejsca nie noszące śladów skażenia cywilizacyjnego, jak np. zdziczałe Bieszczady, lub takie w których to skażenie jest niewielkie, np. Roztocze, Góry Świętokrzyskie, czy Beskid Niski. Wyjazdy te zostały zalegalizowane w formalnych kołach, takich jak, m.in.: Koło PTTK nr 1 przy Politechnice Warszawskiej, Akademicki Klub Turystyczny im. Mieczysława Orłowicza we Wrocławiu, Studenckie Koło Przewodników Górskich w Krakowie, Studenckie Koło Przewodników Beskidzkich w Katowicach i wiele innych.
Tym wyprawom towarzyszył najczęściej śpiew, w którym wyrażała się dusza młodego pokolenia – dusza wciąż skora do radości, ale też dusza zraniona i uciśniona, w której wyraża się tęsknota za swobodą, pięknem i wolnością. Najpierw więc była to tęsknota i jakaś nieokreślona siła, popychająca wędrowców ku nieznanemu celowi: "Nie wie słońce ani deszcz jaki jest przed nami cel" (sł. i muz. J. Błyszczak "Za celem"), "W daleką drogę jadę, konia siodłać czas. Nie pytaj dokąd zmierzam, gdzie mnie wiedzie słońca blask" (sł. ? Sidorska, muz. W. Kuszpit "Daleka droga"). Była to także swego rodzaju spontaniczna ucieczka, porzucenie, odejście: "Rzucasz wszystko i jedziesz na rajd" (sł. i muz. J. Okła), "Rzuć drogi wiodące donikąd" (sł. i muz. J. Borowicz "Asfalt"), "Bimbaj na potęgę, rzuć w diabły tę mordęgę, rzuć pióro, zamknij księgę, ruszaj z nami, póki czas" (z rep. zespołu Browar Żywiec), "Porzuć kroków rytm na bruku" (sł. W. Belon, muz. W. Wanat "Bez słów") itd.
Cel wędrówki pozostał nieokreślony. Śpiewający turyści pozostawili za sobą wielkomiejski moloch i jest to coś do czego nie chcą wracać myślami, przynajmniej przez jakiś czas. "Gdzieś daleko stąd pozostał świat w którym żyłeś tyle, tyle lat. Świat, którego rysy dziś w niepamięć puścić chcesz" (piosenka zaczynająca się od słów "We dwójkę szli"). Z czasem rozwijała się świadomość celu wędrówki. Cały świat w którym dotąd się żyło stał się bardzo odległy, a stąd blisko jest do myśli o poszukiwaniu nowego: "Spróbuj znajdziesz, jeśli szukać zechcesz. Nowy świat, własny świat" (sł. W. Belon, muz. W. Wanat "Bez słów"). Sztuka uprawiana przez śpiewających turystów, choć nie zawsze wysokiego lotu spełniała funkcje, które służą budowaniu społeczności. Warto zwrócić uwagę na to, że choć cel o którym była mowa pozostał nieokreślony to przeważnie był wspólny: "Jaki jest przed nami cel" (sł. i muz. J. Błyszczak "Za celem"), "Tam idziemy, gdzie nas nie ma, gdzie się z niebem łączy ziemia. Tam gdzie horyzontu kres. Tam nasz cel wędrówki jest" (Browar Żywiec, piosenka zaczynająca się od słów "Gdy ci życie zbrzydnie szare"), "Wracamy po słońca blask" (sł. O. Braniecka, muz. W. Jarociński "Ludziom").
Nie pozostało to bez wpływu na poczucie odrębności i tożsamości ruchu. Wkrótce zaczęły pojawiać się pierwsze próby rozwiązania zagadki tajemniczego celu wędrówki. Już na początku lat 70. Marek Majewski napisał "Balladę X" w której cel jawi się jako upragniony inny świat, a iksem pozostaje tylko miejsce i czas. Pieśń ta, jak również inne pisane w tym duchu (np. "Kalejdoskop" autorstwa Jana „Mufki” Błyszczaka) była w warszawskim środowisku studenckim dość mocno krytykowana, a po latach i sam autor nabrał dystansu do swego dzieła. Piosenka ta po latach jednak wciąż się broni i nie ma tutaj mowy o utopii, a przynajmniej nie w założeniach: "I to nie będą z bajki wyspy szczęśliwe, po prostu świat, chodźmy więc szukać go". Zbudować go możemy tylko wtedy, gdy wykorzystamy do tego celu formę twórczości jaką jest śpiew i wspólna wędrówka, która poprzez nieustające dążenie i wiarę jej uczestników doprowadzić może do odzyskania naszego zagubionego człowieczeństwa, a które Martin Heidegger uważa za istotę ludzkiej egzystencji.
Z tekstów piosenek uznawanego za najwybitniejszego przedstawiciela "piosenki turystycznej" w Polsce, pieśniarza i poety Wojciecha Belona można wysnuć myśl, iż młodzi wędrowcy, być może nie raz zastanawiali się nad ciężarem własnych pragnień i dochodzili do wniosku, że być może nie potrzeba im aż całego nowego świata, a wystarczy jeden kraj. A może i to jest za dużo i wystarczy im jakaś część kraju, czyli kraina? Być może do takich wniosków doszedł, gdy konstruował mistyczną, ale nie utopijną wizję pewnej krainy, którą nazwał "Bukowiną".
Jeżeli odrzucimy dosłowną interpretację piosenki "Bukowina I" to można doszukać się tutaj związków z rozprawą "Choroba na śmierć" Sorena Kierkegaarda, która zawiera ideę o dialektycznym pojmowaniu kondycji ludzkiej i świata jako jedności bytu osobnego (osobowości) i "pierwiastka nieskończonego", jako jedności przyrody i ducha, natury i kultury. Idea ta może stać się solidnym fundamentem zarówno dla harmonizacji funkcjonowania jednostek jak i danej społeczności. Pieśń zawiera w sobie również dawkę dramatyzmu. Belon przedstawił tutaj dramat człowieka, któremu los pozwolił dostrzec na czym polega życie piękne i wartościowe, ale nie jest na tyle łaskawy, by pozwolił mu na jego pełną realizację.
O wyodrębnieniu tego nurtu twórczości piosenkarskiej zadecydowało pojawienie się kilku wybitnych osobowości artystycznych. Byli to, m.in.: Andrzej Mróz, Wacław Masłyk, Wojciech Belon, Jan Błyszczak – "Mufka", Andrzej Wierzbicki, czy Adam Drąg. Dzięki turystycznym twórcom piosenek folklor górskich włóczykijów stracił charakter sztuki naiwnej i prezentowany był na scenach przeglądów i festiwali. Owi ogniskowi bardowie różnili się od profesjonalnych tekściarzy, czy poetów specjalizujących się w piosenkowym repertuarze, a więc i sposób wykonania piosenek był odmienny od tego, który serwowano na rozrywkowej estradzie. Wartość rzemieślnicza i artystyczna, choć nie do pominięcia, nie jest tutaj najważniejsza. Bardziej istotnymi są tutaj takie cechy, jak np. skromność, prostota, szczerość wypowiedzi, a przede wszystkim wiarygodność i autentyzm. Piosenka turystyczna operuje słowem, ale z pewną świadomością. Ukazuje ona ograniczoność poznania werbalnego, a czasem też wskazuje błędność i szkodliwość postawy nadającej słowom zbyt wielkie znaczenie. "Uzurpatorzy prawdy chcą cię w słowie zamknąć, bo słowu wierzą, w słowie widzą cel, a ty jesteś ze mną, bom na świat z tobą przyszedł, odnalazłem cię w sobie ziarnkiem, a dziś tańczysz we mnie barwą dojrzałości boś kwiatem i zostań taką" (sł. i muz. M. Lorenc).
Kolejnym elementem składowym jest: Miejsce. Począwszy od lat 60. prymat w turystycznej twórczości muzycznej zaczęło obejmować środowisko studenckie i to studenci byli naturalną bazą tej twórczości. Piosenki nazywane turystycznymi powstawały zwykle na łonie natury, czyli podczas wędrówek, przy ogniskach, nad rzeką, na szczycie lub u podnóża góry, na polanie, podczas wszelkiego rodzaju zlotów, czy złazów. Niekiedy anonimowo, czy w żartobliwej improwizacji. Były emanacją zbiorowej wspólnoty odczuwania.
Studencka piosenka turystyczna asymilowała również pewnego rodzaju folklor, czego przykładem może być słowacka piosenka o dziewczętach z Vychodnej, czy "Ajde Jano" z repertuaru zespołu Kaszuby, jak i utwory wybitnych poetów, np. "Hawrań i Murań" (W. Broniewski) z rep. grupy PUW, czy "Lawina" (M. Pawlikowska-Jasnorzewska) z rep. Kwartetu im. Kasi Kiestrzyń. W warstwie muzycznej zauważalny był niekiedy wpływ ballad Boba Dylana i muzyki country. Ważną część ówczesnego repertuaru śpiewających turystów stanowiły melodie rosyjskie i ukraińskie, często jeszcze sprzed rewolucji październikowej. Oddzielną grupę stanowiły piosenki, Bułata Okudżawy, Władimira Wysockiego, Jurija Kukina, Jurija Wizbora i innych rosyjskich twórców. Znacznie rzadziej śpiewano piosenki z innych Krajów Demokracji Ludowej, z wyjątkiem jugosłowiańskich ("U ranu zoru", "Bolujem ja boliujesz ty", czy wspomniane już "Ajde Jano") i bułgarskich (melodia ludowa "Pirin" z polskimi słowami z 1960 roku). Poza kilkoma parodiami, takimi jak hymn NRD na melodię "Wołga Wołga", czy "Zwanzig Personen in Automobil", przy ogniskach nie przyjęły się piosenki niemieckojęzyczne. Do Polski trafiło także kilka piosenek François Villona i Leonarda Cohena. W turystycznym repertuarze można było znaleźć także piosenki niepoprawne politycznie, takie jak np. pieśń zaczynająca się od słów: "Jedna bomba atomowa i wrócimy znów do Lwowa".
Pełny wachlarz tytułów czeskich, słowackich i rosyjskich, a także niemieckich piosenek, śpiewanych przez studentów opisuje w swojej pracy, zatytułowanej "Studencka piosenka turystyczna w dobie globalizacji" Krzysztof Łopaciński z warszawskiego Uniwersyteckiego Klubu Turystycznego "Unikat". Pojawienie się tych pieśni w repertuarze polskich turystów z kręgu studenckiego było efektem rozwijającej się od lat 60. turystyki do KDL, a na początku lat 70. także na Zachód. Dynamiczny rozwój rodzimej "piosenki turystycznej" oraz wzrost liczby kontaktów ze światem ograniczyły w naturalny sposób udział piosenki zagranicznej w ogniskowym śpiewaniu, zmniejszyło się także zainteresowanie polskich autorów tekstami opisującymi uroki świata. Często przywożono i demonstrowano przy ognisku egzotyczne instrumenty z dalekich zakątków naszego globu.
Kolejny element to tzw. Atrybuty sytuacyjne związane z czasem, a więc istotna jest tu nieobojętność na specyficzne chwile, np.: wieczór, wschód słońca, południe, pełnia księżyca, jesień itd. Następnie te związane z ludźmi, jak np.: wspólne marsze, zasiadanie w kręgu, wspólne śpiewanie, przyjazna atmosfera. Również te związane z żywiołami jak: deszcz, śnieg, górski strumień, wiatr, czy ognisko. Mamy tu również do czynienia z co najmniej równoważną sferą, a jest to sfera rozmaitych stanów ducha, uczuć oraz intuicji, ponieważ jak już była mowa, jest coś w piosence turystycznej, czego można doświadczyć, ale czego nie można określić samymi słowami.
Rozkwit festiwali i przeglądów turystycznych w pierwszej połowie lat 70..
Latem 1968 roku z inicjatywy zapaleńców-przewodników z Akademickiego Klubu Turystycznego we Wrocławiu powstała pierwsza impreza spod znaku piosenki turystycznej, a mianowicie "Ogólnopolska Studencka Giełda Piosenki Turystycznej" (od 1979 Ogólnopolska Turystyczna Giełda Piosenki Studenckiej). A byli to: Jerzy Szymbor, Tadeusz Gos, Stanisław Anioł i Wiesław Gazdowicz (podjął się roli rzecznika prasowo-telewizyjnego). Na prezentera I Giełdy wyznaczono pełnomocnika ds. akcji letniej Almaturu w Sudetach Antoniego Dąbrowskiego, który był także konferansjerem podczas kilku kolejnych Giełd. Impreza lata swojej świetności przeżywała w latach 1970–1976.
Organizatorzy Giełdy zainspirowali twórców Bazuny (Studencki Klub Turystyczny Politechniki Gdańskiej "FIFY" – 1971) i Yapy (Studencki Klub Turystyczny "PŁazik" – 1974). Na Giełdzie, Bazunie i Yapie rozpoczynali karierę: Jacek Cygan i Jerzy Filar z zespołem Nasza Basia Kochana, satyryk Krzysztof Piasecki i Krzysztof Szczucki jako członkowie grupy Brylantowe Spinki, satyryk Marek Majewski, Jacek Kleyff i Salon Niezależnych, Elżbieta Adamiak, Andrzej Poniedzielski, Aleksander Grotowski, Wolna Grupa Bukowina, Wały Jagiellońskie, Babsztyl, czy Stare Dobre Małżeństwo. Tutaj laury za piosenki (wiele z nich stało się klasyką gatunku i znalazło się w śpiewnikach), bądź za wykonanie piosenek zdobywali: duet autorski Włodzimierz Kuszpit i K. Szczucki (razem i z osobna), Czesław Wilczyński, Stanisław Wawrykiewicz, Jacek Łuczak, Grzegorz Marchowski, Waldemar Chyliński, Sztamajza, grupa Kociołek, Efemerydy, Kaszuby, Ptakla, PUW, Grupa Boom, Kwartet im. Kasi Kiestrzyń, BABA, Grupa Toruń, Apogeum, SETA, Do Góry Dnem, duet Zbigniew Bogdański i Andrzej Koczewski, czy zespół Wszystkiego Najlepszego.
Poza tymi trzema imprezami odbywało się corocznie wiele przeglądów piosenki turystycznej, m.in.: Nocne Śpiewanie na Zamku w Radzyniu Chełmińskim, organizowana przez Uniwersytecki Klub Turystyczny "Unikat" "Noc Wagantów" na zamku w Oporowie, grudniowe Spotkania z Piosenką Turystyczną w krakowskim klubie "Nowy Żaczek", Środowiskowy Przegląd Piosenki Turystycznej we wrocławskim Pałacyku, Przegląd Piosenki Turystycznej "Łajba" w Charzykowych, Ogólnopolski Studencki Przegląd Piosenki Turystycznej "Rogacz" w Schronisku „Rogacz”, Bieszczadzki Jarmark Piosenki w Komańczy, Konkurs Piosenki przy Ogólnopolskim Studenckim Rajdzie z Piosenką w Uniejowie, Ogólnopolski Przegląd Piosenki Turystycznej "Tartak" w Warszawie, Nocne Śpiewanie na Zamku w Świeciu (obecnie impreza spod znaku piosenki autorskiej, pod nazwą "Maraton Piosenki Osobistej"), czy Ogólnopolski Studencki Przegląd Piosenki Turystycznej "Włóczęga" w Zielonej Górze.
Zaistnienie piosenki turystycznej na estradzie oraz wewnętrzne problemy S. R. P. T.
Zainteresowanie się czynników zewnętrznych piosenką turystyczną miało miejsce na początku lat 70. wraz z pierwszymi sukcesami przedstawicieli tego nurtu na większej estradzie (Wacław Masłyk – Studencki Festiwal Piosenki w Krakowie i KFPP Opole, 1972; „Brylantowe Spinki” – SFP Kraków, 1973; Wolna Grupa Bukowina – SFP Kraków, 1974 itd.). Krakowski Studencki Festiwal Piosenki, noszący wówczas nazwę "Ogólnopolski Festiwal Piosenki i Piosenkarzy Studenckich" wylansował na estradzie nowy nurt jakim była wówczas "piosenka turystyczna".
11 marca 1979 roku odbyło się w Lublinie Ogólnopolskie Sympozjum Krajoznawcze. Z tej okazji wydrukowano techniką powielaczową unikatową publikację pt. "Piosenka turystyczna w 35-letnim PRL". Ponad osiemdziesięcio-stronicowy zbiór zawiera wypowiedzi ludzi związanych w jakiś sposób z piosenką turystyczną oraz relację z dyskusji na OSK. W pierwszej części Tadeusz Jan Chmielewski szuka dla ruchu daleko idących odniesień historycznych i teoretycznych, które prowadzą go aż do Starożytności i do genezy muzyki. Wobec braku opracowań teoretycznych dotyczących tego zjawiska, stara się więc przedstawić problem na szerszym tle. W części drugiej Jacek Ciesielski przedstawia to, co działo się na rozmaitych przeglądach i festiwalach piosenki turystycznej w latach 70. Jego podejście jest stricte pragmatyczne – interesuje go przede wszystkim wartość użytkowa piosenek i ich turystyczność, a przejawy społecznej alternatywności ruchu są mu raczej obojętne.
Najmniej rzeczowy jest trzeci i ostatni tekst, autorstwa Tadeusza Sobieszaka, pt. "Krajoznawstwo a piosenka turystyczna". Słaba orientacja w temacie łączy się tutaj z ambicją ustalania norm, wzorców i ideałów. I choć autor zauważa pozytywne korzyści wynikające z powiązań piosenki turystycznej z krajoznawstwem to według niego polegają one na "gromadzeniu i upowszechnianiu wiedzy o kraju" i mają prowadzić "do jej pogłębiania oraz rozwijania uczuć patriotycznych". Tego typu instrumentalne podejście stanowiłoby dla niej zagrożenie, ponieważ prowadziłoby do zaprzeczenia jej sensu jako ruchu alternatywnego.
Ostatnią część owej publikacji stanowi relacja z dyskusji, a więc dotyka ona problemów związanych z ożywieniem, bądź usprawnieniem działań związanych z piosenką turystyczną. Znajdziemy tam także postulaty wskazujące na intencję zinstytucjonalizowania ruchu. Uczestnicy Sympozjum wystosowali do Zarządu Głównego PTTK wniosek o utworzenie przy Komisji Krajoznawczej Zarządu Głównego PTTK specjalistycznego organu, kierującego dalszym rozwojem piosenki turystycznej w Polsce, lecz zamiary te nie zostały zrealizowane. Z jednej strony doprowadziło to do naturalnego uwiądu organizacyjnego, w wyniku czego wiele imprez przestało istnieć (np. Bieszczadzki Jarmark Piosenki w Komańczy). Z drugiej zaś strony zapobiegło, być może całkowitej utracie tożsamości Studenckiego Ruchu Piosenki Turystycznej.
Polska piosenka turystyczna po 1989 roku.
Po 1989 roku plecakowe chodzenie po górach poczęło zanikać, zanikła również odrębność kultury studenckiej. Przez lata waga kultury studenckiej i tzw. "kultura turystyki" zmieniły się diametralnie. Przestały być one symbolem niezależności, a stały się niszowymi, przez co jej zwolennicy stali się autsajderami. Naturalną cechą wieloletnich festiwali i przeglądów stała się ich wielopokoleniowość.
Ogólnopolska Turystyczna Giełda Piosenki Studenckiej w Szklarskiej Porębie pozostała do dnia dzisiejszego imprezą niekomercyjną i darmową, Bazuna w dużej mierze również (z wyjątkiem wstępu na sobotni koncert jubileuszowy, który kosztuje symboliczną cegiełkę w wysokości 30 zł). Podczas 40. jubileuszowej edycji imprezy można było zostać jej sponsorem, wykupując tzw. cegiełkę "dzienną" (wstęp na koncerty dzienne) w wysokości 20 zł, lub cegiełkę "nocną" (wstęp na koncerty nocne) w wysokości 30 zł. Natomiast Yapa (według autora tekstu, pt. "Połajanka"), z niszowej przekształciła się w rozbuchany, komercyjny spęd (Bazuna również się rozrosła), a wielogodzinne koncerty tzw. gwiazd zniechęcają jej uczestników do spontanicznych spotkań towarzyskich, m.in. przy gitarze. Zdarza się również, że na festiwalu z nazwy "turystycznym" występują gwiazdy muzyki rozrywkowej (Ogólnopolski Przegląd Piosenki Turystycznej w Limanowej).
W latach 70. i 80. z każdej tego typu imprezy, jak: Giełda, Bazuna, czy Yapa turyści zabierali ze sobą kilka, czy kilkanaście nowych piosenek, które śpiewane były podczas turystycznych eskapad, przekazywane ustnie, nagrywane i publikowane w śpiewnikach (J.P. Duda, który uważał przeglądy za tzw. zło konieczne, odnotował w swej pracy również tendencje spadkową: 2–3 piosenki na przegląd – średnia z 1978). Wiele z nich przetrwało do współczesnych nam czasów. Działalność taka stanowiła sens istnienia danej imprezy, ponieważ "piosenki żyły dla radości muzykantów, a nie dla estradowego sukcesu", napisał w "Połajance" z okazji 30-lecia Yapy jej pomysłodawca i współtwórca Wojciech Hempel, który wspominając pierwsze edycje imprezy, mówi o ilości ok. 20 piosenek.
Obecne kryterium artystyczne piosenek to: sprawność estradowa, umiejętność przebicia się przez zgiełk na widowni, duża ilość decybeli aparatury nagłaśniającej, mocna perkusja itp. "Utwory najwyraźniej produkuje się na imprezy", zastanawia się Hempel. "Mają zaistnieć dla wzmacniaczy, jupiterów, megafonów i telewizji. Hit taki jeździ potem okrągły rok z festiwalu na festiwal by natychmiast zostać zapomnianym. Nie śpiewa się go przy ognisku, czy w schroniskach".
Słowa twórcy Yapy znalazły odzwierciedlenie w zapowiedzi 41. edycji imprezy, mającej miejsce w marcu 2016 roku: "Dzisiejsza Yapa w niewielkim stopniu przypomina jednak klimat lat 70. Teraz to duży festiwal, w którego organizacji uczestniczy ponad 100 wolontariuszy. Dzisiaj, aby zadowolić publiczność, nie wystarczy już improwizacja z gitarą. Na scenie występują zespoły w pełnym składzie, z piosenkami profesjonalnie aranżowanymi i wydawanymi na płytach, obsługiwane przez najlepszych techników".
Już w 1978 roku J.P. Duda pisał, że: "Pogląd 4, najprostszy z możliwych głosi, że coś takiego jak piosenka turystyczna w wyodrębnionej postaci nie istnieje (Hempel, Dziadkiewicz i inni). Ich zdaniem oceniać i nagradzać należy zatem tylko to co dobre, tj. wartości artystyczne. Trzymano się tego na YAPIE, co doprowadziło ten przegląd do absurdu i zaprzestano jego kontynuacji" (w 1979 r. Yapa nie odbyła się).
Z zupełnie innej strony patrzą na to organizatorzy łódzkiej imprezy: "Większość osób, które mogły zająć się organizacją, była zaangażowana w rajdy i inne imprezy Studenckiego Klubu Turystycznego "PŁazik". Tego roku Uniwersytet Łódzki zorganizował podobną do Yapy imprezę o nazwie Baja. To jeszcze bardziej zmotywowało Płazików do zorganizowania Yapy w kolejnym roku".
W XXI wieku śpiewający turyści nadal muzykują, lecz stało się to w dużej mierze profesjonalne, a wykonawcy stosują na scenie rozbudowane instrumentarium.
Choć wśród wykonawców zdarzają się jeszcze śpiewający turyści związani z piosenką turystyczną, jak np. Zgórmysyny – zespół z tzw. głównego nurtu tej piosenki (według słów Wacława Juszczyszyna z okładki płyty "Pod Słońce", wyd. w 2004 roku), Na Bani, Tomasz Fojgt, czy Bartosz "Pelton" Zalewski, współtwórca i współpracownik takich formacji jak: Brzmienie Ciszy, Grupa Pelton, U Pana Boga za Piecem, czy Dom o Zielonych Progach to jednak znacznie częściej przy poczynaniach takich zespołów jak: Cisza jak ta, Dom o Zielonych Progach oraz innych turystycznych wykonawców z projektu W górach jest wszystko co kocham widnieje etykietka "poezja śpiewana".
Śpiewający turyści, bądź studenci sięgają po akcenty bluesowe, szeroko pojęty folk, niekiedy bardzo odległy, jak ethno, a także aktualne nowinki współczesnego świata jak np. użycie djembe. Termin "piosenka turystyczna" bardzo często jest wymieniany obok terminów: poezja śpiewana, piosenka autorska, czy piosenka studencka (w ramach tzw. kultury studenckiej). Reaktywowano niektóre dawne imprezy turystyczne, takie jak: "Bakcynalia", "Danielka", czy "Ogólnopolski Festiwal Piosenki Turystycznej" w Limanowej.

</doc>
<doc id="3689526" url="https://pl.wikipedia.org/wiki?curid=3689526" title="Wszyscy jesteśmy Meekhańczykami">
Wszyscy jesteśmy Meekhańczykami

Wszyscy jesteśmy Meekhańczykami – opowiadanie fantastyczne Roberta M. Wegnera z 2009 roku, nagrodzone Nagrodą im. Janusza A. Zajdla.
Opowiadanie ukazało się po raz pierwszy w autorskim zbiorze opowiadań „Opowieści z meekhańskiego pogranicza. Północ–Południe” wydanym przez wydawnictwo Powergraph.
W 2010 na Euroconie-Polconie w Cieszynie Robert M. Wegner otrzymał za "Wszyscy jesteśmy Meekhańczykami" Nagrodę im. Janusza A. Zajdla w kategorii najlepsze opowiadanie.
Opowiadanie było także publikowane w antologii Nagroda im. Janusza A. Zajdla 2010.

</doc>
<doc id="3689528" url="https://pl.wikipedia.org/wiki?curid=3689528" title="Jeszcze jeden bohater">
Jeszcze jeden bohater

Jeszcze jeden bohater – opowiadanie fantastyczne Roberta M. Wegnera z 2012 roku, nagrodzone Nagrodą im. Janusza A. Zajdla. Ukazało się po raz pierwszy w antologii „Herosi” wydanej przez wydawnictwo Powergraph.
W 2013 na Polconie w Warszawie Robert M. Wegner otrzymał dwie Nagrody im. Janusza A. Zajdla w kategorii najlepsze opowiadanie za "Jeszcze jednego bohatera" oraz w kategorii najlepsza powieść za „Niebo ze stali”.
Opowiadanie było także publikowane w antologii „Nagroda im. Janusza A. Zajdla 2013”.

</doc>
<doc id="3689530" url="https://pl.wikipedia.org/wiki?curid=3689530" title="Kusaki (zwyczaj ludowy)">
Kusaki (zwyczaj ludowy)

Kusaki (inaczej "zapusty, ostatki" lub "bachusy") ostatnie dni karnawału w polskich zwyczajach ludowych.
Geneza i historia.
Kusaki obchodzone są najczęściej przed Środą Popielcową. W trakcie tych dni przebierano się np. za dziada lub za babę, zapusta lub osobników różnej narodowości. Kusakami nazywano również osoby uczestniczące w tym obrzędzie. Miały one symboliczny wymiar, ponieważ nadejście diabła czy innych przebierańców zwiastował koniec czasu karnawału i zaczątki Wielkiego Postu - wolnego od grzechu czasu. W przekazach pochodzących jeszcze z XIX wieku bardzo popularne było kusakowanie z kogutem. Miał mieć on duże znaczenie w kulturze ludowej jako symbol płodności, ale i nowego życia.
W ostatnie dni zapustów - karnawału, bawiono się bardzo hucznie. W tym czasie pojawiały się liczne grupy kolędników w przebraniach kozy, niedźwiedzia, konia, bociana, a także dziada, baby, Żyda, Cygana, Młodej Pary. Obecność maszkar zwierzęcych symbolizujących siłę, żywotność i płodność, miała pobudzić przyrodę i spowodować szybkie nadejście wiosny. Zwyczaj ten najpowszechniejszy był na Kujawach i Pułkach, gdzie po zakończeniu pochodów urządzano zabawę, zwaną podkoziołkiem, podczas której dziewczęta "kupowały" tańce wrzucając monety pod koziołka - figurkę wystruganą z drewna, marchwi lub brukwi.
W zapustny wtorek w karczmach odbywały się spotkania kobiet, które "skakały na wysoki len", miało to zapewnić jego urodzaj. Aby przygotować się do nadchodzącego Wielkiego Postu wypiekano i jedzono tłuste pieczywo: pączki, faworki, pilińce. Na Kujawach po zakończeniu zabawy wywożono jednego z muzykantów na taczce poza granice wsi i tam symbolicznie go uśmiercano uderzając w niego garnkiem z popiołem.
W zapusty kobiety, które w karnawale wyszły za mąż, zwane żeńcowymi, musiały się wkupić do grona mężatek. Starsze gospodynie wiozły je na ubranych zieleniną wozach, gdzie młode mężatki zapraszały na wódkę i poczęstunek. Do początku XX wieku zwyczaj ten praktykowano w środę popielcową. 
Przebierańcy bardzo często wbiegali na podwórko i bardzo głośno się zachowywali, pocili, rozsiewali sieczkę. W zamian za to gospodarze dawali im wódkę, a potem oni biegli dalej.
Misynci.
W trakcie ich trwania występują tzw. „misynci”, czyli mięsne dni, po których następuje czas picia gorzałki w celu usunięcia fragmentów pożywienia zza zębów. Tego dnia rozdaje się również potrawy, by nikt nie był głodny. Darowane posiłki to często pieczone mięso, kiełbasy, placki i specjalne ciasto robione na bazie mąki, drożdży. Bardzo często posiłki były zrobione z jedzenia, które uzbierano w trakcie chodzenia po mieszkaniach.
Kukły.
W trakcie trwania zapustów tworzono również kukły, które później służyły jako rekwizyty używane w trakcie wizyt w domostwach sąsiadów.
Wędrówki po domach i wołoczebne.
Kolejną tradycją była wędrówka po domach. Przebrani chłopacy wędrowali do chat i po przemowie otrzymywali wykup. Jeśli nic nie dostali, porywali gospodarza i trzymali go tak długo, dopóki nie wykupił się w karczmie. Dawali oni do zrozumienia gospodarzom do których zawitają, że jeśli nie wykupią się wołoczebnem, czyli datkiem w gotówce lub produktach, to ich krowy nie dadzą im mleka lub "robactwo pole psuć będzie". Po wszystkim wędrowali do karczmy i tam przepijali zarobione pieniądze. Następnie, jeśli pogoda była odpowiednia udawali się na kulig.
Wydarzenia kończące zapusty i rozpoczynające Wielki Post.
Wieczorem w środę do karczmy wjeżdża na koniu postać nazywana Zapustem. Zapust obsypuje głowy komornic popiołem i wygania je miotłą. Gospodyni wywraca naczynie z wódką, zasypuje głowy popiołem i gasi światło. Tak kończą się zapusty i następuje Wielki Post.
Wraz z ukazaniem się postaci Zapusta wraz z towarzyszami przed domem lub w drzwiach, przemawiają w izbie:
 „Gospodynie: 
 Jedzie Zapust na koniu- wywija po moście,
 Frasują się komornice- co będą jeść w poście.
 Komornice:
 Stoi beczka śledzi,
 Niech każdy je, w domu siedzi.
 Gospodynie:
 Jedzie Zapust na koniu- wywija po moście,
 Frasują się komornice- co będą jeść w poście.
 Komornice:
 Stoi beczka piwa,
 Niech każdy pije, póki żywa.
 Gospodynie:
 Jedzie Zapust na wozie,
 ciągnie mięso na powrozie:
 i przyjechał k`nam k`nam.
 Komornice:
 Krzyknął: chude gąski mam; 
 Wypędzie ich na mrówkę
 Niech zieloną szczypią trawkę,
 A tu zima 
 Trawy nie ma !
 Gąski pozdychały
 Gosposie się oblizały."
Inne.
Według Andrzeja Bieńkowskiego kusaki zaczęły zanikać z polskiej kultury ludowej od lat 70. z powodu modernizacji wsi, która nie była już tak otwarta na wtargnięcie istot nadprzyrodzonych.

</doc>
<doc id="3689532" url="https://pl.wikipedia.org/wiki?curid=3689532" title="Czułak Artygalew">
Czułak Artygalew



</doc>
<doc id="3689534" url="https://pl.wikipedia.org/wiki?curid=3689534" title="Dark Souls (seria)">
Dark Souls (seria)

Dark Souls – seria fabularnych gier akcji wyprodukowanych przez studio FromSoftware. Serię zapoczątkowała gra "Dark Souls". W 2014 zostało wydane "Dark Souls II", a w 2016 – "Dark Souls III".
Rozgrywka.
Gry z serii "Dark Souls" to trzeciosobowe fabularne gry akcji osadzone w świecie dark fantasy. Gracz na początku rozgrywki kreuje wizerunek postaci i wybiera dla niej jedną z klas, która wpływa tylko na początkowy rozdział atrybutów oraz startowy ekwipunek. Właściwa rozgrywka polega na przemierzaniu lokacji, walce z przeciwnikami – w tym z bossami – oraz poszukiwaniu różnorakich przedmiotów. Dzięki walce z wrogami oprócz nowego ekwipunku gracz może zdobywać tytułowe "dusze" (ang. "souls"), które służą do zwiększania atrybutów postaci sterowanej przez gracza.
Souls-like.
Seria przyczyniła się do stworzenia w branży gier komputerowych nowego terminu określającego nowy typ rozgrywki – "souls-like". Przykładami gier spełniających w znacznym stopniu założenia souls-like są między innymi: "Bloodborne", "Lords of the Fallen", "Code Vein", "", "The Surge", "Death's Gambit", "Salt and Sanctuary", "Ashen", "Remnant: From Ashes".
Elementy gier typu souls-like występują także w produkcjach "", "Nioh", "Hollow Knight" oraz "Dead Cells".
Demon’s Souls.
Wydana w 2009 roku na PlayStation 3 gra "Demon’s Souls" uważana jest za duchowego poprzednika serii "Dark Souls". W przeciwieństwie do "Dark Souls", gra wykorzystuje centralną lokację znaną jako Nexus, gdzie gracze mogą awansować, naprawiać sprzęt lub kupować określone przedmioty. Zmienny poziom trudności jest również dostępny wyłącznie dla "Demon’s Souls", gdzie trudność eksploracji świata zależy od liczby zabitych bossów i ilości śmierci gracza.

</doc>
<doc id="3689535" url="https://pl.wikipedia.org/wiki?curid=3689535" title="Szołak Artygalijew">
Szołak Artygalijew



</doc>
<doc id="3689538" url="https://pl.wikipedia.org/wiki?curid=3689538" title="Kuba Jakowicz">
Kuba Jakowicz



</doc>
<doc id="3689539" url="https://pl.wikipedia.org/wiki?curid=3689539" title="Dan Bramble">
Dan Bramble

Daniel Bramble (ur. 14 października 1990) – brytyjski lekkoatleta specjalizujący się w skoku w dal.
W 2015 bez awansu do finału startował na mistrzostwach świata w Pekinie (2015). Szósty zawodnik światowego czempionatu w hali z Portland (2016).
Złoty medalista mistrzostw Wielkiej Brytanii oraz reprezentant kraju w drużynowych mistrzostwach Europy.
Rekordy życiowe: stadion – 8,21 (18 kwietnia 2015, Clermont); hala – 8,14 (20 marca 2016, Portland).

</doc>
<doc id="3689541" url="https://pl.wikipedia.org/wiki?curid=3689541" title="Daniel Bramble">
Daniel Bramble



</doc>
<doc id="3689542" url="https://pl.wikipedia.org/wiki?curid=3689542" title="DB Schenker Rail Polska">
DB Schenker Rail Polska



</doc>
<doc id="3689544" url="https://pl.wikipedia.org/wiki?curid=3689544" title="Bimende Sadwakasow">
Bimende Sadwakasow



</doc>
<doc id="3689546" url="https://pl.wikipedia.org/wiki?curid=3689546" title="Aripbaj Ałybajew">
Aripbaj Ałybajew



</doc>
<doc id="3689548" url="https://pl.wikipedia.org/wiki?curid=3689548" title="Sha’Keela Saunders">
Sha’Keela Saunders

Sha’Keela Saunders (ur. 18 grudnia 1993 w Elizabeth City) – amerykańska lekkoatletka specjalizująca się w skoku w dal.
Mistrzyni młodzieżowego czempionatu NACAC w Kamloops (2014). W 2015 zdobyła brązowy medal podczas igrzyskach panamerykańskich oraz stanęła na najniższym stopniu podium mistrzostw NACAC w San José.
Medalistka mistrzostw NCAA.
Rekordy życiowe: stadion – 6,89 (2 lipca 2015, Eugene) / 6,92w (24 czerwca 2017, Sacramento); hala – 6,90 (10 marca 2017, College Station).

</doc>
<doc id="3689550" url="https://pl.wikipedia.org/wiki?curid=3689550" title="Sha'Keela Saunders">
Sha'Keela Saunders



</doc>
<doc id="3689551" url="https://pl.wikipedia.org/wiki?curid=3689551" title="ShaKeela Saunders">
ShaKeela Saunders



</doc>
<doc id="3689552" url="https://pl.wikipedia.org/wiki?curid=3689552" title="ShaKeelah Saunders">
ShaKeelah Saunders



</doc>
<doc id="3689553" url="https://pl.wikipedia.org/wiki?curid=3689553" title="Shakeelah Saunders">
Shakeelah Saunders



</doc>
<doc id="3689557" url="https://pl.wikipedia.org/wiki?curid=3689557" title="Agenci rewolucji">
Agenci rewolucji

Agenci rewolucji – pojęcie wprowadzone przez Plinia Corrêę de Oliveirę.
Rewolucja jawi się brazylijskiemu myślicielowi jako proces ciągły oraz spójny, trwający przez stulecia pomimo rozmaitych sytuacji i zmiennych kolei losu. Ciągłość i spójność dla Corrêi de Oliveiry przemawiają na korzyść tezy o istnieniu zorganizowanej grupy, której celem jest inspirowanie procesu rewolucyjnego. Podobnie jak celowość świata świadczy według św. Tomasza o istnieniu dobrego Stwórcy, tak a contrario celowość dzieła destrukcji świadczy o istnieniu inteligentnych i złych jego inspiratorów. Jak pisał ten katolicki autor „myślenie, że Rewolucja mogłaby osiągnąć swój obecny stan przy nieobecności takich konspiratorów, jest podobny do przekonania, że setki liter wyrzuconych przez okno mogłoby się spontanicznie ułożyć na ziemi w jakikolwiek utwór literacki, na przykład, "Odę do szatana" Carducciego”.
Tezę o istnieniu zorganizowanej grupy agentów rewolucji brazylijski intelektualista opiera również na dokumentach Stolicy Apostolskiej. Plinio Corrêa de Oliveira wspomina szczególnie o encyklice "Humanum genus" Leona XIII, która była wymierzona przeciwko masonerii. Leon XIII przedstawił w niej wolnomularzy jako sektę, której celami są usunięcie religii z życia moralnego, publicznego i z edukacji oraz zepsucie obyczajów, aby łatwiej móc kontrolować ludzi. Dla Plinia masoneria była spokrewniona z komunistami ze względu na rewolucyjne i egalitarne cele.
Według Plinia Corrêi de Oliveiry istnieją zorganizowane grupy koordynujące rewolucję, do których zalicza się przede wszystkim masonerię, a także inne siły świadomie bądź nieświadomie zorganizowane wokół niej. Brazylijski myśliciel wskazywał na zdolność konspiratorów do tajnej działalności, a także do zrozumienia „głębokiej istoty rewolucji i sposobu wykorzystania naturalnych praw – mianowicie praw rządzących polityką, socjologią, psychologią, sztuką, ekonomią itd. – aby posuwać naprzód realizację swoich planów”. Konspiratorzy nie polegają więc jedynie na własnej mocy, lecz badają i wykorzystują o wiele silniejsze siły.
Jak podaje biograf Plinia Corrêi de Oliveiry, Roberto de Mattei, brazylijski autor zajmował się masonerią i innymi tajnymi stowarzyszeniami od 1931 r. Jednak w przeciwieństwie do dających się ponieść wyobraźni autorów podchodził do tego tematu z ostrożnością. Nie koncentrował się na odkryciu tożsamości osobowej sprawców i ich demaskowaniu, natomiast badał metody rozpowszechniania i wzniecania rewolucji, rewolucyjnych namiętności i mentalności.

</doc>
<doc id="3689558" url="https://pl.wikipedia.org/wiki?curid=3689558" title="Aleksandra Diemidowa">
Aleksandra Diemidowa

Aleksandra Iwanowna Diemidowa (ros. Алекса́ндра Ива́новна Деми́дова, ur. 19 listopada 1916 we wsi Staroje Utkino w obwodzie smoleńskim, zm. 2003) – radziecka działaczka partyjna i państwowa.
Życiorys.
Skończyła 7 klas szkoły średniej, potem uczyła się w technikum rolniczym w Kałudze, po ukończeniu którego pracowała w gospodarce rolnej, od 1944 należała do WKP(b), 1951 została przewodniczącą kołchozu. W 1951 została II sekretarzem Dzierżyńskiego Komitetu Rejonowego WKP(b), a w lipcu 1952 I sekretarzem Lew-Tołstojskiego Komitetu Rejonowego WKP(b)/KPZR, 1955–1958 studiowała w Wyższej Szkole Partyjnej przy KC KPZR, 1958–1961 pracowała w biurze Komitetu Obwodowego KPZR w Kałudze. Od września 1961 do grudnia 1962 była sekretarzem Komitetu Obwodowego KPZR w Kałudze, od grudnia 1962 do grudnia 1964 przewodniczącą Komitetu Wykonawczego Kałuskiej Wiejskiej Rady Obwodowej, a od grudnia 1964 do 1979 przewodniczącą Komitetu Wykonawczego Kałuskiej Rady Obwodowej.
Odznaczenia.
I inne.

</doc>
<doc id="3689560" url="https://pl.wikipedia.org/wiki?curid=3689560" title="Sierafima Lubimowa">
Sierafima Lubimowa

Sierafima Timofiejewna Lubimowa (ros. Серафима Тимофеевна Любимова, ur. 1898 w Sarańsku, zm. 1970 w Moskwie) – radziecka działaczka państwowa i partyjna.
Życiorys.
Od 1919 należała do RKP(b), studiowała na Wydziale Prawnym Uniwersytetu Saratowskiego (nie ukończyła), od 1920 pracowała w saratowskim gubernialnym komitecie Komsomołu, do 1922 kierowała Wydziałem ds. Pracy Wśród Kobiet Saratowskiego Gubernialnego Komitetu RKP(b), 1922-1923 była instruktorem Wydziału ds. Pracy Wśród Kobiet KC RKP(b). Od września 1923 do listopada 1924 kierowała Wydziałem ds. Pracy Wśród Kobiet KC Komunistycznej Partii (bolszewików) Turkiestanu, od listopada 1924 do listopada 1926 kierowała Wydziałem ds. Pracy Wśród Kobiet/Wydziałem ds. Pracy Wśród Robotnic i Chłopek KC WKP(b), 1926 została kierowniczką Wschodniej Grupy Wydziału Robotnic i Chłopek KC WKP(b). Od 1928 do września 1929 była przewodniczącą Komitetu Wykonawczego Kałuskiej Rady Gubernialnej, potem kierowała moskiewskim obwodowym oddziałem edukacji ludowej, 1955 była dyrektorem Domu Księgi Dziecięcej w Moskwie.

</doc>
<doc id="3689561" url="https://pl.wikipedia.org/wiki?curid=3689561" title="Richard Rejn">
Richard Rejn

Richard Pietrowicz Rejn (ros. Рихард Петрович Рейн, ur. 1886 w guberni inflanckiej, zm. 1928 w Kałudze) – radziecki działacz państwowy i partyjny.
Życiorys.
W 1904 wstąpił do Łotewskiej Socjal-Demokratycznej Partii Robotniczej, w grudniu 1905 został aresztowany, a 1906 skazany na uwięzienie w twierdzy szlisselburskiej, 1906 został członkiem SDPRR. W 1916 zwolniony z więzienia, od 1917 był funkcjonariuszem partyjnym na Łotwie, 1918-1919 przewodniczącym Komitetu Miejskiego RKP(b) w Woroneżu, a 1919 zastępcą przewodniczącego woroneskiego gubernialnego komitetu RKP(b). Od 1920 do sierpnia 1921 był przewodniczącym Komitetu Wykonawczego Syzrańskiej Rady Powiatowej (gubernia symbirska), od sierpnia 1921 do lipca 1923 przewodniczącym komitetu wykonawczego symbirskiej rady gubernialnej, potem zastępcą przewodniczącego Wszechrosyjskiego Komitetu Pomocy Inwalidom Wojennym, a od sierpnia 1926 do końca życia przewodniczącym komitetu wykonawczego kałuskiej rady gubernialnej.

</doc>
<doc id="3689562" url="https://pl.wikipedia.org/wiki?curid=3689562" title="Własność w myśli Plinia Corrêi de Oliveiry">
Własność w myśli Plinia Corrêi de Oliveiry

Własność w myśli Plinia Corrêi de Oliveiry – Plinio Corrêa de Oliveira był obrońcą własności prywatnej, którą uważał za powiązaną z innymi wartościami: tradycją i rodziną. Według niego miłość rodzicielska zachęca do pracy i oszczędzania w celu przekazania majątku dzieciom. Jest to wymóg zarówno prawa naturalnego, jak i wiary. W dziedziczeniu „spotykają się” rodzina i własność, a także tradycja jeśli uwzględnić wartości pozaekonomiczne. Corrêa de Oliveira uznawał własność prywatną i prawo do przekazywania jej w drodze dziedziczenia za wymóg sprawiedliwości. Sprzeciwiał się m.in. podatkom od spadku, ponieważ twierdził, że konfiskowanie (jak traktował ten podatek) dóbr przekazywanych dzieciom jest sprzeczne z miłością ojcowską, będącą niezbędnym elementem rodziny.
Ten katolicki myśliciel podkreślał, że własność prywatna jest ponadto chroniona przez dwa przykazania – VII i X, a rezygnacja z nich w imię ugody Kościoła z państwem komunistycznym oznaczałaby przekazanie ludziom zniekształconego obrazu Boga. Ponadto brak własności uniemożliwiłby poznanie tego, czym jest cnota sprawiedliwości – oparta na rozróżnieniu na „moje” i „twoje”. Ponieważ sprawiedliwość jest cnotą kardynalną, bez niej niemożliwe byłoby uświęcenie. Ponadto własność prywatna skłania do ćwiczenia charakteru, podczas gdy systemy kolektywistyczne sprzyjają raczej jego atrofii, zniechęceniu, nudzie i wynikającym z niej problemom psychicznym włącznie z samobójstwami.
Corrêa de Oliveira sprzeciwiał się krytyce zasady własności prywatnej z perspektywy chrześcijaństwa. W 1960 r. wydano napisaną przez niego i ekonomistę Luiza Mendonça de Freitasa książkę "Reforma rolna, kwestia sumienia" ("Reforma Agrária, Questão de Consciência"). Autorzy sprzeciwiali się w niej dążeniom do wywłaszczenia wielkich brazylijskich posiadaczy ziemskich, popieranym przez krajowych biskupów będących zwolennikami teologii wyzwolenia. Przeciwko planom reformy rolnej w Brazylii Corrêa de Oliveira występował także w latach 1980 i 1985. Argumentował, że jedynie państwo zyska na realizacji planów odebrania ziemi latyfundystom i utworzenia na ich miejsce spółdzielni, w których zatrudnieni zostaną robotnicy rolni.
W 1977 r. w książce "Tribalismo Indígena, Ideal Comuno-Missionário para o Brasil no Século XXI" ("Tubylczy trybalizm, komunistyczny ideał misyjny dla Brazylii XXI wieku") sprzeciwiał się rewolucyjnej koncepcji misji, która przedstawiała proste i pozbawione własności prywatnej życie Indian jako wzór do naśladowania, umniejszając konieczność przyjęcia przez nich wiary chrześcijańskiej. Z kolei w grudniu 1981 r. Corrêa de Oliveira napisał broszurę na temat francuskiego tzw. socjalizmu samorządnego, w której krytykował plany francuskich radykalnych socjalistów. To ostatnie opracowanie opublikowane w 50 najważniejszych pismach na Zachodzie spotkało się z uznaniem m.in. Friedricha von Hayeka.
Na łamach swojej książki "Rewolucja i kontrrewolucja" brazylijski intelektualista ubolewał nad wzrostem tendencji do ekonomicznego egalitaryzmu i kontroli państwa. Za torujące drogę do komunizmu uważał takie zjawiska, jak m.in.: ograniczanie prywatnej przedsiębiorczości, podatki spadkowe, ingerencje państwa w handel zagraniczny, wynagrodzenia, czynsze, bankowość, szkolnictwo media.
Plinio Corrêa de Oliveira, chociaż podkreślał kluczową rolę szlachty i jej prawo do posiadania majątku, a także uprawnienia przedsiębiorców zagrożonych przez etatyzm, zwracał jednocześnie uwagę, że należna pracownikowi zapłata jest również formą własności. Podkreślał, że celem kontrrewolucji (działania w obronie chrześcijańskiego porządku) nie jest faworyzowanie konkretnej klasy społecznej, lecz walka w obronie zasad: „(…) ta sama zasada walki przeciw komunizmowi powinna kierować pracodawcą, aby szanował prawo pracownika do sprawiedliwego wynagrodzenia, odpowiedniego do jego własnych potrzeb i jego rodziny. (…) Kontrrewolucja jest nie tylko obrońcą własności pracodawcy, ale również pracownika. Nie walczy ona o interes grup lub klas, lecz o zasady”.

</doc>
<doc id="3689563" url="https://pl.wikipedia.org/wiki?curid=3689563" title="Opactwo Hautecombe">
Opactwo Hautecombe

Opactwo Hautecombe (fr. "Abbaye d'Hautecombe") – ufundowany na początku XII wieku cysterski klasztor położony niedaleko Saint-Pierre-de-Curtille, w departamencie Sabaudia w regionie Rodan-Alpy we Francji,
Historia.
Fundacja.
Opactwo ufundowano w 1125 roku, pierwotnie opactwo znajdowało się w Cessens.
Na początku XII wieku benedyktyni osiedlili się na północno-wschodnim zboczu góry nad jeziorem Bourget w Cessens. Mnisi stali się cystersami po przejściu św. Bernarda z Clairvaux przez te tereny. Przenieśli się nad samo jezioro w 1137 roku. 
Średniowiecze.
Założenie filii świadczyło też o szybkim wzroście liczby mnichów w klasztorze Hautecombe po czwartej krucjaty, wiele klasztorów zostało założone w Grecji: , , .
Opactwo utrzymywało silne wpływy w średniowieczu, ale po wpadnięciu w ręce opatów niezainteresowanych wykorzystywaniem dochodów z opactwa na jego utrzymanie, budowla popadła w ruinę.
Rewolucja francuska.
Klasztor w dużej mierze upadł po rewolucji francuskiej. Stał się budynkiem rządowym, a następnie został splądrowany i opuszczony. Opactwo zostało podniesione z ruiny przez Karola Emanuela IV, króla Sardynii księcia Piemontu, który kupił je (1824) i polecił następnie wyremontować Ernestowi Melano z przeznaczeniem na rodowe mauzoleum.

</doc>
<doc id="3689564" url="https://pl.wikipedia.org/wiki?curid=3689564" title="Bupranolol">
Bupranolol

Bupranolol () – wielofunkcyjny organiczny związek chemiczny, lek stosowany w leczeniu nadciśnienia tętniczego oraz choroby niedokrwiennej serca, o działaniu blokującym receptory adrenergiczne β1, β2 oraz β3.
Mechanizm działania.
Bupranolol jest lekiem β-adrenolitycznym o działaniu na receptory adrenergiczne β1, β2 oraz β3 bez wewnętrznej aktywności sympatykomimetycznej.
Metabolizm.
Głównym i jedynym istotnym klinicznie metabolitem bupranololu jest karboksybupranolol (M1), powstały poprzez utlenianie grupy metylowej do grupy karboksylowej w pierścieniu aromatycznym, drugim metabolitem jest hydroksybupranolol (M2) powstający poprzez hydroksylowanie pierścienia aromatycznego poprzez cytochrom P450 (CYP2D6).
Zastosowanie.
W 2016 roku bupranolol nie był dopuszczony do obrotu w Polsce.
Działania niepożądane.
Penbutolol może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="3689567" url="https://pl.wikipedia.org/wiki?curid=3689567" title="Aleksiej Samsonow">
Aleksiej Samsonow

Aleksiej Kiriłłowicz Samsonow (ros. Алексей Кириллович Самсонов, ur. 1894 we wsi Jelkino w guberni kałuskiej, zm. 1937) – radziecki działacz państwowy.
Życiorys.
W marcu 1917 wstąpił do SDPRR(b), w styczniu-lutym 1918 był przewodniczącym rady gminnej w guberni kałuskiej, potem przewodniczącym komitetu wykonawczego kałuskiej rady powiatowej, a 1920-1925 przewodniczącym komitetu wykonawczego kałuskiej rady gubernialnej. W latach 1926-1930 był zastępcą ludowego komisarza ubezpieczeń socjalnych RFSRR, potem kolejno przewodniczącym Państwowej Komisji Planowej przy Radzie Komisarzy Ludowych Baszkirskiej ASRR i pracownikiem Komitetu Wykonawczego Stalingradzkiej Rady Krajowej.

</doc>
<doc id="3689568" url="https://pl.wikipedia.org/wiki?curid=3689568" title="Kościół Świętego Wojciecha i klasztor Benedyktynek w Mińsku">
Kościół Świętego Wojciecha i klasztor Benedyktynek w Mińsku



</doc>
<doc id="3689575" url="https://pl.wikipedia.org/wiki?curid=3689575" title="Millennium Estoril Open 2016">
Millennium Estoril Open 2016

Millennium Estoril Open 2016 – tenisowy turniej ATP kategorii ATP World Tour 250 w sezonie 2016 z cyklu Estoril Open rozgrywany w dniach 25 kwietnia–1 maja 2016 roku w Estoril na kortach ceglanych o puli nagród wynoszącej 520 070 euro.

</doc>
<doc id="3689577" url="https://pl.wikipedia.org/wiki?curid=3689577" title="Rewolucjonista wolnego marszu">
Rewolucjonista wolnego marszu

Rewolucjonista wolnego marszu – Według Plinia Corrêi de Oliveiry rewolucja może postępować naprzód różnymi prędkościami. Rewolucja szybkiego marszu natychmiast przyjmuje wszystkie lub niemal wszystkie konsekwencje wynikające z ducha rewolucyjnego. Jako przykład Oliveira podaje ruch baptystów, który z ducha pseudoreformacji (jak Plinio nazywał reformację) wyciągnął wszystkie konsekwencje – nie tylko radykalizm kościelny, ale także prekomunistyczne poglądy społeczne. Rewolucja szybkiego marszu jest zazwyczaj nieskuteczna, w przeciwieństwie dowolnego marszu rewolucji. Jak pisał Corrêa de Oliveira, „powoli, w czasie dłuższym niż cztery wieki, bardziej umiarkowane prądy protestantyzmu, wydoskonalające się poprzez kolejne etapy dynamizmu i inercji, sprzyjały w taki czy inny sposób pochodowi Zachodu w kierunku tego samego skrajnego punktu”. 
Podział na rewolucję szybkiego i wolnego marszu dotyczy nie tylko całych ruchów, ale także poszczególnych osób. Człowiek będący rewolucjonistą wolnego marszu nie przyjmuje natychmiast wszystkich konsekwencji ducha rewolucji. Typowy rewolucjonista wolnego marszu (u którego nie wykształciły się kontrrewolucyjne „skrzepy”) – zdaniem tego katolickiego intelektualisty – przeciwstawia się rewolucji jedynie siłą inercji. Poza tym pozwala by był „wleczony przez Rewolucję”. 
Przykładem rewolucjonisty wolnego marszu jest osoba, która zmienia swoje poglądy w ciągu całego życia. Proces ulegania rewolucji może także rozciągać się na pokolenia. Zdaniem Brazylijczyka często zdarza się, że w rodzinach istnieją pozostałości kontrrewolucyjnych, a pełnia rewolucji zostaje w nich przyjęta dopiero po upływie kilku pokoleń. 
Corrêa de Oliveira jako katolik nie był deterministą, ponieważ nie uważał tego procesu za nieodwracalny. 
Brazylijski intelektualista wydzielił również inny typ, który nazywał „rewolucjonistą wolnego marszu z kontrrewolucyjnymi «skrzepami»”. W przeciwieństwie do zwykłego rewolucjonisty wolnego marszu ten typ rewolucjonisty odrzuca rewolucję w niektórych punktach, które nie dotyczą fundamentalnych zasad. Odrzucenie to wynika z uczuć, przyzwyczajeń, a nie świadomie zajętego stanowiska. Przykładem, który podaje Corrêa de Oliveira, jest tu osoba wyznająca rewolucyjną doktrynę socjalizmu, ale pozytywnie odnosząca się do arystokratycznych zwyczajów. Brazylijczyk za kontrrewolucyjny „skrzep” w rewolucyjnych narodach uznaje m.in. zachowanie instytucji monarchii w krajach protestanckich. Monarchia jest w nich akceptowana z przyzwyczajenia, sentymentu, a nie z powodu poparcia dla tradycyjnej doktryny uzasadniającej władzę monarszą.

</doc>
<doc id="3689578" url="https://pl.wikipedia.org/wiki?curid=3689578" title="Adam Gurowski">
Adam Gurowski

Adam Gurowski, ps. P. I. Wołowski (ur. 10 września 1805 w Russocicach pod Kaliszem, zm. 4 maja 1866 w Waszyngtonie) – publicysta polityczny i historiozoficzny, działacz polityczny okresu powstania listopadowego i Wielkiej Emigracji, później panslawista.
Życiorys i poglądy.
Był potomkiem rodziny kasztelańskiej herbu Wczele z tytułem hrabiowskim. Był najstarszym synem Władysława (syn Rafała), starosty kolskiego i Genowefy z Cieleckich. Jego młodszy brat Ignacy ożenił się z infantką hiszpańską Izabelą de Borbón, córką księcia Kadyksu i został grandem hiszpańskim. Jedna z sióstr Cecylia była żoną barona Frederiksa, generała adiutanta cara Mikołaja I, druga Dezyderia poślubiła Józefa Komorowskiego (1791-1827), członka opozycji kaliszan. Studiował filozofię na uniwersytetach w Lipsku, Getyndze, Heidelbergu (był. m.in. słuchaczem Hegla).
Konspiracja i powstanie listopadowe.
W Niemczech związał się z ruchem karbonarskim. W styczniu 1829 dołączył do sprzysiężenia Piotra Wysockiego i był jednym z głównych organizatorów tzw. spisku koronacyjnego (marzec-maj 1829), mającego na celu zabicie cara Mikołaja I. 29 listopada 1830 wraz z Joachimem Lelewelem brał udział w formowaniu władz cywilnych i wojskowych. W okresie powstania listopadowego był związany z lewicą Towarzystwa Patriotycznego. Pisał artykuły do gazet warszawskich w których atakował sejm, Rząd Narodowy i kolejnych wodzów naczelnych. Był jednym z głównych organizatorów demonstracji 25 stycznia 1831, podczas której domagał się detronizacji Mikołaja I jako króla Polski. Podczas natarcia Rosjan na stolicę w lutym 1831 walczył jako prosty żołnierz, za co awansował na oficera i otrzymał Krzyż Srebrny Virtuti Militari. W połowie marca 1831 udał się w misję dyplomatyczną do Paryża z ramienia Rządu Narodowego. Tam w czerwcu 1831 wydał broszurę w której głosił, że nie można odbudować Polski w oparciu o traktat wiedeński z 1815 roku.
Wielka Emigracja.
Po upadku powstania wraz Lelewelem organizował Komitet Narodowy Polski. 17 marca 1832 wystąpił z tej organizacji i był współzałożycielem Towarzystwa Demokratycznego Polskiego. Współredagował jego „Akt Założenia”, ustawy i pierwsze odezwy. Na przełomie 1832/1833 został usunięty z tej organizacji. W tym czasie zainteresował się ideami francuskiego socjalizmu utopijnego, zwłaszcza koncepcjami Saint-Simona. W 1834 zmienił radykalnie swoje poglądy.
Apostazja.
W 1834 w liście otwartym w „Allgemeine Augsburger Zeitung” potępił powstanie listopadowe i poprosił władze carskie o amnestię dla siebie. Dokonał jednocześnie apostazji narodowej i wyznaniowej. Swoją apostazję uzasadniał przy pomocy historiozofii o wydźwięku panslawistycznym. W publikowanych wówczas broszurach ("La Vérité sur la Russie et sur la révolte des provinces Polonaises", Paryż 1834 i "La Civilisation et la Russie", Sankt Petersburg 1840) sformułował jedną z najbardziej skrajnych wersji historiozofii panslawistycznej. Uznał Rosję za naród wybrany do socjalistycznego przekształcenia świata (z racji jej „siły i jedności”), wskazując na specyfikę rosyjskiej historii, wolnej od degenerujących wpływów kultury łacińskiej. Polska miała możliwość zjednoczenia wokół siebie Słowiańszczyzny, ale utraciła ją według Gurowskiego bezpowrotnie w X wieku. Jego pierwsza broszura zwróciła uwagę Mikołaja I. Gurowski uzyskał amnestię i powrócił w rodzinne strony. Próbą lojalności wobec Rosjan było złożenie przez jego osobę władzom „listy nieprawych Polaków” (1835). Następnie Gurowski przebywał w Petersburgu, gdzie bez powodzenia zabiegał o zatrudnienie w służbie publicznej. Został jednak odesłany do Królestwa Polskiego i oddany do dyspozycji Iwana Paskiewicza. Zajmował się w tym czasie pisaniem memoriałów w duchu panslawistycznym (proponował m.in. zastąpienie języka polskiego językiem staro-cerkiewno-słowiańskim). W książce "La civilisation et la Russie" (Sankt Petersburg 1840) uznawał cerkiew rosyjską za ostoję wielkości Rosji. Polakom zalecał rezygnację z narodowości i wyznania.
Ponowna emigracja i pobyt w USA.
W 1844 wyjechał potajemnie z Królestwa Polskiego jak sam przyznawał celem uniknięcia śmierci cywilnej za odstępstwo narodowe. Do kraju już nie powrócił. Podróżował po Europie Zachodniej. Pozostał jednak wierny swym koncepcjom panslawistycznym. Potępiał polski ruch narodowowyzwoleńczy i głosił tezy o śmierci narodu polskiego. W kolejnych broszurach prezentował się jako zaciekły konserwatysta, wróg Zachodu, antysemita oraz rzecznik samowładztwa carskiego. W 1848 wyjechał do USA. Ubiegał się bezskutecznie o katedrę prawa na uniwersytecie Harvarda. Tam przez pewien czas pracował w Departamencie Stanu. Był stałym współpracownikiem i znanym współpracownikiem pisma „New York Tribune”. Wywierał duży wpływ na współwłaściciela tego pisma Ch. Dana. Niekorzystnie opiniował artykuły Karola Marksa nadsyłane z Londynu na temat Rosji (Marks w korespondencji z Engelsem uznał Gurowskiego za agenta ambasady rosyjskiej). Pozostał wierny panslawistycznym koncepcjom ("Le Panslavisme", Florencja 1848) i stanowisku antyniepodległościowemu w sprawie polskiej ("Pensées sur l’avenir des Polonais", Berlin 1841). Jednocześnie dał wyraz swojemu rozczarowaniu wobec caratu, uznając go za jarzmo krępujące realizację światowego posłannictwa Rosji. W pracy "Russia as it Is" (Nowy Jork 1854) dokonał reinterpretacji rosyjskiej historii, zbliżając się do koncepcji Lelewela. Sformułował tezę, że przyszłość republikanizmu w Europie jest uzależniona od narodu rosyjskiego, ale pod warunkiem przeobrażenia demokratycznego samej Rosji. W USA był bezkompromisowym rzecznikiem abolicjonizmu, należał do radykalnego skrzydła republikanów – oskarżał Abrahama Lincolna o niedołęstwo. Pisał studia o historii niewolnictwa w USA ("Slavery in History", Nowy Jork 1860) i o stosunkach politycznych w USA ("America and Europe", Nowy Jork 1857). Jego amerykańskie prace należą dziś do klasyki amerykańskiej literatury społeczno-politycznej, porównywane były współcześnie do prac A. Tocqueville’a. Zmarł w Waszyngtonie 4 maja 1866 roku w fatalnych warunkach materialnych.
Nazywano go „jednookim Apostatą”, nie widział bowiem na jedno oko.

</doc>
<doc id="3689579" url="https://pl.wikipedia.org/wiki?curid=3689579" title="Tulana">
Tulana

Tulana (łac. "Diocesis Tulanensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="3689582" url="https://pl.wikipedia.org/wiki?curid=3689582" title="Literatura fantastycznonaukowa w Polsce">
Literatura fantastycznonaukowa w Polsce

Literatura fantastycznonaukowa w Polsce – fantastyka naukowa jako gatunek w literaturze polskiej pojawiła się pod koniec XIX wieku pod wpływem twórczości Jules’a Verne’a. Sam termin "fantastyka naukowa" został użyty po raz pierwszy w recenzji jednej z książek Stanisława Lema, uznawanego za najwybitniejszego przedstawiciela polskiej literatury fantastycznonaukowej. W latach 70. XX wieku pojawiły się pierwsze organizacje fandomu, a wraz z nimi pierwsze fanziny.
Historia.
Do 1918.
Polska fantastyka naukowa wyrosła na gruncie literatury utopijnej. W 1785 ukazała się powieść "Wojciech Zdarzyński, życie i przypadki swoje opisujący" autorstwa Michała Dymitra Krajewskiego, która jako pierwsza w literaturze polskiej opisała wyprawę na Księżyc. Aby uprawdopodobnić fabułę, Krajewski wykorzystał balon jako środek podróży. Opisy latających maszyn, broni szybkostrzelnej oraz przyszłości medycyny znaleźć można w "Podróży do Kalopei, do kraju najszczęśliwszego na świecie..." Wojciecha Gutkowskiego z 1817. W polskim oświeceniu fantastyczność demaskowana była zazwyczaj pod koniec utworu, tak jak ma to miejsce w "Rękopisie znalezionym w Saragossie" Jana Potockiego, gdzie pojawienie się zjaw jest kpiną racjonalnego autora z przesądów. W epoce romantyzmu elementy fantastyczne znaleźć można w utworach inspirowanych twórczością ludową, takich jak "Ballady i romanse" Adama Mickiewicza lub "Balladyna" Juliusza Słowackiego, a także w powieści gotyckiej. Należy dodać, iż Mickiewicz zainteresowany był „przyszłością” oraz planował napisanie utopii, w której ważną rolę odgrywałaby technika. W latach 40 XIX wieku Cyganeria Warszawska czerpała motywy fantastyczne z twórczości ludowej oraz niemieckiego romantyzmu, szczególnie Ernsta Theodora Amadeusa Hoffmanna. Jednym z utworów tego okresu bliskich konwencji fantastyki naukowej jest powieść historyczna Józefa Bohdana Dziekońskiego "Sędziwoj" z 1845. W 1858 ukazała się "Podróż po Księżycu odbyta przez Serafina Bolińskiego" Teodora Tripplina, która antycypowała pozytywistyczne powieści o wynalazkach. Fantastyka naukowa epoki pozytywizmu obejmowała popularnonaukowe pogadanki o celach dydaktycznych (np. "Baśń o niezgodnych królewiczach" Marii Julii Zaleskiej czy "Gucio zaczarowany" Zofii Urbanowskiej) oraz utwory o „cudownych wynalazkach” (np. "Niewidzialny" Sygurda Wiśniowskiego czy epizod paryski w "Lalce" Bolesława Prusa). Oba nurty wywodziły się z programu pozytywistów, który obejmował m.in. promowanie nauk przyrodniczych. W latach 1901-1910 wydano "Trylogię księżycową" Jerzego Żuławskiego. Zdaniem Antoniego Smuszkiewicza
Fantastyka naukowa Młodej Polski wiązała się z zainteresowaniami epoki: zjawiskami paranormalnymi i przyczynami zaburzeń osobowości. Przykładowo Antoni Lange w swojej twórczości tłumaczył w sposób racjonalny zjawiska spirytystyczne i przejawiał zainteresowania współczesną nauką.
1918-1939.
W polskiej fantastyce naukowej dwudziestolecia międzywojennego zaczęto stosować groteskę, głównie w celach satyrycznych. Pojawiają się nowi autorzy oraz nowe problemy. Wśród nowych tematów szczególnie eksploatowany był cudowny wynalazek (np. "Eliksir profesora Bohusza" Stefana Barszczewskiego z 1923), którego motyw pojawiał się również w powieści kryminalnej (np. "Błękitny szpieg" Jerzego Bohdana Rychlińskiego z 1926) i przygodowej (np. "Wyspa elektryczna" Edwarda Krügera z 1925, "Wyspa Mędrców" Marii Buyno-Arctowej z 1930). Katastrofizm epoki doprowadził do tworzeniach od lat 20. powieści o przyszłości, w których fabułach często pojawia się katastrofa, w tym taka o rozmiarach kosmicznych. W literaturze popularnej był to kataklizm odwracalny lub taki, z którego udawało się uratować „reprezentantów najwyższych wartości zamierającej cywilizacji” (wyjątkiem jest "Ostatni na Ziemi" Wacława Niezabitowskiego), co umacniało przekonania o możliwości przezwyciężenia każdego niepowodzenia, często dzięki działaniom bohaterów o polskim pochodzeniu. W literaturze wysokiej motyw katastrofy był prezentowany w formie groteski (np. "Nienasycanie" Stanisława Ignacego Witkiewicza, "S.O.S." Jalu Kurka). W latach 30. zagrożenie konfliktem zbrojnym spowodowało zanik popularnej prozy poświęconej kataklizmom, a jej miejsce zajęły nieliczne utwory artystyczne (np. "Dwa końce świata" Antoniego Słonimskiego z 1937). Do konwencji fantastyki naukowe nawiązywał m.in. Stefan Żeromski („promienie Dana” z "Róży" z 1909; „szklane domy” z "Przedwiośnia" z 1924).
1945–1989.
W pierwszych latach po II wojnie światowej literatury fantastycznonaukowa była traktowana przez władze PRL z rezerwą. Mimo to w 1946 w czasopiśmie „Nowy Świat Przygód” ukazała się pierwsza powieść Lema, "Człowiek z Marsa". Pierwsza książkowa powojenna s-f to "Schron na Placu Zamkowym. Powieść o Warszawie z 1980 roku" Andrzeja Ziemięckiego z 1947. Niejaki wzrost zainteresowania fantastyką wywołała antologia "Polska nowela fantastyczna" wydana w 1949 przez Juliana Tuwima. W 1951 książkowym wydaniem "Astronautów" debiutował Lem, który w 1955 wydał jeszcze "Obłok Magellana". W czasach realnego socjalizmu ukazały się jeszcze pierwsze dwa tomy trylogii Krzysztofa Borunia i Andrzeja Trepki – "Zagubiona przyszłość" (1953) i "Proxima" (1955). Niestety, przyjęte w 1949 założenia socrealizmu spowodowały, że wszystkie te utwory są napisane tendencyjnie, a nawet niekiedy wręcz karykaturalnie.
Odwilż gomułkowska doprowadziła m.in. do zmian w polityce kulturalnej, w związku z czym mogły ukazać się powieści napisane lata wcześniej – w 1956 "Zaziemskie światy" weterana polskiej fantastyki Władysława Umińskiego i "Ludzi ery atomowej" Romana Gajdy (obydwie ukończone w 1948). Twórczość tego okresu charakteryzuje się optymistyczną wizją przyszłego społeczeństwa, które po zaspokojeniu swoich potrzeb na Ziemi postanawia „sięgnąć gwiazd”. Przed rokiem 1960 ukazało się jeszcze kilka powieści o różnej wartości takich, jak: "Przez ocean czasu" Bohdana Korewickiego, "W pogoni za Czarnym Karłem" Eugeniusza Morskiego, "Aspazja" Andrzeja Ostoi, "Katastrofa na „Słońcu Antarktydy”" Adama Hollanka oraz ostatnia część trylogii Brunia i Trepki "Kosmiczni bracia". Zaczęto w Polsce drukować wreszcie utwory fantastycznonaukowe zachodnich autorów (pierwsze amerykańskie antologie: "W stronę czwartego wymiaru" i "Rakietowe szlaki" wydano w 1958 staraniem Juliana Stawińskiego). 
Lata 60. to rozkwit twórczości Lema, który wydał wtedy takie powieści, jak: "Eden" (wydana jeszcze w 1959), "Solaris", "Powrót z gwiazd" i "Pamiętnik znaleziony w wannie" (wszystkie 1961), "Niezwyciężony" (1964) i "Głos Pana" (1968). Równolegle w twórczości Lema pojawiły się elementy groteskowe, które nawiązywały do powiastek filozoficznych wcześniejszych autorów (np. "Dzienniki gwiazdowe", "Księga robotów", "Cyberiada"). To także czas krystalizacji konwencji polskiej fantastyki naukowej, która dokonała się dzięki pisarzom takim jak Lem, Krzysztof Boruń, Konrad Fiałkowski, Maciej Kuczyński czy Witold Zegalski. W tym czasie debiutowali m.in. Henryk Gajewski, Dariusz Filar, Tadeusz Zbigniew Dworak, Andrzej Stoff, Edmund Wnuk-Lipiński i Janusz A. Zajdel, fantastyczne utwory dla młodzieży wydali także Jerzy Broszkiewicz i Alfred Szklarski. 
W latach 70. pierwsze utwory publikowali m.in. Bohdan Petecki, Wiktor Żwikiewicz oraz Adam Wiśniewski-Snerg, którego debiut, powieść "Robot", odbił się dużym echem w środowisku. Od końca lat 70. w polskiej fantastyce naukowej zaczął dominować nurt fantastyki socjologicznej, reprezentowany przez Edmunda Wnuka-Lipińskiego, Janusza Zajdla, Marka Oramusa czy Macieja Parowskiego. Autorzy ci, opisując w swych utworach fikcyjne społeczeństwa krytykowali w rzeczywistości realny socjalizm. W latach 80. ostatnie utwory stricte fantastyczne opublikował Stanisław Lem ("Wizja lokalna" 1982, "Pokój na Ziemi" i "Fiasko" 1987).
Wydawnictwa.
Wydawnictwo Iskry pierwszą książkę fantastycznonaukową wydało w 1953 (w tym roku wydano dwie powieści radzieckie: "Nową planetę" Wiktora Saparina i "Plutonię" Władimira Obruczewa), Wydawnictwo „Nasza Księgarnia” opublikowało pierwszą pozycję s-f rok później (była to "Bakteria 078" Mariana Leona Bielickiego). Za pierwszą na polskim rynku wydawniczym antologię s-f uznaje się "Posłanie z piątej planety", wydaną w 1964 przez „Naszą Księgarnię” z przedmową Zbigniewa Przyrowskiego. Ten zasłużony wydawca, nazwany „Hugo Gernsbackiem polskiej fantastyki”, był także redaktorem kolejnych antologii, odzwierciedlających rozwój i historię polskiej s-f: "Nowa cywilizacja", "Wołanie na Mlecznej Drodze" i "Drugi próg życia". 
Od 1966 wydawnictwo „Iskry” rozpoczęło wydawanie pierwszej polskiej serii wydawniczej z dziedziny fantastyki Fantastyka-Przygoda (do połowy lat 90. ukazało się ponad 100 tomów), której redaktorem z czasem został Lech Jęczmyk. Ponadto od 1970 redagował on cykl antologii opowiadań s-f Kroki w nieznane. Od 1974 nakładem „Naszej Księgarni” ukazywała się seria Stało się jutro (do 1985 ukazało się 26 tomów). Po odejściu z „Iskier” w 1978 Jęczmyk w „Czytelniku” rozpoczął edycję Serii z Kosmonautą (do początku lat 90. ukazało się 40 tomów). W 1980 uzyskała ona nagrodę Premio Europeo na V Euroconie w Stresie, dwa lata później zaś nagrodę Prix Europeen na VI Euroconie w Mönchengladbach. W tym samym roku Krajowa Agencja Wydawnicza zapoczątkowała serię Fantazja–Przygoda–Rozrywka (do 1985 ukazało się 33 tomów oraz 12 zeszytów). Krakowskie Wydawnictwo Literackie, główny wydawca dzieł Stanisława Lema, publikowało z rzadka fantastykę naukową w ramach serii „Fantastyka i Groza”. Kwestie polityczne sprawiły, że nie udała się próba wydawania przez oficynę serii fantastycznej pod patronatem Lema – w ramach serii „Stanisław Lem poleca” ukazały się tylko 4 książki. Również Wydawnictwo Poznańskie miało swoją serię fantastyki naukowej. Książki sygnowane literami SF ukazywały się od 1975, i była to głównie polska niszowa fantastyka (Czesław Chruszczewski, Jacek Sawaszkiewicz), ale także fundamentalna praca historyczna Antoni Smuszkiewicza "Zaczarowana gra. Zarys dziejów polskiej fantastyki naukowej". Pozostałe wydawnictwa publikowały fantastykę z rzadka.
W 1976 w Poznaniu odbył się III Eurocon.
Czasopisma.
Fantastyka naukowa zaczęła ukazywać się w polskiej prasie zaraz po zakończeniu II wojny światowej. W 1955 w „Młodym Techniku” pojawiły się polskie utwory, których autorami byli przeważnie debiutanci. Jeden z redaktorów naczelnych tej gazety, Zbigniew Przyrowski, zajmował się m.in. przeprowadzaniem konkursów oraz opracowywaniem antologii i serii wydawniczych. Od lat 70. fantastyka naukowa zaczęła być drukowana w „Perspektywach”, „Problemach”, „Argumentach”, „Przeglądzie Technicznym”, „Razem” i Tygodniku Studenckim „Politechnik”. Dużym wydarzeniem dla polskich miłośników fantastyki było rozpoczęcie ukazywania się miesięcznika „Fantastyka” (od października 1982). Redaktorem naczelnym był Adam Hollanek, zaś wśród zespołu redakcyjnego należy wymienić Macieja Parowskiego, który w dużej mierze kreował obraz polskiej fantastyki w kolejnych latach. Wydawane od 1982 czasopismo pod względem nakładu było swego czasu pierwszą w Europie oraz drugą na świecie gazetą poświęconym fantastyce (140 tys. egzemplarzy).
Po 1989.
Transformacja systemowa jaka miał miejsce w 1989 wpłynęła także na pozycję literatury fantastycznej w kraju. Monopolistyczne pozycje utraciły państwowe wydawnictwa książkowe. Nowo powstałe, często efemeryczne firmy nadrabiały wieloletnie zaległości, wydając masowo zachodnią literaturę s-f, często niewysokich lotów. Z czasem rynek okrzepł i zaczęło się liczyć kilka najważniejszych wydawnictw, wśród których należy wymienić oficyny: Prószyński i S-ka, SuperNowa, Wydawnictwo Amber, Dom Wydawniczy Rebis, Phantom Press, Wydawnictwo Mag, Agencja Wydawnicza Runa, Oficyna Wydawnicza Arax, Zysk i S-ka, Media Rodzina, Solaris, Muza, Wydawnictwo SQN, Fabryka Słów. 
Jeszcze w latach 80. rozpoczęto przyznawanie nagród literackich dla najlepszych utworów fantastycznych. Za najważniejszą nagrodę krajową należy uznać Nagrodę im. Janusza A. Zajdla, przyznawaną corocznie przez uczestników konwentu Polcon. Również od połowy lat 80. swe nagrody Śląkfa przyznaje Śląski Klub Fantastyki. Od 2008 pod patronatem Stowarzyszenia Pisarzy Polskich przyznawana jest Nagroda Literacka im. Jerzego Żuławskiego. Swą nagrodę przyznaje także miesięcznik „Nowa Fantastyka”.
Po 1989 pojawiły się nowe gwiazdy polskiej fantastyki, wśród których należy wymienić takie postacie, jak: Jacek Dukaj, Marek S. Huberath, Rafał Kosik, Szczepan Twardoch, Wit Szostak, Łukasz Orbitowski.
Przemiany dotknęły także jedyny na rynku periodyk, „Fantastykę”. Upadek państwowego wydawcy sprawił, że pismo przejął zespół redakcyjny, a redaktorem naczelnym został najpierw Lech Jęczmyk, a potem na dłuższy czas Maciej Parowski. W 1990 grupa młodych twórców, skupiona wokół grupy Trust (potem Klub Tfurców, m.in. Rafał Ziemkiewicz i Jarosław Grzędowicz) rozpoczęła wydawanie miesięcznika „Fenix”. Pojawiły się także inne tytuły: „Science Fiction”, „SFinks”. Podjęto także próby wydawania polskich mutacji zachodnich czasopism – przez krótki czas ukazywały się „Asimov’s Science Fiction” i „The Magazine of Fantasy &amp; Science Fiction”.
Krytyka literacka.
Badania nad romansem naukowym rozpoczęły się na początku XX wieku. "Na srebrnym globie. Rękopis z Księżyca", pierwszy tom "Trylogii księżycowej" Żuławskiego doczekał się w 1903 omówienia krytycznego. Recenzje i omówienia drukowały Prawda. Kuryer Literacko-Naukowy, Museion, Chimera, Książka, Kurier Naukowy oraz Tygodnik Ilustrowany. Między I a II wojną światową o fantastyce pisali w Polsce m.in. Karol Irzykowski ("Fantastyka" z 1918), Stanisław Baczyński ("O pojęciu fantastyczności" z 1927), Kazimierz Czachowski ("Obraz współczesnej literatury polskiej" z lat 1934-1936, gdzie znalazł się rozdział "Fantastyka") i Ignacy Fik ("Dwadzieścia lat literatury polskiej" z 1939, gdzie znalazł się podział gatunku). Powojenna krytyka uznawała początkowo fantastykę naukową za zachodnią literaturę rozrywkową. Pierwszej powieści Lema bronili wtedy m.in. Andrzej Kijowski, Ludwik Flaszen i Adam Hollanek. Sam autor wyraził swoje stanowisko w artykułach "O współczesnych zadaniach i metodzie pisarstwa fantastyczno-naukowego" (Nowa Kultura, nr 39 z 1952) oraz "Imperializm na Marsie" (Życie Literackie, nr 7 z 1953). Od tego momentu krytyka literacka zdominowana została przez „twórczą refleksję Lema”.
Fandom.
Fanziny poświęcone fantastyce naukowej pojawiły się w Polsce wraz z powstaniem pierwszych organizacji zrzeszających miłośników tego gatunku w latach 70. Jednymi z pierwszych zinów były Informator miłośników fantastyki (wydawany od 1976 przez Ogólnopolski Klub Miłośników Fantastyki i Science Fiction), Somnambul (kilkanaście numerów wydanych w latach 1978-1979 przez Klub Miłośników Fantastyki i SF działający przy Śląskiej Akademii Medycznej), Materiały (miesięcznik wydawany w latach 1979-1980) i Pulsar (pierwszy numer, poświęcony historii i krytyce fantastyki naukowej, ukazał się w lipcu 1979). Inne ziny okresu PRL to Fikcje, Kurier Fantastyczny, Tachion, No Wave, Kwazar (wydawany w latach 1979-1985; uznany za najlepszy fanzin na VII Euroconie w Lublanie w 1983), SFanzin, Radiant (1978-1981), Spectrum (1982-1984), Wizje (2 numery w 1981) i XYX.
Organizacje.
W lutym 1976 w wyniku połączenia warszawskiego Klubu Miłośników Fantastyki przy Staromiejskim Klubie Kolekcjonerów „Antykwariat” oraz Studenckiego FAN-Clubu przy klubie Socjalistycznego Związku Studentów Polskich Uniwersytetu Warszawskiego „UBAB” powstał Ogólnopolski Klub Miłośników Fantastyki i Science Fiction. OKMFiSF współpracował z czasopismami takimi jak Argumenty, itd, Perspektywy, Razem, Nowy Wyraz (w 1977 ukazał się numer specjalny poświęcony utworom twórców związanych w Klubem), Sztandar Młodych i Tygodnik Demokratyczny. OKMFiSF rozwiązano w 1981. 15 czerwca tego samego roku zarejestrowano Polskie Stowarzyszenie Miłośników Fantastyki, które posiadało swoje oddziały w Olsztynie, Warszawie, Zielonej Górze, Pruszkowie, Staszowie, Żyrardowie, Opolu, Ostrołęce, Bydgoszczy, Lublinie, Świnoujściu i Kielcach. PSMF wydawało pisma Feniks i SFera, a także prowadziło Fundusz im. Stefana Grabińskiego, z którego finansowano stypendia i zapomogi dla twórców. Liczba członków w 1985 wynosiła ok. 1500 osób.
W Polsce Ludowej, prócz OKMFiSF oraz PSMF, organizacje fanowskie działały m.in. w Białymstoku, Bydgoszczy, Chełmnie, Częstochowie, Gdańsku (Gdański Klub Fantastyki), Gliwicach, Gorzowie Wielkopolskim, Inowrocławiu, Katowicach (Śląski Klub Fantastyki), Kętrzynie, Kłodzku, Koninie, Krakowie, Łodzi, Opolu (SOKIBUS-F), Piotrkowie Trybunalskim, Poznaniu, Płocku, Rzeszowie, Skoczowie, Szczecinie i Wrocławiu.

</doc>
<doc id="3689583" url="https://pl.wikipedia.org/wiki?curid=3689583" title="Abilchair Dosow">
Abilchair Dosow



</doc>
<doc id="3689585" url="https://pl.wikipedia.org/wiki?curid=3689585" title="Demjan Baryszew">
Demjan Baryszew



</doc>
<doc id="3689587" url="https://pl.wikipedia.org/wiki?curid=3689587" title="Egalitaryzm w myśli Plinia Corrêi de Oliveiry">
Egalitaryzm w myśli Plinia Corrêi de Oliveiry

Egalitaryzm według prof. Plinia Corrêi de Oliveiry wynika z pychy, która jest jedną z namiętności służących rewolucji – trwającemu od wielu stuleciu procesowi odchodzenia od cywilizacji chrześcijańskiej ku porządkowi opartemu na liberalizmie i egalitaryzmie. Pycha skutkuje nienawiścią do uznania szeroko, nie tylko politycznie rozumianej władzy. Początkowo człowiek pyszny nienawidzi konkretnej władzy sprawowanej nad nim, następnie jakiejkolwiek władzy, a wręcz samej zasady władzy. 
Pycha według Corrêi de Oliveiry może prowadzić do radykalnego egalitaryzmu, który przejawia się w wielu dziedzinach:
1. W sferze religijnej obejmuje on:
2. W sferze politycznej egalitaryzm polega na:
3. W sferze społeczno-ekonomicznej egalitaryzm polega na:
Tak ostry sprzeciw wobec rozmaitych przejawów egalitaryzmu jest współcześnie rzadko spotykany. Jednak według brazylijskiego intelektualisty jego uzasadnienie znajduje się już w nauce św. Tomasza, który twierdził, że Stwórca uznał potrzebę nierówności zarówno wśród aniołów, jak i ludzi. Zróżnicowanie i hierarchia lepiej ukazuje doskonałość Boga, niż robiłby to wszechświat złożony z identycznych stworzeń. Dlatego też „nienawiść żywiona z zasady do wszelkich nierówności” stanowi „nienawiść do Boga”. 
Nie oznacza to, że nierówność była pożądana w każdym przypadku. Corrêa de Oliveira uznaje bowiem istnienie praw wynikających z samego faktu bycia człowiekiem, dotyczące życia, honoru, odpowiednich warunków życia, pracy i własności, założenia rodziny oraz poznania i praktykowania prawdziwej religii. Co do natury ludzie są równi, jednak w ich zróżnicowaniu pod względem przypadłości (cnoty, siły, rodziny etc.) nie ma nic zasadniczo niesprawiedliwego. 
Brazylijczyk sprzeciwiał się także zasadzie równości szans, zgodnie z którą osoby o podobnych talentach i pracowitości powinny mieć te same możliwości – bez względu na pochodzenie czy odziedziczony majątek. Jak argumentował, trzymanie się tej zasady zniszczyłoby instytucję rodziny. To w ramach rodziny przekazuje się nie tylko geny decydujące o czyichś zdolnościach, ale także majątek. Przekazywanie majątku jest naturalnym elementem miłości ojca, który kocha własne dzieci bardziej od innych i pragnie przekazać im patrymonium. Odbieranie mu takiej możliwości stanowiłoby poważną niesprawiedliwość względem niego. 
Nie odmawiając godności ludowi, Corrêa de Oliveira dostrzegał szczególną rolę „szlachty i analogicznych elit tradycyjnych” w walce z rewolucją. Podkreślał, że elity te nie powinny jednak skupiać się na własnej wygodzie, lecz na działalności dla dobra Kościoła i społeczeństwa.

</doc>
<doc id="3689591" url="https://pl.wikipedia.org/wiki?curid=3689591" title="Kościół Świętego Józefa i klasztor Bernardynów w Mińsku">
Kościół Świętego Józefa i klasztor Bernardynów w Mińsku



</doc>
<doc id="3689592" url="https://pl.wikipedia.org/wiki?curid=3689592" title="Majra Muchamiedkyzy">
Majra Muchamiedkyzy



</doc>
<doc id="3689597" url="https://pl.wikipedia.org/wiki?curid=3689597" title="Pawieł Szurygin">
Pawieł Szurygin

Pawieł Iwanowicz Szurygin (ros. Павел Иванович Шурыгин, ur. 1899 we wsi Małoje Kondelino w guberni wiackiej, zm. ?) – radziecki działacz państwowy i partyjny.
Życiorys.
W latach 1919-1923 służył w Armii Czerwonej, 1923-1930 był kolejno członkiem komitetu wykonawczego rady gminnej, przewodniczącym gminnej komisji rolniczej, sędzią placówki wiejskiej, ludowym sędzią Jarańska, pełnomocnym wiackiego gubernialnego sądu na powiat jarański i członkiem Wiackiego Sądu Okręgowego. Od 1926 należał do WKP(b), do 1930 zaocznie studiował w Moskiewskim Instytucie Radzieckiego Prawa, 1930-1933 był przewodniczącym komitetu wykonawczego rady rejonowej w Kraju Niżnonowogrodzkim, a 1933-1939 przewodniczącym Niżnonowogrodzkiego/Gorkowskiego Krajowego/Obwodowego Lespromchozu. W latach 1939-1941 był szefem Zarządu Ludowego Komisariatu Sprawiedliwości ZSRR na obwód gorkowski, 1941-1942 przewodniczącym Wojskowego Trybunału Obwodu Gorkowskiego, potem zastępcą przewodniczącego Gorkowskiej Rady Obwodowej ds. przemysłu. Do 1945 był I zastępcą przewodniczącego Komitetu Wykonawczego Gorkowskiej Rady Obwodowej, od sierpnia 1945 do października 1947 przewodniczącym Komitetu Wykonawczego Kałuskiej Rady Obwodowej, a od 3 października 1947 do 3 marca 1953 przewodniczącym Komitetu Wykonawczego Murmańskiej Rady Obwodowej. W 1953 został odznaczony Orderem Czerwonego Sztandaru Pracy.

</doc>
<doc id="3689598" url="https://pl.wikipedia.org/wiki?curid=3689598" title="BMW Open 2016">
BMW Open 2016

BMW Open 2016, właśc. BMW Open by FWU AG 2016 – tenisowy turniej ATP kategorii ATP World Tour 250 w sezonie 2016 z cyklu BMW Open rozgrywany w dniach 25 kwietnia–1 maja 2016 roku w Monachium na kortach ceglanych o puli nagród wynoszącej 520 070 euro.

</doc>
<doc id="3689601" url="https://pl.wikipedia.org/wiki?curid=3689601" title="Trzęsienie ziemi na Sumatrze (2012)">
Trzęsienie ziemi na Sumatrze (2012)



</doc>
<doc id="3689603" url="https://pl.wikipedia.org/wiki?curid=3689603" title="Komeciarz">
Komeciarz

Komeciarz – polski nieperiodyczny biuletyn o kometach wydawany od 1995 roku przez Sekcję Obserwatorów Komet Polskiego Towarzystwa Miłośników Astronomii.

</doc>
<doc id="3689605" url="https://pl.wikipedia.org/wiki?curid=3689605" title="Gerard III Wielki">
Gerard III Wielki

Gerard III Wielki (ur. ok. 1292, zm. 1 kwietnia 1340) – hrabia Holsztynu-Rendsburg od 1304, książę Szlezwika w latach 1326–1329.
Życiorys.
Gerard był najstarszym synem hrabiego Holsztynu-Rendsburg Henryka I i Heilwig, córki Wilhelma z Bronckhorstu. W 1304 r. został hrabią Holsztynu-Rendsburga po śmierci swego ojca, początkowo niepełnoletni i zastępowany w rządach przez opiekunów. W 1313 r. odnowił związki dynastyczne z książętami Szlezwika wydając swoją siostrę Adelajdę za księcia Eryka II, sam rok później ożenił się z Zofią, księżniczką z Werle. Zdołał także powiększyć swe księstwo podporządkowując sobie kolejne części rozdrobnionego Holsztynu.
Po śmierci Eryka II szlezwickiego w 1325 r. pretensje do rządów opiekuńczych w Szlezwiku (wobec niepełnoletności następcy Eryka, Waldemara V) podniósł król duński Krzysztof II. Gerard wystąpił przeciwko niemu i sprzymierzywszy się z możnymi duńskimi doprowadził do pozbawienia go tronu duńskiego i wyboru na króla młodego Waldemara szlezwickiego. Sam objął rządy opiekuńcze w jego imieniu oraz otrzymał księstwo Szlezwiku (na mocy wydanego prawa, zgodnie z którym Dania i Szlezwik nie mogły być w jednym ręku).
W 1329 r. Krzysztof II zdołał powrócić na tron duński, a ustępujący z tronu Waldemar otrzymał na powrót księstwo Szlezwiku. W zamian za odstąpienie Szlezwiku Gerard uzyskał zapewnienie dziedziczenia w Szlezwiku na wypadek bezpotomnej śmierci Waldemara, a do czasu objęcia tej sukcesji – wyspę Fionię. W 1332 r. Krzysztof II zmarł i rozpoczął się okres bezkrólewia, podczas którego faktyczne rządy w Danii sprawował Gerard i jego sprzymierzeńcy. Przeciwko Gerardowi wystąpił jednak po kilku latach najmłodszy syn Krzysztofa II, Waldemar Atterdag. 1 kwietnia 1340 r. Gerard został zamordowany w łożu przez jutlandzkich spiskowców.
Po śmierci Gerarda obdarzono go przydomkiem Wielkiego. Odznaczał się zdolnościami politycznymi i militarnymi. Położył podwaliny pod zjednoczenie Holsztynu i Szlezwika, którego dokonali jego potomkowie.
Rodzina.
Gerard w 1314 r. poślubił Zofię, córki księcia Werle Mikołaja II i królewny duńskiej Rychezy. Z małżeństwa tego pochodzili: 

</doc>
<doc id="3689608" url="https://pl.wikipedia.org/wiki?curid=3689608" title="Stomatogastryczny układ nerwowy">
Stomatogastryczny układ nerwowy

Stomatogastryczny układ nerwowy (STNS lub SNS z ang. "stomatogastric nervous system") – osobna anatomicznie część układu nerwowego odpowiedzialna za unerwienie przedniej części jelita, w szczególności otworu gębowego, aparatu gębowego, gardzieli i przełyku. Wyróżniana u niektórych grup bezkręgowców obok centralnego i peryferycznego układu nerwowego. Termin ten dotyczy przede wszystkim funkcjonalnego aspektu i nie wiadomo, czy stomatogastryczne układy nerwowe występujące u różnych grup zwierząt są sobie wzajemnie homologiczne. U poszczególnych grup zwierząt SNS ma różną morfologię i pełni rozmaite funkcje – odpowiada za przemieszczanie pokarmu, uczestniczy w trawieniu poprzez kontrolowanie gruczołów, czy przekazuje sygnały z receptorów układu pokarmowego.
Stawonogi (Arthropoda).
U stawonogów występuje złożony autonomiczny układ stomatogastryczny w postaci sieci nerwowej łączącej zwoje nerwowe ("ganglia") związane głównie z jelitem przednim. Najlepiej poznany jest u przedstawicieli dziesięcionogów (Decapoda), u których składa się z czterech zwojów – nieparzystych stomatogastrycznego i przełykowego oraz parzystych zwojów komisuralnych. Główną rolą układu jest koordynacja elementów odpowiedzialnych za rozdrabnianie i wstępną obróbkę pokarmu. Układ stomatogastryczny dziesięcionogów wykorzystywany jest m.in. w badaniach nad autonomicznymi rozrusznikami motorycznymi.
Pierścienice (Annelida).
Obrączka okołogardzielowa zarówno u wieloszczetów jak i skąposzczetów składa się z odchodzących od mózgu konektyw okołogardzielowych, które łączą zwój mózgowy z pierwszą parą zwojów brzusznego pnia nerwowego, tzw. zwojami podgardzielowymi ("subpharyngeal ganglia"), które u form zaawansowanych ewolucyjnie mogą być zlane w jeden duży zwój podgardzielowy. Od zwoju podgardzielowego odchodzą nerwy prowadzące do właściwego układu stomatogastrycznego, oplatającego przednią część jelita w postaci zdecentralizowanej sieci neuronów motorycznych. SNS jest szczególnie dobrze rozwinięty u form wyposażonych w wynicowywaną ruchliwą gardziel.
Szczękonośne (Gnathifera).
Grupa Gnathifera charakteryzuje się obecnością skomplikowanych kutykularnych szczęk w gardzieli, które są unerwione przez układ stomatogastryczny. U szczękogębych w skład SNS wchodzi nieparzysty zwój bukalny oraz para nerwowów bukalnych biegnących w kierunku mózgu. U drobnoszczękich występuje położony w tyle gardzieli zwój bukalny, nie stwierdzono jednak obecności nerwów łączących go z centralnym układem nerwowym. U wrotków SNS ma formę stosunkowo luźnego unerwienia aparatu szczękowego (mastaksu) i czuciowych receptorów rzęskowych gardzieli łączącego się zarówno z mózgiem jak i pniami nerwowymi.
Mięczaki (Mollusca).
U mięczaków układ stomatogastryczny jest związany przede wszystkim z otaczającymi otwór gębowy czuciowymi wargami, umięśnieniem gardzieli i radulą. W jego skład wchodzi różna liczba zwojów połączonych komisurami i konektywami. Dokładna anatomia różni się pomiędzy poszczególnymi gromadami.
Bruzdobrzuchy (Solenogastres)
U bruzdobrzuchów w skład SNS wchodzą dwa zwoje gębowe (bukalne) połączone z mózgiem przez konektywy bukalne i między sobą przez komisurę zamykającą obrączkę wokółgardzielową.
Tarczonogi (Caudofoveata)
W obręb SNS tarczonogów wchodzą elementy obrączek okołogardzielowej i okołoprzełykowej oraz dwa zwoje gębowe połączone komisurą.
Wielotarczowce (Polyplacophora)
U chitonów układ stomatogastryczny składa się z komisury zamykającej obrączkę wokółprzełykową oraz parzystych zwojów gębowych i podtarkowych, łączących się konektywami.
Ślimaki (Gastropoda)
Występują dwie pary zwojów w obrębie SNS – wargowe i przełykowe.
Jednotarczowce (Monoplacophora)
Położone blisko mózgu parzyste zwoje wargowe łączą się konektywami ze zwojami gębowymi, te z kolei połączone są ze sobą spoidłem gębowym.
Małże (Bivalvia)
W związku z redukcją tarki i całej głowy układ stomatogastryczny małży uległ zanikowi.
Łódkonogi (Scaphopoda)
W skład układu stomatogastrycznego wchodzi fragment obrączki okołoprzełykowej, dwie pary zwoi przełykowych oraz niewielkie zwoje związane z narządami smaku.
Głowonogi (Cephalopoda)
U łodzików parzyste zwoje gębowe łączą się konektywami ze zwojami wargowymi większymi, te z kolei łączą się komisurą wargową. Ponadto występują zwoje wargowe mniejsze połączone bezpośrednio z płatem nożnym układu nerwowego. U wyższych głowonogów zwoje układu stomatogastrycznego zlane są razem z pozostałymi zwojami nerwowymi w rozbudowany wielopłatowy mózg.
Płazińce (Platyhelminthes).
U wolnożyjących wirków występują nerwy i pojedyncze perikaria związane z otworem gębowym, gardzielą i jelitem.

</doc>
<doc id="3689609" url="https://pl.wikipedia.org/wiki?curid=3689609" title="Władimir Iwanow (ur. 1910)">
Władimir Iwanow (ur. 1910)

Władimir Nikołajewicz Iwanow (ros. Владимир Николаевич Иванов, ur. 1910 w guberni jekaterynburskiej, zm. ?) – radziecki działacz partyjny i państwowy.
Życiorys.
W 1926 ukończył Szkołę Uniwersytetu Fabryczno-Zawodowego, później technikum górnicze, a 1937 Swierdłowski Instytut Górniczy, pracował jako majster górniczy, pomocnik szefa i szef rudni, kierownik prac górniczych Gorobłagodatskiego Zarządu Rudnego w obwodzie swierdłowskim. W 1937 został kierownikiem rudni w obwodzie kirowskim, później służył w Armii Czerwonej, od 1945 należał do WKP(b), później pracował jako inżynier, zastępca głównego inżyniera i główny inżynier trustu węglowego w obwodzie swierdłowskim. W 1952 ukończył Akademię Przemysłu Węglowego, od 1952 do stycznia 1958 był szefem kombinatu węglowego "Chabarowskugol"/"Dalwostugol", od stycznia 1958 do lutego 1960 II sekretarzem Amurskiego Komitetu Obwodowego KPZR, a od lutego 1960 do 30 listopada 1965 przewodniczącym Komitetu Wykonawczego Amurskiej Rady Obwodowej. Został odznaczony dwoma Orderem Czerwonego Sztandaru Pracy.

</doc>
<doc id="3689611" url="https://pl.wikipedia.org/wiki?curid=3689611" title="Władimir Komarow (polityk)">
Władimir Komarow (polityk)

Władimir Nikołajewicz Komarow (ros. Владимир Николаевич Комаров, ur. 1911 w Ufie, zm. ?) – radziecki polityk.
Życiorys.
W latach 1926-1930 uczył się w technikum rolniczym, potem był agronomem, zootechnikiem i kierownikiem rejonowego oddziału rolnego w Baszkirskiej ASRR. Od 1941 należał do WKP(b), był I sekretarzem rejonowego komitetu WKP(b), do 1951 był zastępcą ministra gospodarki rolnej Baszkirskiej ASRR, 1951-1954 studiował w Wyższej Szkole Partyjnej przy KC WKP(b)/KPZR. Od 1954 do stycznia 1956 pracował w aparacie KC KPZR, od stycznia 1956 do lutego 1960 był przewodniczącym Komitetu Wykonawczego Amurskiej Rady Obwodowej. Był odznaczony Orderem Czerwonego Sztandaru Pracy i Orderem Znak Honoru.

</doc>
<doc id="3689613" url="https://pl.wikipedia.org/wiki?curid=3689613" title="Esmahan Baharnaz">
Esmahan Baharnaz

Esmahan Baharnaz – sułtanka z rodu Osmanów, córka Şah oraz Lütfi Paszy. Żona Mehmeda, synowa Sulejmana Wspaniałego.
Życiorys.
Esmahan urodziła się ok. 1525 roku. Wychowywała się w wielu prowincjach, takich jak: Syria, Anatolia, Karaman oraz Kastamonu. Miała siostrę Neslihan, która była ukochaną córką ich ojca. Ok. 1540 roku wyszła za mąż, za swego kuzyna, Mehmeda, syna Sulejmana Wspaniałego i Roksolany. Małżeństwo było udane (Mehmed nadał jej imię Baharnaz, co oznacza: wiosenna, wiosna). Ku ich nieszczęściu Mehmed zmarł bardzo młodo, a tuż przed jego śmiercią urodziła się ich jedyna córka Hüma. Po śmierci Mehmeda Esmahan przygarnęła matka, Şah Huban, natomiast Hümą zaopiekowała się Roksolana, traktowała ją jak własną córkę. Baharnaz zmarła prawdopodobnie ze zgryzoty lub popełniła samobójstwo ok. 1556 roku.

</doc>
<doc id="3689614" url="https://pl.wikipedia.org/wiki?curid=3689614" title="Alexander Dobrindt">
Alexander Dobrindt

Alexander Dobrindt (ur. 7 czerwca 1970 w Peißenbergu) – niemiecki polityk, działacz Unii Chrześcijańsko-Społecznej w Bawarii (CSU), deputowany do Bundestagu, minister transportu w latach 2013–2017.
Życiorys.
W 1989 ukończył szkołę średnią w Weilheim in Oberbayern, a w 1995 socjologię na Uniwersytecie Ludwika i Maksymiliana w Monachium. Zawodowo pracował jako menedżer.
W 1986 jako uczeń wstąpił do Junge Union, młodzieżówki CDU i CSU. Cztery lata później został członkiem CSU. Od 1996 do 2011 był radnym w Peißenbergu, od 1996 wybierany do rady powiatu Weilheim-Schongau. W 2009 stanął na czele powiatowych struktur CSU, zaś w latach 2009–2013 pełnił funkcję sekretarza generalnego swojego ugrupowania.
W wyborach w 2002 po raz pierwszy uzyskał mandat posła do Bundestagu. Z powodzeniem ubiegał się o reelekcję w 2005, 2009, 2013, 2017 i 2021. W grudniu 2013 dołączył do rządu Angeli Merkel jako minister transportu i infrastruktury cyfrowej.
W październiku 2017 ustąpił z funkcji ministra w związku z objęciem stanowiska przewodniczącego podgrupy CSU w Bundestagu.

</doc>
<doc id="3689615" url="https://pl.wikipedia.org/wiki?curid=3689615" title="María Antonia de Paz Figueroa">
María Antonia de Paz Figueroa

María Antonia de Paz y Figueroa (ur. 1730 w Santiago del Estero, zm. 7 marca 1799 w Buenos Aires) – argentyńska zakonnica, błogosławiona Kościoła katolickiego.
Życiorys.
María Antonia Paz y Figueroa urodziła się w 1730 roku. Była córką kapitana Francisco Solano de Paz y Figueroa i Andrei de Figueroa. Odwiedziła kościół jezuitów w którym rozpoczęła współpracę w przygotowaniu rekolekcji. W wieku 15 lat przyjęła czarną szatę jako odzież i imię María Antonia de San José. Zmarła 7 marca 1799 w swym Świętym Domu w Buenos Aires w opinii świętości. 
W 1905 rozpoczął się jej proces beatyfikacyjny, gdzie rok później zakończono go ale wybuch dwóch wojen światowych opóźnił dalszy bieg procesu i prace wznowiono w 1999. Papież Benedykt XVI w 2010 roku dokonał zatwierdzenia dekretu o heroiczności cnót Mamy Antuli a po uznaniu w 2002 za cud niewytłumaczalnego uzdrowienia z 1905. Papież Franciszek 3 marca 2016 zatwierdził dekret w tej sprawie i 27 sierpnia tego roku w miejscowości jej urodzenia odbyła się jej beatyfikacja, gdzie w imieniu papieża przewodniczył jej kard. Angelo Amato. 
Jej wspomnienie liturgiczne obchodzone jest 7 marca (dies natalis).

</doc>
<doc id="3689619" url="https://pl.wikipedia.org/wiki?curid=3689619" title="TEB BNP Paribas Istanbul Open 2016">
TEB BNP Paribas Istanbul Open 2016

TEB BNP Paribas Istanbul Open 2016 – tenisowy turniej ATP kategorii ATP World Tour 250 w sezonie 2016 z cyklu TEB BNP Paribas Istanbul Open rozgrywany w dniach 25 kwietnia–1 maja 2016 roku w Stambule na kortach ceglanych o puli nagród wynoszącej 483 080 euro.

</doc>
<doc id="3689621" url="https://pl.wikipedia.org/wiki?curid=3689621" title="Książęta dobrzyńscy">
Książęta dobrzyńscy



</doc>
<doc id="3689622" url="https://pl.wikipedia.org/wiki?curid=3689622" title="Władcy Ziemi dobrzyńskiej">
Władcy Ziemi dobrzyńskiej



</doc>
<doc id="3689625" url="https://pl.wikipedia.org/wiki?curid=3689625" title="Mistrzostwa Europy w Short Tracku 2009">
Mistrzostwa Europy w Short Tracku 2009

13. Mistrzostwa Europy w Short Tracku 2009 odbyły się we włoskim Turynie, w dniach 16-18 stycznia 2009.

</doc>
<doc id="3689626" url="https://pl.wikipedia.org/wiki?curid=3689626" title="Annegret Kramp-Karrenbauer">
Annegret Kramp-Karrenbauer

Annegret Kramp-Karrenbauer (ur. 9 sierpnia 1962 w Völklingen) – niemiecka polityk, deputowana do Bundestagu, w latach 2011–2018 premier Saary, działaczka Unii Chrześcijańsko-Demokratycznej (CDU), w 2018 jej sekretarz generalny, a w latach 2018–2021 przewodnicząca partii, od 2019 do 2021 minister obrony w rządzie federalnym.
Życiorys.
W 1982 ukończyła szkołę średnią, studiowała następnie nauki polityczne i prawo na Uniwersytecie w Trewirze i na Uniwersytecie Kraju Saary, uzyskując w 1990 magisterium. Zaangażowała się w działalność polityczną w ramach Unii Chrześcijańsko-Demokratycznej. W latach 1991–1998 była etatową działaczką partyjną odpowiedzialną za planowanie. Od 1984 do 2011 zasiadała w radzie miejskiej w Püttlingen, w latach 1989–1994 i 1999–2000 wchodząc w skład zarządu miasta. W 1998 przez kilka miesięcy sprawowała mandat posłanki do Bundestagu. Od 1999 do 2012 kierowała w Saarze regionalnymi strukturami Frauen-Union, organizacji kobiecej afiliowanej przy CDU.
Od 1999 wybierana na deputowaną do landtagu Saary. W 2003 została wiceprzewodniczącą CDU w tym kraju związkowym, a w 2011 objęła kierownictwo partii w Saarze. W 2000 po raz pierwszy weszła w skład rządu krajowego jako minister spraw wewnętrznych i sportu. W 2004 powierzono jej dodatkowo nadzór nad sprawami rodziny i kobiet. W 2007 przeszła na stanowisko ministra edukacji, rodziny, kobiet i kultury, a w 2009 została ministrem pracy, rodziny, spraw społecznych i sportu. Od 2011 do 2012 była ministrem sprawiedliwości. W międzyczasie, w sierpniu 2011, została premierem Saary, zastępując Petera Müllera. Stanowisko to utrzymała po wyborach regionalnych w marcu 2012, zawiązując tzw. wielką koalicję z Socjaldemokratyczną Partią Niemiec. Koalicję tę odnowiła po kolejnych zwycięskich dla CDU wyborach w 2017.
W lutym 2018 Angela Merkel wysunęła jej kandydaturę na funkcję nowego sekretarza generalnego CDU; w mediach decyzję tę skomentowano jako wskazanie swojego potencjalnego następcy przez urzędującą kanclerz. Annegret Kramp-Karrenbauer nowe stanowisko objęła w tym samym miesiącu, rezygnując w związku z tym z urzędu premiera Saary.
Jesienią 2018, gdy Angela Merkel ogłosiła rezygnację z kierowania partią, Annegret Kramp-Karrenbauer wystartowała w wyborach na funkcję przewodniczącego CDU. 7 grudnia została wybrana na to stanowisko, pokonując w drugiej turze głosowania Friedricha Merza. 17 lipca 2019 dołączyła do czwartego rządu Angeli Merkel, zastępując w nim Ursulę von der Leyen na stanowisku ministra obrony.
10 lutego 2020 ogłosiła, że nie będzie ubiegać się o stanowisko kanclerza Niemiec oraz zadeklarowała rezygnację z funkcji przewodniczącej CDU (pozostając na czele partii do czasu wyboru nowego lidera). Z uwagi na pandemię COVID-19 wybory jej następcy odbyły się dopiero w styczniu 2021 – nowym przewodniczącym partii został wówczas Armin Laschet. W wyborach w 2021 uzyskała mandat deputowanej do Bundestagu, z którego jednak zrezygnowała. W grudniu tegoż roku zakończyła pełnienie funkcji ministra.
Życie prywatne.
Od 1984 zamężna z inżynierem Helmutem Karrenbauerem, z którym ma troje dzieci. Jej imię i nazwisko powszechnie jest skracane m.in. w mediach do akronimu AKK.

</doc>
<doc id="3689627" url="https://pl.wikipedia.org/wiki?curid=3689627" title="Coton (Staffordshire)">
Coton (Staffordshire)



</doc>
<doc id="3689630" url="https://pl.wikipedia.org/wiki?curid=3689630" title="Coton (Milwich)">
Coton (Milwich)

Coton – przysiółek w Anglii, w Staffordshire. Leży 10,4 km od miasta Stafford, 17,1 km od miasta Stoke-on-Trent i 202,3 km od Londynu. Coton jest wspomniana w Domesday Book (1086) jako "Cote".

</doc>
<doc id="3689632" url="https://pl.wikipedia.org/wiki?curid=3689632" title="Jürgen Meyer">
Jürgen Meyer

Jürgen Meyer (ur. 26 marca 1936 w Düsseldorfie) – niemiecki polityk, prawnik i nauczyciel akademicki, poseł do Bundestagu.
Życiorys.
W 1955 ukończył szkołę średnią, następnie studiował prawo na Westfalskim Uniwersytecie Wilhelma w Münsterze oraz na Wolnym Uniwersytecie Berlina. W 1963 doktoryzował się w zakresie prawa na Uniwersytecie Eberharda Karola w Tybindze. W 1959 i 1964 zdał państwowe egzaminy prawnicze I i II stopnia. Pracował w jednym z instytutów naukowych prowadzonych przez Towarzystwo Maxa Plancka, od 1971 praktykował również jako adwokat. W 1975 habilitował się, zaś w 1981 objął stanowisko profesora na Uniwersytecie we Fryburgu, zajmując się głównie zagadnieniami z zakresu prawa karnego procesowego i kryminologii.
Zaangażował się również w działalność polityczną w ramach Socjaldemokratycznej Partii Niemiec, do której wstąpił w 1970. Od 1975 do 1983 kierował strukturami tej partii w powiecie Breisgau-Hochschwarzwald. Był radnym gminy Kirchzarten, radnym powiatowym, a w latach 1976–1980 członkiem landtagu Badenii-Wirtembergii.
W wyborach w 1990 po raz pierwszy uzyskał mandat posła do Bundestagu. Z powodzeniem ubiegał się o reelekcję w 1994 i 1998, zasiadając w niemieckim parlamencie do 2002. Jako przedstawiciel Bundestagu wchodził w skład Konwentu Europejskiego.

</doc>
<doc id="3689633" url="https://pl.wikipedia.org/wiki?curid=3689633" title="Coton (Tamworth)">
Coton (Tamworth)

Coton – osada w Anglii, w Staffordshire. Leży 2,6 km od miasta Tamworth, 31,9 km od miasta Stafford i 168,7 km od Londynu. W latach 1870–1872 miejscowość liczyła 216 mieszkańców.

</doc>
<doc id="3689636" url="https://pl.wikipedia.org/wiki?curid=3689636" title="Stanley (Staffordshire)">
Stanley (Staffordshire)

Stanley – przysiółek w Anglii, w Staffordshire. Leży 8,7 km od miasta Stoke-on-Trent, 29 km od miasta Stafford i 220,9 km od Londynu. W latach 1870–1872 miejscowość liczyła 122 mieszkańców.

</doc>
<doc id="3689637" url="https://pl.wikipedia.org/wiki?curid=3689637" title="Flora Kərimova">
Flora Kərimova

Flora Ələkbər qızı Kərimova (ur. 23 lipca 1941 w Baku) – radziecka i azerska piosenkarka i aktorka, Ludowa Artystka Azerbejdżanu.
W 1965 roku rozpoczęła naukę na Azerbejdżańskim Uniwersytecie Medycznym, który ukończyła w 1971. W latach 1972-1977 kształciła się na Azerbejdżańskiej Państwowej Akademii Muzycznej w klasie śpiewu. Jej zakres głosu to cztery oktawy.
Po raz pierwszy wystąpiła na scenie jako amatorka w 1958 roku, śpiewając po arabsku. Karierę rozpoczęła w październiku 1960 roku na scenie Azerbejdżańskiej Filharmonii Państwowej. Współpracowała z kompozytorem Eminem Sabitoğlu, który komponował specjalnie dla niej liryczne pieśni. W ciągu swojej kariery nagrała ponad 20 albumów.
W 1992 roku nadano jej tytuł Ludowej Artystki Azerbejdżanu. Jest pierwszą piosenkarką, która otrzymała ten tytuł w niepodległym Azerbejdżanie.
W latach 90. XX wieku piosenkarka aktywnie zajęła się działalnością polityczną. Była członkiem partii Musawat. W latach 1996-2000 prawie nie pojawiała się w radio i telewizji. Powróciła na estradę w 2000 roku piosenką "Əzizim". W jej repertuarze zaczęły pojawiać się utwory młodych kompozytorów.
Ma 2 dzieci.
Filmy.
W 1968 roku wystąpiła jako Züleyxa w radzieckim filmie "Qanun Naminə" na motywach powieści Süleymana Rəhimova "Mehman" w reżyserii Muxtara Dadaşova.

</doc>
<doc id="3689644" url="https://pl.wikipedia.org/wiki?curid=3689644" title="Wody głębokie jak niebo">
Wody głębokie jak niebo



</doc>
<doc id="3689645" url="https://pl.wikipedia.org/wiki?curid=3689645" title="Wody głębokie jak niebo (opowiadanie)">
Wody głębokie jak niebo (opowiadanie)

Wody głębokie jak niebo – opowiadanie fantastyczne Anny Brzezińskiej z 2004 roku, nagrodzone Nagrodą im. Janusza A. Zajdla.
Opowiadanie ukazało się po raz pierwszy w „Nowej Fantastyce” nr 11/2004 (266).
W 2005 na Polconie w Poznaniu, Anna Brzezińska otrzymała za "Wody głębokie jak niebo" Nagrodę im. Janusza A. Zajdla w kategorii najlepsze opowiadanie.
Opowiadanie było także publikowane w autorskim zbiorze opowiadań Wody głębokie jak niebo oraz w antologii Nagroda im. Janusza A. Zajdla 2005.

</doc>
<doc id="3689646" url="https://pl.wikipedia.org/wiki?curid=3689646" title="Henryk Głębocki">
Henryk Głębocki

Henryk Głębocki (ur. 1967) – polski historyk, publicysta, nauczyciel akademicki, wykładowca Uniwersytetu Jagiellońskiego.
Życiorys.
Doktorat w 1998 ("Kwestia polska w rosyjskiej myśli politycznej w latach 1856–1866"; promotor: Michał Pułaski) na Wydziale Historycznym Uniwersytetu Jagiellońskiego. Habilitacja tamże w 2013. Pracownik Zakładu Historii Europy Wschodniej Instytutu Historii Uniwersytetu Jagiellońskiego i Instytutu Pamięci Narodowej w Krakowie. Zajmuje się historią Europy Środkowej i Wschodniej XIX–XX w., zwłaszcza historią Polski i Rosji oraz historią PRL.
W nocy z 24 na 25 listopada 2017 Henryk Głębocki został zatrzymany w Moskwie przez FSB. FSB nakazała badaczowi opuszczenie Rosji w przeciągu 24 godzin, bez prawa powrotu. Historyk przebywał w Rosji od 14 listopada 2017 prowadząc kwerendę archiwalną i biblioteczną.

</doc>
<doc id="3689652" url="https://pl.wikipedia.org/wiki?curid=3689652" title="Kür Dili">
Kür Dili

Kür Dili – azerska wyspa na Morzu Kaspijskim położona 33 km na południe od Neftçali i około 150 km na południowy wschód od Baku.
Historia.
Dawniej wyspa ta była połączona ze stałym lądem wąską mierzeją. Badacz Morza Kaspijskiego za czasów Piotra I Wielkiego Fiodor Iwanowicz Sojmonow nazwał mierzeję "Kurkosa" od nazwy rzeki Kura położonej na północ od Kür Dili.
W 1911 roku postawiono tam latarnię morską, która została opuszczona w 1966 roku.
Geografia.
Kür Dili jest oddzielona od najbliższego lądu zatopioną mierzeją o długości 7,5 km, która dawniej ograniczała od wschodu zatokę Qızılağac. Uznawana jest za najbardziej wysuniętą na południe wyspę archipelagu Baku, mimo usytuowana dość daleko od reszty wysp archielagu.
Powierzchnia wyspy wynosi 43 km². Jej długość to 11,8 km, a największa szerokość wynosi 5,2 km. Wyspa rozciąga się od północnego wschodu na południowy zachód. Jest niska, z błotnistymi wzgórzami. 13 km na wschód od wyspy znajduje się niewielka skalista wysepka Kür daşı.

</doc>
<doc id="3689654" url="https://pl.wikipedia.org/wiki?curid=3689654" title="Reiner Haseloff">
Reiner Haseloff

Reiner Haseloff (ur. 19 lutego 1954 w m. Bülzig w powiecie Wittenberga) – niemiecki polityk i fizyk, minister w rządzie krajowym, a od 2011 premier Saksonii-Anhaltu.
Życiorys.
W latach 1973–1978 studiował fizykę na Uniwersytecie Technicznym w Dreźnie oraz na Uniwersytecie Humboldtów w Berlinie. Na drugiej z tych uczelni doktoryzował się w 1991. W latach 1978–1990 pracował w Wittenberdze jako badacz w instytucie naukowym zajmującym się ochroną środowiska.
W działalność polityczną zaangażował się po przemianach politycznych zapoczątkowanych w 1989, dołączając do Unii Chrześcijańsko-Demokratycznej (CDU). W latach 1990–1991 i 1999–2002 był radnym miejskim, a od 1990 do 2002 radnym powiatowym. W latach 1990–1992 pełnił funkcję zastępcy starosty powiatu Wittenberga. Następnie do 2002 kierował powiatowym urzędem pracy. W 2004 został wiceprzewodniczącym regionalnych struktur CDU, a w 2008 członkiem zarządu krajowego partii. Od maja 2002 do kwietnia 2006 pełnił obowiązki sekretarza stanu w regionalnym ministerstwie gospodarki i pracy, następnie do kwietnia 2011 stał na czele tego resortu.
Od 2011 wybierany na posła do landtagu. W kwietniu 2011 powołany na premiera Saksonii-Anhaltu w ramach tzw. wielkiej koalicji z Socjaldemokratyczną Partią Niemiec. W kwietniu 2016 wybrany na kolejną kadencję, tym razem również głosami Zielonych. W kadencji 2020–2021 przewodniczący Bundesratu. We wrześniu 2021 utworzył swój trzeci gabinet, w skład którego weszły CDU, SPD i liberałowie.

</doc>
<doc id="3689655" url="https://pl.wikipedia.org/wiki?curid=3689655" title="Henryk Stoy">
Henryk Stoy

Henryk Stoy (ur. ok. 1857, zm. 22 maja 1909 w Sanoku) – polski inżynier, budowniczy.
Życiorys.
Urodził się około 1857. Był synem Wincentego.
Wstąpił do służby państwowej Austro-Węgier w okresie zaboru austriackiego w ramach autonomii galicyjskiej. Od około 1875 był praktykantem budowniczym w oddziale technicznym C. K. Namiestnictwa, następnie od około 1876 był praktykantem budowniczym przy c. k. starostwie powiatu tarnobrzeskiego. Później był zatrudniony w oddziale budowniczym przy urzędzie c. k. starostwa powiatu sanockiego, gdzie od około 1879 był przydzielony jako praktykant budowniczy oddziału technicznego c. k. Namiestnictwa, od około 1883 pracował jako adiunkt budowniczy, od około 1889 jako inżynier. Na przełomie lat 70. i 80. XIX wieku kierował pracami przebudowy ulicy Zielonej w Sanoku (od 1883 ulica Jana III Sobieskiego), w tym w 1882 był kierownikiem budowy gmachu tamtejszego C. K. Gimnazjum. Do stycznia 1887 sporządził projekt kanalizacji miasta Sanoka. Był kierownikiem budowy kamienicy przy tej ulicy pod obecnym numerem 12. Latem 1887 kierował budową Mostu Olchowieckiego w Sanoku (po wybuchu II wojny światowej podczas kampanii wrześniowej most został wysadzony 9 września 1939 przez wycofujących się żołnierzy polskich). W tym czasie wybudował kamienicę pod obecnym adresem ul. Podgórze 2, znajdującą się u zbiegu ulic Podgórze i Jagiellońskiej. Decyzją c. k. Namiestnika w 1892 został przeniesiony z Sanoka do Brzeżan, gdzie od tego czasu sprawował analogiczne stanowisko inżyniera w oddziale budowniczym przy urzędzie c. k. starostwa powiatu brzeżańskiego, zaś od około 1896 pracował tam w charakterze nadinżyniera, a od około 1907 w charakterze starszego inżyniera. Po przeniesieniu do Brzeżan w 1892 został równolegle mianowany komisarzem nadzoru kotłów parowych dla powiatów brzeżańskiego, podhajeckiego, przemyślańskiego, rohatyńskiego.
Należał do sanockiego gniazda Polskiego Towarzystwa Gimnastycznego „Sokół” (1890, 1891). Od 1884 był członkiem zwyczajnym Towarzystwa Politechnicznego we Lwowie od 1884 do końca życia.
Był żonaty z Heleną Józefą Leokadią (ur. 1855, córka Walentego Lipińskiego z Sanoka, w 1940 deportowana na Syberię wraz z synową i wnukiem Tadeuszem Hoffem i 23 września 1940 zmarła w Minorze). Mieli dzieci: Emilię Stefanię Wiktorię (ur. 1880, żona Mariana Ludwika Hoffa, matka Tadeusza Hoffa, zm. 27 maja 1944 w Ałdanie), Filipinę (jedno z bliźniąt, ur. i zm. 1 maja 1885), Henryka Tadeusza (drugie z bliźniąt, ur. 1 maja 1885), Stefanię Jadwigę (ur. 1886), Kazimierza (1890-1980, oficer lotnictwa Wojska Polskiego). Pod koniec XIX zamieszkiwał w Sanoku w domu nr 225 rodzin Lipińskich i Beksińskich. Zmarł 22 maja 1909 w Sanoku. Został pochowany na cmentarzu w Sanoku po pogrzebie pod przewodnictwem ks. Jana Ubermana 27 maja 1909.
W latach 30. XX wieku do miasta Sambor był przypisany inny inż. Henryk Stoy.

</doc>
<doc id="3689658" url="https://pl.wikipedia.org/wiki?curid=3689658" title="2B11">
2B11



</doc>
<doc id="3689659" url="https://pl.wikipedia.org/wiki?curid=3689659" title="Heinrich Alexander Stoll">
Heinrich Alexander Stoll

Heinrich Alexander Stoll, właśc. Heinrich Joachim Friedrich Karl Hans Stoll (ur. 8 grudnia 1910 w Parchim, zm. 4 marca 1977 w Poczdamie) – wschodnioniemiecki pisarz, autor prac z zakresu historii i archeologii historycznej, a także powieści i opowiadań.
Życiorys.
Był synem urzędnika, dorastał w Meklemburgii. W latach 1929–1933 studiował protestancką teologię i historię sztuki na uniwersytetach w Erlangen i Rostocku. Po studiach pracował jako wikariusz w Perlin. Jako aktywny członek Kościoła Wyznającego otrzymał w 1935 roku zakaz publikacji i wypowiedzi. W latach 1936–1943 podróżował po Danii, Holandii, Szwajcarii i Włoszech. W Rzymie studiował archeologię i pracował jako korespondent zagranicznych gazet. W 1943 roku został powołany do służby w jednostce karnej Wehrmachtu. W połowie 1944 roku doznał poważnej kontuzji, która uczyniła go niezdatnym do służby do końca wojny.
Po zakończeniu II wojny światowej Stoll zamieszkał ponownie w Parchim. W 1945 roku został członkiem Liberalno-Demokratycznej Partii Niemiec, a w 1946 został aresztowany przez NKWD z powodu krytycznych uwag o sowieckiej władzy okupacyjnej. Przez dwa lata przebywał w obozie internowania w Neubrandenburgu. W 1949 roku ponownie aresztowany przez NKWD za rzekome szpiegostwo. W 1950 został skazany bez procesu na dziesięć lat ciężkich robót na Syberii. W 1953 roku zwolniony z więzienia w Związku Radzieckim, powrócił do Parchim. Tam pracował jako niezależny pisarz. W 1957 znów został aresztowany na okres dwóch miesięcy.
Napisał wiele popularnych prac naukowych z zakresu historii i archeologii historycznej, a także powieści i opowiadań. Pełnił też funkcję wydawcy i redaktora, zwłaszcza w edycjach germańskich i starożytnych legend. W 1963 Niemiecki Instytut Archeologiczny (DAI) przyznał mu Medal Winckelmanna, a w 1975 otrzymał artystyczno-literacką nagrodę im. Theodora Fontany.

</doc>
<doc id="3689662" url="https://pl.wikipedia.org/wiki?curid=3689662" title="Nikołaj Miedwiediew">
Nikołaj Miedwiediew



</doc>
<doc id="3689663" url="https://pl.wikipedia.org/wiki?curid=3689663" title="Aasuvälja (Türi)">
Aasuvälja (Türi)

Aasuvälja – wieś w Estonii, w prowincji Järva, w gminie Türi.

</doc>
<doc id="3689665" url="https://pl.wikipedia.org/wiki?curid=3689665" title="Lõõla">
Lõõla

Lõõla – wieś w Estonii, w prowincji Järva, w gminie Türi.

</doc>
<doc id="3689666" url="https://pl.wikipedia.org/wiki?curid=3689666" title="Piiumetsa">
Piiumetsa

Piiumetsa – wieś w Estonii, w prowincji Järva, w gminie Türi.

</doc>
<doc id="3689667" url="https://pl.wikipedia.org/wiki?curid=3689667" title="Reopalu">
Reopalu

Reopalu – wieś w Estonii, w prowincji Järva, w gminie Türi.

</doc>
<doc id="3689668" url="https://pl.wikipedia.org/wiki?curid=3689668" title="Roovere">
Roovere

Roovere – wieś w Estonii, w prowincji Järva, w gminie Türi.

</doc>
<doc id="3689669" url="https://pl.wikipedia.org/wiki?curid=3689669" title="Röa (Türi)">
Röa (Türi)

Röa – wieś w Estonii, w prowincji Järva, w gminie Türi.

</doc>
<doc id="3689670" url="https://pl.wikipedia.org/wiki?curid=3689670" title="Saueaugu">
Saueaugu

Saueaugu – wieś w Estonii, w prowincji Järva, w gminie Türi.

</doc>
<doc id="3689671" url="https://pl.wikipedia.org/wiki?curid=3689671" title="Vissuvere (Türi)">
Vissuvere (Türi)

Vissuvere – wieś w Estonii, w prowincji Järva, w gminie Türi.

</doc>
<doc id="3689672" url="https://pl.wikipedia.org/wiki?curid=3689672" title="Czyżówka (rzeka)">
Czyżówka (rzeka)



</doc>
<doc id="3689673" url="https://pl.wikipedia.org/wiki?curid=3689673" title="Väljataguse (Türi)">
Väljataguse (Türi)

Väljataguse – wieś w Estonii, w prowincji Järva, w gminie Türi.

</doc>
<doc id="3689674" url="https://pl.wikipedia.org/wiki?curid=3689674" title="Ülejõe (Türi)">
Ülejõe (Türi)

Ülejõe – wieś w Estonii, w prowincji Järva, w gminie Türi.

</doc>
<doc id="3689676" url="https://pl.wikipedia.org/wiki?curid=3689676" title="Wiaczesław Szkil">
Wiaczesław Szkil



</doc>
<doc id="3689678" url="https://pl.wikipedia.org/wiki?curid=3689678" title="Struga Gogolewska">
Struga Gogolewska

Struga Gogolewska – ciek w Polsce, w województwie pomorskim, w powiecie słupskim, w granicach gmin Dębnica Kaszubska i Potęgowo, o długości ok. 6 km, prawy dopływ Maleńca. Istotny dla regulacji stosunków wodnych na potrzeby rolnictwa. Odcinki cieku objęte są ochroną w ramach rezerwatu przyrody „Gogolewko” oraz użytku ekologicznego „Łąki nad Ciekiem Gogolewskim”. Częściowo znajduje się także w obszarze mającym znaczenie dla Wspólnoty sieci Natura 2000 oraz w otulinie Parku Krajobrazowego „Dolina Słupi”.
Położenie.
Ciek przepływa przez obszar dwóch gmin w powiecie słupskim – Dębnica Kaszubska i Potęgowo. Zgodnie z ewidencją gruntów i budynków płynie przez obręby ewidencyjne: Łupawa, Gogolewko i Gogolewo (niewielki odcinek ujściowy). W podziale kraju na regiony fizycznogeograficzne jest położony na obszarze mezoregionu Wysoczyzna Polanowska, będącego częścią makroregionu Pojezierze Zachodniopomorskie. Mezoregion ten zaliczany jest do typu wysoczyzn młodoglacjalnych w większości o charakterze gliniastym, falistym lub płaskim.
Początek bierze na północny wschód od wsi Gogolewo, na wysokości ok. 80 m n.p.m. Początkowo płynie na południowy wschód i południe, po czym ok. 1 km na południe od Gogolewka obiera kierunek zachodni i tak płynie aż do ujścia. Uchodzi prawobrzeżnie do Maleńca na południe od zabudowań Gogolewa, na wysokości ok. 64 m n.p.m.
Hydrologia.
Ciek ma długość ok. 6 km. W podziale kraju na jednolite części wód powierzchniowych zlewnia Strugi Gogolewskiej jest częścią większej jednostki o numerze RW200017472649.
Ichtiofauna.
W cieku w latach 2008-2009 stwierdzono obecność dwóch gatunków ryb – "Salmo trutta" i ciernika ("Gasterosteus aculeatus"), oraz jeden gatunek minoga – minoga strumieniowego ("Lampetra planeri"). W latach 2003-2004 notowano także ukleję pospolitą ("Alburnus alburnus"), a w latach 1998-1999 zaobserwowano dodatkowo głowacza białopłetwego ("Cottus gobio"). Tylko dwa gatunki – "Salmo trutta" i minóg strumieniowy – zachowały ciągłość obserwacji w latach 1998-2008.
Gospodarka.
Struga Gogolewska jest odbiornikiem oczyszczonych ścieków z oczyszczalni komunalnej w Gogolewie, wykorzystującej biologiczno-mechaniczny sposób usuwania nieczystości. Woda spływająca do cieku charakteryzuje się chemicznym zapotrzebowaniem na tlen rzędu 73,27% oraz biochemicznym zapotrzebowaniem na tlen – 58,56%. Zawiesina redukowana jest w 71,14%.
Właściwy w sprawach gospodarowania wodami jest Regionalny Zarząd Gospodarki Wodnej w Gdańsku. Struga Gogolewska wymieniona jest w Rozporządzeniu Rady Ministrów z dnia 17 grudnia 2002 r. w sprawie śródlądowych wód powierzchniowych lub części stanowiących własność publiczną jako istotny dla regulacji stosunków wodnych na potrzeby rolnictwa.
Ochrona.
Odcinek cieku znalazł się w granicach rezerwatu przyrody „Gogolewko”, utworzonego 7 kwietnia 2018 w celu zachowania torfowisk soligenicznych ma powierzchni 37,51 ha.
Inny fragment koryta cieku objęty jest ochroną w ramach użytku ekologicznego „Łąki nad Ciekiem Gogolewskim” o powierzchni całkowitej 23,39 ha, którego zadaniem jest ochrona przepływowych torfowisk niskich – soligenicznego z roślinnością mechowiskową, oraz fluwiogenicznego z turzycowiskiem.
Dolina Strugi Gogolewskiej, poza odcinkiem źródłowym, znalazła się również w granicach otuliny Parku Krajobrazowego „Dolina Słupi” oraz obszaru mającego znaczenie dla Wspólnoty (projektowanego specjalnego obszaru ochrony siedlisk) „Dolina Słupi” (PLH220052) w ramach sieci Natura 2000. Tę drugą formę ochrony przyrody wyznaczono w styczniu 2014 na powierzchni 6991,48 ha.

</doc>
<doc id="3689680" url="https://pl.wikipedia.org/wiki?curid=3689680" title="Zbiornik Borkowo">
Zbiornik Borkowo

Zbiornik Borkowo – zbiornik retencyjny na Kanale Kołaczkowskim (prawym dopływie Wrześnicy), zlokalizowany w Borkowie, w gminie Kołaczkowo (województwo wielkopolskie).
Zbiornik posiada wydłużony na osi wschód-zachód kształt, z niewielką odnogą od północy. Część północnego brzegu jest zalesiona, resztę otaczają użytki rolne. Posiada średnią powierzchnię od 13 do 14,9 hektara i jest największym zbiornikiem gminy Kołaczkowo. Wykorzystywany jest na potrzeby rolnictwa, a także jako prywatne łowisko. Posiada znaczny potencjał rekreacyjny, jednak nie jest on na razie wykorzystywany.
Koroną zapory przebiega droga gminna z Wrześni do Samarzewa.

</doc>
<doc id="3689689" url="https://pl.wikipedia.org/wiki?curid=3689689" title="Stachiurowate">
Stachiurowate

Stachiurowate ("Stachyuraceae" (DC.) Lindl.) – monotypowa rodzina roślin należąca do rzędu "Crossosomatales". Obejmuje jeden rodzaj – stachiurek "Stachyurus" Siebold &amp; Zucc. (1836), do którego należy 8–9 gatunków. Są to krzewy i małe drzewa rosnące na obszarze od Himalajów przez północną część półwyspu Indochińskiego, w Chinach, na wyspach Ogasawara oraz Wyspach Japońskich, po Hokkaido na północy. Rosną w zaroślach, lasach liściastych, rzadko w lasach deszczowych na rzędnych od poziomu morza do ponad 3 tys. m n.p.m. Niektóre gatunki uprawiane są jako ozdobne, zwłaszcza stachiurek wczesny z powodu efektownych, zwisających kwiatostanów rozwijających się wczesną wiosną. 
Systematyka.
Rodzina jako monotypowa wyróżniana była w różnych systemach klasyfikacyjnych, lecz przez długi czas różni autorzy sytuowali ją w różnych miejscach systemu klasyfikacyjnego. Uznawana była za blisko spokrewnioną z takimi rodzinami jak: aktinidiowate "Actinidiaceae", orszelinowate "Clethraceae", "Flacourtiaceae", oczarowate "Hamamelidaceae", herbatowate "Theaceae" i fiołkowate "Violaceae". Ostatecznie jako rodzinę siostrzaną wobec "Crossosomataceae" wskazały badania molekularne. 
Rodzina z rzędu "Crossosomatales" w obrębie kladu różowych roślin okrytonasiennych. Pozycja rodziny w kladogramie rzędu:
rodzaj: stachiurek "Stachyurus" 
Zastosowanie.
Ze względu na atrakcyjne kwitnienie wczesną wiosną szeroko rozpowszechniony w uprawie jest stachiurek wczesny. Ceniona jest też pstrolistna i silniej rosnąca odmiana 'Magpie' gatunku "Stachyurus chinensis". Z kolei "Stachyurus himalaicus" bywa uprawiany z powodu atrakcyjnego (wąskie liście), częściowo zimozielonego ulistnienia. W Polsce uprawiany bywa stachiurek wczesny i "S. chinensis".

</doc>
<doc id="3689690" url="https://pl.wikipedia.org/wiki?curid=3689690" title="Stachyuraceae">
Stachyuraceae



</doc>
<doc id="3689691" url="https://pl.wikipedia.org/wiki?curid=3689691" title="Stachiurek">
Stachiurek



</doc>
<doc id="3689692" url="https://pl.wikipedia.org/wiki?curid=3689692" title="Stachyurus">
Stachyurus



</doc>
<doc id="3689693" url="https://pl.wikipedia.org/wiki?curid=3689693" title="Sperm granuloma">
Sperm granuloma



</doc>
<doc id="3689695" url="https://pl.wikipedia.org/wiki?curid=3689695" title="Horst Plischke">
Horst Plischke

Horst Plischke (ur. 12 lipca 1939 w Braunau; zm. 19 listopada 1962 w Berlinie) – ofiara śmiertelna Muru Berlińskiego, zmarła wskutek utonięcia podczas ucieczki do Berlina Zachodniego. 
Ucieczka.
Rankiem 19 listopada 1962 r. Horst Plischke zdecydował się na ucieczkę z Poczdamu do Berlina Zachodniego. Niedaleko na północ od mostu Glienicker Brücke wskoczył do Haweli, usiłując przepłynąć rzekę wpław. Około godziny 3:30 zauważony został przez patrolujących teren żołnierzy straży granicznej, którzy niezwłocznie otworzyli ogień do uciekającego, nie zdołając go jednak trafić. Podjęta natychmiastowo akcja poszukiwawcza w rejonie nabrzeża nie przyniosła efektów. Cztery miesiące później, 16 marca 1963 r., dwóch żołnierzy patrolu wojsk granicznych natknęło się na zwłoki leżące na brzegu jeziora Jungfernsee. Przy denacie znalezione zostały dokumenty wystawione na nazwisko Horst Plischke oraz karta powołania do zasadniczej służby wojskowej w NVA. W wyniku obdukcji stwierdzono, iż Plischke utonął, nie zostając ranny, co pozwoliło również na powiązanie okoliczności śmierci z incydentem strzelania do uciekiniera w dniu 19 listopada. Jako dowód w śledztwie posłużył m.in. zatrzymany zegarek zmarłego. 
W zachodnioberlińskich doniesieniach prasowych z 19 listopada 1962 r. poinformowano o strzałach w rejonie Jungfernsee, nie wymieniając jednak jakiegokolwiek nazwiska potencjalnego uciekiniera. Śmierć tegoż pozostała nie nagłośnioną po obu stronach muru aż do momentu zjednoczenia Niemiec. Odkryte w 1994 r. dokumenty wykazały jednak, iż okoliczności śmierci Horsta Plischke wykluczają jakiekolwiek działanie osób trzecich, w związku z czym wszczęte przez prokuraturę dochodzenie rok później umorzono.

</doc>
<doc id="3689697" url="https://pl.wikipedia.org/wiki?curid=3689697" title="Mutua Madrid Open 2016 (kobiety)">
Mutua Madrid Open 2016 (kobiety)

Mutua Madrid Open 2016 – tenisowy turniej WTA kategorii WTA Premier Series rangi WTA Premier Mandatory w sezonie 2016 z cyklu Mutua Madrid Open rozgrywany w dniach 30 kwietnia–7 maja 2016 roku w Madrycie na kortach ceglanych o puli nagród wynoszącej 4 771 360 euro.

</doc>
<doc id="3689698" url="https://pl.wikipedia.org/wiki?curid=3689698" title="Rheinmetall Rh-120">
Rheinmetall Rh-120

Rheinmetall Rh-120 – gładkolufowa armata zaprojektowana i produkowana przez niemiecką firmę Rheinmetall. 
Działo zostało opracowane w odpowiedzi na radzieckie osiągnięcia w konstrukcji czołgów i rozwoju nowego opancerzenia. Produkcja rozpoczęła się w 1974 roku. Pierwsza wersja o długości 44 kalibrów (L/44) została zamontowana na niemieckim czołgu Leopard 2 i produkowana na licencji do amerykańskiego czołgu М1А1/M1A2 Abrams i innych. Amerykańska wersja, М256, wykorzystuje sprężynę powrotną zamiast układu hydraulicznego. Armata jest również produkowana na licencji do czołgów: japońskich Typ 90 (L/44), Typ 10 (L/44), koreańskich K1A1 (KM256) i Mk. IV (MG253) oraz włoskich C-1 Ariete (L/44).
W latach 90. XX w. opracowano kolejną wersję L/55, która stała się standardowa armatą niemieckich czołgów Leopard 2A6. Armatę L/55 zamontowano również testowo na 2 brytyjskich czołgach Challenger 2.
Cechy konstrukcyjne.
Działo w wersji L/44 ma kaliber 120 mm, długość 5,28 m (44 kalibrów) i waży około 3317 kg, w wersji L/55 ma również kaliber 120 mm, ale długość 6,6 m (55 kalibrów).
Żywotność armaty dla amunicji ćwiczebnej PZ 541 została określona na 1000 do 1500 strzałów.

</doc>
<doc id="3689703" url="https://pl.wikipedia.org/wiki?curid=3689703" title="Rhabditophora">
Rhabditophora

Rhabditophora – klad płazińców klasyfikowany w zależności od systemu w randze podtypu lub gromady. Obejmuje większość (ok. 25 000) współcześnie żyjących gatunków płazińców w tym większość form dawniej zaliczanych do wirków oraz wszystkie znane gatunki pasożytnicze. Cechą charakterystyczną grupy jest obecność rabditów. Przedstawiciele Rhabditophora występują w środowiskach wodnych (zarówno morskich jak i słodkowodnych) oraz lądowych.
Apomorfie.
Rhabditophora stanowią grupę zróżnicowaną anatomicznie i ekologicznie w związku z czym poszczególne linie filogenetyczne wykazują nieraz bardzo odmienne cechy budowy ciała. Tym niemniej istnieje pogląd, że dwie cechy morfologiczne stanowią autapomorfię Rhabditifora. Pierwszą z nich miałaby być obecność rabditów, pałeczkowatych ziarnistości występujących w komórkach nabłonkowych i parenchymie służących min. do obrony przed drapieżnikami. 
Ta postulowane apomorfia uległa prawdopodobnie wtórnemu uwstecznieniu u form pasożytniczych z grupy Neodermata (tasiemców i przywr), u których doszło do wykształcenia syncytialnego nabłonka zabezpieczającego przed obroną immunologiczną żywiciela i ułatwiającego wchłanianie substancji odżywczych.
Drugą postulowaną apomorfią kladu miałby być specyficzny układ cementujących gruczołów (ang. "duo-glandular system"). Gruczoły tego typu składają się z trzech rodzajów komórek - komórki gruczołowej cementującej, komórki gruczołowej uwalniającej i komórki spajającej. komórki gruczołowe uwalniają odpowiednio substancję cementującą lub rozpuszczającą przez kanaliki, które posiadają wspólne ujście uformowane przez komórkę spajającą. System ten jest bardzo wydajny i umożliwia szybkie i sprawne przyczepianie i uwalnianie się od podłoża. Formy pasożytnicze wykorzystują ten system w tkankach żywiciela.
Plezjomorfie.
Zakłada się, że szereg cech morfologicznych, takich jak główne lateralne pnie nerwowe, entolecytalne komórki jajowe, czy bruzdkowanie spiralne stanowią cechy pierwotne dla całego typu płazińców. W obrębie Rhabditofora najbardziej bazalne klady zachowały niektóre z tych cech. W toku ewolucji grupy dochodziło jednak kilkukrotnie i niezależnie do zmiany tych stanów .
Filogeneza.
Grupą siostrzaną dla Rhabditophora miałyby być Catenulida. W obrębie podtypu wyróżnia się rozmaite klady o nieustalonych rangach taksonomicznych. Aktualna filogeneza wewnątrz Rhabditophora jest oparta na analizach genów rybosomalnego DNA i cytochromu b oraz transkryptomów:

</doc>
<doc id="3689707" url="https://pl.wikipedia.org/wiki?curid=3689707" title="Otfried Reck">
Otfried Reck

Otfried Reck (ur. 14 grudnia 1944 w Berlinie; zm. 27 listopada 1962 tamże) – ofiara śmiertelna Muru Berlińskiego, zastrzelona przez funkcjonariuszy służb granicznych NRD podczas próby ucieczki do Berlina Zachodniego. 
Życiorys.
Otfried Reck przyszedł na świat jako syn krawca męskiego oraz pochodzącej z Austrii kelnerki, dorastając i wychowując się w domu na śródmiejskiej ulicy Torstraße. Dzięki zatrudnieniu matki w Operze Państwowej przy Unter den Linden miał możliwość regularnego uczęszczania na koncerty, marząc jednocześnie o karierze śpiewaka operowego. Po ukończeniu szkoły rozpoczął naukę zawodu pracownika stacji benzynowej. Po pracy spędzał chętnie swój czas na torze wrotkowym przy Invalidenstraße (gdzie później zginął) oraz w klubie młodzieżowym po przeciwległej stronie tejże ulicy. W związku z udziałem w mającej miejsce 12 września 1961 r. na Gartenstraße demonstracji, 16-letni wówczas Reck został aresztowany i pod zarzutem podżegania przeciwko państwu skazany na karę 18 miesięcy pozbawienia wolności, którą odsiadywał do sierpnia 1962 r. w zakładzie karnym w Dessau. Nie widząc po zwolnieniu jakichkolwiek perspektyw lepszego życia w NRD, Reck podjął decyzję o ucieczce na Zachód. 
Ucieczka.
W towarzystwie dwóch przyjaciół – Gerda P. oraz Michaela M. – 27 listopada 1962 r. Reck udał się do znajdującego się na terenie wyłączonego z eksploatacji dworca Berlin Nordbahnhof zakratowanego wejścia do Nord-Süd-Tunnel. Plan zakładał zmuszenie przejeżdżającego przez ów dworzec-widmo pociągu kolejki S-Bahn nr 2 przy pomocy czerwonego światła latarki do postoju oraz dalszą ucieczkę tymże na teren Berlina Zachodniego. Uciekinierzy odkryci zostali jednak przez pełniącego służbę przy tunelu funkcjonariusza Transportpolizei, który niezwłocznie wezwał posiłki. Michael M. zrezygnował z ucieczki i zniknął, krótko potem także i dwaj pozostali uciekinerzy odkryli obławę, w związku z czym zawrócili w kierunku Berlina Wschodniego, udając się na tor wrotkowy. Osaczając uciekających na terenie tegoż, dowodzący patrolem oficer strzelił do Recka, trafiając go w plecy. Trzy godziny później ranny zmarł w szpitalu. 
Za współudział w ucieczce Michael M. i Gerd P. skazani zostali na kary trzech lat pozbawienia wolności. Po zjednoczeniu Niemiec pociągnięto do odpowiedzialności strzelającego do Recka oficera, który 14 listopada 1995 r. skazany został na karę dwóch lat pozbawienia wolności w zawieszeniu. 

</doc>
<doc id="3689711" url="https://pl.wikipedia.org/wiki?curid=3689711" title="Maryla Lednicka-Szczytt">
Maryla Lednicka-Szczytt

Maryla Lednicka-Szczytt, właśc. Maria Lednicka-Szczytt (ur. 10 marca 1893 w Moskwie, zm. 25 maja 1947 w Nowym Jorku) – polska artystka rzeźbiarka
Młodość i studia.
Urodziła się 10 marca 1893 r. w Moskwie. Córka Aleksandra i Marii Lednickich. Siostra Wacława.
Naukę rzeźby rozpoczęła w Moskwie, uczęszczając na pensję Wiazemskiej. W 1912 ukończyła pensję Wereckiej w Warszawie. Następnie rzeźby uczyła się w Moskwie u W.N. Domogackiego. W 1913 wyjechała do Paryża, gdzie studiowała pod kierunkiem E.A. Bourdelle’a. Wybuch I wojny zaskoczył ją w Rosji i uniemożliwił powrót na studia do Francji. W latach 1914–17 uczyła się w Moskwie m.in. w pracowni z T.Breyerem. W 1917 wyszła za mąż za Władysława Niemirowicza-Szczytta (z linii wierzchowskiej Niemirowiczów-Szczyttów). Małżeństwo w latach 30. zakończyło się separacją.
W 1919 wyjechała ponownie do Paryża i pracowała pod kierunkiem Bourdelle’a. Od 1920 wystawiała w Salonie Jesiennym, od 1922 była jego członkiem, a od 1928 – członkiem jury. Brała udział w organizacji wystawy sztuki Młodej Polski w Musée Crillon (1922), gdzie wystawiła "Madonnę" i "Czarnego Anioła" (kolekcja Gualino w Turynie).
Okres włoski.
W 1924 w związku z przygotowywaniem własnej wystawy w Galerii Pesaro w Mediolanie przeniosła się do Włoch. Przyjaźniła się z mecenasem polskich artystów we Włoszech, finansistą, dyrektorem Banca Commerciale Italiana Józefem Toeplitzem (synem Bonawentury). Wraz z ojcem, Aleksandrem Lednickim, zamieszkała w willi Toeplitzów w Varese pod Mediolanem, w tym też czasie wykonała popiersie żony Toeplitza – aktorki Jadwigi Toeplitz-Mrozowskiej.
Pobyt we Włoszech był okresem jej rozkwitu artystycznego. Cieszyła się uznaniem krytyki i dostawała bardzo dużo zamówień, zwłaszcza portretów. W 1926 odbyła się jej druga wystawa indywidualna, a przedmowę do niej napisał malarz Carlo Cazzi. Brała udział w licznych wystawach (sztuki polskiej w Brukseli 1928, międzynarodowej wystawie w Wenecji 1928 – wystawiła "św. Franciszka" (replika w Muzeum Miejskim w Forli) i "Calendimaggio", Targach Mediolańskich 1928, w Hadze 1929). Na międzynarodowej wystawie sztuki religijnej w Padwie (1931) zdobyła złoty medal za rzeźby "Św. Franciszek" i "Czarny Anioł". Na XVIII Biennale w Wenecji w 1932 wystawiła w pawilonie polskim "Młodzieńca" i "Portret Orvietty Borromeo".
Autorka licznych posągów, rzeźb i dekoracji dla statków oraz fontann. Jedna z fontann autorstwa Maryli Lednickiej-Szczytt została ustawiona na Via Omenoni w Mediolanie, później przeniesiona do Banku Intensa.
Wykonała dla statków:
Wiele rzeźb z tego okresu twórczości znajduje się we włoskich kolekcjach prywatnych i w rezydencjach pod Mediolanem.
Okres nowojorski.
W 1933 wyjechała do Nowego Jorku. Jej indywidualne wystawy miały miejsce w Wildenstein Gallery (1934) i Julien Levy Gallery (1938). Brała też udział w wystawach w Brooklyn Museum, Institute of Modern Art (Boston), Museum of Fine Arts w Dayton (Ohio) oraz w polskim pawilonie na Wystawie Światowej w Nowym Jorku (1939–1940).
Koncentrowała się na popiersiach i sztuce religijnej. Z tego okresu pochodzą popiersia E. Roosevelt i C. Clark, "Św. Antoni Padewski" (St Brigid’s Church w Peapeck – New Jersey), "Św. Bernard" (St Bernard’s School Chapel w Gladstone), "Piotr Skarga" (Fordham University NY), "Madonna z dzieciątkiem" (Church of the Resurrection w Nowym Jorku), "Spirit of Meditation" (Newark Museum of Fine Arts, New Jersey).
Przyjaźń z Tamarą Łempicką i Adrianną Górską de Montaut.
Marylę Lednicką-Szczytt łączyła długoletnia, sięgająca 1919 r. i wystaw w Salonie Jesiennym, przyjaźń z siostrami Górskimi: Adrianną Górską de Montaut i Tamarą Łempicką. Na pocz. lat 20. Maryla Lednicka-Szczytt i Adrianna Górska wspólnie wykonały rzeźbę Matki Boskiej, znajdującą się na nagrobku rodziny Lednickich na cmentarzu Powązkowskim w Warszawie.
25 maja 1947 Maryla Lednicka-Szczytt popełniła samobójstwo w Nowym Jorku. Pochowana wraz z bratem Wacławem w Nowym Jorku.
Jej grób symboliczny znajduje się w rodzinnym grobowcu na cmentarzu Powązkowskim w Warszawie (kw. 191–I–25/26/27).
W 1950 w San Francisco wydano o niej publikację wspomnieniową.

</doc>
<doc id="3689719" url="https://pl.wikipedia.org/wiki?curid=3689719" title="Miodrag Radulović">
Miodrag Radulović

Miodrag Radulović, cyr. Миодраг Радуловић (ur. 23 października 1967 w Titogradzie) – czarnogórski piłkarz, grający na pozycji pomocnika, trener piłkarski.
Kariera piłkarska.
W 1988 rozpoczął karierę piłkarską w miejscowej drużynie FK Sutjeska Nikšić. W następnym roku został zaproszony do Budućnost Titograd. W 1991 przeszedł do FK Hajduk Kula. W 1993 został piłkarzem FK Zemun. W sezonie 1995/96 bronił barw greckiego klubu Pierikos SFK. W 1996 przeniósł się do szwedzkiego Degerfors IF, w którym zakończył karierę piłkarza w roku 1997.
Kariera trenerska.
Po zakończeniu kariery piłkarza rozpoczął pracę szkoleniowca. Od 2001 trenował kluby Zeta Golubovci i Borac Banja Luka. Od 2004 do 2005 pracował z olimpijską reprezentację Serbii i Czarnogóry, a od 2005 do 2006 z juniorską reprezentację Serbii i Czarnogóry. W sezonie 2006/07 pomagał trenować Boavista FC. Potem prowadził juniorską reprezentację Czarnogóry. W 2010 został mianowany na stanowisko głównego trenera Paxtakoru Taszkent, którym kierował do 3 maja 2010. Latem 2010 dołączył do sztabu szkoleniowego Dinama Moskwa, gdzie pracował jako asystent trenera do 21 kwietnia 2011. Potem powrócił do ojczyzny, gdzie w sezonie 2011/12 stał na czele FK Budućnost Podgorica. Od 2012 do 2013 prowadził kuwejcki Kazma SC. Latem 2013 został mianowany na stanowisko głównego trenera kazachskiego FK Atyrau, a po zakończeniu sezonu opuścił klub. 1 marca 2014 został głównym trenerem kuwejckiego Al-Jahra SC, który prowadził do 30 kwietnia 2015. 1 maja 2015 został zaproszony na stanowisko selekcjonera narodowej reprezentacji Libanu.

</doc>
<doc id="3689720" url="https://pl.wikipedia.org/wiki?curid=3689720" title="Alicja Pawlicka">
Alicja Pawlicka

Alicja Pawlicka (ur. 12 maja 1933 w Warszawie) – polska aktorka teatralna, filmowa i telewizyjna.
Życiorys.
Debiutowała 30 grudnia 1954 jako Berta w „Niemcach” Leona Kruczkowskiego w reżyserii Jerzego Rakowieckiego na scenie Teatru Nowej Warszawy.
W 1955 ukończyła studia na Wydziale Aktorskim Państwowej Wyższej Szkoły Teatralnej w Warszawie. W latach 1955–1994 była aktorką Teatru Polskiego w Warszawie.
Pracowała z wieloma reżyserami, m.in. Kazimierzem Dejmkiem i Aleksandrem Bardinim.
W 1965 wyszła za Jana Suzina, prezentera TVP.

</doc>
<doc id="3689721" url="https://pl.wikipedia.org/wiki?curid=3689721" title="Doktor Wojny">
Doktor Wojny

Doktor Wojny () – postać fikcyjna związana z brytyjskim serialem science fiction pt. "Doktor Who", w którą wcielał się aktor John Hurt. Doktor Wojny był pośrednią inkarnacją pomiędzy ósmym i dziewiątym Doktorem. Nie jest do niego przypisana liczba (tak jak w pozostałych wcieleniach) ze względu na to, że było to wcielenie, które zostało specjalnie stworzone by walczyć w Ostatniej Wielkiej Wojnie Czasu. Losy tej postaci nie pojawiły się nigdy w serialu jako ciąg odcinków, a jedynie pojawia się gościnnie w odcinkach "Imię Doktora" i "Dzień Doktora" oraz w miniodcinku "The Night of the Doctor".
Za kulisami.
Producent serialu, Steven Moffat chciał na obchody 50. rocznicy utworzenia serialu stworzyć historię w którym wystąpi kilku Doktorów, tak jak to było w poprzednich latach, m.in. w "The Three Doctors" z 1973 czy "The Five Doctors" z 1983. Początkowo na jubileuszowy odcinek pt. "Dzień Doktora" mieli powrócić David Tennant, który w latach 2005-2010 odgrywał rolę dziesiątego Doktora oraz Christopher Eccleston, który w 2005 odgrywał rolę dziewiątego Doktora. Tennant zgodził się na powrót, lecz Eccleston odmówił. Moffat postanowił wówczas stworzyć nowy wątek, w którym pomiędzy ósmą i dziewiątą inkarnacją był jeszcze jeden Doktor, który nie nazywałby siebie Doktorem i z tego powodu nie był włączony w numerację. Dodatkowo ta inkarnacja Doktora miała być ściśle związana z motywem nowej serii programu, Wojny Czasu, który po części wraz z tym odcinkiem był wycofywany z serialu.
Do roli Doktora Wojny postanowiono wybrać aktora, który byłby popularny, dlatego w zaledwie miesiąc wybrano Johna Hurta. Choć początkowo planowano by postać ta wystąpiła tylko w odcinku "Dzień Doktora", to z czasem postanowiono, że pojawi się ona także w ostatniej scenie finałowego odcinka serii siódmej, "Imię Doktora", gdzie została tylko zaprezentowana jako tajemnicza inkarnacja Doktora.
Historia postaci.
W odcinku "Imię Doktora", kiedy jedenasty Doktor i Clara przebywają wewnątrz strumienia czasowego Doktora, zauważają oni pewnego starszego mężczyznę. Clara wiedząc, że aktualnie wszystko co ją otacza jest Doktorem lub jest bezpośrednio z nim związany, pyta, kim on jest. Początkowo jedenasty Doktor próbuje odwrócić uwagę, jednak po pewnym czasie tłumaczy jej, że to jest również Doktor, jednak „on nie dotrzymał słowa”. Wówczas Doktor Wojny odpowiada, że nie miał on wyboru i zrobił to „w imię pokoju i rozsądku”, na co jedenasty Doktor odpowiada, że „nie w imię Doktora”.
Początek Doktora Wojny został przedstawiony w miniodcinku "The Night of the Doctor", kiedy to ósmy Doktor ginie w katastrofie statku kosmicznego i zostaje wskrzeszony na pewien czas przez Siostry z Karn, które wezwały go do ostatecznego zajęcia stanowiska wobec Wojny Czasu i zarazem przyłączenie się do niej. Podają one eliksir, przeznaczony do wywoływania regeneracji ratunkowej w postaci własnego wyboru. Ósmy Doktor zgada się wypić eliksir i stać się wojownikiem Wojny Czasu. Po regeneracji tym razem już Doktor Wojny wypiera się imienia „Doktor” i pierwsze słowa jakie mówi to „Nigdy więcej Doktor”.
W odcinku "Dzień Doktora", walczący przez wiele lat Doktor Wojny kradnie superbroń znaną jako „Moment” by ostatecznie zakończyć olbrzymią w skutkach Wojnę Czasu i unicestwić Daleków, a także wszystkich mieszkańców swojej rodzimej planety, Gallifrey. Okazuje się, że urządzenie to tworzy także postać (która z wyglądu jest przyszłą towarzyszką Doktora, Rose Tyler), której Doktor ma wytłumaczyć i uzasadnić wykorzystanie danej broni. Ponadto Moment wysyła także Doktora Wojny do swoich przyszłych wcieleń, dziesiątego i jedenastego Doktora, by zrozumiał on także skutki psychiczne, jakie wywoła użycie tej broni. Przebywając z dziesiątą i jedenastą inkarnacją Doktor Wojny miał okazję poznać swoją przyszłą towarzyszkę, Clarę oraz zobaczyć inwazję Zygonów oraz opracowywanie pokojowego rozwiązania danej sytuacji. Na koniec, kiedy Doktor Wojny powraca na Gallifrey, gdzie ma zniszczyć swoją rasę przybywają do niego dziesiąty i jedenasty Doktor, którzy wymyślili plan, w którym wraz z dziesięcioma pozostałymi wcieleniami oraz dwunastym Doktorem zamrożą Gallifrey w czasie i stworzą iluzję planety własnej destrukcji, co w dalszym skutku spowoduje unicestwienie Daleków. Mimo że tak się stało to ani Doktor Wojny, ani dziesiąty Doktor nie mogli zapamiętać, a jedyną inkarnacją, która zapamiętała to, że Gallifrey nie została zniszczona, a zamrożona był jedenasty Doktor.

</doc>
<doc id="3689724" url="https://pl.wikipedia.org/wiki?curid=3689724" title="Jin’ichi Kusaka">
Jin’ichi Kusaka

 – wiceadmirał Japońskiej Cesarskiej Marynarki Wojennej podczas II wojny światowej. Kuzyn admirała Ryūnosuke Kusaki.
Życiorys.
Pochodził z prefektury Ishikawa. Ukończył Akademię Cesarskiej Marynarki Wojennej (37. rocznik), zajmując 21. lokatę wśród 179. kadetów. Jako kadet służył na krążownikach „Soya” i „Chiyoda”, a po promocji na chorążego był przydzielany do załóg krążownika „Tokiwa” i pancernika „Aki”. 1 grudnia 1913 po awansie na porucznika służył na krążowniku „Asama”. Po przystąpieniu Japonii do I wojny światowej był przydzielany do załóg pancernika „Kashima” i niszczyciela „Hamakaze”, ale nie odbył na nich żadnej misji bojowej. Po zakończeniu wojny uczęszczał do Naval War College, którą ukończył w 1921 i został promowany na stopień komandora porucznika. Następnie 1 grudnia 1921 został przydzielony do załogi pancernika „Hiei” jako zastępca szefa artylerii. Za sprawą kolejnego przydziału, z 1 grudnia 1924, pełnił funkcję szefa artylerii na pancerniku „Yamashiro”. Takie samo stanowisko sprawował na pancerniku „Nagato” po awansie na komandora 1 grudnia 1926.
1 grudnia 1930 po promocji na kapitana został wysłany na roczną szkoleniową podróż służbową do USA i Europy. Po powrocie otrzymał swoją pierwszą komendę: krążownik „Kitakami”. Następnie był dowódcą pancernika „Fusō”. 1 grudnia 1936 został awansowany do stopnia kontradmirała i został komendantem Szkoły Artylerii Marynarki Wojennej. 15 listopada 1940 otrzymał awans do rangi wiceadmirała.
Na początku wojny na Pacyfiku pełnił funkcję komendanta Akademii Cesarskiej Marynarki Wojennej. 28 września 1942 objął dowództwo 11. Floty Powietrznej, stacjonującej w głównej bazie japońskiej w Rabaulu na Nowej Brytanii na południowym Pacyfiku. Podczas walk o Guadalcanal dowodzone przez niego jednostki powietrzne walczyły z alianckim Cactus Air Force o kontrolę przestrzeni powietrznej wokół Guadalcanalu. 11. Flota Powietrzna wspierała także japońskie operacje wojskowe podczas kampanii w Nowej Gwinei.
24 grudnia 1942 objął dowództwo nad wszystkimi siłami morskie z obszaru Nowej Gwinei i Wysp Salomona, które zostały połączone w celu utworzenia nowej formacji – Floty Południowo-Wschodniej. Jako jej dowódca dokonał koncentracji wokół Wyspy Salomona, Nowej Gwinei i Nowej Brytanii większości okrętów i wojsk biorących udział w walkach przeciwko atakom alianckim.
6 września 1945 jako najstarszy rangą oficer japońskich sił morskich w rejonie Rabaulu – wraz z generałem Hitoshim Imamurą, lokalnym dowódcą Cesarskiej Armii Japońskiej – poddał miasto siłom alianckim.
Zmarł 24 sierpnia 1972 w wieku 83 lat.

</doc>
<doc id="3689725" url="https://pl.wikipedia.org/wiki?curid=3689725" title="Günter Wiedenhöft">
Günter Wiedenhöft

Günter Wiedenhöft (ur. 14 lutego 1942 w Berlinie; zm. 5 grudnia lub 6 grudnia 1962 w Poczdamie) – ofiara śmiertelna Muru Berlińskiego, zmarła wskutek utonięcia podczas próby ucieczki do Berlina Zachodniego.
Życiorys.
Do szóstego roku życia Wiedenhöft dorastał w domu dziecka. Po ponownym przejściu pod opiekę matki mieszkał i wychowywał się w dzielnicy Treptow. Po ukończeniu ośmioklasowej szkoły podstawowej rozpoczął naukę zawodu elektroinstalatora. Po ukończeniu tejże podjął zatrudnienie w kształcącym go dotychczas zakładzie pracy.
11 października 1962 r. został zatrzymany w Treptow przez Volkspolizei w związku z podejrzeniem penetracji umocnień na granicy z Berlinem Zachodnim. Podczas przesłuchania przyznał się do planowania ucieczki, motywując ją niesnaskami rodzinnymi oraz perspektywą rychłego powołania do służby w NVA. W wyniku rozprawy z 27 listopada 1962 r. sąd rejonowy w Treptow zarzucił mu próbę ucieczki z NRD (tzw. Republikflucht) oraz skazał na karę ośmiu miesięcy pozbawienia wolności. W związku z przyznaniem się do winy, do momentu rozpoczęcia wykonywania kary zezwolono mu na pozostanie na wolności.
Günter Wiedenhöft podjął jednak kolejną próbę ucieczki, w celu której udał się 5 grudnia do Poczdamu. Znalazłszy się na nabrzeżu jeziora Griebnitzsee, pokonał znajdujące się tam trzy zabezpieczające teren przygraniczny umocnienia z drutu kolczastego. Pośrodku zamarzniętego jeziora znajdował się jednak kontrolowany przez straż graniczną tor wodny, mający zapobiegać ucieczkom. Około północy dwóch żołnierzy usłyszało dobiegające z jeziora odgłosy, sugerujące próbę jego sforsowania. Nie zauważywszy jednak jakiegokolwiek domniemanego uciekiniera, nawoływali tegoż do odwrotu, oddając przy tej okazji około 40 strzałów. Strzały zaalarmowały zachodnioberlińską policję, która znajdując się po drugiej stronie jeziora skojarzyła je z próbą ucieczki, nie mogąc jednak zlokalizować podejmującego się tejże. Podczas przeszukiwania brzegu jeziora należącego do terenu Berlina Wschodniego, żołnierze NRD natrafili na pozostawiony przez Wiedenhöfta płaszcz, szal oraz obcęgi.
Zwłoki Güntera Wiedenhöfta zostały znalezione przez patrol wojsk granicznych 25 marca 1963 r. nieopodal zwężenia przy dzielnicy Poczdamu Babelsberg. Przy pozbawionym ran postrzałowych zmarłym znaleziono dokumenty potwierdzające tożsamość, pozostawiony na brzegu szal i płaszcz rozpoznała także matka ofiary. Trudności sprawiło natomiast ustalenie daty śmierci, gdyż posiadany przez denata zegarek zatrzymał się o godzinie 0:14. W raportach zachodnioberlińskiej policji odnotowano, iż strzały padły 6 grudnia pomiędzy godziną 0:20 a 0:26.

</doc>
<doc id="3689727" url="https://pl.wikipedia.org/wiki?curid=3689727" title="Eozynofilowe ziarniniakowe zapalenie naczyń">
Eozynofilowe ziarniniakowe zapalenie naczyń



</doc>
<doc id="3689728" url="https://pl.wikipedia.org/wiki?curid=3689728" title="Tu będzie mój dom">
Tu będzie mój dom

Tu będzie mój dom ("A Place to Call Home") – australijski serial telewizyjny nadawany przez stację Seven Network od 28 kwietnia 2013 roku. W 2015 został przeniesiony na kanał SoHo i jest na nim nadawany do 21 października 2018 roku.
W Polsce serial jest emitowany od 1 grudnia 2015 roku przez FilmBox Premium.

</doc>
<doc id="3689732" url="https://pl.wikipedia.org/wiki?curid=3689732" title="Ring (film 1989)">
Ring (film 1989)

Ring – polski film obyczajowy z 1989 roku w reż. Andrzeja Barszczyńskiego
Opis fabuły.
Osadzony w więzieniu bokser Henryk Cichoń otrzymuje od naczelnika więzienia i prezesa lokalnego klubu sportowego propozycję stoczenia walki w zamian za zwolnienie warunkowe. Cichoń zgadza się i pomimo nie sprzyjających warunków (brak formy, wagi) podejmuje treningi. Nie ułatwiają mu ich również skomplikowane sprawy osobiste – żona Grażyna zamiast opiekować się ich dzieckiem spędza wieczory na dancingach, a kolejne kłótnie z nią stawiają ich dalszy związek pod znakiem zapytania. W pewnym momencie Henryk chce nawet zrezygnować z turnieju, ale pod presją naczelnika i prezesa trenuje dalej. W dniu turnieju, pomimo braku problemów z wagą (zalicza limit dzięki opiciu się oranżadą) i zranioną ręką, przystępuje do walki. Jego przeciwnik – Nowicki, zorientowany w całej sprawie, pozwala mu wygrać walkę przez udawany nokaut. Jednak sędziowie mają swoje własne interesy – orzekają przegraną Cichonia i dyskwalifikację za faul. Pogodzony z żoną, od której dowiaduje się również, że jest w ciąży, Cichoń powraca do więzienia, przekonany, że przegrał swoje uwolnienie. Jednak "na bramie" oczekuje na niego pisemne zwolnienie warunkowe, dostarczone jeszcze przed walką. 
Obsada aktorska.
i inni. 

</doc>
<doc id="3689738" url="https://pl.wikipedia.org/wiki?curid=3689738" title="Anna Sobolewska (działaczka społeczna)">
Anna Sobolewska (działaczka społeczna)

Anna Sobolewska z d. Kompińska (ur. 19 lipca 1933 w Brodnicy, zm. 7 marca 2022 w Dąbrówce Wielkiej) – polska działaczka społeczna, biolożka i pedagog związana z Lęborkiem. Wieloletnia aktywistka Ligi Kobiet, delegatka na VIII Nadzwyczajny Krajowy Zjazd tej organizacji w Warszawie (1981). Jedna z pionierek działalności na rzecz seniorów. Za działalność społeczną odznaczona Krzyżem Kawalerskim Orderu Odrodzenia Polski. Zwyciężczyni ponadregionalnych plebiscytów prasowych, wyróżniających osoby szczególnie zasłużone społecznie.
Życiorys.
Wykształcenie.
Skończyła Miejskie Gimnazjum i Liceum Żeńskie w Brodnicy (1950). Jest absolwentką Wydziału Biologii i Nauk o Ziemi, I stopnia, Uniwersytetu Mikołaja Kopernika w Toruniu (1953) oraz Wydziału Humanistycznego (kierunek magisterski pedagogika) Uniwersytetu Gdańskiego (1971).
Praca zawodowa.
W latach 1953–2003 była nauczycielką biologii oraz biomedycznych podstaw rozwoju i wychowania w Liceum Ogólnokształcącym nr 2 w Lęborku. Została uhonorowana przez kuratora oświaty i wychowania w Słupsku tytułem „mianowany profesor szkoły średniej” (1976).
Praca społeczna.
Od 1955 działała w Lidze Kobiet, współpracując z Walerią Fegler. Była radną Miejskiej Rady Narodowej w Lęborku (1965–1969), przewodniczącą Komitetu Osiedlowego Samorządu Mieszkańców „Południe” w Lęborku (1975–1989) oraz delegatką na Ogólnopolski Zjazd Samorządowy w Warszawie pod patronatem Rady Państwa (1977). Organizowała pomoc bytową, zdrowotną, prawną dla ludzi potrzebujących, promowała politykę aktywizacji seniorów, propagowała ogródki jordanowskie. Była przewodniczącą Zarządu Miejskiego Ligi Kobiet w Lęborku (1977–1989). Otrzymała tytuł „Honorowej Zasłużonej” Miejskiej Rady Narodowej w Lęborku (1989). W latach 1989-2020 organizatorka comiesięcznych spotkań edukacyjno-kulturalnych dla seniorów, z udziałem posłów różnych opcji politycznych, oraz wycieczek krajowych i zagranicznych dla seniorów. Przewodnicząca Stowarzyszenia Klub Demokratycznej Unii Kobiet w Lęborku, powstałego w 2001 we współpracy z posłami: Pawłem Kasprzykiem i Izabelą Jarugą-Nowacką.
Rodzina.
Rodzice: Mirosława i Edward Kompińscy, mąż Leopold Sobolewski, syn Janusz L. Sobolewski.

</doc>
<doc id="3689749" url="https://pl.wikipedia.org/wiki?curid=3689749" title="Kooraste Pikkjärv">
Kooraste Pikkjärv

Kooraste Pikkjärv (est. "Pikkjärv (Kooraste Pikkjärv)") – jezioro w Estonii, w prowincji Põlvamaa, w gminie Kanepi. Położone jest na zachód od wsi Kooraste. Ma powierzchnię 9,9 ha, linię brzegową o długości 1824 m, długość 715 m i szerokość 150 m. Otoczone jest lasem. Należy do pojezierza Kooraste (est. Kooraste järved). Sąsiaduje z jeziorami Vaaba, Lubjaahju, Liinu, Aalupi. Przepływa przez nie rzeka Pühäjõgi.

</doc>
<doc id="3689752" url="https://pl.wikipedia.org/wiki?curid=3689752" title="Vaaba">
Vaaba

Vaaba (est. "Vaaba järv") – jezioro w Estonii, w prowincji Põlvamaa, w gminie Kanepi. Położone jest na zachód od wsi Kooraste. Ma powierzchnię 3,2 ha, linię brzegową o długości 843 m, długość 290 m i szerokość 135 m. Otoczone jest lasem. Należy do pojezierza Kooraste (est. Kooraste järved). Sąsiaduje z jeziorami Hatsikõ, Aalupi, Kooraste Pikkjärv, Kooraste Suurjärv. Przepływa przez nie rzeka Pühäjõgi.

</doc>
<doc id="3689755" url="https://pl.wikipedia.org/wiki?curid=3689755" title="Hatsikõ">
Hatsikõ

Hatsikõ () – jezioro w Estonii, w prowincji Põlvamaa, w gminie Kanepi. Położone jest na zachód od wsi Kooraste. Ma powierzchnię 3,2 ha, linię brzegową o długości 463 m, długość 150 m i szerokość 120 m. Otoczone jest lasem. Należy do pojezierza Kooraste (). Sąsiaduje z jeziorami Vaaba, Aalupi, Uiakatsi, Kooraste Suurjärv. Przepływa przez nie rzeka Pühäjõgi.

</doc>
<doc id="3689756" url="https://pl.wikipedia.org/wiki?curid=3689756" title="Kwangmyŏng (stacja metra)">
Kwangmyŏng (stacja metra)

Kwangmyŏng (kor. 광명역, pol. "Światłość") – stacja linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 października 1975 r. W 1995 r. stacja została zamknięta, najprawdopodobniej ze względu na położenie w pobliżu Pałacu Kŭmsusan, który został zamieniony w mauzoleum Kim Ir Sena i, od 2011, Kim Dzong Ila. Pociągi obecnie przejeżdżają przez stację bez zatrzymania.

</doc>
<doc id="3689757" url="https://pl.wikipedia.org/wiki?curid=3689757" title="Kooraste Suurjärv">
Kooraste Suurjärv

Kooraste Suurjärv () – jezioro w Estonii, w prowincji Põlvamaa, w gminie Kanepi. Położone jest na południe od wsi Kooraste. Ma powierzchnię 42,1 ha, linię brzegową o długości 4104 m, długość 1150 m i szerokość 815 m. Otoczone jest lasem. Znajduje się na nim jedna wysepka o powierzchni 0,19 ha. Należy do pojezierza Kooraste (). Sąsiaduje z jeziorami Vaaba, Aalupi, Uiakatsi, Hatsikõ, Kooraste Linajärv, Kõvvõrjärv. Przepływa przez nie rzeka Pühäjõgi.

</doc>
<doc id="3689763" url="https://pl.wikipedia.org/wiki?curid=3689763" title="Stachiurkowate">
Stachiurkowate



</doc>
<doc id="3689764" url="https://pl.wikipedia.org/wiki?curid=3689764" title="Kristian Prestrud">
Kristian Prestrud

Kristian Prestrud (ur. 22 października 1881 w Hveberg, zm. 11 listopada 1927) – norweski oficer marynarki wojennej i polarnik, uczestnik wyprawy Amundsena na biegun południowy z lat 1910–1912.
Życiorys.
Dzieciństwo i młodość.
Urodził się 22 października 1881 roku w Hveberg, w regionie Hedmark. Ochrzczono go w styczniu 1882 roku w Grue. Jego ojciec, Christen Christiansen Prestrud, był rolnikiem i kierownikiem gorzelni w Løten. Kristian uczęszczał do szkoły w Hamar, zaś w wieku 15 lat wyruszył w morską podróż na pokładzie statku "Bark Rolf". Po dwóch latach praktyki na morzu rozpoczął studia w Akademii Morskiej w Horten. W 1902 roku został podporucznikiem, a w 1905 roku otrzymał nominację na porucznika. Po ukończeniu studiów przez kilka lat pływał na statkach handlowych.
Wyprawa na biegun południowy.
Gdy w 1909 roku Roald Amundsen poprosił kapitana Sema-Jacobsena o skonstruowanie prostej maszyny latającej, która wyniesie go na kilkaset metrów w górę celem zdobycia korzystnego punktu obserwacyjnego, Prestrud był jednym z pierwszych testerów urządzenia. Amundsen zaproponował mu wówczas uczestnictwo w ekspedycji na biegun północny. Prestrud przyjął propozycję i kolejne miesiące spędził wraz z Hjalmarem Fredrikiem Gjertsenem na kursie oceanograficznym organizowanym w Bergen przez Bjørna Hellanda-Hansena.
W sierpniu 1910 roku wypłynął wraz z 19-osobową załogą Amundsena z Norwegii. Na statku „Fram” zajmował stanowisko jednego z trzech oficerów. We wrześniu 1911 roku, na krótko przed opuszczeniem portu Kristiansand dowiedział się o prawdziwym celu wyprawy, jakim był biegun południowy. We wrześniu 1911 roku został członkiem ośmioosobowej grupy mającej na celu zdobycie bieguna południowego. Z powodu bardzo niskich temperatur ekspedycja musiała jednak zawrócić, zaś Prestrud wspólnie z Hjalmarem Johansenem został daleko w tyle za swoimi towarzyszami. Do bazy powrócił nocą, podczas zamieci śnieżniej, kilkanaście godzin po przybyciu na miejsce Amundsena. Miał odmrożone pięty. W wyniku kłótni, jaka wywiązała się później między Johansenem a Amundsenem, został odsunięty od kolejnej próby zdobycia bieguna.
Jako przełożony Johansena i Jørgena Stubberuda miał przeprowadzić eksplorację Półwyspu Edwarda VII. Z bazy wyruszył wraz z towarzyszami 8 listopada. Po kilkunastodniowej wędrówce dotarł do krawędzi Lodowca Szelfowego Rossa. 1 grudnia zlokalizował nunatak wzmiankowany już wcześniej przez Roberta Falcona Scotta. 3 grudnia zdobył szczyt i pobrał wspólnie z towarzyszami próbki skał i mchu. Przy pomocy kompasu stwierdził wówczas obecność rudy żelaza w próbkach. 9 grudnia rozpoczął podróż powrotną, zaś 16 grudnia dotarł do bazy Framheim. Prestrud, Stubberud i Johansen zostali pierwszymi ludźmi, którzy postawili stopy na Półwyspie Edwarda VII.
Po ekspedycji.
Po powrocie z ekspedycji na biegun południowy, Prestrud został dowódcą okręgu wojskowego w Kristiansand. W 1913 roku zaciągnął się na pancernik „Norge”, zaś w latach 1914–1915 służył na torpedowcu „Delfin”. W 1915 roku otrzymał stopień kapitana marynarki. Latem tego roku pracował w głównej siedzibie Admiralicji w Kristianii (dzisiejszym Oslo). W latach 1915–1916 służył na torpedowcach „Sild” w Kristiansund, „Skarv” w Farsund (1916-1917), „Ravn” w Kristiansandzie (od 1917 roku) i „Viking” w Haugesund (w 1918 roku); następnie, też w 1918 roku, podjął służbę na pancerniku „Tordenskjold”.
W latach 1919–1921 stał na czele bazy wojskowej Marviken, w Kristiansand. W roku 1921 został adiutantem króla Norwegii Haakona VII. Odbył wraz z nim podróże dyplomatyczne do Belgii i Holandii. W latach 1923–1927 był attaché wojskowym przy norweskich misjach dyplomatycznych w Paryżu i Londynie. W 1927 roku został mianowany kapitanem portu w Kristiansand. Zmarł 11 listopada 1927 roku.
Życie prywatne.
Ożenił się 22 maja 1915 roku z Randi Usterud. Ich drużbą był Thorvald Nilsen, towarzysz z podróży na biegun południowy. Miał dwoje dzieci: syna Kaare (ur. 1916) i córkę Kirsti (ur. 1919).
Odznaczenia i upamiętnienie.
Po powrocie z ekspedycji na biegun południowy został odznaczony Złotym Medalem Bieguna Południowego (), ustanowionym przez króla Haakona VII z okazji sukcesu wyprawy Amundsena. Później otrzymał także duński Order Danebroga, francuski Order Narodowy Legii Honorowej, holenderski Order Oranje-Nassau oraz belgijski Order Leopolda II.
Jego imieniem nazwano kilka form ukształtowania terenu na Antarktydzie, w tym Górę Prestruda, Zatokę Prestruda i Wybrzeże Prestruda.

</doc>
<doc id="3689765" url="https://pl.wikipedia.org/wiki?curid=3689765" title="Samhŭng">
Samhŭng

Samhŭng (kor. 삼흥역, pol. "Trzy Źródła") – stacja linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 października 1975. Mieści się obok głównego kampusu Uniwersytetu im. Kim Ir Sena. Nazwa odnosi się do trzech celów edukacji według Kim Ir Sena - wiedzy, moralności i sportu.

</doc>
<doc id="3689768" url="https://pl.wikipedia.org/wiki?curid=3689768" title="Uiakatsi">
Uiakatsi

Uiakatsi (est. "Uiakatsi järv") – jezioro w Estonii, w prowincji Põlvamaa, w gminie Kanepi. Położone jest na południe od wsi Rebaste. Ma powierzchnię 19,3 ha, linię brzegową o długości 2210 m, długość 900 m i szerokość 290 m. Należy do pojezierza Kooraste (est. Kooraste järved). Sąsiaduje z jeziorami Vaaba, Aalupi, Hatsikõ, Kooraste Suurjärv.

</doc>
<doc id="3689769" url="https://pl.wikipedia.org/wiki?curid=3689769" title="Fatma (córka Ahmeda I)">
Fatma (córka Ahmeda I)

Fatima, Fatma (ur. 1606, zm. 1670) - osmańska księżniczka, córka sułtana Ahmeda I oraz jego ulubionej żony, Kösem. Siostra sułtanów: Ibrahima I oraz Murada IV. 
Jest znana z wielu małżeństw politycznych. 
Życiorys.
Fatma urodziła się w 1606 roku w Stambule, jako córka Kösem i Ahmeda. 13 lipca 1620 roku wyszła za mąż za Kara Mustafę Paszę, małżeństwo trwało krótko, ponad 2 lata. Później Fatma wychodziła za mąż jeszcze ok. sześciu razy za:
Zmarła w 1670 roku w Stambule.

</doc>
<doc id="3689779" url="https://pl.wikipedia.org/wiki?curid=3689779" title="Jinichi Kusaka">
Jinichi Kusaka



</doc>
<doc id="3689782" url="https://pl.wikipedia.org/wiki?curid=3689782" title="Dmitrij Kriwoszein">
Dmitrij Kriwoszein

Dmitrij Aleksandrowicz Kriwoszein (ros. Дмитрий Александрович Кривошеин, ur. 1905 w Kirsanowie, zm. 1979) – radziecki działacz państwowy.
Życiorys.
Uczył się w gubernialnej szkole budownictwa radzieckiego i partyjnego w Tambowie, 1925-1926 był słuchaczem fakultetu robotniczego, 1926-1930 studiował w Leningradzkim Instytucie Rolniczym, potem pracował jako agronom w obwodzie orenburskim i główny agronom w Iwanowskim Obwodzie Przemysłowym oraz jako dyrektor sowchozu im. Armii Czerwonej. Od października 1936 do maja 1938 był aspirantem przy Azowsko-Czarnomorskim Instytucie Rolniczym, od maja 1938 do kwietnia 1939 zastępcą przewodniczącego Komitetu Wykonawczego Rostowskiej Rady Obwodowej, 1938 został członkiem WKP(b), od lutego 1939 do lutego 1943 był ludowym komisarzem sowchozów zbożowych i hodowlanych RFSRR, a 1943-1946 szefem Głównego Zarządu Sowchozów Południa Ludowego Komisariatu Sowchozów ZSRR. Od kwietnia 1946 do 10 czerwca 1949 był przewodniczącym Komitetu Wykonawczego Krymskiej Rady Obwodowej, od czerwca do listopada 1949 przewodniczącym Komitetu Wykonawczego Amurskiej Rady Obwodowej, od listopada 1949 do marca 1950 pozostawał w dyspozycji KC WKP(b), potem został dyrektorem sowchozu w obwodzie moskiewskim. Od czerwca 1953 do października 1954 był zastępcą dyrektora Instytutu Ziemniaczanego, od listopada 1954 do kwietnia 1959 dyrektorem sowchozu "Warskije" w obwodzie riazańskim, od maja 1959 do marca 1961 zastępcą dyrektora Moskiewskiego Trustu Sowchozów Hodowlanych, potem starszym agronomem wzorcowo-pokazowego gospodarstwa im. Mossowieta. W 1939 został odznaczony Orderem Lenina, a w 1945 Orderem Czerwonego Sztandaru Pracy.

</doc>
<doc id="3689783" url="https://pl.wikipedia.org/wiki?curid=3689783" title="Tetiana Ptaszkina">
Tetiana Ptaszkina

Tetiana Wołodymyriwna Ptaszkina, ukr. Тетяна Володимирівна Пташкіна (ur. 10 stycznia 1993) – ukraińska lekkoatletka specjalizująca się w trójskoku.
Brązowa medalistka młodzieżowych mistrzostw Europy w Tallinnie (2015). W tym samym roku, bez awansu do finału, startowała na światowym czempionacie w Pekinie.
Złota medalistka mistrzostw Ukrainy oraz reprezentantka kraju w drużynowych mistrzostwach Europy.
Rekordy życiowe: stadion – 14,08 (9 lipca 2015, Tallinn); hala – 13,68 (26 lutego 2016, Sumy).

</doc>
<doc id="3689785" url="https://pl.wikipedia.org/wiki?curid=3689785" title="Tetjana Ptaszkina">
Tetjana Ptaszkina



</doc>
<doc id="3689786" url="https://pl.wikipedia.org/wiki?curid=3689786" title="Tatjana Ptaszkina">
Tatjana Ptaszkina



</doc>
<doc id="3689787" url="https://pl.wikipedia.org/wiki?curid=3689787" title="Tatiana Ptaszkina">
Tatiana Ptaszkina



</doc>
<doc id="3689788" url="https://pl.wikipedia.org/wiki?curid=3689788" title="Iwan Mawrin">
Iwan Mawrin

Iwan Filippowicz Mawrin (ros. Иван Филиппович Маврин, ur. 1931 w chutorze Pronino obwodzie wołgogradzkim, zm. 13 maja 2015 w Moskwie) – radziecki działacz państwowy.
Życiorys.
Od 1954 należał do KPZR, ukończył Wołgogradzki Instytut Rolniczy i Wyższą Szkołę Partyjną przy KC KPZR, od 1965 pracował w obwodzie amurskim. Kierował Wydziałem Rolnym Amurskiego Komitetu Obwodowego KPZR, 1967-1974 był szefem obwodowego zarządu gospodarki rolnej, od 1974 do sierpnia 1984 II sekretarzem Amurskiego Komitetu Obwodowego KPZR, a od 7 sierpnia 1984 do 17 października 1989 przewodniczącym Komitetu Wykonawczego Amurskiej Rady Obwodowej. Po rozpadzie ZSRR był w Moskwie przedstawicielem administracji obwodu amurskiego przy Prezydencie i Władzach Rosji.

</doc>
<doc id="3689789" url="https://pl.wikipedia.org/wiki?curid=3689789" title="Iwan Marwin">
Iwan Marwin



</doc>
<doc id="3689790" url="https://pl.wikipedia.org/wiki?curid=3689790" title="Potok Goławiecki">
Potok Goławiecki

Potok Goławiecki – potok, lewobrzeżny dopływ Wisły o długości 9,81 km i powierzchni zlewni 37,7 km².
Potok płynie w powiecie bieruńsko-lędzińskim, w województwie śląskim.

</doc>
<doc id="3689791" url="https://pl.wikipedia.org/wiki?curid=3689791" title="Potok Bijasowicki">
Potok Bijasowicki

Potok Bijasowicki – potok, lewostronny dopływ Wisły o długości 3,47 km i powierzchni zlewni 4,66 km².
Potok płynie w Bieruniu w województwie śląskim.

</doc>
<doc id="3689794" url="https://pl.wikipedia.org/wiki?curid=3689794" title="Victor Coroller">
Victor Coroller

Victor Coroller (ur. 21 września 1997 w Rennes) – francuski lekkoatleta specjalizujący się w biegu na 400 metrów przez płotki.
Zadebiutował w 2013, zdobywając złoto olimpijskiego festiwalu młodzieży Europy. Po triumfie w europejskich eliminacjach, sięgnął po brązowy medal igrzysk olimpijskich młodzieży w Nankin. W 2015 został juniorskim mistrzem Europy.
W 2017 wystartował na młodzieżowych mistrzostwach Europy w Bydgoszczy, podczas których indywidualnie zajął 4. miejsce, a wraz z kolegami z reprezentacji sięgnął po brąz w sztafecie 4 × 400 metrów.
Zdobył srebrny medal w sztafecie 4 × 400 metrów na halowych mistrzostwach Europy w 2023 w Stambule.
Medalista mistrzostw Francji.
Rekord życiowy na 400 metrów przez płotki: 49,11 (3 lipca 2022, La Chaux-de-Fonds).

</doc>
<doc id="3689800" url="https://pl.wikipedia.org/wiki?curid=3689800" title="Iwan Cziżow">
Iwan Cziżow

Iwan Dmitrijewicz Cziżow (ros. Иван Дмитриевич Чижов, ur. 16 czerwca 1899 we wsi Skripino w guberni moskiewskiej, zm. ?) – radziecki działacz partyjny i państwowy.
Życiorys.
Od sierpnia 1918 do 1919 służył w Armii Czerwonej, 1919-1922 pracował w fabryce hamulców, 1922-1924 był przewodniczącym rady wiejskiej w guberni moskiewskiej, a od 1924 do maja 1931 ślusarzem i zastępcą dyrektora fabryki "Mospoligraf". Od 1927 należał do WKP(b), od maja 1931 do września 1933 był przewodniczącym kołchozu, zastępcą przewodniczącego rejonowej rady spółdzielni spożywców i kierownikiem rejonowego oddziału rolnego, od września 1933 do czerwca 1936 studiował na Wydziale Partyjnym Wyższej Szkoły Rolniczej im. Kaganowicza. Następnie został instruktorem i zastępcą kierownika wydziału rejonowego komitetu WKP(b) w Moskwie, następnie III sekretarzem rejonowego komitetu WKP(b), od września 1938 do 6 stycznia 1940 był p.o. przewodniczącego, a od 6 stycznia 1940 do marca 1942 przewodniczącym Komitetu Wykonawczego Amurskiej Rady Obwodowej. Od marca 1942 do października 1942 był I zastępcą przewodniczącego Komitetu Wykonawczego Chabarowskiej Rady Krajowej, od 8 grudnia 1943 do 4 sierpnia 1945 I sekretarzem Sachalińskiego Komitetu Obwodowego WKP(b), od lipca 1945 do 1946 słuchaczem Wyższej Szkoły Partyjnych Organizatorów przy KC WKP(b), a 1946-1947 II sekretarzem Komitetu Obwodowego WKP(b) Ojrotskiego Obwodu Autonomicznego. W latach 1947-1950 był zastępcą przewodniczącego Komitetu Wykonawczego Ałtajskiej Rady Obwodowej, a 1950-1951 pełnomocnikiem Rady ds. Kołchozów przy Radzie Ministrów ZSRR na obwód irkucki, 1948-1953 zaocznie studiował w Wyższej Szkole Partyjnej przy KC WKP(b), 1953-1955 był głównym inspektorem państwowym ds. handlu w Moskwie. Został odznaczony dwoma Orderami Czerwonego Sztandaru Pracy.

</doc>
<doc id="3689801" url="https://pl.wikipedia.org/wiki?curid=3689801" title="Broughton (Aylesbury Vale)">
Broughton (Aylesbury Vale)

Broughton – przysiółek (hamlet) w Anglii, w Buckinghamshire. Leży 3 km od miasta Aylesbury, 25 km od miasta Buckingham i 58 km od Londynu. Broughton jest wspomniany w Domesday Book (1086) jako "Brotone". Liczył wtedy łącznie 22 gospodarstwa, co było liczbą dość znaczną na tle innych miejsc opisanych w księdze. W 1086 panował tam William z Warenne.

</doc>
<doc id="3689804" url="https://pl.wikipedia.org/wiki?curid=3689804" title="António Nazaré Pereira">
António Nazaré Pereira

António da Silva Pinto de Nazaré Pereira (ur. 17 grudnia 1953 w Lizbonie) – portugalski agronom, nauczyciel akademicki i polityk, poseł do Zgromadzenia Republiki.
Życiorys.
W 1976 ukończył inżynierię rolnictwa na Universidade Técnica de Lisboa, następnie został absolwentem wydziału nauk i technologii Universidade Nova de Lisboa. Doktoryzował się w 1992 na UTAD. Został nauczycielem akademickim na Universidade Católica Portuguesa i na uczelni UTAD, gdzie w 1994 objął stanowisko profesorskie.
Zaangażował się w działalność polityczną w ramach Partii Socjaldemokratycznej. W latach 1999–205 przez dwie kadencje sprawował mandat posła do Zgromadzenia Republiki. Jako zastępca członka reprezentował krajowy parlament w Konwencie Europejskim. Od 2005 do 2007 pełnił funkcję wiceburmistrza miejscowości Vila Real. W 2008 został przewodniczącym rady doradczej przy Tradição e Qualidade, organizacji zajmującej się certyfikacją produktów regionalnych.

</doc>
<doc id="3689811" url="https://pl.wikipedia.org/wiki?curid=3689811" title="Lenborough">
Lenborough

Lenborough – przysiółek w Anglii, w Buckinghamshire. Leży 2,5 km od miasta Buckingham, 21,2 km od miasta Aylesbury i 80,5 km od Londynu. W latach 1870–1872 miejscowość liczyła 53 mieszkańców. Lenborough jest wspomniana w Domesday Book (1086) jako "Edingeberge"/"Ledingberge".

</doc>
<doc id="3689812" url="https://pl.wikipedia.org/wiki?curid=3689812" title="Alberto Costa (polityk)">
Alberto Costa (polityk)

Alberto Bernardes Costa (ur. 16 sierpnia 1947 w Alcobaça) – portugalski polityk, prawnik i nauczyciel akademicki, poseł do Zgromadzenia Republiki, minister administracji i spraw wewnętrznych (1995–1997) oraz minister sprawiedliwości (2005–2009).
Życiorys.
Ukończył studia prawnicze na Uniwersytecie Lizbońskim. Od 1969 prowadził działalność opozycyjną, był represjonowany przez funkcjonariuszy policji politycznej PIDE, objęto go zakazem nauczania na portugalskich uczelniach. W pierwszej połowie lat 70. wyjechał do Francji, gdzie uzyskał status uchodźcy i gdzie kształcił się w École pratique des hautes études w Paryżu. Po przemianach politycznych w 1974 podjął praktykę w zawodzie adwokata. W latach 1976–1986 pracował jednocześnie na macierzystym uniwersytecie.
W 1985 powrócił do aktywności politycznej, dołączając do Partii Socjalistycznej. W latach 1988–2011 zasiadał we władzach krajowych tego ugrupowania, w tym od 1999 do 2002 był członkiem sekretariatu krajowego. Od 1987 do 1988 był dyrektorem biura prawnego w administracji Makau. W latach 1991–2015 sprawował mandat deputowanego do Zgromadzenia Republiki VI, VII, VIII, IX, X, XI i XII kadencji. Od 1992 do 1995 pełnił funkcję wiceprzewodniczącego klubu poselskiego socjalistów, reprezentował również portugalski parlament w Konwencie Europejskim.
W latach 1995–1997 sprawował urząd ministra administracji i spraw wewnętrznych w gabinecie, którym kierował António Guterres. Następnie do 1998 był dyrektorem niewykonawczym w koncernie paliwowym Petrogal. W latach 2005–2009 zajmował stanowisko ministra sprawiedliwości w rządzie José Sócratesa.

</doc>
<doc id="3689814" url="https://pl.wikipedia.org/wiki?curid=3689814" title="Michael Swift">
Michael Swift

Michael Owen Swift (ur. 26 marca 1987 w Peterborough) – kanadyjski hokeista. Reprezentant Korei Południowej, olimpijczyk.
Kariera.
Występował w pięciu sezonach kanadyjskiej ligi juniorskiej OHL w strukturze CHL. Krótkotrwale grał także w amerykańskiej lidze CHL. Od 2008 do 2011 rozegrał trzy sezony w amerykańskich rozgrywkach AHL. Od 2011 zawodnik południowokoreańskiego klubu High1 z miasta Chuncheon, występującego w lidze azjatyckiej.
Został reprezentantem Korei Południowej. Uczestniczył w turniejach mistrzostw świata w 2014, 2015, 2016, 2017, 2018, zimowych igrzysk azjatyckich 2017.

</doc>
<doc id="3689819" url="https://pl.wikipedia.org/wiki?curid=3689819" title="Chackmore">
Chackmore

Chackmore – przysiółek w Anglii, w Buckinghamshire. Leży 2,1 km od miasta Buckingham, 25,5 km od miasta Aylesbury i 84,2 km od Londynu. W latach 1870–1872 miejscowość liczyła 238 mieszkańców.

</doc>
<doc id="3689820" url="https://pl.wikipedia.org/wiki?curid=3689820" title="Kawior ślimaczy">
Kawior ślimaczy

Kawior ślimaczy (fr. "Caviar d'escargots", wł. "Caviale di lumache", ang. "Snail caviar", znany też jako Kawior biały) – kawior ze świeżych, lub przetworzonych jaj ślimaków lądowych. Kawior ten pochodzi z kuchni francuskiej.
Przygotowanie.
W stanie naturalnym, ślimacze jaja są bezbarwne, lecz po przetworzeniu kawior może być kremowy, różowo-biały lub biały. Jaja mają na ogół od trzech do czterech milimetrów średnicy, choć niektóre jaja ślimaków mogą mierzyć od trzech do sześciu milimetrów średnicy. Surowe jaja ślimaków mają powłokę śliską, delikatną i kruchą. Czasami bywają one pasteryzowane lub konserwowane, choć pasteryzacja jaj ślimaka wedle opisów powoduje u nich matowienie, co z kolei źle wpływa na ich smak. Niektóre konserwowane jaja są przetwarzane i przetrzymywane w słoikach bez stosowania pasteryzacji. W tym przypadku używa się solanki jako środka konserwującego. Niektórzy producenci wykorzystują też aromatyzowaną solankę aby dodać smak produktowi. Smak kawioru ze ślimaków został opisany w niektórych przypadkach jako przypominający "pieczone szparagi", a innych przypadkach "pieczone grzyby". Odnotowano również, że kawior ślimaczy posiada "subtelny" smak z "nutą drewna", czy też "silnie ziemisty" smak i jest bardziej chrupiący niż ikra rybiego kawioru. Można go również podawać do zup, a także na inne sposoby.
Ślimacze jaja mogą być podawane podobnie jak inne kawiory na blinach lub tostach razem z kwaśną śmietaną, lekko skropione sokiem z cytryny i z szampanem. Nadają się także jako przekąska do wódki.
Ślimacze farmy.
Hodowla ślimaków jest określana jako helikultura i obejmuje hodowlę ślimaków lądowych specjalnie nadających się do spożycia przez ludzi. Niektóre komercyjne fermy ślimaków zbierają jaja wytwarzane przez ślimaki do słoików i sprzedają je konsumentom. Czasami ślimaki są trzymane w odpowiedniej temperaturze, oświetleniu i kontrolowanych warunkach klimatycznych, co w zamierzeniu ma zachęcić je do jak najwydajniejszej reprodukcji. Ponieważ ślimaki są obojnacze, czyli że posiadają zarówno męskie, jak i żeńskie narządy płciowe, wszystkie mogą produkować jaja. Ślimaki zazwyczaj chowają jaja w glebie po ich złożeniu. Jeden ze sposobów pozyskiwania jaj polega na umieszczeniu ślimaków w specjalnych pudełkach z glebą i piaskiem. Następnie jaja są zbierane. Wydajność produkcji ślimaczych jaj jest niewielka w porównaniu do kawioru z ikry ryb, takich jak na przykład jesiotr. Dla porównania, jeden ślimak zazwyczaj składa około cztery gramy jaj rocznie, podczas gdy jeden jesiotr potrafi znieść nawet ponad 18 kilogramów ikry.
Ceny rynkowe.
W sierpniu 1987 roku w Stanach Zjednoczonych marka Brut d'Escargot sprzedawała kawior ślimaczy po detalicznej cenie rynkowej po 40 dolarów za 28 gramów. W tym czasie, ta cena detaliczna była podobna do czarnego kawioru. W grudniu 2007 roku, pięćdziesięciogramowy słoik kawioru ze ślimaków marki "De Jaeger", produkowany w gospodarstwie w mieście Soissons we Francji, sprzedawano za 80 dolarów. We wrześniu 2014, pięćdziesięciogramowy słoik kawioru marki "Viennese Snails", produkowanego w gospodarstwie niedaleko Wiednia, sprzedawano za ponad 150 dolarów, przy czym taka ilość równa się około dwóch łyżek produktu. Niektóre gospodarstwa prowadzące hodowle ślimaków sprzedają kawior bezpośrednio do restauracji.

</doc>
<doc id="3689823" url="https://pl.wikipedia.org/wiki?curid=3689823" title="Guilherme d'Oliveira Martins">
Guilherme d'Oliveira Martins

Guilherme Valdemar Pereira d'Oliveira Martins (ur. 23 września 1952 w Lizbonie) – portugalski polityk, prawnik i urzędnik państwowy, poseł do Zgromadzenia Republiki, minister edukacji (1999–2000), minister ds. prezydium rządu (2000–2002) oraz minister finansów (2001–2002), prezes Trybunału Obrachunkowego (2005–2015).
Życiorys.
Ukończył studia prawnicze na Uniwersytecie Lizbońskim (licencjat w 1974, magisterium w 1981). W 1974 był współzałożycielem JSD, organizacji młodzieżowej Partii Socjaldemokratycznej, a w latach 1975–1976 członkiem sekretariatu krajowego PSD. Opuścił to ugrupowanie w 1979, działał w partii ASDI, a następnie dołączył do Partii Socjalistycznej.
W latach 1977–1985 pracował na macierzystej uczelni, w 1979 był szefem gabinetu politycznego ministra finansów. Pracował także jako adwokat i radca prawny. W latach 1980–1985 zasiadał w Zgromadzeniu Republiki II i III kadencji. Ponownie był członkiem portugalskiego parlamentu w okresach 1991–1999 (VI i VII kadencja) oraz 2002–2005 (IX i X kadencja).
W 1985 prezydent Mário Soares powołał go na swojego doradcę ds. politycznych, stanowisko to zajmował do 1991. Od 1995 do 1999 był sekretarzem stanu ds. edukacji, następnie pełnił obowiązki ministra edukacji (1999–2000), ministra ds. prezydium rządu (2000–2002) oraz ministra finansów (2001–2002). W latach 2005–2015 sprawował urząd prezesa Trybunału Obrachunkowego, jednocześnie od 2008 kierował komisją zajmującą się przeciwdziałaniem korupcji.
Od 2014 członek korespondent Lizbońskiej Akademii Nauk. Ponownie zajął się działalnością naukową jako wykładowca portugalskich uczelni.

</doc>
<doc id="3689824" url="https://pl.wikipedia.org/wiki?curid=3689824" title="Bishopstone (Buckinghamshire)">
Bishopstone (Buckinghamshire)

Bishopstone – przysiółek w Anglii, w Buckinghamshire. Leży 3,9 km od miasta Aylesbury, 26 km od miasta Buckingham i 59,9 km od Londynu. W latach 1870–1872 miejscowość liczyła 274 mieszkańców.

</doc>
<doc id="3689825" url="https://pl.wikipedia.org/wiki?curid=3689825" title="Motocyklowe Mistrzostwa Świata 1959">
Motocyklowe Mistrzostwa Świata 1959

Motocyklowe Mistrzostwa Świata 1959 – jedenasty sezon motocyklowych mistrzostw świata.

</doc>
<doc id="3689830" url="https://pl.wikipedia.org/wiki?curid=3689830" title="Kalendarium historii Kazachstanu">
Kalendarium historii Kazachstanu

Kalendarium historii Kazachstanu – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń z historii Kazachstanu.

</doc>
<doc id="3689832" url="https://pl.wikipedia.org/wiki?curid=3689832" title="Yidiel Contreras">
Yidiel Contreras

Yidiel Islay Contreras García (ur. 27 listopada 1992 w Cienfuegos) – hiszpański lekkoatleta kubańskiego pochodzenia specjalizujący się w sprinterskich biegach przez płotki.
Półfinalista mistrzostw świata w Pekinie (2015) oraz halowego czempionatu globu w Portland (2016). W 2016 zajął także 7. miejsce na mistrzostwach Europy w Amsterdamie oraz osiągnął półfinał igrzysk olimpijskich w Rio de Janeiro.
Złoty medalista mistrzostw Hiszpanii oraz reprezentant kraju w drużynowym czempionacie Europy.

</doc>
<doc id="3689834" url="https://pl.wikipedia.org/wiki?curid=3689834" title="One (album zespołu Vivat)">
One (album zespołu Vivat)

One – piąty album zespołu Vivat, który ukazał się nakładem firmy fonograficznej Green Star 18 kwietnia 2016. Znalazło się na nim 21 premierowych utworów. Wszystkie utwory skomponowali i napisali wspólnie członkowie grupy: Grzegorz Rydzewski i Robert Kudryś. Album promuje 5 teledysków, które można oglądać przede wszystkim na antenie stacji Polo TV :

</doc>
<doc id="3689835" url="https://pl.wikipedia.org/wiki?curid=3689835" title="Grupa kołowa">
Grupa kołowa



</doc>
<doc id="3689839" url="https://pl.wikipedia.org/wiki?curid=3689839" title="Vademecum historyka starożytnej Grecji i Rzymu">
Vademecum historyka starożytnej Grecji i Rzymu

Vademecum historyka starożytnej Grecji i Rzymu – specjalistyczne kompendium, będące oryginalnym pomysłem polskich badaczy antyku pod redakcją Ewy Wipszyckiej.
Treść.
Idea powstania sięga drugiej połowy lat 70., kiedy zaczęto prace nad 1 tomem (pierwsze wydanie 1979; 4 wydania do 1985 roku). W pierwszym tomie ujęto takie zagadnienia jak: źródłoznawstwo antyczne; historiografia antyczna; krytyka tekstu; epigrafika; papirologia; numizmatyka, chronologia; listy władców; metrologia. W 1986 ukazał się tom 2. W 1999 ukazał się 3 tom poświęcony wyłącznie źródłom dotyczącym późnego antyku. Ostatnie wydanie gruntownie zmienione i uzupełnione ukazało się w 2001 roku.

</doc>
<doc id="3689841" url="https://pl.wikipedia.org/wiki?curid=3689841" title="Siositina Hakeai">
Siositina Hakeai

Siositina Hakeai (ur. 1 marca 1994 w Otahuhu) – nowozelandzka lekkoatletka specjalizująca się w rzucie dyskiem.
Brązowa medalistka mistrzostw Oceanii juniorów młodszych (2010). Czwarta zawodniczka juniorskich mistrzostw świata w Barcelonie (2012). Dwa lata później zajęła 4. miejsce na igrzyskach Wspólnoty Narodów w Glasgow. W 2015 zdobyła złoto czempionatu Oceanii oraz odpadła w eliminacjach podczas mistrzostw świata w Pekinie.
Złota medalistka mistrzostw Nowej Zelandii.
Rekord życiowy: 59,81 (23 kwietnia 2015, Chula Vista).

</doc>
<doc id="3689843" url="https://pl.wikipedia.org/wiki?curid=3689843" title="Sositina Hakeai">
Sositina Hakeai



</doc>
<doc id="3689845" url="https://pl.wikipedia.org/wiki?curid=3689845" title="Tommi Paavola">
Tommi Paavola

 
Tommi Björn Paavola (ur. 9 grudnia 1965 w Helsinkach) – fiński piłkarz występujący na pozycji pomocnika. Trener piłkarski.
Kariera klubowa.
Paavola karierę rozpoczynał w sezonie 1982 w trzecioligowym zespole Ponnistus. W 1986 roku przeszedł do pierwszoligowego Turun Palloseura i w sezonie 1986 wywalczył z nim wicemistrzostwo Finlandii. W 1988 roku przeniósł się do HJK Helsinki, z którym w sezonie 1988 zdobył mistrzostwo Finlandii. Po tym sukcesie odszedł do Haki, gdzie spędził sezon 1989.
Pod koniec 1989 roku Paavola został graczem niemieckiego drugoligowca, KSV Hessen Kassel. W 2. Bundeslidze zadebiutował 11 listopada 1989 w wygranym 1:0 meczu z Fortuną Kolonia. W sezonie 1989/1990 zajął z zespołem 17. miejsce w 2. Bundeslidze i spadł do Oberligi. Wówczas jednak odszedł z klubu.
Został zawodnikiem belgijskiego KSC Lokeren. Występował tam w sezonie 1990/1991. W jego trakcie, na początku 1991 roku wrócił jednak do Haki. Jednak jeszcze w tym samym roku przeszedł do niemieckiego 1. FSV Mainz 05, grającego w 2. Bundeslidze. W jego barwach zadebiutował 27 października 1991 w zremisowanym 2:2 spotkaniu z Rot-Weiß Erfurt, w którym strzelił także gola. W Mainz grał do końca sezonu 1991/1992.
Potem Paavola ponownie trafił do KSC Lokeren. Występował tam przez kilka miesięcy, a potem przeniósł się do fińskiego zespołu FinnPa. Następnie, w sezonie 1993/1994 grał we francuskim trzecioligowcu, FC Lorient. Potem ponownie występował w FinnPa. Grał też w Ponnistusie, szkockim Ayr United, PK-35, FC Jokerit, Tampere United, FC KooTeePee, KäPie oraz w Pallohonce. Wraz z Jokeritem w sezonie 1999 zdobył Puchar Finlandii.
Kariera reprezentacyjna.
W reprezentacji Finlandii Paavola zadebiutował 8 lutego 1989 w przegranym 0:2 towarzyskim meczu z Algierią. 10 listopada 1993 w wygranym 3:1 pojedynku eliminacji Mistrzostw Świata 1994 z Izraelem strzelił swojego jedynego gola w kadrze. W latach 1989–1994 w drużynie narodowej rozegrał 19 spotkań.

</doc>
<doc id="3689846" url="https://pl.wikipedia.org/wiki?curid=3689846" title="Paweł Floreński">
Paweł Floreński



</doc>
<doc id="3689849" url="https://pl.wikipedia.org/wiki?curid=3689849" title="Wyśniona">
Wyśniona

Wyśniona – trzeci album grupy zespołu Extazy, wydany 23 marca 2016 nakładem Green Star. Znajduje się na nim 10 utworów oraz 4 remiksy. Za utwór "Moje kochanie" grupa Extazy otrzymała nagrodę Grand Prix na XX Ogólnopolskim Festiwalu Muzyki Tanecznej – Ostróda 2015. Płytę promuje aż 7 teledysków:

</doc>
<doc id="3689851" url="https://pl.wikipedia.org/wiki?curid=3689851" title="Mühlkreisbahn">
Mühlkreisbahn

Mühlkreisbahn – lokalna, jednotorowa, niezelektryfikowana linia kolejowa, leżąca w kraju związkowym Górna Austria, łącząca dworzec Linz Urfahr w Linzu z miejscowością Aigen-Schlägl, w której to znajduje się stacja końcowa tej linii.
Tabor.
W roku 1888 do obsługi linii zakupiono pięć lokomotyw parowych, wyprodukowanych przez firmę „Krauss”, nazwanych kolejno „UHRFAHR”, „AIGEN”, „LINZ”, „NEUFELDEN” i „ROHRBACH” od nazw miejscowości znajdujących się na szlaku linii. Po wcieleniu linii do c.k. Kolei Państwowych przemianowano lokomotywy na serię „94” i oznaczono kolejno jako 94.61-65, a począwszy od roku 1905 jako serię 494. W latach 90. dwudziestego wieku do obsługi pociągów pasażerskich używano lokomotyw serii 2043, pociągi pasażerskie prowadzone są przy użyciu szynobusów serii 5047, a począwszy od roku 2005 również dwuczłonowymi jednostkami serii 5022 (wersja Siemens Desiro dla kolei austriackich)
Linzer Verbindungsbahn.
Do linii Mühlkreisbahn zalicza się również łącznik kolejowy pomiędzy stacją Linz Urfahr oraz stacją rozrządową Linz Vbf, dzięki czemu możliwa jest bezpośrednia komunikacja z kolejami Westbahn (Austria). długości 9,4 km, biegnący w całości na terenie miasta. Początkowo tory biegną wzdłuż ulicy Reindlstraße, następnie skręcają na południe, krzyżują się z torami tramwajowymi i biegną dalej przez Eisenbahnbrücke (niem. „most kolejowy”). Most ten jest współużytkowany przez ruch kolejowy i samochodowy, przy czym w czasie przejazdu pociągu jest on zamykany dla ruchu samochodowego. W dni robocze przez łącznik przejeżdżają średnio dwa pociągi towarowe.

</doc>
<doc id="3689853" url="https://pl.wikipedia.org/wiki?curid=3689853" title="Jerzy Rapf (inżynier)">
Jerzy Rapf (inżynier)

Jerzy Rapf, właściwie Jan Jerzy Rapf (ur. 25 lutego 1846 w Sanoku, zm. 1904 w Czerniowcach) – polski inżynier.
Życiorys.
Urodził się jako Jan Jerzy Rapf urodził się 25 lutego 1846. Był synem Jerzego (zm. 1874, lekarz) i Józefy (1909-1891, nauczycielka). Jego rodzice pochodzili z okolic Wiednia, w 1832 z polecenia cesarza Franciszka I zostali przesiedleni wspólnie z 10 innymi rodzinami niemieckim do Sanoka w celu germanizacji, która trwała do 1848. Rapfowie otrzymali dom przy sanockim rynku. Został ochrzczony w Sanoku 5 marca 1846, a rodzicami chrzestnymi byli Michał Fiałkiewicz (ówczesny burmistrz miasta) z żoną Julia.
Jego rodzeństwem byli: Natalia Franciszka Julia (ur. 1833), Karolina Georgia wzgl. Georgia (ur., zm. 1837), Henryka Marianna Anna (1838-1839), Karol Telesfor Gaspar (1840-1866, oficer armii austriackiej, poległ w bitwie pod Sadową), Józefa (ur. 1841, żona Kostiantyna Tomaszczuka), August Erazm (ur. 1842), Leontyna Anna Julia (ur. 1844, żona urzędnika skarbowego Konratowicza, matka c. k. nadporucznika Alfreda Konratowicza i Karoliny, żony Włodzimierza Bańkowskiego), Julia Anna Marianna (1845-1919, żona Joachima, działacza polskiej konspiracji niepodległościowej, burmistrza Jarosławia i matka Wołodymyra Starosolskiego, ukraińskiego działacza społecznego i politycznego oraz Jadwigi, która została żoną Witolda Litwiniszyna), Maria Alojza (1847-1852), Edmund Piotr (ur. 1849, zarządca pocztowy, zm. 1902, mąż sopranistki Wilhelminy Veith, ojciec Wilhelma, Stefana - porucznika inżyniera geodety, mierniczego przysięgłego 1885-1973 i Janiny - żony Józefa Tomasika), Franciszek Józef (1851-1855), Kornel Rajmund (1854-1857). Potomstwo Rapfów spędzało czas w majątku Wełdyczów w Bełchówce.
Ukończył szkołę realną z egzaminem dojrzałości. Od 1862 do 1867 studiował na Akademii Technicznej we Lwowie (późniejsza Politechnika Lwowska). Był słuchaczem politechniki w czeskiej Pradze. Wstąpił do służby państwowej Austro-Węgier w okresie zaboru austriackiego. Pracował przy budowie kolei galicyjskiej do 1873. Od 1873 do 1875 zatrudniony przy generalnym inspektorze kolei państwowej w Wiedniu. Po 1875 był inżynierem rządu krajowego, a później jako inżynier dyrektorem urzędu budownictwa miejskiego w Czerniowcach.
Publikował rozprawy techniczne. Pod koniec lat 90. XIX wieku był dyrektorem urzędu budownictwa w Czerniowcach. Otrzymał tytuł starszego radcy budownictwa. Był członkiem i działaczem Towarzystwa Polskiego Bratniej Pomocy oraz Czytelni Polskiego w Czerniowcach.
Zmarł na początku sierpnia 1904. Został pochowany na cmentarzu starym w Czerniowcach.
Jego żona pochodziła z rodziny Baranowskich, z którą miał synów z wykształcenia prawników: Tadeusza i Jana wzgl. Izydora (ur. 1885, dyplomata).

</doc>
<doc id="3689854" url="https://pl.wikipedia.org/wiki?curid=3689854" title="Jerzy Rapf">
Jerzy Rapf



</doc>
<doc id="3689857" url="https://pl.wikipedia.org/wiki?curid=3689857" title="Christian Stuani">
Christian Stuani



</doc>
<doc id="3689859" url="https://pl.wikipedia.org/wiki?curid=3689859" title="Kościół św. Józefa Oblubieńca w Jaworzynie Śląskiej">
Kościół św. Józefa Oblubieńca w Jaworzynie Śląskiej

Kościół świętego Józefa Oblubieńca – rzymskokatolicki kościół parafialny należący do dekanatu Żarów diecezji świdnickiej.
Prace budowlane rozpoczęto w październiku 1896 roku pod kierunkiem Augustyna Grimwalda ze Świdnicy. We wrześniu 1897 roku budowa została zakończona. W tym samym roku, świątynię uroczyście konsekrował kardynał Georg Kopp. W 1897 roku rozpoczęto prowadzenie ksiąg parafialnych. Część kosztów prac budowlanych została pokryta przez arcybiskupa wrocławskiego, reszta została sfinansowana z ofiar miejscowych wiernych, zarówno w formie pieniędzy jak i siły roboczej.
Kościół reprezentuje styl neogotycki. Został wzniesiony z czerwonej nieotynkowanej cegły, jednonawowy, z węższym prezbiterium, nakryty dachem dwuspadowym, od strony południowej jest umieszczona wieża na planie kwadratu zwieńczona sześciobocznym ostrosłupowym hełmem. Na hełmie znajduje się pozłacana przez złotnika Reisse ze Świdnicy kula oraz krzyż wykonany przez mistrza ślusarskiego Hempela. Do wyposażenia świątyni należą wykonany w 1897 roku, drewniany neogotycki ołtarz główny, posiadający malowane elementy snycerskie, drewniana ambona oraz prospekt organowy i trzy witraże znajdujące się w oknach ściany wschodniej.

</doc>
<doc id="3689866" url="https://pl.wikipedia.org/wiki?curid=3689866" title="Mecz Gwiazd PLKK 2005">
Mecz Gwiazd PLKK 2005

Mecz Gwiazd – Lotos Gdynia – Gwiazdy TBL 2005 – towarzyski mecz koszykówki rozegrany 18 grudnia 2005 roku w Gdyni. W spotkaniu wzięły udział zawodniczki mistrza Polski – Lotosu Gdynia oraz gwiazd Torell Basket Ligi.
W spotkaniu zabrakło powołanej do drużyny gwiazd Kary Brown-Braxton z Wisły Kraków. Jej miejsce zajęła klubowa koleżanka – Iva Perovanović.
W przerwie spotkania odbył się konkurs rzutów wolnych z udziałem VIP-ów. Drużyna Lecha Wałęsy, w składzie Paweł Olechnowicz, Wojciech Szczurek i Robert Korzeniowski pokonała 10:7 zespół Kazimierza Marcinkiewicza. Widzowie obejrzeli także występ grupy tanecznej LOTOS Jantar z Elbląga, brązowego medalisty Mistrzostw Świata Formacji Standardowych.

</doc>
<doc id="3689868" url="https://pl.wikipedia.org/wiki?curid=3689868" title="Simpson (Anglia)">
Simpson (Anglia)

Simpson lub Sympson – osada w Anglii, w Buckinghamshire, w dystrykcie (unitary authority) Milton Keynes. Leży 18,8 km od miasta Buckingham, 23,3 km od miasta Aylesbury i 70,7 km od Londynu. W 1931 roku civil parish liczyła 702 mieszkańców. Simpson jest wspomniana w Domesday Book (1086) jako "Sevinestone"/"Siuuinestone".
Etymologia.
Nazwa miejscowości na przestrzeni wieków:

</doc>
<doc id="3689870" url="https://pl.wikipedia.org/wiki?curid=3689870" title="Sympson">
Sympson



</doc>
<doc id="3689877" url="https://pl.wikipedia.org/wiki?curid=3689877" title="Socket 563">
Socket 563

Socket 563 – gniazdo procesora typu micro PGA pod procesory o niskim poborze mocy (16 W i 25 W TDP) – procesory Athlon XP-M (modele 8 i 10). Gniazdo to zazwyczaj można znaleźć w laptopach które wymagają małej mocy obliczeniowej.
Istnieją też płyty główne do komputerów stacjonarnych wyposażone w Socket 563 – (M863G Ver3).

</doc>
<doc id="3689880" url="https://pl.wikipedia.org/wiki?curid=3689880" title="Jesse Barfield">
Jesse Barfield

Jesse Lee Barfield (ur. 29 października 1960) – amerykański baseballista, który występował na pozycji prawozapolowego.
Wybrany w czerwcu 1977 w dziewiątej rundzie draftu przez Toronto Blue Jays, w Major League Baseball zadebiutował 3 września 1981 w meczu przeciwko Chicago White Sox, w którym zaliczył RBI single. Rok później w głosowaniu do nagrody AL Rookie of the Year zajął 8. miejsce. W 1986 zagrał w Meczu Gwiazd i zdobył najwięcej home runów w MLB (40). Ponadto po raz pierwszy otrzymał Złotą Rękawicę i Silver Slugger Award.
W kwietniu 1989 przeszedł do New York Yankees za Ala Leitera. W sezonie 1993 grał w Yomiuri Giants z NPB, w którym zakończył karierę zawodniczą

</doc>
<doc id="3689881" url="https://pl.wikipedia.org/wiki?curid=3689881" title="Tomasz Lewandowski (pieśniarz)">
Tomasz Lewandowski (pieśniarz)

Tomasz (Tomek) Lewandowski () – polski pieśniarz, gitarzysta, autor i wykonawca ballad i utworów z gatunku piosenki turystycznej i poetyckiej (m.in. „Jaka jesteś”, „Zima”, „Ciepłe kluchy", „Serce”, „Sięgnij po mnie”).
W przeszłości związany ze sceną studencką oraz z krakowskim kabaretem Piwnica pod Baranami. Wraz z Piotrem Woźniakiem i Szymonem Zychowiczem współtworzył zespół-projekt Trio Trzech Bardów.
Sceniczne związany również z takimi muzykami, jak Aleksandra Królik, Dorota Kopa, Leszek Szewczuga, Robert Szewczuga, Marcin Kędzior, Przemysław Mrówka, Radosław Michalik, Jarosław Nadstawny, Sławomir Semperski, Krzysztof Maciejowski, Ryszard Balcer, Maciej Dombrowski, Mirosław Worek, Kamil Barański, Roman Ziobro, Andrzej Stargaczyński, Łukasz Kowalewski. Autorem tekstów większości piosenek artysty jest Mirosław Bochenek.
Uczestnik i juror festiwali i przeglądów piosenki takich jak: Ogólnopolski Studencki Przegląd Piosenki Turystycznej Yapa w Łodzi, Ogólnopolski Przegląd Piosenki Poetyckiej w Oleśnie (od 1999 kierownik artystyczny), Turystyczny Przegląd Piosenki Studenckiej Danielka, Ogólnopolski Turystyczny Przegląd Piosenki Studenckiej Bazuna, Ogólnopolski Festiwal Piosenki Poetyckiej, Turystycznej Piostur Gorol Song, Ogólnopolska Turystyczna Giełda Piosenki Studenckiej w Szklarskiej Porębie i inne.
Dyskografia oficjalna: "Miniony czas" (1992, Agencja SDM), "Na przekór" (1995, Agencja SDM), "Na sprzedaż" (2002, Dalmafon). Inne wydawnictwa: "Koncert", "Z wyrazami dobrej nadziei".

</doc>
<doc id="3689884" url="https://pl.wikipedia.org/wiki?curid=3689884" title="Beaconsfield (ujednoznacznienie)">
Beaconsfield (ujednoznacznienie)



</doc>
<doc id="3689885" url="https://pl.wikipedia.org/wiki?curid=3689885" title="Ben Rothwell">
Ben Rothwell

Ben Rothwell (ur. 17 października 1981 w Kenoshe) – amerykański zawodnik mieszanych sztuk walki (MMA). Aktualnie zawodnik Ultimate Fighting Championship
Kariera MMA.
W 2001 zadebiutował w MMA. W sumie do końca roku stoczył sześć pojedynków, przegrywając jeden, z Timem Sylvią. W latach 2002-2006 walczył na lokalnych galach i turniejach zdobywając mistrzostwo USMMA wagi ciężkiej oraz pokonywał m.in. Travisa Fultona. 
W 2006 związał się z International Fight League, gdzie występował w niej w drużynie Quad Cities Silverbacks, prowadzonej przez Pata Mileticha. Przez prawie dwa lata stoczył tam dziewięć zwycięskich pojedynków, pokonując takich zawodników jak Krzysztof Soszyński (dwukrotnie), Roy Nelson czy Ricco Rodriguez, nie przegrywając żadnego. W tym czasie wygrał dwukrotnie mistrzostwo IFL z Silverbacks (2006 i 2007). 
19 lipca 2008 stoczył przegrany pojedynek z Białorusinem Andrejem Arłouskim na gali Affliction: Banned, który przerwał jego passę trzynastu zwycięskich pojedynków z rzędu. W 2009 podpisał kontrakt z Ultimate Fighting Championship, a w debiucie dla niej 29 października tego samego roku przegrał przez TKO z Cainem Velasquezem. W latach 2010-2013 przeplatał wygrane pojedynki (nad Gilbertem Yvelem) i Brendanem Schaubem) porażkami (z Markiem Huntem oraz Gabrielem Gonzagą). 
Od 31 sierpnia 2013 do 30 stycznia 2016 zanotował serię czterech zwycięskich pojedynków w UFC, pokonując kolejno: Brandona Verę, Alistaira Overeema, Matta Mitrione i Josha Barnetta, umacniając się tym samym w ścisłej czołówce wagi ciężkiej w organizacji. Świetną passę przerwała punktowa porażka z byłym mistrzem Junior dos Santosem na pierwszej w historii gali UFC w Holandii.

</doc>
<doc id="3689891" url="https://pl.wikipedia.org/wiki?curid=3689891" title="Elise Malmberg">
Elise Malmberg

Elise Malmberg (ur. 13 lipca 1995) – szwedzka lekkoatletka specjalizująca się w biegach sprinterskich i płotkarskich.
Na początku kariery uprawiała wieloboje lekkoatletyczne – w 2011 zajęła 5. miejsce w siedmioboju podczas mistrzostw świata juniorów młodszych w Lille Metropole.
W 2013 zajęła 6. miejsce w finale konkursu skoku w dal na juniorskich mistrzostwach Europy w Rieti, a rok później, startując na mistrzostwach świata juniorów, uplasowała się na ósmej pozycji. Odpadła w eliminacjach biegu na 400 metrów podczas halowych mistrzostw Europy (2015). W tym samym roku została młodzieżową mistrzynią Starego Kontynentu na dystansie 400 metrów przez płotki oraz osiągnęła półfinał mistrzostw świata w Pekinie.
Złota medalistka mistrzostw Szwecji (także w skoku w dal) oraz reprezentantka kraju na drużynowych mistrzostwach Europy i w meczach międzypaństwowych.
Rekord życiowy w biegu na 400 metrów przez płotki: 55,88 (12 lipca 2015, Tallinn).

</doc>
<doc id="3689894" url="https://pl.wikipedia.org/wiki?curid=3689894" title="Alprenolol">
Alprenolol

Alprenolol () – wielofunkcyjny organiczny związek chemiczny, lek stosowany w leczeniu nadciśnienia tętniczego, choroby niedokrwiennej serca oraz zaburzeń rytmu serca, o działaniu blokującym receptory adrenergiczne β1 oraz β2.
Mechanizm działania.
Alprenolol jest lekiem β-adrenolitycznym o działaniu na receptory adrenergiczne β1 i β2 z wewnętrzną aktywnością sympatykomimetyczną. Alprenolol jest również antagonistą receptorów serotoninowych (5-HT 1A).
Zastosowanie.
W 2016 roku alprenolol nie był dopuszczony do obrotu w Polsce.
Działania niepożądane.
Alprenolol może powodować następujące działania niepożądane:

</doc>
<doc id="3689898" url="https://pl.wikipedia.org/wiki?curid=3689898" title="Kanguroszczur szerokolicy">
Kanguroszczur szerokolicy

Kanguroszczur szerokolicy ("Potorous platyops") – gatunek ssaka z rodziny kanguroszczurowatych (Potoroidae), który zamieszkiwał Australię.
Zasięg występowania.
Pierwsze okazy tego gatunku zostały złapane w 1839 roku przez brytyjskiego zoologa Johna Goulda, zaś opisane przez niego w 1844 roku, ale nawet wówczas kanguroszczur szerokolicy był rzadki. Współczesne okazy znane są z południowo-zachodniej Australii, ale skamieniałe szczątki znaleziono również w przybrzeżnej Australii Zachodniej od okolic Albany na północ przez Wheatbelt przynajmniej do okolic Geraldton i od Półwyspu Eyrego oraz na Wyspie Kangura w Australii Południowej. Ostatnie żywe okazy odłowiono w 1875 roku i przypuszcza się, że wyginięcie nastąpiło przed 1900 rokiem, prawdopodobnie z powodu wprowadzonych drapieżników i zmian w reżimie pożarów buszu.
Taksonomia.
Gatunek po raz pierwszy naukowo opisał w angielski przyrodnik John Gould nadając mu nazwę "Hypsiprymnus platyops". Jako miejsce typowe odłowu Holotypu Gould wskazał Walyema Swamps (tj. jezioro Walyormouring) w Australii Zachodniej, w Australii.
Gatunek monotypowy.
Morfologia.
Długość ciała (bez ogona) 24,3–34 cm, długość ogona 18,3–19 cm; brak danych dotyczących masy ciała. Sierść na grzbiecie miał koloru popielatego, a białą na podbrzuszu. Torbacz ten był podobny z kształtu do dużego szczura. Uszy miał małe i zaokrąglone, a pysk dość krótki, natomiast policzki wyraźnie spuchnięte.
Ekologia.
Zwyczaje kanguroszczura szerokolicego są niemal całkowicie nieznane. Wiadomo jednak, że wyraźnie unikał żyznych, zalesionych obszarów, które zamieszkują spokrewnione z nim gatunki; kanguroszczur długonogi ("P. longipes") i kanguroszczur myszaty ("P. tridactylus"). 

</doc>
<doc id="3689899" url="https://pl.wikipedia.org/wiki?curid=3689899" title="Fiodor Gusiew">
Fiodor Gusiew



</doc>
<doc id="3689907" url="https://pl.wikipedia.org/wiki?curid=3689907" title="Tadeusz Bronisław Wasylewicz">
Tadeusz Bronisław Wasylewicz

Tadeusz Bronisław Wasylewicz (ur. 21 kwietnia 1892 w Sanoku, zm. ?) – polski inżynier, urzędnik.
Życiorys.
Urodził się 21 kwietnia 1892 w Sanoku.. Był synem Tadeusza (urzędnik pocztowy w Sanoku) i Joanny z domu Burczyk. Miał sześcioro rodzeństwa, wśród nich m.in.: Matylda (1871–1953), Zygmunt (ur. 1879), Mieczysław Jan (1881–1963), Jadwiga Wanda (ur. 1888, zm. przed 1890. Został ochrzczony 3 września 1898, a jego rodzicami chrzestnymi byli Magdalena Gaweł (żona Jana) i ks. Jan Trznadel.
Od 1909 studiował na Wydziale Inżynierii Politechniki Lwowskiej, gdzie w 1914 uzyskał absolutorium i zmierzał do przygotowania pracy dyplomowej. Po wybuchu I wojny światowej został powołany do C. K. Armii. Od 1915 skierowany do służby administracyjno-technicznej na stanowisko zastępcy kierownika oddziału technicznego przy komendzie obwodowej w Busku, które pełnił do końca wojny w 1918. W tym czasie odpowiadał za budowę i utrzymanie dróg na obszarze powiatu powiatu stopnickiego. Formalnie w rezerwie piechoty został mianowany chorążym z dniem 1 maja 1915, a w maju 1917 awansowany na porucznika z dniem 1 stycznia 1916. Do 1918 posiadał przydział do 30 batalionu strzelców polowych. Przed 1917 został odznaczony złotym Krzyżem Zasługi Cywilnej na wstążce Medalu Waleczności.
Po odzyskaniu przez Polskę niepodległości został urzędnikiem państwowym. Pracował w zarządzie drogowym powiatu stopnickiego. Wówczas ukończona została budowa drogi na odcinku Pacanów – Szczucin. Podczas wojny polsko-bolszewickiej wstąpił do Grupy Operacyjnej „Obrona Warszawy”. W Wojsku Polskim został awansowany na stopień porucznika rezerwy piechoty ze starszeństwem z dniem 1 czerwca 1919. W 1921 został zwolniony do rezerwy. W pierwszej połowie lat 20. był oficerem rezerwowym 49 pułku piechoty w Kołomyi. Późnej został zweryfikowany na liście starszeństwie oficerów pospolitego ruszenia piechoty. W 1934 jako rezerwy był przydzielony do Oficerskiej Kadry Okręgowej nr VI jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Kołomyja.
W pierwszych latach II Rzeczypospolitej pracował w prywatnych firmach budowlanych. W 1924 otrzymał dyplom ukończenia studiów. W 1925 wstąpił do służby państwowej. Został wówczas referentem ds. architektoniczno-budowlanych w Państwowym Zarządzie Drogowym w Kołomyi. W 1928 został naczelnikiem Wydziału Technicznego w magistracie miasta Kołomyja i sprawował to stanowisko w kolejnych latach. W listopadzie 1932 został wybrany radnym miejskim w Kołomyi i zasiadł w Komisji Przedsiębiorstw Komunalnych zostając jej sekretarzem. W 1936 został członkiem zarządu Przyjaciół Związku Strzeleckiego w Nadwórnej.
19 lipca 1930 w kościele parafialnym w Kołomyi poślubił Janinę Kazimierę Borysławską.

</doc>
<doc id="3689908" url="https://pl.wikipedia.org/wiki?curid=3689908" title="Alejandro Muñoz-Alonso">
Alejandro Muñoz-Alonso

Alejandro Muñoz-Alonso y Ledo (ur. 11 stycznia 1934 w Salamance, zm. 24 stycznia 2016 w Madrycie) – hiszpański polityk, prawnik, socjolog i nauczyciel akademicki, deputowany i senator.
Życiorys.
Absolwent prawa i nauk politycznych, studiował na Uniwersytecie w Salamance i na Uniwersytecie Complutense w Madrycie. Pracował i kształcił się w zakresie socjologii w Instituto de Estudios Políticos, rządowej agencji zajmującej się badaniami społecznymi. Pracował jako nauczyciel akademicki, był profesorem na macierzystej uczelni w Madrycie, a później także na Universidad CEU San Pablo. W latach 70. zatrudniony w administracji publicznej, został m.in. dyrektorem Instituto de Opinión Pública, ośrodka badania opinii publicznej. Autor publikacji naukowych, współpracował z magazynem „Cambio 16” i dziennikiem „ABC”.
Pod koniec lat 80. zaangażował się w działalność polityczną. W latach 1989–2000 z ramienia Partii Ludowej zasiadał w Kongresie Deputowanych IV, V i VI kadencji. W latach 1993–1996 był członkiem krajowego komitetu wykonawczego ludowców. Od 2000 do 2015 wchodził w skład hiszpańskiego Senatu.

</doc>
<doc id="3689909" url="https://pl.wikipedia.org/wiki?curid=3689909" title="NFkB">
NFkB



</doc>
<doc id="3689910" url="https://pl.wikipedia.org/wiki?curid=3689910" title="Linzer Eisenbahnbrücke">
Linzer Eisenbahnbrücke

Linzer Eisenbahnbrücke – most kolejowo-drogowy, jeden z trzech mostów na Dunaju znajdujących się w obrębie miasta Linz w Austrii. Stanowi część łącznika kolejowego pomiędzy kolejami Mühlkreisbahn oraz Westbahn (Austria). Pomimo nazwy ('Eisenbahnbrücke' to po niemiecku dosłownie "most kolejowy"), most obsługuje zarówno ruch samochodowy jaki kolejowy. Na czas przejazdu pociągów ruch samochodów na moście jest zatrzymywany.
Latem 2016 roku most został rozebrany i zostanie zastąpiony nowym mostem. Nowy most, którego zakończenie budowy zaplanowano na jesień 2020 roku, będzie miał oddzielne pasy ruchu tramwajowego i samochodowego.
Historia.
Budowa mostu trwała od 1897 do 1900 roku i kosztowała 1,2 miliona koron. Most został oficjalnie otwarty 14 listopada 1900 roku. Most przetrwał drugą wojnę światową w nienaruszonym stanie. Po wojnie został objęty ochroną konserwatora zabytków w roku 1994, spod której został wykluczony w roku 2013 ze względu na zły stan techniczny oraz wysoki koszt niezbędnych napraw.

</doc>
<doc id="3689911" url="https://pl.wikipedia.org/wiki?curid=3689911" title="Vítor Ribeiro">
Vítor Ribeiro

Vítor Ribeiro (ur. 24 lutego 1979 w Rio de Janeiro) – brazylijski zawodnik mieszanych sztuk walki (MMA) oraz brazylijskiego jiu jitsu (czarny pas, V dan) w latach 2001–2010. Były mistrz Shooto (2003), Cage Rage (2005) oraz brązowy medalista Mistrzostw Świata ADCC z 2003.
Kariera sportowa.
Ribeiro jest utytułowanym grapplerem. Zostawał m.in. trzykrotnym Mistrzem Świata organizacji CBJJ w brazylijskim jiu-jitsu w dywizji czarnych pasów (1999, 2000, 2001). W 2003 zajął 3. miejsce na V Mistrzostwach Świata ADCC w kat. 77 kg.
Kariera MMA.
W 2001 zadebiutował w MMA pokonując przed czasem Charliego Kohlera. W latach 2002–2004 walczył głównie w Japonii, na galach Shooto, gdzie pokonywał Tatsuyę Kawajiriego czy Joachim Hansen (w walce o tytuł mistrza Shooto). Pas mistrzowski stracił w rewanżu z Kawajirim, 14 grudnia 2004. W 2005 związał się z brytyjską organizacją Cage Rage. W swoim drugim pojedynku dla organizacji odebrał pas wagi lekkiej Brazylijczykowi Jeanowi Silvie, wygrywając z nim przez poddanie (duszenie trójkątne rękami). Tytuł bronił dwukrotnie, poddając obu pretendentów (Abdula Mohameda i Daisuke Nakamurę). 
W 2007 wrócił do Japonii wiążąc się z HERO'S i biorąc udział w turnieju wagi średniej, gdzie ostatecznie doszedł do półfinału, w którym przegrał przez nokaut z późniejszym zwycięzcą całego turnieju Gesiasem Cavalcante. W latach 2009-2010 walczył dla DREAM oraz Strikeforce, gdzie przegrywał m.in. z Shin'yą Aokim. Przegrana z Justin Wilcoxem na gali Strikeforce, 19 listopada 2010 była jego ostatnią w karierze, lecz dopiero w 2013 oficjalnie zakończył karierę zawodniczą.
Osiągnięcia.
Mieszane sztuki walki:
Grappling / Submission fighting:

</doc>
<doc id="3689913" url="https://pl.wikipedia.org/wiki?curid=3689913" title="Matthew Centrowitz Jr.">
Matthew Centrowitz Jr.



</doc>
<doc id="3689914" url="https://pl.wikipedia.org/wiki?curid=3689914" title="Robert Suski">
Robert Suski

Robert Suski (ur. 11 października 1973 w Warszawie) – polski historyk, badacz dziejów antyku.
Życiorys.
Absolwent historii Uniwersytetu Warszawskiego (1997). Doktorat obronił w 2005 roku w Instytucie Historii Uniwersytetu Warszawskiego (promotor: Ewa Wipszycka). Habilitacja w 2015 na Uniwersytecie w Białymstoku. Zajmuje się historią późnego cesarstwa rzymskiego - zwłaszcza kryzysem III wieku. Pracownik Zakładu Historii Starożytnej Instytutu Historii Uniwersytetu w Białymstoku.

</doc>
<doc id="3689917" url="https://pl.wikipedia.org/wiki?curid=3689917" title="Zespół Szkół Agrotechniczno - Ekonomicznych w Weryni">
Zespół Szkół Agrotechniczno - Ekonomicznych w Weryni



</doc>
<doc id="3689920" url="https://pl.wikipedia.org/wiki?curid=3689920" title="Saunderton">
Saunderton

Saunderton – wieś w Anglii, w Buckinghamshire, w dystrykcie ("unitary authority") Buckinghamshire, w civil parish Bledlow-cum-Saunderton. Leży 12,2 km od miasta Aylesbury, 33,6 km od miasta Buckingham i 57 km od Londynu. W 1931 roku civil parish liczyła 454 mieszkańców. Saunderton jest wspomniana w Domesday Book (1086) jako "Santesdo(u)ne".
Etymologia.
Nazwa miejscowości na przestrzeni wieków:

</doc>
<doc id="3689921" url="https://pl.wikipedia.org/wiki?curid=3689921" title="Richard Wetz">
Richard Wetz

Richard Wetz (ur. 26 lutego 1875 w Gliwicach, zm. 16 stycznia 1935 w Erfurcie) – niemiecki kompozytor, dyrygent i teoretyk muzyki okresu romantyzmu, najbardziej znany ze swoich trzech symfonii. Jego muzyka miała późnoromantyczny charakter i opiera się na tradycjach XIX wieku.
Życiorys.
1875–1906: Młodość.
Richard Wetz urodził się w kupieckiej rodzinie w Gleiwitz na Górnym Śląsku. Choć w jego rodzinnym domu było pianino, żaden z domowników nie był szczególnie zainteresowany muzyką. Młody Richard, który czuł pociąg do muzyki od najmłodszych lat, nie pobierał regularnych lekcji pianina poniżej ósmego roku życia, lecz szybko nauczył się komponować krótsze utwory na pianino i piosenki. Jak sam późnej stwierdził, decyzję o poświęceniu się muzyce podjął w wieku trzynastu lat.
Po zdaniu egzaminów końcowych w 1897 pojechał do Lipska studiować w konserwatorium u takich nauczycieli jak Carl Reinecke i Salomon Jadassohn. Jednakże po zaledwie sześciu tygodniach przerwał studia w wyniku rozczarowania zbyt akademickimi, jak uważał, lekcjami. Zamiast studiów rozpoczął prywatną naukę u ówczesnego kierownika akademii muzycznej w Lipsku – Richarda Hofmanna. W tym samym czasie rozpoczął na lipskim uniwersytecie studia z zakresu filozofii, psychologii i literatury. Szczególnie upodobał sobie twórczość Goethego, która miała wielki wpływ na późne dzieła Wetza. Jesienią 1899 roku Wetz opuścił Lipsk i przeprowadził się do Monachium, gdzie rozpoczął studia z Ludwigiem Thuille. Po przerwaniu studiów ponownie przeprowadza się w 1900 roku do Stralsund, gdzie Felix Weingartner znalazł mu posadę teatralnego kapelmistrza. Niedługo później przyjął taką samą posadę w Barmen, żeby tylko nieco później wrócić jako bezrobotny do Lipska. W Lipsku kształcił się dalej w historii muzyki oraz studiując dzieła klasyków i współczesnych kompozytorów. Anton Bruckner i Franciszek Liszt stali się dla niego wzorami do naśladowania.

</doc>
<doc id="3689923" url="https://pl.wikipedia.org/wiki?curid=3689923" title="Fans of Adult Media and Entertainment Awards">
Fans of Adult Media and Entertainment Awards



</doc>
<doc id="3689931" url="https://pl.wikipedia.org/wiki?curid=3689931" title="Autobus wyborczy">
Autobus wyborczy

Autobus wyborczy – autobus, z którego prowadzona jest kampania wyborcza kandydata w wyborach lub partii politycznej. Politycy wykorzystują autobusy wyborcze, by podróżować po kraju i spotykać się z wyborcami. 
Używanie autobusów w kampanii jest znane już co najmniej od 1948 roku, kiedy to Thomas E. Dewey podróżował swoim autobusem przed wyborami prezydenckimi w USA.
Niektóre autobusy wyborcze zyskały własne nazwy, jak na przykład:
Prowadzenie kampanii wyborczej z autobusu jest popularne w wielu krajach. Podczas kampanii prezydenckiej w USA w 2000 roku sławny stał się autobus Johna McCaina nazwany "Straight Talk Express". W Wielkiej Brytanii autobusy wyborcze nazywane "battle bus" są od lat 70. XX wieku jednym z symboli wyborów. Z podróżowania autobusem znany jest również prezydent Brazylii Luiz Inácio Lula da Silva.

</doc>
<doc id="3689933" url="https://pl.wikipedia.org/wiki?curid=3689933" title="Rümeysa">
Rümeysa

Rümeysa – konkubina osmańskiego księcia Mustafy i matka jego dzieci.
Życiorys.
Rümeysa urodziła się w ok. 1520 roku w Bośni i Hercegowinie, jako Nadia Frankos. Jej ojcem był Josef Frankos, malarz pochodzenia bośniackiego, a matką - francuska szwaczka. W wieku ok. 12 lat Nadia trafiła do książęcego haremu, gdzie dzięki swej urodzie i inteligencji szybko zwróciła na siebie uwagę Mustafy. Jakiś czas później urodziła mu kilkoro dzieci: Mehmeda, Şah i Mihrişah. Rümeysa zasłynęła swoim okrucieństwem, ponoć bał się jej cały harem Mustafy, mordowała nałożnice i kochanki księcia. Po jego śmierci w 1553 roku przeniosła się razem z teściową sułtanką Mâhidevrân do Bursy, gdzie trzy miesiące później z rozkazu Sulejmana Wspaniałego, zamordowany został jej syn - Mehmed. Po śmierci syna przeniosła się do Izmiru gdzie spędziła resztę swoich dni. Była bardzo szanowana i nazywana Kadinefendi. Jej śmierć datuje się na rok 1604.

</doc>
<doc id="3689936" url="https://pl.wikipedia.org/wiki?curid=3689936" title="Żełtoksan">
Żełtoksan

Żełtoksan (kaz. Желтоқсан көтерілісі) – protesty na tle narodowościowym, które wybuchły w 16 grudnia 1986 roku w stolicy Kazachstanu (wówczas części ZSRR), Ałma-Acie. Bezpośrednią przyczyną protestów było odsunięcie od władzy długoletniego przywódcy Komunistycznej Partii Kazachstanu Dinmuchameda Kunajewa oraz zastąpienie go Rosjaninem Giennadijem Kołbinem, na mocy decyzji Michaiła Gorbaczowa. Głównymi uczestnikami protestów byli młodzi ludzie. Według różnych źródeł, w protestach brało udział od 11 do 40 tys. osób.
Podczas protestów Nursułtan Nazarbajew namawiał publicznie młodzież do rozejścia się. Kazachskie władze mówiły, że w protestach uczestniczą „nacjonaliści, narkomani i alkoholicy”. Protesty zostały stłumione przez KGB 19 grudnia 1986 roku. Wielu protestujących trafiło do więzień lub straciło pracę, zaś część osób została wywieziona z Ałma-Aty. Wywiezieni z miasta mieli wrócić do domu samodzielnie, bez obuwia chroniącego stopy przed śniegiem.
Według niezależnych źródeł rosyjskich w protestach zginęło 168 osób - studentów, osób postronnych oraz milicjantów.
25 lat po stłumieniu protestów wybuchły w rozruchy w Żangaözen, które także zostały krwawo stłumione.

</doc>
<doc id="3689937" url="https://pl.wikipedia.org/wiki?curid=3689937" title="Protesty w Kazachstanie (1986)">
Protesty w Kazachstanie (1986)



</doc>
<doc id="3689941" url="https://pl.wikipedia.org/wiki?curid=3689941" title="Motocyklowe Mistrzostwa Świata 1960">
Motocyklowe Mistrzostwa Świata 1960

Motocyklowe Mistrzostwa Świata 1960 – dwunasty sezon motocyklowych mistrzostw świata.

</doc>
<doc id="3689943" url="https://pl.wikipedia.org/wiki?curid=3689943" title="Napowietrzacz akwarystyczny">
Napowietrzacz akwarystyczny

Napowietrzacz akwarystyczny (brzęczyk) – urządzenie wykorzystywane w akwariach, którego zadaniem jest doprowadzenie do zbiornika tlenu, który jest niezbędny do życia dla wszystkich organizmów żywych. Jest on wykorzystywany głównie w akwariach profesjonalnych, ponieważ w podstawowych zestawach akwarystycznych filtry wewnętrzne posiadają wbudowaną funkcję napowietrzania słupa wody.

</doc>
<doc id="3689946" url="https://pl.wikipedia.org/wiki?curid=3689946" title="Mecz Gwiazd PLKK 2003">
Mecz Gwiazd PLKK 2003

Mecz Gwiazd – Wschód – Zachód 2003 – towarzyski mecz koszykówki rozegrany 10 marca 2003 roku w Starogardzie Gdańskim. W spotkaniu wzięły udział zawodniczki z Sharp Torell Basket Ligi podzielone na zespoły Wschodu i Zachodu.
Z powołanych zawodniczek w drużynie Zachodu nie wystąpiły Edyta Koryzna i Justyna Kłosińska z Aquaparku Polkowice. Miejsce jednej z nich zajęła Czeszka, Leona Krystofova z PZU Polfy Pabianice. Trener Koziorowicz zaproponował też udział w spotkaniu Rumunce Gabrieli Tomie z Unii, jednak jej drużyna wyjechała na zgrupowanie do Brennej, wobec czego nie mogła ona wystąpić.
Wybrano także Miss koszykarek, którą została zawodniczka Aquaparku Polkowice – Anna Kędzior.
Statystyki spotkania.
pogrubienie – oznacza zawodniczkę wybraną do składu podstawowego poprzez głosowanie kibiców

</doc>
<doc id="3689947" url="https://pl.wikipedia.org/wiki?curid=3689947" title="Mistrz Zwiastowania z Jodłownika">
Mistrz Zwiastowania z Jodłownika

Mistrz Zwiastowania z Jodłownika – anonimowy malarz gotycki aktywny w Krakowie w latach 1490–1510.
Działalność artystyczna.
Przydomek otrzymał od obrazu "Zwiastowanie" znajdującego się przez dłuższy okres w kościele parafialnym w Jodłowniku. Na przełomie XV i XVI wieku prowadził pracownię w Krakowie. Uprawiał malarstwo tablicowe i ścienne, głównie dla krakowskich klasztorów dominikanów i augustianów. Współpraca z klasztorem augustianów na Kazimierzu na przełomie wieków może pozwalać na identyfikowanie go jako jednego z dwóch malarzy: Jana Goraja, aktywnego w mieście od 1489 roku lub Joachima Libnaua, aktywnego od 1496 roku. Działalność obu trwała do końca lat 30. XVI wieku, a najpóźniejsze dzieło powstałe w warsztacie Mistrza datowane jest na lata 1510–1520. Wszystkie prace, które posiadają charakterystyczną manierę Mistrza, są niekiedy identyfikowane jako dzieła jego warsztatu. Na podstawie niektórych elementów widocznych na obrazach "Zwiastowanie" i "Wizja św. Jacka Odrowąża" wnioskuje się, iż Mistrz Zwiastowania musiał mieć styczność ze sztuką wenecką.
Charakterystyka twórczości.
Mistrz Zwiastowania należy do artystów przełomu wieków tworzącym w tzw. stylu lśniącym, charakteryzującym się "rzeźbiarskim konkretyzowaniem form, malowaniem lśniących karnacji i połyskujących w świetle włosów, tkanin oraz wypukłości przedmiotów". Do innych charakterystycznych cech malarstwa warsztatu Mistrza Zwiastowania należą: skierowany na widza wzrok głównych postaci, plastycznie modelowane tła o motywach roślinnych, podobny typ głów, motyw skręconej banderoli oraz bogate w detale pejzaże.

</doc>
<doc id="3689948" url="https://pl.wikipedia.org/wiki?curid=3689948" title="Wizja św. Jacka Odrowąża">
Wizja św. Jacka Odrowąża

Wizja św. Jacka Odrowąża – obraz autorstwa anonimowego malarza krakowskiego zwanego Mistrzem Zwiastowania z Jodłownika.
Obraz wykonany dla kościoła dominikanów w Krakowie; od XVII wieku przechowywany w kościele parafialnym w Odrowążu. Inspiracją dla tematu obrazu był "Żywot św. Jacka" napisany w drugiej połowie XVI wieku przez lektora krakowskich dominikanów Stanisława.
Opis obrazu.
W centralnej części dzieła znajduje się klęcząca postać św. Jacka, któremu ukazuje się Matka Boska z Dzieciątkiem. Maria zwraca się do Jacka słowami wypisanymi po łacinie na wijącej się banderoli: "Ciesz się synu Jacku, bo Twoje modlitwy miłe są mojemu Synowi i wszystko o co będziesz prosił, za moją przyczyną otrzymasz". Postać Jacka Odrowąża została ukazana z promienistą aureolą wokół głowy, choć jego kanonizacja miała miejsce sto lat później, w 1594 roku.
Najciekawszą częścią obrazu jest pejzaż. Niektóre jego partie sąsiadują z tradycyjną dekoracją złoconego tła. Po obu stronach świętego znajdują się fragmenty gotyckiego miasta Krakowa: z prawej strony znajduje się kościół dominikanów wraz z przylegającymi: klasztorem i młynem. Młyn został rozebrany jeszcze w XIV wieku. Drogą prowadzącą do miasta idą pielgrzymi, a wśród drzew znajdują się sylwetki zwierząt: jelenia, łani i bociana (na szczycie elewacji kościoła). Z lewej strony malarz przedstawił charakterystyczne drzewo przypominające palmę. Ten motyw powtarza się i stanowi stały element krajobrazowy na kilku innych malowidłach augustiańskich ("Raj niewiniątek", "Przeniesienie oleju do Bari").
Pod względem kompozycyjnym i przez użycie podobnych motywów Matki Boskiej w glorii, budowli konwentualnej i otwartej księgi, obraz kojarzony jest z dziełem Carla Crivellego pt. "Wizja Gabriela Ferrettiego" z 1489 roku (obecnie w National Gallery w Londynie).

</doc>
<doc id="3689951" url="https://pl.wikipedia.org/wiki?curid=3689951" title="Cristina Ouvina">
Cristina Ouvina



</doc>
<doc id="3689952" url="https://pl.wikipedia.org/wiki?curid=3689952" title="Douglas Haig Pergamino">
Douglas Haig Pergamino



</doc>
<doc id="3689954" url="https://pl.wikipedia.org/wiki?curid=3689954" title="Hatti Vatti">
Hatti Vatti



</doc>
<doc id="3689955" url="https://pl.wikipedia.org/wiki?curid=3689955" title="Juventud Unida Universitario San Luis">
Juventud Unida Universitario San Luis



</doc>
<doc id="3689957" url="https://pl.wikipedia.org/wiki?curid=3689957" title="Fernández Vial Concepción">
Fernández Vial Concepción



</doc>
<doc id="3689960" url="https://pl.wikipedia.org/wiki?curid=3689960" title="Szczyt (budownictwo)">
Szczyt (budownictwo)



</doc>
<doc id="3689961" url="https://pl.wikipedia.org/wiki?curid=3689961" title="Rossio">
Rossio



</doc>
<doc id="3689962" url="https://pl.wikipedia.org/wiki?curid=3689962" title="Kołki (lasy)">
Kołki (lasy)

Kołki, lasy drobnolistne – lasy występujące w Azji między strefą tajgi na północy a stepami na południu. Tworzą wąskie i przerywane pasmo ciągnące się od Uralu na zachodzie (okolice Jekaterynburga) po górny bieg Jeniseju na wschodzie (okolice Tomska i Krasnojarska). Stanowią jedną z dwóch azjatyckich formacji lasów liściastych zrzucających liście na zimę – drugą są wschodnioazjatyckie lasy wielkolistne. Gatunki drobnolistne tworzące drzewostan kołków to brzozy i osiki. W południowej części pasma tych lasów niewielkie powierzchniowo płaty kołków zaliczane bywają do lasostepu. Z kolei na północy przechodzą w mieszane lasy iglasto-drobnolistne tajgi. Gatunki drobnolistne lokalnie w tajdze też dominują, zwłaszcza w pierwszych stadiach sukcesji, na zrębach po pozyskaniu drewna lub sytuacjach klęskowych, np. po pożarach lasów.
Szata roślinna.
Warstwę drzew tworzą brzozy, głównie brzoza brodawkowata "Betula pendula" w miejscach suchszych, poza tym brzoza omszona "B. pubescens" w miejscach wilgotnych i bagiennych oraz topola osika "Populus tremula". W podszycie rosną różne gatunki wierzb "Salix" (wierzba szara "S. cinerea", iwa "S. caprea", "S. sibirica" i "S. xerophila"). Poza tym w warstwie tej rosną: wiciokrzew siny "Lonicera caerulea" subsp. "altaica", dereń biały "Cornus alba", porzeczka czarna "Ribes nigrum" i zwyczajna "R. rubrum", w lasach wysuniętych na południe spotykane są także: suchodrzew tatarski "Lonicera tatarica", irga wielokwiatowa "Cotoneaster multiflorus", tawuła dziurawcolistna "Spirea hypericifolia". Na obrzeżach lasów często zarośla tworzy wiśnia karłowata "Prunus fruticosa".
Runo lasów drobnolistnych jest dość bogate. W lasach brzozowych tworzą je: mietlica olbrzymia "Agrostis gigantea", trzcinnik leśny "Calamagrostis arundinacea", wiechlina łąkowa "Poa pratensis", stokłosa bezostna "Bromus inermis", traganek duński "Astragalus danicus", dzwonek boloński "Campanula bononiensis". W osiczynach rosną z kolei: kłosownica pierzasta "Brachypodium pinnatum", trzcinnik piaskowy "Calamagrostis epigejos", orlica pospolita "Pteridium aquilinum", malina kamionka "Rubus saxatilis", rutewka mniejsza "Thalictrum minus" i "Bupleurum aureum".

</doc>
<doc id="3689963" url="https://pl.wikipedia.org/wiki?curid=3689963" title="Gheorghe Tattarescu">
Gheorghe Tattarescu

Gheorghe Tattarescu (ur. w październiku 1818 w Focsani, zm. 24 października 1894 w Bukareszcie) – rumuński malarz, pionier neoklasycyzmu w rumuńskim malarstwie, uczestnik rewolucji 1848 roku, profesor na Narodowym Uniwersytecie Artystycznym w Bukareszcie.

</doc>
<doc id="3689967" url="https://pl.wikipedia.org/wiki?curid=3689967" title="Great Hampden">
Great Hampden

Great Hampden – wieś w Anglii, w Buckinghamshire. Leży 12,7 km od miasta Aylesbury, 35,8 km od miasta Buckingham i 52,2 km od Londynu. W 1881 roku civil parish liczyła 255 mieszkańców.
Etymologia.
Nazwa miejscowości na przestrzeni wieków:

</doc>
<doc id="3689970" url="https://pl.wikipedia.org/wiki?curid=3689970" title="Chŏnsŭng">
Chŏnsŭng

Chŏnsŭng (kor. 전승역, pol. "Zwycięstwo") – stacja linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 października 1975. Jest to stacja przesiadkowa na Linię Ch'ŏllima.

</doc>
<doc id="3689971" url="https://pl.wikipedia.org/wiki?curid=3689971" title="Little Hampden">
Little Hampden

Little Hampden – wieś w Anglii, w Buckinghamshire. Leży 11 km od miasta Aylesbury, 34,4 km od miasta Buckingham i 51,9 km od Londynu. W 1881 roku civil parish liczyła 46 mieszkańców.
Etymologia.
Nazwa miejscowości na przestrzeni wieków:

</doc>
<doc id="3689975" url="https://pl.wikipedia.org/wiki?curid=3689975" title="Rossio (plac)">
Rossio (plac)



</doc>
<doc id="3689977" url="https://pl.wikipedia.org/wiki?curid=3689977" title="Hyŏksin">
Hyŏksin

Hyŏksin (kor. 혁신역, pol. "Innowacja") – stacja linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 października 1975.

</doc>
<doc id="3689979" url="https://pl.wikipedia.org/wiki?curid=3689979" title="Mecze reprezentacji Polski w piłce nożnej mężczyzn prowadzonej przez Janusza Wójcika">
Mecze reprezentacji Polski w piłce nożnej mężczyzn prowadzonej przez Janusza Wójcika

Zestawienie meczów Reprezentacji Polski pod wodzą selekcjonera Janusza Wójcika.

</doc>
<doc id="3689988" url="https://pl.wikipedia.org/wiki?curid=3689988" title="Klęska głodu w Kazachstanie (1931–1933)">
Klęska głodu w Kazachstanie (1931–1933)

Klęska głodu w Kazachstanie – klęska głodu w Kazachskiej Socjalistycznej Republiki Radzieckiej w latach 1931–1933. Według różnych szacunków podczas głodu zginęło od 1,5 mln do około 2-3 milionów rdzennych Kazachów. Przypuszcza się, że podczas klęski głodu zmarła połowa ludności Kazachstanu.
Historia.
Bezpośrednimi przyczynami głodu były susza z 1930 roku oraz przymusowa kolektywizacja. Kazachska Socjalistyczna Republika Radziecka musiała dostarczyć nie tylko początkowo przewidziane ilości zboża, ale również ziarno siewne dla innych republik radzieckich. W wyniku suszy zebrano zbyt niskie plony, które pozwoliłyby zachować część zboża w Kazachstanie. O ile w 1930 roku państwo zabierało 33% zbiorów w Kazachstanie, tak w 1931 roku państwo zabrało 39,5% zbiorów, pomimo gorszych plonów. W kolejnych latach rząd ZSRR zdecydował się na zabieranie wszystkich zbiorów, w tym tych przeznaczonych do zasiania pól lub wyżywienia miejscowej ludności. Działacze komunistyczni w akcie desperacji przed niewypełnieniem planu dokonywali masowych konfiskat zbóż. Ponadto władze blokowały tradycyjne szlaki pasterskie i rekwirowały zwierzęta hodowlane, by dostarczyć żywność do rosyjskich miast.
W sierpniu 1932 roku przewodniczący Rady Komisarzy Ludowych Kazachstanu Oraz Isajew poinformował Józefa Stalina o rozmiarach głodu w swojej republice, uznając, że obecne problemy wynikają z kolektywizacji i przymusowego osiedlania plemion wędrownych. Najwięcej ofiar było wśród przymusowo osiedlonych Kazachów oraz wśród Kazachów, którzy musieli oddać państwu posiadane bydło.
Osoby mające wgląd w dane statystyczne pokazujące gwałtowny wzrost zgonów podczas klęski głodu poddano represjom. Część z nich aresztowano i rozstrzelano. W latach 1937–1939 opracowano sfałszowane statystyki, do których dodano 375 tys. osób.
Według Anne Applebaum wywołanie klęski głodu w Kazachstanie stanowiło jedną z form sowietyzacji wymierzoną przeciwko Kazachom, jednak skala klęski rolnictwa w Kazachstanie nie była tak duża jak na Ukrainie oraz Przedkaukaziu (zamieszkanym przez liczną ludność ukraińskojęzyczną).

</doc>
<doc id="3689989" url="https://pl.wikipedia.org/wiki?curid=3689989" title="Monika Kołodziejska-Mrówka">
Monika Kołodziejska-Mrówka



</doc>
<doc id="3689990" url="https://pl.wikipedia.org/wiki?curid=3689990" title="Monika Mrówka">
Monika Mrówka



</doc>
<doc id="3689992" url="https://pl.wikipedia.org/wiki?curid=3689992" title="Dragonara Palace">
Dragonara Palace

Dragonara Palace (malt. "Il-Palazz tad-Dragunara"), znany też jako Palazzo Dragonara lub Villa Dragonara - pałac w St. Julian’s na Malcie. Został zbudowany w 1870, jako letnia rezydencja rodziny Scicluna. Pałac przekształcony jest teraz w kasyno o nazwie Dragonara Casino.
Pochodzenie nazwy.
Pałac otrzymał swą nazwę od "Dragonara Point" - półwyspu, na którym został zbudowany. Według lokalnej legendy, w jaskiniach w pobliżu półwyspu żył smok (ang. "dragon", malt. "dragun"), lecz ryk, który był słyszany pochodził prawdopodobnie od fal bijących o przybrzeżne skały w czasie mocnego wiatru. Wierzy się, że pogłoski o smoku były rozpuszczane przez przemytników, aby odstraszyć ludzi od zbliżania się do półwyspu.
Historia.
Dragonara Palace został zbudowany w 1870 roku na Dragonara Point, na terenie wcześniej zajmowanym przez baterię Ta’ Għemmuna. Pałac służył jako letnia rezydencja Emanuela Scicluny, bankiera, który w 1875 roku został markizem.
W czasie I wojny światowej pałac służył tymczasowo jako szpital dla oficerów. Później, w czasie II wojny światowej, rodzina Scicluna przyjęła ponad 100 uchodźców.
Pałac został otwarty jako kasyno 15 lipca 1964, w czasie, kiedy pobliskie Paceville przeobrażało się z terenu przeważnie rolniczego w centrum turystyczne. Dragonara Casino było pierwszym kasynem na Malcie, i jego otwarcie było olbrzymim krokiem ku ustanowieniu Malty jako celu wyjazdów turystycznych. W latach 1990. na części terenu pałacowych ogrodów zbudowany został hotel Westin Dragonara.
Kasyno zostało sprywatyzowane w 1999 roku, i firma Dragonara Casino Ltd została założona, aby prowadzić kasyno przez następne 10 lat. Pałac został odnowiony w 2008 roku. Dwa lata później kasyno zostało przejęte przez firmę Dragonara Gaming Ltd, która wydała ponad 15 mln euro na odnowienie budynku. Kasyno przyjmuje ok. 350 000 bywalców rocznie, co czyni go najpopularniejszym kasynem na Malcie.
Pałac jest umieszczony na liście "National Inventory of the Cultural Property of the Maltese Islands" pod nr. 01218.
Architektura.
Dragonara Palace został zbudowany w stylu neoklasycznym, a jego kolumnady są inspirowane przez podobne w Villa Portelli i Palazzo Capua. Projekt Dragonara Palace był z kolei inspiracją dla kolumnady w Palazzo Pescatore, zbudowanego pod koniec XIX wieku w Saint Paul’s Bay.
Projektant pałacu nie jest znany, chociaż czasem projekt przypisuje się Giuseppe Bonavii.
Pałac.
Pałac oryginalnie składał się z willi otoczonej kolumnadą, oraz centralnego dziedzińca. Rodzina Scicluna w 1964 roku wydzierżawiła posiadłość firmie Kursaal Company Limited. Dziedziniec przykryto dachem, zamieniając go na sale kasyna, na tyłach został zbudowany Slots Palace, którego projektantem był Dom Mintoff, architekt, który został premierem Malty. W tym czasie na terenie ogrodów pałacowych został zbudowany Sheraton Hotel, który został zamieniony na Hotel Westin Dragonara.
Ogrody.
Kiedy pałac został zbudowany, był otoczony przez obszerne ogrody. Część z nich została zlikwidowana, aby zrobić dojazd do hotelu Westin Dragonara oraz parkingu kasyna. Pałacowy Sunken Garden, zawierający liczne fontanny i drzewa oliwne, jest teraz ulokowany na terenach hotelu Westin Dragonara.
Dzieła sztuki.
Główne wejście.
Główne wejście na teren ogrodów pałacowych stanowi brama zwieńczona łukiem, z napisem "Deus Nobis Haec Otia Fecit" (w wolnym tłumaczeniu łac. "Bóg dał nam to miejsce spokoju"). Została ona wpisana, przez "Malta Environment and Planning Authority", na listę zabytków klasy 1.
Fontanna i statua Neptuna.
Fontanna zawierająca statuę Neptuna, była pierwotnie ulokowana przed wejściem do pałacu, zaraz za ścieżką prowadzącą z ogrodów. Statua została wykonana w XIX wieku, jej inspiracją jest statua Neptuna, znajdująca się aktualnie na dziedzińcu Pałacu Wielkiego Mistrza w Valletcie. Fontanna wraz ze statuą ulokowana jest teraz wewnątrz pałacu, w celu jej ochrony.
Statua markiza Scicluny.
Od momentu przeniesienia fontanny i statuy Neptuna do pałacu, naturalnej wielkości statua markiza Emanuela Scicluny została ulokowana na tym miejscu. Statua została zaprojektowana i wykonana przez włoskiego rzeźbiarza Giulio Morschetti, została ustawiona w 2014 roku.
Egipskie kariatydy.
Dwie egipskie kariatydy znajdują się w pobliżu pałacowych drzwi, wspierając budynek.
Freski.
W kilku pokojach pałacu znajdują się freski, wykonane przez Vincenzo Maria Cremonę. Fresk w Yellow Room (Pokój Żółty) przedstawia akcesoria militarne i przybory rolnicze, a także ptaka trzymającego wieniec różany. Panele sufitowe w Green Room (Pokój Zielony) zawierają freski przedstawiające personifikację pracowitości.

</doc>
<doc id="3689993" url="https://pl.wikipedia.org/wiki?curid=3689993" title="Aalupi">
Aalupi

Aalupi () – jezioro w Estonii, w prowincji Põlvamaa, w gminie Kanepi. Położone jest na południe od wsi Rebaste. Ma powierzchnię 7,2 ha, linię brzegową o długości 1038 m, długość 310 m i szerokość 310 m. Należy do pojezierza Kooraste (). Sąsiaduje z jeziorami Vaaba, Uiakatsi, Hatsikõ, Kooraste Suurjärv.

</doc>
<doc id="3689995" url="https://pl.wikipedia.org/wiki?curid=3689995" title="Bernard Grünhaut">
Bernard Grünhaut

Bernard Grünhaut (ur. ?, zm. w lipcu 1893) – lekarz, doktor wszech nauk lekarskich.
Życiorys.
Pochodził z Tarnopola. 11 maja 1876 na wydziale lekarskim Uniwersytetu Jagiellońskiego uzyskał stopień doktora wszech nauk lekarskich. Od około 1876 do około 1879 praktykował jako lekarz w Lisku. 6 lutego 1879 został mianowany lekarzem miejskim w Sanoku. 2 lipca 1879 uzyskał od Rady Miejskiej w Sanoku zezwolenie na prowadzenie bezpłatnej praktyki lekarskiej w tamtejszym zakładzie chorych. Decyzją tego samego gremium z 6 kwietnia 1880 został mianowany oglądaczem ciał zmarłych w Sanoku. W latach pracy urzędniczej w Sanoku jednocześnie praktykował jako lekarz. Uchwałą Rady Miejskiej w Sanoku z 15 maja 1884 został uznany przynależnym do gminy Sanok. W 1884 został wybrany radnym rady miejskiej w Sanoku. Pod koniec października 1880 złożył egzamin rządowy uprawniający do ubiega się o posadę w publicznej służbie zdrowia. Działał w sanockiej sekcji Towarzystwa Lekarzy Galicyjskich, w styczniu 1881, styczniu 1882 wybierany sekretarzem. Około 1888/1889 jako przedstawiciel wyznania mojżeszowego był członkiem C. K. Rady Szkolnej Okręgowej w Sanoku. Z mandatu radnego w Sanoku został uwolniony 19 września 1889 i w tym czasie też ustąpił ze stanowiska lekarza miejskiego.
Nieco wcześniej, bo postanowieniem c. k. Namiestnika w sierpniu 1889 ze stanowiska lekarza miejskiego w Sanoku został mianowany asystentem sanitarnym w Trembowli i od tego czasu w tym charakterze pracował w urzędzie starostwa c. k. powiatu trembowelskiego, zaś od około 1891 do końca życia na stanowisku lekarza powiatowego. Równolegle praktykował w Trembowli.
Zmarł w pierwszej połowie lipca 1893 w Trembowli. Był żonaty z Franciszką. Miał syna Henryka (ur. 1881, doktor praw, adwokat).

</doc>
<doc id="3689997" url="https://pl.wikipedia.org/wiki?curid=3689997" title="Francesco Ricci Paracciani">
Francesco Ricci Paracciani

Francesco Ricci Paracciani (ur. 8 czerwca 1830 w Rzymie, zm. 9 marca 1894 tamże) – włoski duchowny katolicki, kardynał, brat cioteczny kardynała Salvatore Nobiliego Vitelleschiego.
Życiorys.
Pochodził z arystokratycznego rodu. W latach 1875-1876 sprawował urząd prefekta Domu Papieskiego. 13 grudnia 1880 Leon XIII kreował go kardynałem in pectore. Nominacja została ogłoszona 27 marca 1882. Od 1885 do 1891 był wielkim przeorem Zakonu Maltańskiego na Rzym. Od 1892 do śmierci pełnił funkcje prefekta Fabryki Świętego Piotra i archiprezbitera bazyliki watykańskiej.

</doc>
<doc id="3690000" url="https://pl.wikipedia.org/wiki?curid=3690000" title="Świstunka szarawa">
Świstunka szarawa

Świstunka szarawa ("Phylloscopus sindianus") – gatunek małego ptaka z rodziny świstunek (Phylloscopidae). Występuje w górach Azji, od Tadżykistanu po Chiny. Nie jest zagrożony wyginięciem.
Taksonomia.
Po raz pierwszy gatunek opisał William Edwin Brooks; opis ukazał się na łamach „Stray Feathers” w 1880. Holotyp pochodził z Sukkuru w Pakistanie. Autor zbadał więcej niż jednego osobnika. Nadał nowemu gatunkowi nazwę "Phylloscopus sindianus". Jest ona obecnie (2021) podtrzymywana przez Międzynarodowy Komitet Ornitologiczny (IOC).
Świstunka szarawa bywała uznawana za jeden gatunek z pierwiosnkiem ("P. collybita"), jednak istnieją znaczące różnice w budowie, morfologii, głosie i mtDNA. Na obszarach, gdzie współwystępują te dwie świstunki, są one rozdzielone barierą wysokościową, np. w północno-wschodniej Turcji świstunki szarawe lęgną się wyżej niż pierwiosnki. IOC oraz autorzy "Handbook of the Birds of the World" wyróżniają 2 podgatunki "P. sindianus". Przedstawiciele "P. s. lorenzii" (świstunka gruzińska) różnią się w głosie i nieco w genetyce od przedstawicieli podgatunku nominatywnego. Niektórzy autorzy uznają te ptaki za osobne gatunki, jednak taka klasyfikacja wymaga dalszych badań.
Morfologia.
Długość ciała wynosi 10,5–12 cm; masa: 5,5–8,5 g. U dorosłego wierzch ciała jednolicie szarobrązowy, niekiedy z oliwkowym nalotem na kuprze. Nie występuje w ogóle barwa oliwkowobrązowa. Brew jest dość długa i szeroka, łatwo widoczna. Z przodu biaława, nad i za okiem barwa przechodzi w płową. Kantarek czarniawy, jakby przydymiony; za okiem przechodzi w czarny pasek. Obrączka oczna płowobiała. Pokrywy szaropłowe z ciemniejszą otoczką. Spód ciała brudnobiały, z płowym nalotem na piersi i bokach. Pokrywy podogonowe i nogawice białobrązowe. Sterówki, lotki, pokrywy skrzydłowe i skrzydełko mają brązowooliwkowe krawędzie zewnętrzne, pokrywy skrzydłowe duże często zakończone są białawą lub szarą plamką, co stwarza wrażenie istnienia delikatnego paska skrzydłowego. Pokrywy podskrzydłowe jasnożółte, niekiedy kremowe. Dziób czarny, nasada żuchwy i krawędzie dzioba mają barwę żółtobrązową. Nogi czarne, czasami czarnobrązowe. Tęczówka ciemnobrązowa.
Długość skrzydła wynosi 48–63 mm u samca, 47–56 mm u samicy; długość ogona: 41–52 mm, dzioba: 10–12 mm, skoku: 18–20 mm.
Zasięg występowania.
Świstunki szarawe (w węższym ujęciu systematycznym – bez świstunki gruzińskiej) zamieszkują góry Pamiro-Ałaj w Tadżykistanie na wschód po Tienszan, Kunlun, Ałtyn-Tag w chińskim regionie Sinciang oraz północno-zachodnie Himalaje w indyjskim stanie Himachal Pradesh i Kaszmirze. Zimą wędrują na niższe wysokości lub do wybrzeży Iranu, Omanu i pakistańskich prowincji Sindh i Pendżab.
Ekologia i zachowanie.
Środowiskiem życia tych ptaków są obszary górskie na wysokości 2500–4400 m n.p.m., takie jak zarośla wierzb i topoli, tamaryszków (wzdłuż strumieni), brzóz, sosen i olszy. Również zarośla rododendronów, wysokich traw, zakrzewione zbocza półpustynnych dolin górskich, sady i ogrody. Ogólne zachowanie podobne jest do pierwiosnka. Pieśń przypomina tę pierwiosnka. Zawołanie to płaczliwe, lekko dwusylabowe "huit" lub "hłiit", podobne do tego pierwiosnka, ale zaczyna się na wyższej częstotliwości, która za to szybko spada. Świstunki szarawe jedzą małe owady i pajęczaki, prawdopodobnie jesienią również jagody. Ich odżywanie się jest słabo poznane.
Status.
IUCN uznaje świstunkę szarawą za gatunek najmniejszej troski (LC, "Least Concern") nieprzerwanie od 2004 (stan w 2020), stosuje jednak ujęcie systematyczne, w którym świstunka szarawa i świstunka gruzińska są traktowane jako jeden gatunek. Trend liczebności populacji uznawany jest za stabilny.

</doc>
<doc id="3690001" url="https://pl.wikipedia.org/wiki?curid=3690001" title="Dejan Đurđević">
Dejan Đurđević

Dejan Đurđević, cyr. Дejaн Ђуpђeвић (ur. 4 lipca 1967 w Lazarevacu) – serbski piłkarz, grający na pozycji pomocnika, trener piłkarski.
Kariera piłkarska.
Karierę piłkarską rozpoczął w miejscowej drużynie Kolubara Lazarevac, skąd w 1989 roku został zaproszony do OFK Beograd. Latem 1993 przeszedł do Apollon Smyrnis, ale po roku powrócił do OFK Beograd. W 1997 wyjechał do Szwecji, gdzie do 2000 bronił barw klubów Vasalunds IF i AIK Fotboll. W 2000 ponownie wrócił do OFK Beograd, w którym zakończył karierę piłkarza w roku 2002.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw trenował juniorską drużynę rodzimego OFK Beograd. Od 2007 do 2008 pracował z juniorską reprezentację Serbii. W sezonie 2008/09 prowadził FK Čukarički, a potem stał na czele OFK Beograd. 28 grudnia 2011 został mianowany na stanowisko głównego trenera Paxtakoru Taszkent, którym kierował do 20 czerwca 2012. Potem powrócił do ojczyzny, gdzie od 3 października 2012 do 22 kwietnia 2013 stał na czele FK Radnički 1923 Kragujevac. W sezonie 2014/15 ponownie prowadził OFK Beograd. 6 lipca 2015 został zaproszony na stanowisko dyrektora technicznego Paxtakoru Taszkent.

</doc>
<doc id="3690002" url="https://pl.wikipedia.org/wiki?curid=3690002" title="Order Zasługi PRL">
Order Zasługi PRL



</doc>
<doc id="3690003" url="https://pl.wikipedia.org/wiki?curid=3690003" title="Antonio Bioni">
Antonio Bioni

Antonio Bioni (ur. ok. 1698 w Wenecji, zm. po 1739 w Wiedniu) – włoski kompozytor i śpiewak barokowy, działający m.in. na terenie Śląska i Czech. 
Życiorys.
Był synem krawca z weneckiego Rialto. Uczył się muzyki u kompozytora Giovanniego Porty. W 1720 zadebiutował jako śpiewak w utworach swojego nauczyciela. Kontynuował swoją karierę występując na scenach włoskich (Chioggia, Ferrara, Wenecja) i zagranicznych (Baden-Baden). 
W 1724 wraz z grupą teatru operowego udał się do Pragi w poszukiwaniu angażu. Przedstawił w rezydencji hrabiego Františka Antonína Šporka miejscowości Kuks w Czechach własną operę "Orlando furioso" która zyskała duże uznanie i została ponownie wystawiona w Pradze 23 października tegoż roku na inaugurację teatru hrabiego Šporka. W następnych latach aż do 1734 był aktywny jako kompozytor operowy we Wrocławiu, gdzie wystawił 24 swoje dzieła sceniczne. W niektórych sezonach operowych jednocześnie działał w teatrach operowych w Pradze, podróżując między obu miastami. 
Po 1734 wyjechał do Wiednia, gdzie wystawił operę "Girita" (1738). Dedykował też serenadę "La pace fra la virtù e la bellezza" (1739 do słów Pietra Metastasia przyszłej cesarzowej Marii Teresie, jednak utwór nigdy nie został wykonany.

</doc>
<doc id="3690007" url="https://pl.wikipedia.org/wiki?curid=3690007" title="Richard Kind">
Richard Kind

Richard John Kind (ur. 22 listopada 1956 w Trenton) – amerykański aktor teatralny, telewizyjny, filmowy i głosowy.
Życiorys.
Absolwent szkoły komunikacji na Northwestern University. Kształcił się następnie w Chicago w grupie teatralnej The Second City.
Jako aktor teatralny związany później m.in. z Broadwayem. Wystąpił tam w takich sztukach jak "The Tale of the Allergist's Wife", "The Producers", "Sly Fox", "Dirty Rotten Scoundrels" i "The Big Knife". Rola w tej ostatniej przyniosła mu nagrodę aktorską Drama Desk Award oraz nominację do Tony Award.
W produkcjach filmowych debiutował w połowie lat 80. W latach 1990–1991 grał jedną z głównych ról w serialu komediowym "Carol &amp; Company" produkowanym przez NBC. Od 1992 do 1999 wystąpił w 37 odcinkach sitcomu "Szaleję za tobą", wcielając się w postać Marka Devanowa. Popularność przyniosła mu rola Paula Lassitera w serialu komediowym "Spin City", gdzie występował u boku Charliego Sheena i Michaela J. Foxa. Między 1996 a 2002 pojawił się we wszystkich 145 odcinkach tej produkcji. W 2014 został obsadzony w roli burmistrza Aubreya Jamesa w "Gotham", w 2015 dołączył do głównej obsady serialu "Red Oaks". Grał liczne epizodyczne role w filmach, m.in. w "Gwiezdnych wrotach", "Niebezpiecznym umyśle", debiucie reżyserskim George’a Clooneya, a także "Spotkaniu". W 2009 wcielił się w postać brata głównego bohatera w "Poważnym człowieku" w reżyserii braci Joela i Ethana Coenów.
Aktywny również jako aktor głosowy. Dubbingował kota Toma w "Tom i Jerry: Wielka ucieczka", anakondę Larry’ego w "Dżungli", Mordę w "Dawno temu w trawie" i Vana w "Autach".

</doc>
<doc id="3690008" url="https://pl.wikipedia.org/wiki?curid=3690008" title="Sona Aslanova">
Sona Aslanova

Sona Aslanova (ur. 4 października 1924 w Baku, Azerbejdżańska SRR, zm. 9 marca 2011 w Los Angeles, Kalifornia, USA) – radziecka i azerska śpiewaczka operowa (sopran), pedagog i aktorka, Zasłużona Artystka ASRR.
Życiorys.
Ukończyła Akademię Muzyczną w Baku, a następnie została wykładowcą tej uczelni, gdzie uczyła śpiewu operowego. Brała udział w wielu koncertach radiowych i filmach zarówno jako śpiewaczka, jak i aktorka. Do jej najbardziej znanych ról operowych należą Nigar z "Koroğlu", Asja z "Arşın mal alan" i Əsli z "Əsli və Kərəm". Wszystkie te opery napisał Üzeyir Hacıbəyov, który pomagał artystce w początkach jej kariery.
Koncertowała w całym Związku Radzieckim. Współpracowała z takimi znanymi azerskimi śpiewakami jak Bülbül czy Rəşid Behbudov.
Od 1994 mieszkała w Stanach Zjednoczonych.

</doc>
<doc id="3690009" url="https://pl.wikipedia.org/wiki?curid=3690009" title="Đurđević">
Đurđević



</doc>
<doc id="3690011" url="https://pl.wikipedia.org/wiki?curid=3690011" title="Rada Regencyjna (Polska)">
Rada Regencyjna (Polska)



</doc>
<doc id="3690015" url="https://pl.wikipedia.org/wiki?curid=3690015" title="Protesty w Żangaözen">
Protesty w Żangaözen

Protesty w Żangaözen – protesty, które wybuchły w maju 2011 roku w kazachskim mieście Żangaözen. Po wybuchu strajku robotników pracujących w zakładach przetwórstwa gazu ziemnego oraz rafineriach 16 grudnia 2011 roku wybuchły zamieszki. Bezpośrednią przyczyną strajków i zamieszek były niskie płace oraz złe warunki pracy. Według Prokuratury Generalnej Kazachstanu w protestach zginęło 14 osób, a 64 zostało rannych. Opozycjoniści oraz organizacje praw człowieka podały, że w zamieszkach zginęło więcej osób.
Strajk.
11 maja 2011 roku wybuchły strajki robotnicze. Robotnicy domagali się lepszych wynagrodzeń i poprawy warunków pracy. 27 maja władze miasta uznały strajk za nielegalny. Latem zarządy zakładów zwolniły niemal 1000 pracowników, lecz demonstracje nie ustały. Łącznie w strajkach w tym mieście (liczącym 100 tysięcy mieszkańców) wzięło udział ok. 15 tys. osób.
Zamieszki.
Podczas zamieszek spalono budynki administracji miejskiej, hotele, samochody oraz świąteczną choinkę. Podpalono także siedzibę kompanii naftowej Özenmunajgaz. Zajścia zakłóciły obchody 20. rocznicy uzyskania niepodległości. Po podpaleniu kilku budynków na ulicę wyszła policja, strzelająca do manifestantów. Po strzelaninie siły bezpieczeństwa otoczyły tłum i rozpoczęły aresztowanie uczestników zamieszek. Zatrzymanych torturowano w przepełnionych więzieniach. Prokuratora Generalna Kazachstanu podała 25 stycznia 2012 roku, że w protestach zginęło 14 osób, a 64 zostało rannych. Organizacja Amnesty International podała, że uczestnik zamieszek Bazarbaj Kenżebajew zginął w wyniku tortur stosowanych podczas przesłuchania. Służby porządkowe zatrzymały 70 osób. Według Władimira Kozłowa podczas protestów zginęło 45 osób, zaś ok. 1000 zostało rannych.
Reakcja.
Prezydent Nursułtan Nazarbajew wprowadził ze skutkiem natychmiastowym 20-dniowy stan wyjątkowy, godzinę policyjną oraz ograniczenia w wjeździe i wyjeździe z miasta. Władze orzekły, że zajścia wywołały siły przestępcze oraz grupa wandali i chuliganów. Po zamieszkach Żangaözen odłączono od prądu, zaś władze zdecydowały się na wysłanie do miasta helikopterów patrolujących niebo. W mieście znalazły się oddziały wojskowe oraz pojazdy opancerzone. W Żangaözen zablokowano telefonię komórkową i dostęp do internetu. Władze rozpoczęły także poszukiwanie autorów amatorskiego filmu, na którym widać, jak policja celuje w uciekających ludzi i bije pałkami powalonych na ziemię. Nazarbajew oskarżył partię Ałga! oraz niezależne od rządu media o eskalację napięcia i podżeganie do konfliktu.
23 stycznia 2012 roku zatrzymano Władimira Kozłowa – kazachskiego opozycjonistę popierającego protestujących. W maju i czerwcu 2012 roku skazano strajkujących na kilka lat więzienia. Zatrzymano i ukarano także niższych rangą policjantów, którzy brali udział w stłumieniu protestów. Część policjantów przyznało się do stosowania przemocy, lecz nie została za to ukarana. 8 października 2012 roku sąd skazał Kozłowa na karę siedmiu lat i sześciu miesięcy więzienia. Według niezależnych obserwatorów (m.in. posła Marcina Święcickiego oraz europosła Piotra Borysa), procesy odbiegały od standardów demokratycznych. Ostatecznie zwolniono robotników z więzień (ostatnich dwóch w marcu 2015 roku).
W 2012 roku kierownik przetwórni Timur Kułybajew (będący zięciem Nazarbajewa) stracił posadę za to, że nie porozumiał się w porę z robotnikami.
Reakcje międzynarodowe.
Łamanie praw człowieka podczas protestów było krytykowane m.in. przez Amnesty International, Human Rights Watch, Światową Federację Związków Zawodowych oraz Parlament Europejski. 14 marca 2012 roku odbyła się debata w Parlamencie Europejskiej w sprawie wydarzeń z Kazachstanu. Wydano wówczas rezolucję potępiającą stosowanie przemocy wobec robotników.

</doc>
<doc id="3690016" url="https://pl.wikipedia.org/wiki?curid=3690016" title="Kriilevälja">
Kriilevälja

Kriilevälja – wieś w Estonii, w prowincji Järva, w gminie Paide.

</doc>
<doc id="3690024" url="https://pl.wikipedia.org/wiki?curid=3690024" title="Per Jacobsen (łyżwiarz)">
Per Jacobsen (łyżwiarz)

Per Jacobsen (ur. 23 marca 1911 w Oslo, zm. 13 czerwca 1944 w Natzweiler-Struthof) – norweski łyżwiarz figurowy (mistrz Norwegii w 1931 i 1932 roku) i członek ruchu oporu. Został zamordowany przez nazistów w czasie II wojny światowej.
Życie osobiste.
Jacobsen urodził się w Oslo jako syn Sigvala Jacobsena (1867-1928) i Agaty z domu Backer Røed (1876-1925). Jego ojciec pochodził z Oslo, a jego matka z Holmestrand. Jacobsen studiował ekonomię i audyt. Był norweskim mistrzem w jeździe figurowej na lodzie w 1931 roku, i ponownie w 1932.

</doc>
<doc id="3690025" url="https://pl.wikipedia.org/wiki?curid=3690025" title="Iwan Tkaczenko (NKWD)">
Iwan Tkaczenko (NKWD)



</doc>
<doc id="3690031" url="https://pl.wikipedia.org/wiki?curid=3690031" title="Thomas J. Bergersen">
Thomas J. Bergersen



</doc>
<doc id="3690033" url="https://pl.wikipedia.org/wiki?curid=3690033" title="Siergiej Butenko">
Siergiej Butenko

Siergiej Aleksandrowicz Butenko, ros. Сергей Александрович Бутенко (ur. 2 grudnia 1960 w Nowoszachtyńsku, w obwodzie rostowskim, Rosyjska FSRR) – rosyjski piłkarz, grający na pozycji pomocnika lub napastnika, trener piłkarski.
Kariera piłkarska.
Wychowanek Szkoły-Internatu Sportowego w Rostowie nad Donem oraz Zoria Woroszyłowgrad. Pierwsi trenerzy Wjaczesław Perszyn i Wadym Dobyża. W 1978 rozpoczął karierę piłkarską w klubie Zoria Woroszyłowgrad. Potem został powołany do służby wojskowej. Po zwolnieniu z wojska występował w zespole Drużba Majkop, a w 1981 powrócił do Zorii Woroszyłowgrad. Również grał w drużynie amatorskiej Urożaj Krymsk w obwodzie Krasnodarskim. W 1982 został zaproszony do Cemienta Noworosyjsk. W 1984 odszedł do Atommaszu Wołgodońsk. Latem 1987 przeniósł się do Naftowyka Ochtyrka. Po pół roku w 1988 powrócił do Cemienta Noworosyjsk. W 1989 bronił barw klubów Drużba Majkop i Wołga Kalinin. W 1990 występował w klubie Wołgar Astrachań. W 1991 po raz trzeci powrócił do klubu z Noworosyjska, w którym zakończył karierę piłkarza w roku 1992.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw pomagał trenować Czernomoriec Noworosyjsk, a w październiku 1995 tymczasowo stał na czele klubu. Potem znów pomagał trenować piłkarzy Czernomorca, a od lipca 1998 do lipca 1999 kierował klubem. W rundzie jesiennej 2000 roku prowadził klub Nosta Nowotroick. W lipcu 2001 został zaproszony na stanowisko głównego trenera Paxtakoru Taszkent, którym kierował do czerwca 2002. Potem do końca 2002 pomagał trenować Ładę Togliatti. W 2003 dołączył do sztabu szkoleniowego FK Rostów, a od 17 do 29 sierpnia 2003 pełnił obowiązki głównego trenera. Od 11 stycznia 2004 do 29 kwietnia 2004 prowadził Bałtikę Kaliningrad. Od 2005 do lata 2006 pracował w amatorskim zespole Progriess Rostów nad Donem. W 2008 trenował fiński klub TP-47. W 2009 stał na czele młodzieżowej drużyny FK Rostów. Od 21 maja 2010 do czerwca 2015 prowadził FK Taganrog. 27 lipca 2015 został mianowany na stanowisko głównego trenera Drużby Majkop, którym kierował do 7 października 2015, a potem do 2016 pracował jako asystent trenera.

</doc>
<doc id="3690034" url="https://pl.wikipedia.org/wiki?curid=3690034" title="Mistycy i cudotwórcy Tybetu">
Mistycy i cudotwórcy Tybetu

Mistycy i cudotwórcy Tybetu (fr. "Mystiques et magiciens du Tibet") – książka autorstwa Alexandry David-Néel wydana w 1929 przez francuskie wydawnictwo Plon.
Książka jest relacją z pobytu autorki w Tybecie w latach 1911–1924. Opisuje praktyki ascetów tybetańskich mające na celu poznanie prawdy o „nagiej” rzeczywistości. Relacjonuje szczegółowo spotkania z szeregiem ważnych postaci buddyzmu tybetańskiego tamtego okresu. Opisuje także wierzenia Tybetańczyków związane z życiem pozagrobowym i związane z tym praktyki czarowników tradycji bön oraz mnichów buddyjskich. Jest to kompendium wiedzy na temat buddyzmu i nadprzyrodzonych zjawisk psychicznych stanowiących część systemu tantry, do których badania metodami naukowymi autorka zachęca na końcu swojego dzieła słowami, ... "badania takie wyświetliłyby proces powstawania tak zwanych cudów, a cud raz wyjaśniony przestaje być cudem."
Polskie wydania.
Książka ukazała się w Polsce po raz pierwszy w 1938 roku i jest tłumaczeniem z oryginału Mieczysława Jarosławskiego. Drugi raz została wydana przez wydawnictwo Przedświt w 1991 roku. Wykorzystano wtedy skład wydania przedwojennego o czym wydawca informuje w metryce książki. Wydanie najnowsze z 2011 roku jest przekładem z tłumaczenia angielskiego Iwony Banach ("Mistycy i magowie Tybetu", wydawnictwo Zysk i S-ka).

</doc>
<doc id="3690036" url="https://pl.wikipedia.org/wiki?curid=3690036" title="Johan Grøttumsbraaten">
Johan Grøttumsbraaten



</doc>
<doc id="3690037" url="https://pl.wikipedia.org/wiki?curid=3690037" title="Bothrioplana semperi">
Bothrioplana semperi

Bothrioplana semperi – niewielki słodkowodny wirek, jedyny przedstawiciel rodziny Bothrioplanidae klasyfikowanej obecnie jako osobny rząd Bothrioplanida.
Budowa.
Otwór gębowy położony brzusznie w tylnej części ciała prowadzi do wynicowywanej mięśniowej gardzieli (typu "pharynx plicatus"). Jelito trójdzielne, z jedną odnogą przednią i dwoma tylnymi. Zarówno gardziel jak i jelito zbudowane podobnie jak u wirków trójjelitowych. Zwierzę posiada wspólne ujście męskiego i żeńskiego układu rozrodczego. Męski narząd kopulacyjny w szczątkowej formie. W epidermie występują rabdity zbudowane podobnie jak u Macrostomida, Polycladida i Rhabdocoela.
Występowanie.
"B. semperi" występuje w niewielkich tymczasowych zbiornikach słodkowodnych w Europie, obu Amerykach i Afryce Południowej; gatunek został również odnotowany ze stanowisk w Karkonoszach na terenie dzisiejszej Polski.
Pokrewieńśtwa w obrębie wirków.
"B. semperi" wykazuje szereg morfologicznych cech pośrednich pomiędzy rzędami Proseriata i Tricladida. Cechy budowy układu pokarmowego zbliżają "B. semperi" do wirków trójjelitowych podczas gdy narządy rozrodcze, wydalnicze i czuciowe przypominają te znajdywane u Proseriata. W dawniejszych systemach klasyfikacji uznawano więc Bothrioplanida za formę pośrednią między tymi dwoma rzędami.
Badania molekularne wykazały, że Proseriata i Tricladida nie są ze sobą blisko spokrewnione. "Bothrioplana" okazała się za to być gatunkiem siostrzanym do grupy Neodermata, łączącej zaawansowane ewolucyjnie pasożytnicze płazińce – tasiemce i przywry.

</doc>
<doc id="3690039" url="https://pl.wikipedia.org/wiki?curid=3690039" title="Bothrioplanida">
Bothrioplanida



</doc>
<doc id="3690040" url="https://pl.wikipedia.org/wiki?curid=3690040" title="Bothrioplanidae">
Bothrioplanidae



</doc>
<doc id="3690041" url="https://pl.wikipedia.org/wiki?curid=3690041" title="Bothrioplana">
Bothrioplana



</doc>
<doc id="3690043" url="https://pl.wikipedia.org/wiki?curid=3690043" title="VM Motori">
VM Motori

VM Motori – włoski producent silników wysokoprężnych. Firma powstała w 1947, a jej siedziba znajduje się w Cento, w regionie Emilia-Romania, w północnych Włoszech. Obecnie jest to joint venture pomiędzy grupą Fiat a General Motors. 
Historia.
Firma VM Motori została założona w 1947 przez dwóch włoskich przedsiębiorców – Claudio Vancini i Ugo Martelli. Nazwa firmy powstała od pierwszych liter ich nazwisk.
W 1947 VM Motori zbudowała pierwszy we Włoszech chłodzony powietrzem silnik Diesla z bezpośrednim wtryskiem paliwa. W 1964 powstała seria chłodzonych powietrzem silników Diesla przeznaczonych do łodzi rybackich i maszyn przemysłowych. W 1995 firma została przejęta przez Detroit Diesel Corporation. Wkrótce zawarto umowę między VM Motori i Chryslerem na dostarczanie silników do modeli Voyager i Cherokee. W 2000 firma stała się częścią grupy DaimlerChrysler – 51% udziałów miała w niej Penske Corporation, a 49% – DaimlerChrysler. W 2007 50% udziałów przejęła firma General Motors.
Silniki.
Silniki wysokoprężne firmy VM Motori instalowane są w samochodach marki Chrysler (modele Jeep Grand Cherokee i Jeep Wrangler), Maserati (Ghibli), Lancia (Thema i Voyager) oraz londyńskich taksówkach marki LTI. Firma produkuje również silniki do łodzi motorowych, generatorów prądotwórczych i zastosowań przemysłowych. 

</doc>
<doc id="3690045" url="https://pl.wikipedia.org/wiki?curid=3690045" title="Björn Hansen">
Björn Hansen



</doc>
<doc id="3690050" url="https://pl.wikipedia.org/wiki?curid=3690050" title="Skrzydlewski">
Skrzydlewski

Osoby o nazwisku Skrzydlewski:

</doc>
<doc id="3690052" url="https://pl.wikipedia.org/wiki?curid=3690052" title="Leif Basse Hveem">
Leif Basse Hveem



</doc>
<doc id="3690054" url="https://pl.wikipedia.org/wiki?curid=3690054" title="Arnt Förland">
Arnt Förland



</doc>
<doc id="3690058" url="https://pl.wikipedia.org/wiki?curid=3690058" title="Edgar Stangeland">
Edgar Stangeland

Edgar Stangeland (ur. 22 lipca 1945 w Sandnes) – norweski żużlowiec.
Kariera.
Wielokrotny reprezentant Norwegii w eliminacjach indywidualnych mistrzostw świata (m.in. czterokrotny uczestnik finałów skandynawskich: 1971 – XIII miejsce, 1974 – VIII miejsce, 1975 – X miejsce i 1976 – VIII miejsce). Finalista indywidualnych mistrzostw świata na długim torze (Scheeßel 1974 – XVIII miejsce i Mariańskie Łaźnie 1976 – XVI miejsce) oraz indywidualnych mistrzostw Europy na torze trawiastym (Les Artigues 1981 – XIV miejsce).
Złoty (1976), dwukrotnie srebrny (1973–1974) oraz brązowy medalista (1969) indywidualnych mistrzostw Norwegii.
Startował w lidze angielskiej w barwach klubów: Newport Wasps, Exeter Falcons, Swindon Robins, Wimbledon Dons, Bristol Bulldogs i Wolverhampton Wolves.

</doc>
<doc id="3690060" url="https://pl.wikipedia.org/wiki?curid=3690060" title="Rouphozoa">
Rouphozoa

Rouphozoa – postulowany na podstawie danych molekularnych klad obejmujący dwa typy zwierząt – brzuchorzęski i płazińce, wyodrębniony na skutek ujawnienia parafiletyzmu kladu Platyzoa. Grupa wyodrębniana jest jedynie na podstawie badań molekularnych, nie rozpoznano dla niej żądnych morfologicznych apomorfii.
Niektóre analizy filogenetyczne z użyciem transkryptomów wykazały, że tzw. wielokomórkowce pośrednie mogą stanowić wyspecjalizowaną grupę w obrębie Rouphozoa bądź to siostrzaną do płazińców i brzuchorzęsków bądź też zagnieżdżoną w obrębie tych ostatnich.
W obrębie kladu Spiralia tworzą grupę siostrzaną do lofotrochoforowców:

</doc>
<doc id="3690061" url="https://pl.wikipedia.org/wiki?curid=3690061" title="Reidar Eide">
Reidar Eide

Reidar Eide (ur. 6 listopada 1940 w Høyland, zm. w lutym 1999) – norweski żużlowiec.
Wielokrotny reprezentant Norwegii. Finalista indywidualnych mistrzostw świata (Göteborg 1968 - XIII miejsce) i mistrzostw świata par (Boras 1973, w parze razem z Dagiem Løvaasem – V miejsce). Startował również w eliminacjach indywidualnych mistrzostw świata (m.in. dziesięciokrotny uczestnik finału skandynawskiego: 1969 – IV miejsce, 1970 – V miejsce, 1971 – II miejsce, 1972 – VIII miejsce, 1973 – VII miejsce, 1974 – V miejsce, 1975 – V miejsce, 1976 – XI miejsce, 1979 – XI miejsce i 1980 – XV miejsce).
Pięciokrotnie złoty (1967–1971) i srebrny medalista (1966) indywidualnych mistrzostw Norwegii.
Startował w lidze angielskiej w barwach klubów: Edinburgh Monarchs, Coatbridge Monarchs, Wembley Lions, Poole Pirates, Sheffield Tigers, Newport Wasps (brązowy medal w 1975 roku), Leicester Lions, Exeter Falcons, Reading Racers (mistrzostwo w 1980 roku), Eastbourne Eagles, Swindon Robins i Wolverhampton Wolves.

</doc>
<doc id="3690064" url="https://pl.wikipedia.org/wiki?curid=3690064" title="Rolf Gramstad">
Rolf Gramstad

Rolf Gramstad (ur. 5 stycznia 1957 w Sandnes) – norweski żużlowiec.
Wielokrotny reprezentant Norwegii w eliminacjach indywidualnych mistrzostw świata (m.in. trzykrotny uczestnik finałów skandynawskich: 1979 – XII miejsce, 1980 – XI miejsce i 1981 – XIII miejsce). Finalista indywidualnych mistrzostw Norwegii (1977 – VI miejsce). Złoty medalista indywidualnych mistrzostw Norwegii na długim torze w 1981 roku.
Startował w lidze angielskiej w barwach klubów Swindon Robins oraz Leicester Lions.
We wrześniu 1981 roku zakończył karierę po wypadku podczas finału indywidualnych mistrzostw Europy na torze trawiastym – Les Artigues 1981, w wyniku którego został sparaliżowany. Pod koniec roku mógł już poruszać się o kulach ale nie powrócił już do czynnego sportu.

</doc>
<doc id="3690066" url="https://pl.wikipedia.org/wiki?curid=3690066" title="Tom Godal">
Tom Godal

Thomas „Tom” Godal (ur. 6 lipca 1953 w Notodden) – norweski żużlowiec.
Wielokrotny reprezentant Norwegii w eliminacjach indywidualnych mistrzostw świata (m.in. dwukrotny uczestnik finałów skandynawskich: 1977 – VI miejsce i 1978 – X miejsce). Finalista indywidualnych mistrzostw Norwegii (1974 – IV miejsce).
Startował w lidze angielskiej w barwach klubów Halifax Dukes i Leicester Lions.

</doc>
<doc id="3690069" url="https://pl.wikipedia.org/wiki?curid=3690069" title="Odd Fossengen">
Odd Fossengen

Odd Fossengen (ur. 27 lutego 1945 w Nes, zm. 29 grudnia 2017) – norweski żużlowiec.
Wielokrotny reprezentant Norwegii w eliminacjach indywidualnych mistrzostw świata (m.in. pięciokrotny uczestnik finałów skandynawskich: 1968 – III miejsce, 1969 – XIV miejsce, 1970 – X miejsce, 1971 – V miejsce i 1973 – XVI miejsce). Brązowy medalista międzynarodowych rozgrywek par "(nieoficjalne mistrzostwa świata par)" w Kempten w 1968 roku. Startował w parze razem z Öyvindem Bergiem.
Brązowy medalista indywidualnych mistrzostw Norwegii w 1967 roku.
Startował w ligach angielskiej w barwach klubu Poole Pirates (mistrzostwo w 1969 roku) i rodezyjskiej – w barwach klubu Warriors Bulawayo.
W maju 1974 roku zakończył karierę po wypadku spowodowanym przez swojego rodaka – Ulfa Løvassa, podczas meczu Poole Pirates z Oxford Rebels, w wyniku którego doznał skomplikowanego złamania uda.

</doc>
<doc id="3690078" url="https://pl.wikipedia.org/wiki?curid=3690078" title="Sphenocleaceae">
Sphenocleaceae

Sphenocleaceae – monotypowa rodzina roślin z rzędu psiankowców. Obejmuje jeden rodzaj – Sphenoclea Gaertn., (1788) z dwoma gatunkami. Ich zasięg obejmuje strefę tropikalną, przy czym w Ameryce Środkowej i Południowej rośliny te występują prawdopodobnie tylko zawleczone. W obrębie zasięgu rodzaju znajduje się cała Afryka Subsaharyjska, południowo-wschodnia Azja, północna Australia i Nowa Gwinea. Rośliny zasiedlają miejsca wilgotne i zalewowe. Nie mają znaczenia ekonomicznego. 
Systematyka.
rodzaj: "Sphenoclea" 

</doc>
<doc id="3690080" url="https://pl.wikipedia.org/wiki?curid=3690080" title="Dag Løvaas">
Dag Løvaas

Dag Løvaas (ur. 25 stycznia 1951 w Holmestrand) – norweski żużlowiec. Brat Ulfa Løvaasa.
Wielokrotny reprezentant Norwegii. Finalista indywidualnych mistrzostw świata (Göteborg 1974 - XI miejsce) i mistrzostw świata par (Boras 1973, w parze razem z Reiderem Eide – V miejsce). Startował również w eliminacjach indywidualnych mistrzostw świata (m.in. sześciokrotny uczestnik finału skandynawskiego: 1970 – XIV miejsce, 1971 – XIV miejsce, 1972 – X miejsce, 1973 – XIII miejsce, 1975 – III miejsce i 1976 – IV miejsce).
Dwukrotnie złoty (1973–1974) i srebrny medalista (1971) indywidualnych mistrzostw Norwegii.
Startował w lidze angielskiej w barwach klubów: Newcastle Diamonds, Reading Racers (mistrzostwo w 1973 roku), Hackney Hawks, Oxford Rebels i White City Rebels. W sezonie 1974 startując w barwach Hackney Hawks uzyskał najwyższą kalkulowaną średnią biegową w historii klubu – 10,173.

</doc>
<doc id="3690082" url="https://pl.wikipedia.org/wiki?curid=3690082" title="Ulf Løvaas">
Ulf Løvaas

Ulf Løvaas (ur. 24 marca 1947 w Holmestrand) – norweski żużlowiec. Brat Daga Løvaasa.
Wielokrotny reprezentant Norwegii w eliminacjach indywidualnych mistrzostw świata (m.in. uczestnik finału skandynawskiego w 1974 roku – XI miejsce) oraz indywidualnych mistrzostw świata na długim torze (uczestnik finału skandynawskiego w 1969 roku – XVIII miejsce). 
Złoty (1972), srebrny (1970) i brązowy medalista (1974) indywidualnych mistrzostw Norwegii.
Startował w lidze angielskiej w barwach klubów: Cradley Heath Heathens i Oxford Rebels.

</doc>
<doc id="3690084" url="https://pl.wikipedia.org/wiki?curid=3690084" title="Mecz Gwiazd PLKK 2002">
Mecz Gwiazd PLKK 2002

Mecz Gwiazd – Wschód – Zachód 2002 – towarzyski mecz koszykówki rozegrany 3 marca 2002 roku w Polkowicach. W spotkaniu wzięły udział zawodniczki z Polskiej Ligi Koszykówki Kobiet podzielone na zespoły Wschodu i Zachodu.
Wybrano także Miss koszykarek, którą została zawodniczka Toyi Ślęza Wrocław – Agnieszka Szott. Pokonała ona Justynę Kłosińską z CCC Aquaparku Polkowice.
Statystyki spotkania.
pogrubienie – oznacza zawodniczkę wybraną do składu podstawowego poprzez głosowanie kibiców

</doc>
<doc id="3690087" url="https://pl.wikipedia.org/wiki?curid=3690087" title="Łódzki Rower Publiczny">
Łódzki Rower Publiczny

Łódzki Rower Publiczny (w skrócie ŁRP) – system samoobsługowych wypożyczalni rowerów publicznego roweru miejskiego, działający w Łodzi. System funkcjonuje przez 9 miesięcy w roku, od marca do listopada.
Projekt realizacji "Łódzkiego Roweru Publicznego" powstał jako propozycja do pierwszego łódzkiego budżetu obywatelskiego (na rok 2014). W projekcie przewidziano utworzenie 30 stacji na łącznie 300 rowerów. Po argumentacji łódzkich środowisk rowerowych stwierdzono jednak, że sieć ta byłaby zbyt mała, wobec czego podjęto decyzję o dodatkowym dofinansowaniu projektu przez miasto. Pierwszy etap zrealizowano 30 kwietnia 2016 roku, otwierając na terenie strefy wielkomiejskiej Łodzi pierwsze 100 stacji wyposażonych łącznie w 1000 rowerów.
1 sierpnia 2016 roku uruchomiona została w centralnym punkcie parkingu Portu Łódź 101. stacja – pierwsza w Łodzi stacja sponsorska (i pierwsza poza centrum miasta), której koszt wyposażenia i instalacji oraz włączenia do systemu został pokryty przez Port Łódź i łódzki sklep sieci „IKEA”.
W ramach wielkiej rozbudowy ŁRP, od początku sierpnia 2017 r. działało 47 nowych stacji rozmieszczonych w nowych rejonach miasta. W ten sposób "Łódzki Rower Publiczny" umocnił się na pozycji drugiego w Polsce oraz piątego w Europie największego systemu rowerów publicznych. Do końca 2017 r. planowano dobudować jeszcze 56 stacji.
7 września 2017 roku do sieci ŁRP włączono pierwsze 10 rowerów cargo, posiadających skrzynię ładunkową o ładowności do 100 kg, a ponadto – dzięki wyposażeniu w składane ławki i pasy bezpieczeństwa – przystosowaną do przewozu dzieci.
W 2019 zawieszono działalność ŁRP na okres dwóch lat, co zbiegło się z pandemią koronawirusa. W 2021 roku, na cztery sezony, nowym operatorem ŁRP została firma Homeport, oferująca 1500 rowerów na 150 stacjach 

</doc>
<doc id="3690088" url="https://pl.wikipedia.org/wiki?curid=3690088" title="Dębno (gromada w powiecie chojeńskim)">
Dębno (gromada w powiecie chojeńskim)

Dębno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dębno z siedzibą GRN w mieście Dębnie (nie wchodzącym w jej skład) utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Grzymiradz, Mostno, Oborzany i Smolnica ze zniesionej gminy Dębno oraz obszar dotychczasowej gromady Wysoka ze zniesionej gminy Boleszkowice w tymże powiecie i województwie, a także obszar dotychczasowej gromady Barnówko ze zniesionej gminy Lubiszyn w powiecie gorzowskim w woj. zielonogórskim. Dla gromady ustalono 22 członków gromadzkiej rady narodowej.
31 grudnia 1959 do gromady Dębno włączono lasy państwowe Nadleśnictwa Dębno (oddziały 1, 2, 4, 5, 6, 14, 15, 16, 17, 24, 25, 26, 27, 34, 35, 36, 37, 41, 42, 43, 44, 45, 70, 71, 75, 76, 77 i 81) o ogólnym obszarze 823,69 ha z gromady Warnice w tymże powiecie.
1 stycznia 1972 do gromady Dębno włączono miejscowości Smoliniec Mały, Smoliniec Wielki i Warnice ze zniesionej gromady Warnice w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie chojeńskim reaktywowano gminę Dębno (od 1999 gmina Dębno znajduje się w powiecie myśliborskim).

</doc>
<doc id="3690089" url="https://pl.wikipedia.org/wiki?curid=3690089" title="Trzcińsko Zdrój (gromada)">
Trzcińsko Zdrój (gromada)

Trzcińsko Zdrój (od lat 1960. pisownia "Trzcińsko-Zdrój") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Trzcińsko Zdrój (pisownia bez łącznika) z siedzibą GRN w mieście Trzcińsku Zdroju (nie wchodzącym w jej skład) utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Gogolice, Górczyn, Klasztorne, Piaseczno, Rosnowo i Stołeczna ze zniesionej gminy Trzcińsko Zdrój w tymże powiecie, a także obszar dotychczasowej gromady Strzeszów ze zniesionej gminy Swobnica w powiecie gryfińskim w tymże województwie. Dla gromady ustalono 17 członków gromadzkiej rady narodowej.
31 grudnia 1959 do gromady Trzcińsko-Zdrój włączono obszar zniesionej gromady Góralice w tymże powiecie.
1 stycznia 1972 do gromady Trzcińsko Zdrój włączono miejscowości Babin, Babinek, Chełm Dolny, Chełm Górny, Dobrogoszcz, Glinki Warnickie i Głębokie ze zniesionej gromady Warnice w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie chojeńskim reaktywowano gminę Trzcińsko-Zdrój (od 1999 gmina Trzcińsko-Zdrój znajduje się w powiecie gryfińskim).

</doc>
<doc id="3690090" url="https://pl.wikipedia.org/wiki?curid=3690090" title="Gromada Trzcińsko-Zdrój">
Gromada Trzcińsko-Zdrój



</doc>
<doc id="3690091" url="https://pl.wikipedia.org/wiki?curid=3690091" title="Warnice (gromada w powiecie chojeńskim)">
Warnice (gromada w powiecie chojeńskim)

Warnice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Warnice z siedzibą GRN w Warnicach utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Warnice i Chełm Dolny ze zniesionej gminy Warnice w tymże powiecie. Dla gromady ustalono 22 członków gromadzkiej rady narodowej.
31 grudnia 1959 z gromady Warnice wyłączono lasy państwowe Nadleśnictwa Dębno (oddziały 1, 2, 4, 5, 6, 14, 15, 16, 17, 24, 25, 26, 27, 34, 35, 36, 37, 41, 42, 43, 44, 45, 70, 71, 75, 76, 77 i 81) o ogólnym obszarze 823,69 ha, włączając je do gromady Dębno w tymże powiecie; do gromady Warnice włączono natomiast miejscowość Ostępy oraz lasy państwowe Nadleśnictwa Godków (oddziały 218–227, 233–246, 254–263, 275–285, 291–299 i 305–306) o ogólnym obszarze 1.197,97 ha z gromady Mieszkowice tamże.
31 grudnia 1959 do gromady Warnice włączono obszar zniesionej gromady Narost (bez miejscowości Brwice, Czartoryja, Mierno, Otusz, Witniczka, Witnica, Niwka i Wisław) w tymże powiecie
Gromadę zniesiono 1 stycznia 1972, a jej obszar włączono do gromad: Trzcińsko Zdrój (miejscowości Babin, Babinek, Chełm Dolny, Chełm Górny, Dobrogoszcz, Glinki Warnickie i Głębokie), Dębno (miejscowości Smoliniec Mały, Smoliniec Wielki i Warnice), Chojna (miejscowości Białęgi, Narost i Szczygłów) i Mieszkowice (miejscowości Goszkówek i Ostępy) w tymże powiecie.

</doc>
<doc id="3690092" url="https://pl.wikipedia.org/wiki?curid=3690092" title="Cychry (gromada)">
Cychry (gromada)

Cychry – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Cychry z siedzibą GRN w Cychrach utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Bogusław, Cychry i Dargomyśl ze zniesionej gminy Dębno w tymże powiecie. Dla gromady ustalono 16 członków gromadzkiej rady narodowej.
31 grudnia 1959 do gromady Cychry włączono obszar zniesionej gromady Sarbinowo w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3690093" url="https://pl.wikipedia.org/wiki?curid=3690093" title="Krajnik Górny (gromada)">
Krajnik Górny (gromada)

Krajnik Górny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krajnik Górny z siedzibą GRN w Krajniku Górnym utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Grabowo, Krajnik Dolny, Krajnik Górny, Krzymów i Zatoń Dolna oraz miejscowość Raduń z dotychczasowej gromady Piasek ze zniesionej gminy Nawodna w tymże powiecie. Dla gromady ustalono 11 członków gromadzkiej rady narodowej.
31 grudnia 1959 do gromady Krajnik Górny włączono miejscowości Piasecznik, Niedźwiedź, Barcie, Trzypole, Smolnik i Piasek ze znoszonej gromady Lubiechów Górny w tymże powiecie.
Gromadę zniesiono 1 stycznia 1972, a jej obszar włączono do gromad Cedynia (miejscowości Barcie, Lasocin, Niedźwiedź, Piasecznik, Piasek i Trzypole) i Chojna (miejscowości Błądzim, Gęślice, Górki Krajnickie, Grabowo, Kochanówka, Krajnik Dolny, Krajnik Górny, Krzymów, Kuropatniki, Ognica, Raduń, Ustok i Zatoń Dolna) w tymże powiecie.

</doc>
<doc id="3690094" url="https://pl.wikipedia.org/wiki?curid=3690094" title="Siekierki (gromada w powiecie chojeńskim)">
Siekierki (gromada w powiecie chojeńskim)

Siekierki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siekierki z siedzibą GRN w Siekierkach utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Osinów Dolny, Siekierki, Stara Rudnica i Stary Kostrzynek ze zniesionej gminy Cedynia oraz obszary dotychczasowych gromad Gozdowice, Stare Łysogórki i Stary Błeszyn ze zniesionej gminy Mieszkowice w tymże powiecie. Dla gromady ustalono 10 członków gromadzkiej rady narodowej. Była to najdalej na zachód wysunięta gromada PRL.
Gromadę zniesiono 1 stycznia 1972, a jej obszar włączono do gromad Mieszkowice (miejscowości Brochucin, Gozdowice, Nowy Błeszyn, Słubin, Stare Łysogórki i Stary Błeszyn) i Cedynia (miejscowości Dziwnica, Osinów Dolny, Siekierki, Stara Rudnica, Stary Kostrzynek i Żarsko) w tymże powiecie.

</doc>
<doc id="3690095" url="https://pl.wikipedia.org/wiki?curid=3690095" title="Eduard Greczko">
Eduard Greczko

Eduard Greczko (ur. 2 maja 1941 w Wasylówce) – ukraiński naukowiec, specjalista w dziedzinie elektrotechniki i układów półprzewodnikowych urządzeń, profesor, doktor nauk technicznych.
Życiorys.
Urodził się w Wasylówce w rodzinie nauczyciela. Rozpoczął studia na Winnickim Instytucie Pedagogicznym, na specjalności „nauczyciel fizyki”, w 1963 przeniósł się na Politechniczny Instytut Kijowski, obecnie Narodowy Techniczny Uniwersytet Politechnika Kijowska, gdzie w 1967 r. ukończył studia na Wydziale Radiotechnicznym.
W latach 1967 – 1985 pracował w Instytucie elektrodynamiki AN ZSRR (NAN Ukrainy). W 1972 r. obronił pracę doktorską na temat "Poprawa jakości napięcia wyjściowego falownika na podstawie PWM".
Z 1985 kierował laboratorium Autonomicznych systemów konwersji energii elektrycznej w Instytucie problemów oszczędzania energii AN ZSRR. Stopień doktora habilitowanego otrzymał od WAC ZSRR po prezentacji i obrony w 1989 pracy doktorskiej "Autonomiczne falowniki napięcia typu modulacyjnego". Dyplom profesora w dziedzinie elektrotechniki i układów półprzewodnikowych urządzeń został wydany w 1992 r. przez komisję kwalifikacyjną Ministerstwa Edukacji Ukrainy.
W latach 1990 – 1993 profesor katedry elektroniki przemysłowej i elektrotechniki w Kijowskim technologicznym instytucie przemysłu lekkiego.
Od 1993 pracuje jako profesor na pół etatu w Instytucie elektrotechniki Wydziału telekomunikacji i elektrotechniki Akademii Techniczno-Rolniczej w Bydgoszczy.
W latach 1994-2012 drogą konkursu został profesorem w Instytucie Informatyki i Elektroniki Uniwersytetu Zielonogórskiego (wcześniej Politechnika Zielonogórska).
Od 1996 roku Członek Polskiego Towarzystwa Elektrotechniki Teoretycznej i Stosowanej. Członek Stowarzyszenia Inżynierów Elektroniki Mocy Rosji (MAE) z siedzibą w Moskwie od 1999 roku.
Działalność naukowa.
Podstawowe prace profesora poświęcone są badaniu i rozwoju teorii, metod analizy i syntezy urządzeń technologicznych przekształtników mocy typu modulacyjnego, takim jak modulacja szerokości impulsu i modulacji amplitudy impulsu, a także zagadnieniom projektowania, symulacji, optymalizacji i wykorzystania takich konwerterów.
Najnowsze prace poświęcone są problemie jakości przekształcania energii elektrycznej w niezależnych systemach zasilania, zawierających konwerter typu modulacyjnego.
Bibliografia.
Pełna liczba publikacji naukowych za okres pracy 1968-2012 r.: 268 publikacji, w tym 8 monografii, 1 poradnik, 10 preprintów reprintów, 71 patentów, 94 artykuły w czasopismach naukowych, 72 referatów przedstawionych w materiałach krajowych i międzynarodowych konferencji naukowo-technicznych konferencji, 8 raportów badawczych, 2 autoreferaty.
Udział w projektach badawczych.
1989-1992 – projekt "Opracowanie kierunków poprawy efektywności autonomicznych systemów energetycznych ze statycznymi przetwornicami", finansowany z Akademią nauk Ukrainy, Instytut problemów oszczędzania energii Ukrainy;
1993-1996 znajdował się na stażu – projekt "Opracowanie naukowo-metodycznego oceny zgodności elektromagnetycznej w systemach autonomicznego zasilania z przekaźnikowi przetwornicami", finansowany z Akademią nauk Ukrainy, Instytut problemów oszczędzania energii Ukrainy;
1992-1994 – projekt "Opracowanie metod i środków poprawy efektywności energetycznej w autonomicznych systemach energetycznych dla przedsiębiorstw przemysłu lekkiego" finansowany Państwowym komitetem badań naukowych programy Ukrainy, Instytut problemów oszczędzania energii NAN Ukrainy;
1993-1994 – "Schematy strukturalne automatycznych układów zasilania rezerwowego i ich synteza". – Grant KBN N0 PB1416/8/91, ATR w Bydgoszczy;
1995-1997 – "Zastosowanie, zasady budowy, algorytmy sterowania i analiza procesów elekromagnetycznych trójfazowych sterowników mocy prądu przemiennego ze sterowaniem impulsowym typu PWM". - Grant KBN N0 8T10A 032 09, WSInż. w Zielonej Górze;
1998 – Studencki projekt badawczy "Przekształtniki AC/AC typu modulacyjnego w układach stabilizacji napięcia miękkich sieci zasilających o poprawnych charakterystykach". – dyrektor naukowy, Uniwersytet Zielonogórski.
2008-2009 – "Automatyczne testowanie urządzeń do pomiaru parametrów sieci energetycznej". Badanie własne, Uniwersytet Zielonogórski
Rodzina.
Żonaty z Iryną Bondarenko (ur. 1956), inżynierem w Instytucie Elektrodynamiki AN ZSRR, mają córkę Annę (ur. 1990).

</doc>
<doc id="3690096" url="https://pl.wikipedia.org/wiki?curid=3690096" title="Namyślin (gromada)">
Namyślin (gromada)

Namyślin (od 1 I 1972 "Boleszkowice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Namyślin z siedzibą GRN w Namyślinie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Chlewice, Gudzisz, Kaleńsko, Namyślin, Porzecze i Reczyce ze zniesionej gminy Boleszkowice oraz obszar dotychczasowej gromady Szumiłowo ze zniesionej gminy Dębno w tymże powiecie. Dla gromady ustalono 12 członków gromadzkiej rady narodowej.
1 stycznia 1972 gromadę Namyślin zniesiono przez przeniesienie siedziby GRN z Namyślina do pozbawionych tego samego dnia praw miejskich Boleszkowic i zmianę nazwy jednostki na "gromada Boleszkowice".

</doc>
<doc id="3690097" url="https://pl.wikipedia.org/wiki?curid=3690097" title="Boleszkowice (gromada)">
Boleszkowice (gromada)

Boleszkowice (do 31 XII 1971 "Namyślin") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Boleszkowice z siedzibą GRN w Boleszkowicach utworzono 1 stycznia 1972 w powiecie chojeńskim w woj. szczecińskim w związku z przeniesieniem siedziby GRN gromady Namyślin z Namyślina do pozbawionych tego samego dnia praw miejskich Boleszkowic i zmianą nazwy jednostki na "gromada Boleszkowice".
Gromada przetrwała dokładnie jeden rok, do końca 1972 roku, czyli do kolejnej reformy gminnej. 1 stycznia 1973 w powiecie chojeńskim reaktywowano zniesioną w 1954 roku gminę Boleszkowice (od 1999 gmina Boleszkowice znajduje się w powiecie myśliborskim; jak dotąd Boleszkowice nie odzyskały praw miejskich).

</doc>
<doc id="3690100" url="https://pl.wikipedia.org/wiki?curid=3690100" title="Białoskórnikowate">
Białoskórnikowate

Białoskórnikowate ("Cystostereaceae" Jülich) – rodzina grzybów z rzędu pieczarkowców ("Auriculariales").
Systematyka.
Pozycja w klasyfikacji według Index Fungorum: "Agaricales, Agaricomycetidae, Agaricomycetes, Agaricomycotina, Basidiomycota, Fungi".
Rodzinę tę do taksonomii grzybów wprowadził Walter Jülich w 1959 r. Należą do niej rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="3690102" url="https://pl.wikipedia.org/wiki?curid=3690102" title="Muzeum Jerke">
Muzeum Jerke

Muzeum Jerke (niem. "Museum Jerke") – muzeum sztuki w Recklinghausen, pierwsze zagraniczne prywatne muzeum, poświęcone polskiej sztuce awangardowej.
Otwarte zostało pod koniec kwietnia 2016 r. w centrum Recklinghausen, przy rynku Starego Miasta, przez niemieckiego kolekcjonera dr Wernera Jerke.

</doc>
<doc id="3690104" url="https://pl.wikipedia.org/wiki?curid=3690104" title="Muzeum Jerke w Recklinghausen">
Muzeum Jerke w Recklinghausen



</doc>
<doc id="3690111" url="https://pl.wikipedia.org/wiki?curid=3690111" title="Helmer Hanssen">
Helmer Hanssen

Helmer Hanssen (ur. 24 września 1870 roku w Bjørnskinn, zm. 2 sierpnia 1956 roku w Tromsø) – norweski marynarz i polarnik, uczestnik ekspedycji Roalda Amundsena na biegun południowy z lat 1910–1912, członek pięcioosobowej grupy, która jako pierwsza zdobyła biegun południowy.
Życiorys.
Dzieciństwo i młodość.
Urodził się 24 września 1870 roku w Bjørnskinn (dzisiejsze Andøy), w archipelagu Vesterålen, w północnej Norwegii. Jego ojciec, Hans Andreas Jacobsen, był rolnikiem i rybakiem. Od 11. roku życia Helmer zajmował się pracami polowymi. Wraz z ojcem łowił także ryby na Lofotach i Finnmarku. W latach 1894–1897 polował na małe walenie i foki. W 1897 roku ożenił się z Kristiną Augustą Josefiną Berg. W tym samym roku zaciągnął się na statek „Laura”, by wziąć udział w brytyjskiej ekspedycji na Nową Ziemię, dowodzonej przez Henry’ego Johna Pearsona (1850–1913). Gdy wraz z resztą załogi przygotowywał się w Sandefjord do wypłynięcia na północ, spotkał Roalda Amundsena (1872–1928), wyruszającego na statku „Belgica” na Belgijską Wyprawę Antarktyczną. W 1898 roku służył jako szyper na statku „Elida”, przeznaczonym do łowienia fok. W latach 1898–1902 pracował dla kompanii Vesteraalens Dampskibsselskab.
Współpraca z Amundsenem.
W 1903 roku podjął po raz pierwszy współpracę z Roaldem Amundsenem. Dzięki rekomendacji Fritza Zapffego (1869–1956), przyjaciela Amundsena, dołączył do załogi statku "Gjøa", wypływającego na poszukiwanie Przejścia Północno-Zachodniego. Podczas wyprawy tej nauczył się od Inuitów manewrowania psimi zaprzęgami. Po powrocie do Norwegii pracował dla urzędu celnego w Tromsø. Z pracy tej później zrezygnował, by móc wziąć udział w kolejnej wyprawie Amundsena jako nawigator.
Początkowo wyprawa Amundsena z lat 1910–1912 miała być skierowana na biegun północny, a Helmer Hanssen – podobnie jak większość załogi – o zmianie planów dowiedział się dopiero na kilka dni przed wypłynięciem z Madery. Zapytany wówczas przez Amundsena, czy nadal chce uczestniczyć w ekspedycji, odparł twierdząco. Po dotarciu na Antarktydę uczestniczył w trzech ekspedycjach przygotowawczych do wyprawy na biegun południowy. W październiku 1911 roku wyruszył na biegun wraz z czterema towarzyszami: Amundsenem, Olavem Bjaalandem (1873–1961), Oscarem Wistingem (1871–1936) oraz Sverre Hasselem (1876–1928). Grupa ta dotarła na biegun 14 grudnia 1911 roku, a 25 stycznia 1911 roku powróciła do bazy.
Hanssen powrócił do Norwegii przez Hobart na Tasmanii i Buenos Aires. Podjął na nowo pracę dla urzędu celnego. W 1918 roku został zaproszony przez Amundsena do uczestnictwa w ekspedycji statku „Maud”, której celem był Archipelag Arktyczny. Zimą przełomu 1918 i 1919 roku uratował Amundsena przed utonięciem. 1 grudnia 1919 roku, po tym, jak „Maud” zaklinował się w lodzie w pobliżu wyspy Ajon, Hanssen i Wisting udali się psim zaprzęgiem na wschodnie wybrzeże, aby spróbować przeprawić się przez Cieśninę Beringa i dotrzeć do Nome na Alasce. Cieśnina nie była żeglowna, lecz Hanssenowi udało się nadać telegramy z Anadyru. Hanssen i Wisting wrócili po ponad sześciu miesiącach nieobecności i pokonaniu 1500 km psim zaprzęgiem.
Podczas ekspedycji statku "Maud" relacje Hanssena z Amundsenem uległy pogorszeniu. W 1920 roku, po zawinięciu do Nome, został zdymisjonowany. Zgodnie z listem Amundsena do jego brata, Leona, miało to związek z niesubordynacją Hanssena. Po opuszczeniu załogi statku Hanssen musiał pracować w Nome przez kilka tygodni jako poszukiwacz złota, by zarobić na powrót do Norwegii.
Dalsza działalność.
W 1920 roku ponownie podjął pracę dla urzędu celnego. W 1924 roku podróżował wraz z organizowaną przez Uniwersytet Oksfordzki ekspedycją na Spitsbergen, dowodzoną przez George’a Binneyego (1900–1972). Wspólnie z Binneyem przemierzył wówczas przy pomocy psich zaprzęgów Ziemię Północno-Wschodnią ze wschodu na zachód. W 1926 roku towarzyszył przedstawicielom niemieckiej wytwórni filmowej Universum Film AG w podróży na Svalbard i Grenlandię. Spotkał wówczas amerykańskiego polarnika Richarda Byrda (1888–1957), lecz odrzucił jego propozycję uczestnictwa w wyprawie na Antarktydę. W latach 1928–1940 pracował w Tromsø jako kontroler statków. Zmarł w 1956 roku w Tromsø.
Odznaczenia i upamiętnienie.
Po powrocie z ekspedycji statku "Gjøa" został kawalerem Orderu Świętego Olafa, najwyższego odznaczenia Królestwa Norwegii. W 1912 roku otrzymał Złoty Medal Bieguna Południowego (), ustanowiony przez króla Haakona VII z okazji zdobycia przez wyprawę Amundsena bieguna południowego.
Po jego śmierci państwo opłaciło wykonanie dla niego nagrobka w katedrze w Tromsø. W Andøy wzniesiono pomnik upamiętniający podróżnika. W 2011 roku Uniwersytet w Tromsø zmienił nazwę statku badawczego „Jan Mayen” na „Helmer Hanssen”. Na Antarktydzie znajduje się natomiast nazwana na jego cześć Mount Hanssen.

</doc>
<doc id="3690113" url="https://pl.wikipedia.org/wiki?curid=3690113" title="Białoskórnik chropowaty">
Białoskórnik chropowaty

Białoskórnik chropowaty ("Cystostereum murrayi" (Berk. &amp; M.A. Curtis) Pouzar) – gatunek grzybów z rodziny białoskórnikowatych ("Cystostereaceae").
Systematyka i nazewnictwo.
Pozycja w klasyfikacji według Index Fungorum: "Cystostereum, Cystostereum, Cystostereaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1868 r. Miles Joseph Berkeley i Moses Ashley Curtis, nadając mu nazwę "Thelephora murrayi". Obecną, uznaną przez Index Fungorum nazwę nadał mu w 1959 r. Zdeněk Pouzar, przenosząc go do rodzaju "Cystostereum".
Niektóre synonimy:
Polską nazwę zaproponował Władysław Wojewoda w 2003 r., wcześniej w polskim piśmiennictwie gatunek ten opisywany był jako cystoskórek pachnący (przez Stanisława Domańskiego w 1991 r.) lub białoskórnik świerkowy (W. Wojewoda w 1996 r.).
Morfologia.
Wieloletni. Zazwyczaj jest rozpostarty, szczególnie gdy występuje na dolnej stronie dużych kłód drzewa. Natomiast gdy rozwija się na kłodach pionowych lub skośnie powalonych, tworzy w górnej części niewielkie, odgięte od podłoża fałdy o szerokości 0,2–1 cm. Jest duży – osiąga długość do kilku metrów i cienki – grubość 0,3–2 mm, wyjątkowo do 5 mm. Powierzchnia hymenialna początkowo ma barwę od kremowobiałej do blado-ochrowo-szarej, później staje się ciemniejsza, brunatnawa. Jest gęsto pokryta brodawkami i podczas suchej pogody popękana. Górna powierzchnia odgiętych fałdów jest czarna, twarda, bezwłosa i z ostrym i brunatnym brzegiem. Kontekst niewyraźnie warstwowany, korkowaty lub zdrewniały, po wysuszeniu łamliwy.
Owocnik ma przyjemny, aromatyczny i charakterystyczny zapach.
System strzępkowy dymityczny. Strzępki szkieletowe grubościenne, o średnicy 1,5–3 μm, zazwyczaj przebiegające równolegle. Strzępki generatywne cienkościenne, o grubości 2–3,5 μm. Są gęsto pozlepiane, septowane ze sprzążkami. W subhymenium ułożone są prostopadle do strzępek generatywnych. Bardzo licznie występują gloeocystydy o kształcie od jajowatego do elipsoidalnego. W hymenium i subhymenium mają rozmiar 30–40 × 7–15 μm, w kontekście są dłuższe i węższe. Wypełnione są oleistymi kropelkami lub jednolitą żółtą substancją (zwłaszcza w hymenium). Podstawki wąskomaczugowate, 4–sterygmowe ze sprzążką w podstawie. Zarodniki o kształcie od elipsoidalnego do niemal cylindrycznego, cienkościenne, gładkie, nieamyloidalne. Mają rozmiar 4,5–5,5–40 × 2,5–3 μm.
Na martwym drewnie w lesie występuje wiele podobnych gatunków grzybów o rozpostartym owocniku. Białoskórnika chropowatego najłatwiej odróżnić po charakterystycznym zapachu, który wyczuwalny jest z czasami nawet z 15–30 metrów.
Występowanie i siedlisko.
W Ameryce Północnej i Europie jest szeroko rozprzestrzeniony, sięga tutaj na północy aż po rejony arktyczne. Występuje także w Azji (Kaukaz, Syberia, Japonia), podawano jego stanowiska na Kubie, Jamajce, w Puerto Rico i na Nowej Zelandii. W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek narażony, który zapewne w najbliższej przyszłości przesunie się do kategorii gatunków wymierających, jeśli nadal działać będą czynniki zagrożenia&gt;.
Grzyb saprotroficzny wywołujący białą zgniliznę drewna. Rozwija się na pniakach i powalonych martwych pniach świerka i jodły, wyjątkowo buka. W Polsce najczęściej spotykany jest w górach, w granicach naturalnego zasięgu świerka pospolitego, w Europie w iglastych i mieszanych lasach borealno-subalpejskich. W Ameryce Północnej występuje głównie na drzewach liściastych, i to także w rejonach o klimacie tropikalnym. Z tego też powodu Eriksson i Ryvarden (1975 r.) podejrzewają, że okazy opisywane jako "Cystostereum murrayi" w Ameryce mogą być innymi gatunkami, niż te w Europie.

</doc>
<doc id="3690114" url="https://pl.wikipedia.org/wiki?curid=3690114" title="Cystostereum murrayi">
Cystostereum murrayi



</doc>
<doc id="3690118" url="https://pl.wikipedia.org/wiki?curid=3690118" title="Cystoskórek pachnący">
Cystoskórek pachnący



</doc>
<doc id="3690120" url="https://pl.wikipedia.org/wiki?curid=3690120" title="La Voix humaine">
La Voix humaine



</doc>
<doc id="3690123" url="https://pl.wikipedia.org/wiki?curid=3690123" title="Polska Grupa Górnicza">
Polska Grupa Górnicza

Polska Grupa Górnicza SA (w skrócie PGG SA) – polska handlowa spółka kapitałowa (spółka akcyjna) z siedzibą w Katowicach. Największe przedsiębiorstwo górnicze w Europie i największy producent węgla kamiennego w Unii Europejskiej. Spółka celowa, utworzona 16 stycznia 2015 (pod nazwą Polska Grupa Górnicza sp. z o.o.), w celu przejęcia majątku i zobowiązań bankrutującej Kompanii Węglowej.
Historia.
16 stycznia 2015 w Katowicach założono Polską Grupę Górniczą sp. z o.o. (PGG sp. z o.o.). 29 kwietnia 2016 PGG sp. z o.o. przejęła od Kompanii Węglowej: 11 kopalni węgla kamiennego, 4 zakłady, 35 tys. pracowników i zobowiązania finansowe. 1 kwietnia 2017 PGG sp. z o.o. nabyła Katowicki Holding Węglowy SA. 29 grudnia 2017 nastąpiło przekształcenie Polskiej Grupy Górniczej ze spółki z ograniczoną odpowiedzialnością w spółkę akcyjną.
Oddziały.
1 lipca 2016 zgodnie z porozumieniem rozpoczęto realizację modelu zespolonego kopalń. W wyniku połączenia, z 11 kopalń węgla kamiennego powstało 5. 1 kwietnia 2017 do PGG dołączyły kopalnie należące wcześniej do Katowickiego Holdingu Węglowego SA.
PGG SA obejmuje 8 oddziałów kopalnianych oraz 5 zakładów:
Akcjonariat.
W skład akcjonariatu Polskiej Grupy Górniczej SA wchodzą:

</doc>
<doc id="3690124" url="https://pl.wikipedia.org/wiki?curid=3690124" title="Henryk I (hrabia Holsztynu)">
Henryk I (hrabia Holsztynu)

Henryk I (ur. ok. 1255/1260 r., zm. 5 sierpnia 1304 r.) – hrabia Holsztynu-Rendsburga od 1290 r.
Życiorys.
Henryk był czwartym synem hrabiego Holsztynu Gerarda I i Heilwig, córki Hermana II z Lippe. W 1290 r. objął tron hrabiowski w jednej z części Holsztynu (został on podzielony między jego i jego starszych braci).
Jego żoną Heilwig, córka Wilhelma z Bronckhorstu. Z małżeństwa tego pochodzili: 

</doc>
<doc id="3690125" url="https://pl.wikipedia.org/wiki?curid=3690125" title="Kontekst (grzyby)">
Kontekst (grzyby)

Kontekst (łac. "context") – u grzybów jest to miąższ owocnika podtrzymujący hymenofor. Pojęcia tego używa się zwłaszcza dla grzybów w klasie "Hymenomycetes". Przy identyfikacji gatunków grzybów bierze się pod uwagę takie cechy kontekstu, jak: grubość, budowa, barwa, konsystencja, warstwowanie.
Specyficzny rodzaj kontekstu, który wyrasta bezpośrednio na podłożu nosi nazwę subikulum.

</doc>
<doc id="3690133" url="https://pl.wikipedia.org/wiki?curid=3690133" title="Mikołaj (hrabia Holsztynu)">
Mikołaj (hrabia Holsztynu)

Mikołaj (ur. po 1320 r., zm. 8 maja 1397 r.) – hrabia Holsztynu-Rendsburg od 1340 r. wraz ze starszym bratem Henrykiem II Żelaznym.
Życiorys.
Mikołaj był młodszym synem hrabiego Holsztynu-Rendsburg Gerarda III Wielkiego i Zofii, córki Mikołaja II z Werle i królewny duńskiej Rychezy. Po śmierci ojca objął rządy w hrabstwie wraz ze swoim starszym bratem Henrykiem II Żelaznym. Bracia nie podzielili hrabstwa i rządzili nim w bliskim porozumieniu.
Żoną Mikołaja była Elżbieta, córka księcia Lüneburga Wilhelma, i zarazem wdowa po następcy tronu Saksonii-Wittenbergii Ottonie. Mieli córkę, także Elżbietę, która była żoną księcia Meklemburgii-Schwerin Albrechta IV, a następnie księcia Saksonii-Lauenburga-Ratzeburga Eryka V.

</doc>
<doc id="3690135" url="https://pl.wikipedia.org/wiki?curid=3690135" title="Polheim">
Polheim

Polheim ("Dom na biegunie") – nazwa nadana przez Roalda Amundsena pierwszemu w historii obozowi na biegunie południowym. Został on założony 14 grudnia 1911 roku przez Amundsena i jego czterech towarzyszy w pierwszej zakończonej sukcesem wyprawie na biegun południowy.
Historia.
14 grudnia około godziny 15:00 ekspedycja dowodzona przez Roalda Amundsena jako pierwsza w historii dotarła w okolice bieguna południowego. Towarzyszami Amundsena byli wówczas: Olav Bjaaland, Helmer Hanssen, Oscar Wisting i Sverre Hassel. Po przybyciu na miejsce polarnicy zatknęli w lodzie norweską flagę i nazwali Płaskowyż Polarny mianem „Płaskowyżu Króla Haakona VII”. Następnie rozpoczęli prowadzenie precyzyjnych pomiarów w celu ustalenia dokładnej lokalizacji bieguna południowego. Chcieli bowiem uniknąć sytuacji, która miała miejsce kilka lat wcześniej, gdy Amerykanie Frederick Albert Cook i Robert Edwin Peary niemalże równocześnie ogłosili się pierwszymi zdobywcami bieguna północnego i toczyli wielomiesięczne spory o uznanie ich osiągnięć przez opinię publiczną.
Przy pomocy sekstantu badaczom udało się ustalić przybliżoną pozycję bieguna południowego. W miejscu tym rozbili oni niewielki namiot na planie okręgu, mający być dla zmierzającego w kierunku bieguna Roberta Scotta dodatkowym sygnałem, że ekspedycja norweska pojawiła się tam przed nim. Namiot otrzymał nazwę Polheim. W jego wnętrzu Amundsen pozostawił sprzęt oraz listy do Scotta i króla Haakona VII. W pierwszym z nich prosił brytyjskiego badacza o przekazanie drugiego norweskiemu monarsze. 17 grudnia zespół opuścił obóz.
17 stycznia, miesiąc po opuszczeniu okolic bieguna przez Amundsena, na miejsce przybyła brytyjska ekspedycja Scotta. Ten zabrał ze sobą znalezione w namiocie listy, lecz zmarł w drodze powrotnej wraz ze swoimi towarzyszami.
Obecna lokalizacja.
Namiot Polheim nie został dostrzeżony przez żadną inną ekspedycję, która osiągnęła biegun południowy po wyprawie Scotta. Według współczesnych szacunków obliczenia Amundsena były niedokładne i Polheim zlokalizowano na równoleżniku 89°59’, czyli w odległości ok. 2 kilometrów od bieguna. Od 1912 roku pozycja ta uległa dalszej zmianie z uwagi na ruchy dużych mas lodu w okolicy bieguna. Ponadto namiot został przysypany grubą warstwą świeżego śniegu. Według badań z 2011 roku namiot znajduje się obecnie w miejscu o współrzędnych 89°58’S 46°14’E, ok. 17 metrów pod powierzchnią śniegu, w odległości od 1,8 do 2,5 kilometra od bieguna południowego.

</doc>
<doc id="3690137" url="https://pl.wikipedia.org/wiki?curid=3690137" title="Olav Nysæter">
Olav Nysæter

Olav Nysæter (ur. 28 lutego 1955) – norweski piłkarz. Grał na pozycji napastnika. Na swoim koncie ma dwa występy w norweskiej kadrze piłki nożnej.
W 2007 roku został dyrektorem sportowym Kongsvinger IL, norweskiego klubu, w którym spędził swoją karierę piłkarza.
Kariera klubowa.
W latach 1983–1987 był zawodnikiem klubu Kongsvinger IL, w którym wystąpił w 96 meczach i strzelił 27 goli. W 1983 roku, strzelając 14 bramek, został królem strzelców najwyższej norweskiej ligi piłki nożnej.
Kariera w reprezentacji.
W pierwszym składzie norweskiej reprezentacji zadebiutował 9 listopada 1983 w meczu w Poznaniu przeciwko kadrze Polski (porażka 0:1). Drugi mecz w norweskiej kadrze odbył się 12 listopada 1983 w Poczdamie przeciwko drużynie Niemiec Wschodnich (przegrana 0:1). Więcej meczów w norweskiej kadrze nie rozegrał.

</doc>
<doc id="3690139" url="https://pl.wikipedia.org/wiki?curid=3690139" title="Kõvvõrjärv">
Kõvvõrjärv

Kõvvõrjärv () – jezioro w Estonii, w prowincji Põlvamaa, w gminie Kanepi. Położone jest na wschód od wsi Kooraste. Ma powierzchnię 12,2 ha, linię brzegową o długości 1992 m, długość 650 m i szerokość 330 m. Należy do pojezierza Kooraste (est. Kooraste järved). Sąsiaduje z jeziorami Kooraste Linajärv, Mudsina, Kurvitsa, Kooraste Suurjärv.

</doc>
<doc id="3690142" url="https://pl.wikipedia.org/wiki?curid=3690142" title="Kimmo Tarkkio">
Kimmo Tarkkio

 
Kimmo Juhani Tarkkio (ur. 15 stycznia 1966 w Helsinkach) – fiński piłkarz występujący na pozycji napastnika.
Kariera klubowa.
Tarkkio karierę rozpoczynał w sezonie 1982 w drugoligowym zespole JJK Jyväskylä. W debiutanckim sezonie spadł z nim do trzeciej ligi. W 1986 roku przeszedł do pierwszoligowego HJK Helsinki. W sezonach 1987 oraz 1988 zdobył z nim mistrzostwo Finlandii. W 1989 roku przeniósł się do szwedzkiego drugoligowca, Hammarby IF, z którym w sezonie 1989 wywalczył awans do pierwszej ligi.
Pod koniec 1989 roku Tarkkio został graczem singapurskiego klubu Tiong Bahru United. W 1990 roku wrócił jednak do Finlandii, do zespołu HJK Helsinki. W sezonie 1990 zdobył z nim mistrzostwo Finlandii. W sezonie 1991 był zawodnikiem Haki, w której barwach z 23 bramkami na koncie został królem strzelców pierwszej ligi fińskiej. Następnie odszedł do FC Kuusysi, z którym w sezonie 1992 wywalczył wicemistrzostwo Finlandii.
W końcówce 1992 roku Tarkkio przeszedł do portugalskiego GD Chaves, z którym w sezonie 1992/1993 spadł z nim pierwszej ligi do drugiej. Wówczas jednak odszedł z klubu i wrócił do Kuusysi. Po kilku miesiącach ponownie jednak trafił do Portugalii, do drugoligowego FC Felgueiras. Po sezonie 1993/1994 znowu wrócił do Kuusysi.
Grał też w drużynach FinnPa oraz Haka, a w 1996 roku został zawodnikiem singapurskiego Geylang United. W sezonie zdobył z nim mistrzostwo Singapuru oraz Puchar Singapuru. Potem wrócił do Finlandii, gdzie grał w drugoligowym PK-35 i pierwszoligowym VPS, z którym dwukrotnie wywalczył wicemistrzostwo Finlandii (1997, 1998). Występował też w drugoligowym MP Mikkeli, a także chińskim drugoligowcu Guangzhou Apollo, gdzie w 2000 roku zakończył karierę.
Kariera reprezentacyjna.
W reprezentacji Finlandii Tarkkio zadebiutował 21 lutego 1986 w zremisowanym 0:0 towarzyskim meczu z Bahrajnem. 13 stycznia 1989 w przegranym 1:2 towarzyskim pojedynku z Egiptem strzelił swojego pierwszego gola w kadrze. W latach 1986–1992 w drużynie narodowej rozegrał 32 spotkania i zdobył 3 bramki.

</doc>
<doc id="3690143" url="https://pl.wikipedia.org/wiki?curid=3690143" title="Jon Olav Einemo">
Jon Olav Einemo

Jon Olav Einemo (ur. 10 grudnia 1975 w Oslo) – norweski grappler oraz zawodnik mieszanych sztuk walki (MMA). Mistrz Świata ADCC w submission fightingu z 2003 w kategorii -99 kg. Czarny pas w brazylijskim jiu-jitsu.
Kariera sportowa.
Einemo jest jednym z dwóch Europejczyków (wraz z Karіmułą Barkałajewem z Rosji) którzy sięgali po złoto na prestiżowych Mistrzostwach Świata ADCC w submission fightingu. W 2003 na V Mistrzostwach Świata, w drodze po złoto kategorii -99 kg pokonywał utytułowanych zawodników: Brandona Verę, Larrego Papadopoulosa, Rogera Gracie i w finale wielokrotnego mistrza świata Alexandre „Cacareco” Ferreirę.
Jest również zawodnikiem MMA. W latach 2000–2012 stoczył dziewięć zawodowych pojedynków, walcząc dla takich organizacji jak Shooto, PRIDE Fighting Championships oraz Ultimate Fighting Championship.

</doc>
<doc id="3690145" url="https://pl.wikipedia.org/wiki?curid=3690145" title="Handan Sultan">
Handan Sultan

Handan Sultan (pełne imię: "Devletlu İsmetlu Haseki Handan Valide Sultan Aliyyetü'ş-Şân Hazretleri") (ur. 1574, zm. 1605) – grecka niewolnica, konkubina sułtana Mehmeda III, matka Ahmeda I, w latach 1603–1605 pełniła funkcję Valide Sultan.
Życiorys.
Handan najprawdopodobniej pochodziła z Grecji i miała na imię Helena. Druga wersja na temat jej pochodzenia mówi o tym że pochodziła z Bośni i Hercegowiny, urodziła się tam jako Hatice. W młodym wieku trafiła do haremu sułtana (ówczesnego księcia) Mehmeda, kiedy ten sprawował rządy w Manisie. Urodziła mu dwoje dzieci: Ahmeda i sułtankę Hatice/Esrę. Nigdy nie była Haseki Sultan dla Mehmeda, nie miała wpływu na politykę i Harem. Gdy jej syn Ahmed w 1603 objął tron stała się jego Valide, i pomimo iż pełniła tak ważną funkcję jej pensja wynosiła zaledwie 1000 akce dziennie, podczas gdy pensja Safiye Sultan (babka Ahmeda) wynosiła 3000 akce. Istnieje teoria że Handan namówiła Ahmeda do zniesienia prawa Mehmeda II Zdobywcy. Jej śmierć nastąpiła 12 listopada 1605 roku. Handan zmarła w młodym wieku 31 lat. Została pochowana w świątyni Hagia Sophia. Przedwczesna śmierć sułtanki Handan oraz wygnanie Safiye do Starego Pałacu przyczyniły się do zdobycia ogromnych wpływów przez Kösem.
W kulturze i sztuce.
W popularnym serialu tureckim w rolę sułtanki Handan wcieliła się turecka aktorka Tülin Özen.

</doc>
<doc id="3690147" url="https://pl.wikipedia.org/wiki?curid=3690147" title="Audun Rusten">
Audun Rusten

Audun Rusten (ur. 11 czerwca 1894 w Bergen, zm. 14 grudnia 1957 w Berlinie) – norweski pływak z początków XX wieku, uczestnik igrzysk olimpijskich.
Jako siedemnastolatek wystartował na V Letnich Igrzysk Olimpijskich w Sztokholmie, gdzie wystartował na dystansie 200 metrów stylem klasycznym. W piątym wyścigu eliminacyjnym rywalami Norwega byli: rekordzista świata Belg Félicien Courbet, brązowy medalista z Londynu Szwed Pontus Hanson oraz Brytyjczyk George Innocent. Rusten zakończył wyścig z czasem 3:39,8, z którym zajął ostatnie, czwarte miejsce. Ostatecznie jednak został zdyskwalifikowany.
Rusten reprezentował barwy klubu BSC 1908 z Bergen.

</doc>
<doc id="3690148" url="https://pl.wikipedia.org/wiki?curid=3690148" title="Harry Svendsen">
Harry Svendsen

Sigur Harry Svendsen, także Sigur Harry Aspestrand (ur. 2 stycznia 1895 w Strömstad, zm. 20 stycznia 1960 w Oslo) – norweski pływak z początków XX wieku, uczestnik igrzysk olimpijskich.
Jako siedemnastolatek wystartował na V Letnich Igrzysk Olimpijskich w Sztokholmie, gdzie wystartował na dystansie 100 metrów stylem grzbietowym. W trzecim wyścigu eliminacyjnym zajął, z czasem 1:47,2, trzecie miejsce. Oznaczało to dla Svendsena koniec rywalizacji.
Svendsen reprezentował barwy Oslo Kappsvømmingsklubb.

</doc>
<doc id="3690151" url="https://pl.wikipedia.org/wiki?curid=3690151" title="Victoria Wood">
Victoria Wood

Victoria Wood (ur. 19 maja 1953 w Prestwich, zm. 20 kwietnia 2016 w Londynie) – brytyjska aktorka, komiczka, reżyserka, piosenkarka i autorka piosenek.
Życiorys.
Była córką Stanleya Wooda i Nellie z domu Mape. Ukończyła Bury Grammar School for Girls, a następnie studiowała aktorstwo na University of Birmingham. Karierę telewizyjną rozpoczęła w brytyjskim talent-show "New Faces". Nawiązała współpracę z telewizją BBC, w której przedstawiała swoje autorskie skecze. 
Victoria Wood była autorką licznych piosenek satyrycznych, skeczów telewizyjnych i radiowych oraz innych etiud. Była czternastokrotnie nominowana do nagrody BAFTA, którą wygrała czterokrotnie (m.in. jako najlepsza performerka za występ w swoim show "Victoria Wood as Seen on TV" w 1986 oraz najlepsza aktorka za rolę w filmie "Housewife, 49" w 2007). Ponadto, w 2005 za osiągnięcia artystyczne, przyznano jej specjalną nagrodę BAFTA. W 1997 została odznaczona Orderem Imperium Brytyjskiego jako Oficer Orderu, natomiast w 2008 przyznano jej klasę Komandora Orderu.
Od 1980 do 2002 była żoną Geoffrey'a Durhama, z którym miała dwoje dzieci: Grace i Henry’ego. Była członkinią Religijnego Towarzystwa Przyjaciół. W 2015 wykryto u niej raka, przez co wycofała się z życia publicznego. Zmarła 20 kwietnia 2016.

</doc>
<doc id="3690154" url="https://pl.wikipedia.org/wiki?curid=3690154" title="Kŏnsŏl">
Kŏnsŏl

Kŏnsŏl (kor. 건설역, „Budowa”) – stacja metra w Pjongjangu, na linii Hyŏksin. Została otwarta 6 października 1978. Wejście na stację znajduje się obok hotelu Rjugjong.

</doc>
<doc id="3690156" url="https://pl.wikipedia.org/wiki?curid=3690156" title="Kooraste Linajärv">
Kooraste Linajärv

Kooraste Linajärv () – jezioro w Estonii, w prowincji Põlvamaa, w gminie Kanepi. Położone jest na wschód od wsi Kooraste. Ma powierzchnię 3,3 ha, linię brzegową o długości 673 m, długość 230 m i szerokość 160 m. Należy do pojezierza Kooraste (). Sąsiaduje z jeziorami Kõvvõrjärv, Mudsina, Kurvitsa, Kooraste Suurjärv.

</doc>
<doc id="3690157" url="https://pl.wikipedia.org/wiki?curid=3690157" title="30. Tarnowska Nagroda Filmowa">
30. Tarnowska Nagroda Filmowa

30. Tarnowska Nagroda Filmowa – odbyła się w dniach 24-30 kwietnia 2016 roku.

</doc>
<doc id="3690159" url="https://pl.wikipedia.org/wiki?curid=3690159" title="Włodzimierz Łoś">
Włodzimierz Łoś



</doc>
<doc id="3690161" url="https://pl.wikipedia.org/wiki?curid=3690161" title="Norwegia na Letnich Igrzyskach Olimpijskich 1932">
Norwegia na Letnich Igrzyskach Olimpijskich 1932

Norwegia wzięła udział w Letnich Igrzyskach Olimpijskich 1932 w Los Angeles z delegacją pięciu zawodników w trzech dyscyplinach. Norwegia po raz pierwszy w historii nie zdobyła żadnego medalu podczas igrzysk.

</doc>
<doc id="3690162" url="https://pl.wikipedia.org/wiki?curid=3690162" title="Henry M. Morris">
Henry M. Morris

Henry Madison Morris (ur. 6 października 1918, zm. 25 lutego 2006) – amerykański kreacjonista młodej Ziemi i apologeta chrześcijański.
W 1939 ukończył studia w kierunku inżynierii lądowej na Rice University, w 1950 roku uzyskał doktorat z hydrauliki na University of Minnesota. Początkowo wykładał na Southern Illinois University, następnie w latach 1957-1970 na Virginia Polytechnic Institute and State University. W 1970 roku wspólnie z pastorem Timem LaHaye założył prywatną uczelnię Christian Heritage College w San Diego, przez kilka lat pełniąc funkcję jej rektora.
Uważany jest za twórcę współczesnego fundamentalistycznego kreacjonizmu. Aktywny krytyk teorii ewolucji, opowiadał się za dosłowną interpretacją biblijnego opisu stworzenia świata w sześć dni. Współtwórca i wieloletni przewodniczący Creation Research Society oraz Institute for Creation Research. Był autorem kilku książek apologetycznych. Napisana wspólnie z Johnem C. Whitcombem i wydana w 1961 roku praca "" była punktem przełomowym w dziejach amerykańskiego kreacjonizmu. W antyewolucjonistycznej książce "The Long War against God" z 1989 roku wyraził pogląd, że teoria ewolucji jest dziełem szatana.

</doc>
<doc id="3690163" url="https://pl.wikipedia.org/wiki?curid=3690163" title="Jan Lidl">
Jan Lidl

Jan Lidl (ur. ok. 1839, zm. 6 kwietnia 1921 we Lwowie) – urzędnik, wiceprezydent C. K. Namiestnictwa Galicji.
Życiorys.
Wywodził się z rodziny pochodzenia niemieckiego, przybyłej na obszar Galicji w okresie absolutyzmu. Urodził się 24 czerwca 1839. Był synem Karola (urzędnik magistratu we Lwowie) i Joanny z domu Dembowskiej wzgl. Dębowskiej (1808-1891, zmarła w Sanoku). Był młodszym bratem Karola (prawnik, ur. ok. 1832, zm. 1886) i Emilii (ur. ok. 1837, żona Franciszka Żeleskiego, zm. 1904).
Wstąpił do służby państwowej Cesarstwa Austrii (od 1867 Austro-Węgier) w okresie zaboru austriackiego i został urzędnikiem Magistratu Miejskiego we Lwowie pod zaborem austriackim. Został urzędnikiem Magistratu Miejskiego we Lwowie. Pracował tam od około 1861 jako praktykant konceptowy z dodatkowym uposażeniem, od około 1867 do około 1872 jako koncypista magistratu. Równolegle od około 1868 do około 1872 pełnił funkcję sekretarza (protokolant) Rady Miejskiej we Lwowie. Od około 1872 do około 1873 pracował w Magistracie Lwowa w randze radcy.
Później został powołany przez c. k. ministra bez teki (dla Galicji) Floriana Ziemiałkowskiego i pozostawał na służbie przy nim w latach 1873-1883, od 1873 w randze sekretarza ministerialnego, od około 1877 jako radca ministerialny, od około 1879 do 1883 jako radca sekcyjny (w tym od około 1882 z tytułem i charakterem radcy ministerialnego). Potem przeszedł do służby w C. K. Ministerstwie Spraw Wewnętrznych w Wiedniu, gdzie pracował w randze radcy ministerialnego i był kierownikiem referatu galicyjskich spraw krajowych.
Od 1888 przez wiele lat sprawował urząd wiceprezydenta namiestnictwa przy kolejnych C. K. Namiestnikach Galicji tj. Kazimierzu Badenim (1888-1895), Eustachym Sanguszce (1895-1898), Leonie Pinińskim (1898-1903), Andrzeju Potockim (1903-1904). Z racji piastowanego urzędu równolegle od około 1888 pełnił funkcje zastępcy prezydenta C. K. Komisji Krajowej dla Spraw Odkupu i Uporządkowania Ciężarów Gruntowych, zastępcy prezydenta C. K. Dyrekcji Funduszów Indemnizacyjnych, zastępcy prezydenta C. K. Komisji Krajowej dla Oznaczenia Czystego Dochodu z Propinacyjnego Prawa Wyszynku, od około 1889 także zastępcy przewodniczącego C. K. Dyrekcji Galicyjskiego Funduszu Propinacyjnego. Do 1904 był ostatnim jedynym wiceprezydentem namiestnictwa, zaś po jego ustąpieniu utworzono dwa stanowiska wiceprezydentów. Odchodząc ze stanowiska w lipcu 1904 w uznaniu szczególnych zasług dla państwa i kraju został mianowany tajnym radcą (jego miejsce służbowe zajął hr. Włodzimierz Łoś). Uroczyste pożegnanie odbyło się 27 lipca 1904, a słowa pochwały udzielił mu wtedy namiestnik hr. A. Potocki . Podczas swojej wieloletniej służby Jan Lidl cieszył się zarówno zaufaniem władz, jak i szacunkiem współpracowników oraz powszechnym uznaniem w kraju, a jego praca była określana za pożyteczną.
Bracia Jan i Karol Lidlowie (obaj kawalerowie Orderu Korony Żelaznej) zostali wyniesieni do stanu szlacheckiego rycerskiego cesarskim dyplomem z 13 kwietnia 1881. Około 1890 Jan Lidl otrzymał honorowe obywatelstwo miasta Grybowa. Od około 1908 co najmniej do 1914 był prezesem kolei lokalnej Delatyn-Kołomyja-Stefanówka.
Do końca życia zamieszkiwał we Lwowie przy ulicy Zamoyskiego 15. Zmarł 6 kwietnia 1921 we Lwowie w wieku 82 lat. Jego żoną była Anna (ur. 1864, zm. 17 kwietnia 1921). Oboje zostali pochowani w grobowcu na Cmentarzu Łyczakowskim we Lwowie.

</doc>
<doc id="3690164" url="https://pl.wikipedia.org/wiki?curid=3690164" title="AlterFest">
AlterFest

AlterFest – festiwal muzyczny odbywający się w Mysłowicach od roku 2012, promujący szeroko rozumianą muzykę alternatywną. Festiwal jest organizowany przez Mysłowicki Ośrodek Kultury, a jego pomysłodawcą i dyrektorem jest Łukasz Prajer.
Historia.
Pierwsze dwie edycje festiwalu trwały ponad tydzień i odbywały się w lokalnych pubach oraz w Mysłowickim Ośrodku Kultury. W roku 2014 organizatorzy zdecydowali się na zmianę formuły i miejsc odbywania się festiwalu – impreza została skrócona do trzech dni, jeden z nich odbywał się w mysłowickim kościele ewangelickim, natomiast dwa pozostałe w budynku byłego, nieistniejącego od ponad 25 lat, Kina Adria. Od roku 2016 wszystkie trzy dni festiwalu odbywają się w kościele ewangelickim. W marcu 2022 roku organizatorzy poinformowali, że festiwal nie będzie już organizowany w kościele ewangelickim.
Nagrody i wyróżnienia.
W 2013 roku festiwal AlterFest zwyciężył w plebiscycie „Wizytówka Mysłowic”, organizowanym przez portal naszemiasto.pl. Impreza zdobyła 3867 głosów i wyprzedziła m.in. zespół Myslovitz oraz Centralne Muzeum Pożarnictwa.
W roku 2015 impreza zdobyła drugie miejsce w plebiscycie SO!MUSIC 2014 organizowanym przez portal somusic.pl w kategorii Festiwal&amp;Wydarzenie Roku, przegrywając jedynie z cyklem koncertów Męskie Granie.
W roku 2016 AlterFest zdobył 2. miejsce w plebiscycie SO!MUSIC 2015 w kategorii Wydarzenie Roku. Pierwsze miejsce w plebiscycie zajęła krakowska OFF Scena PKO Off Camera.
W roku 2017 festiwal zdobył 2. miejsce w plebiscycie SO!MUSIC 2016 w kategorii Wydarzenie Roku. Pierwsze miejsce w plebiscycie zajął poznański Spring Break.
Artyści.
2022.
"Mysłowice, Park Słupna 29-30 lipca"
Kamp!, Muchy, Coals, Daniel Spaleniak, Baasch, L.Stadt, Rat Kru, L.A.S, hipiersoniK, mona polaski
2021.
"Mysłowice, kościół ewangelicki, 23-24 lipca"
Kamp!, Paulina Przybysz, Piernikowski, Lordofon, WaluśKraksaKryzys, Bluszcz, Rat Kru, Agata Karczewska, Mark Mantra, Oxford Drama (w zastępstwie za zespół Hage-O)
2020.
"Mysłowice, kościół ewangelicki, 29-30 maja (odwołany z powodu pandemii koronawirusa)"
Kamp!, Król, Karaś/Rogucki, Tęskno, Plastic, Enchanted Hunters, Perfect Son, Hope Leslie, Melika, Max Bravura
2019.
"Mysłowice, kościół ewangelicki, 19-20 lipca"
Bitamina, Rebeka, Rosalie., Syny, Kasia Lins, Psychocukier, TRYP, The Party Is Over, Santabarbara, mona polaski
2018.
"Mysłowice, kościół ewangelicki. 20-21 lipca"
The Dumplings, BOKKA, L.Stadt, Małe Miasta, Trupa Trupa, Baasch, Carsky, Iowa Super Soccer, Wczasy, ŻAL, Wojtek Szczepanik, Bukowicz
2017.
"Mysłowice, kościół ewangelicki. 12-13 maja"
Gaba Kulka, Dick4Dick, Leski, Daniel Spaleniak, We Draw A, The Fruitcakes, Salk, Urbanski, Kolory, Seals
2016.
"Mysłowice, kościół ewangelicki. 21-23 kwietnia"
Król, Patrick The Pan, Hatti Vatti, Colt Silvers, Birdy Hunt, Baasch, Call The Sun, Keskese, Erith, SOXSO, Menippe, Granatowy Prawie Czarny, Sibiga
2015.
"Mysłowice, byłe Kino Adria, kościół ewangelicki. 16-18 kwietnia"
xxanaxx, Rebeka, Jóga, Małe Miasta, Sjón, Coals, Atlas Like, zimowa, Marte, So Flow, Czary Mary Koszmary i Ćmy
2014.
"Mysłowice, byłe Kino Adria, kościół ewangelicki. 25-27 kwietnia"
Mikromusic, Lilly Hates Roses, Lorein, L.A.S, Oxford Drama, Young Stadium Club, Carnauba Wax, Sonia Pisze Piosenki, Brzoska i Gawroński, Don’t You Bear, Beat Beat Owl, Holly Blue, Pol Wanda
2013.
"Mysłowice, Mysłowicki Ośrodek Kultury, kościół ewangelicki, Pub Wiking, Pub Kalosz. 11-20 kwietnia"
Fair Weather Friends, Kumka Olik, Snowman, Peter J.Birch, Janek Samołyk, Łagodna Pianka, PCTV, Korbowód, Roboty na Wysokości, Plankton, Modern Lies, Natalie Loves You, Lewe Łokcie, Starfak Acidbrother, BeAllEars, Kurczat
2012.
"Mysłowice, Mysłowicki Ośrodek Kultury, Pub Wiking, Pub Kalosz. 1-10 marca"
Muchy, The Cuts, Kurczat, 100% Rabbit, Mariusz Goli, ARRM, The October Leaves, Pan Stian Band, Don’t be a Poor Person, Substytut, Maciej Ramisz, Dr. Zoydbergh

</doc>
<doc id="3690165" url="https://pl.wikipedia.org/wiki?curid=3690165" title="Mudsina">
Mudsina

Mudsina () – jezioro w Estonii, w prowincji Põlvamaa, w gminie Kanepi. Położone jest na wschód od wsi Kooraste. Ma powierzchnię 13,5 ha, linię brzegową o długości 2319 m, długość 875 m i szerokość 350 m. Należy do pojezierza Kooraste (est. Kooraste järved). Sąsiaduje z jeziorami Kõvvõrjärv, Kurvitsa, Kooraste Linajärv, Kanepi Palojärv. Przepływa przez nie rzeka Kokõ.

</doc>
<doc id="3690168" url="https://pl.wikipedia.org/wiki?curid=3690168" title="Jacek Chachaj">
Jacek Chachaj

Jacek Leszek Chachaj (ur. 1969) – polski historyk, badacz dziejów nowożytnych, doktor habilitowany nauk humanistycznych, nauczyciel akademicki Katolickiego Uniwersytetu Lubelskiego Jana Pawła II.
Życiorys.
Absolwent historii Katolickiego Uniwersytetu Lubelskiego. Doktorat w 2003 ("Szkolnictwo parafialne na Rusi Koronnej w okresie od XVI do XVIII wieku") i habilitacja w 2012 tamże. Pracownik Katedry Historii Europy Wschodniej w Instytucie Historii KUL. Zajmuje się: strukturami Kościoła katolickiego w epoce nowożytnej, szkolnictwem parafialnym, osadnictwem i demografią pogranicza polsko-ruskiego oraz dziejami archidiakonatu lubelskiego.

</doc>
<doc id="3690169" url="https://pl.wikipedia.org/wiki?curid=3690169" title="Walerij Popowicz">
Walerij Popowicz

Walerij Aleksandrowicz Popowicz (ros. Валерий Александрович Попович, ur. 18 maja 1970 w Gorkim) – rosyjski piłkarz występujący na pozycji napastnika, trener piłkarski.
Kariera.
Popowicz karierę rozpoczynał w 1986 roku w Chimiku Dzierżyńsk. Następnie grał w Lokomotiwie Gorki, CSKA Moskwa oraz Spartaku Moskwa, a w 1992 roku został graczem fińskiego drugoligowca, TPV. W sezonie 1992 został królem strzelców drugiej ligi, a także wraz z zespołem wywalczył awans do pierwszej.
W 1994 roku Popowicz przeszedł do zespołu Ilves. Jednak jeszcze w tym samym roku przeniósł się do Haki. W sezonie 1995 zdobył z nią mistrzostwo Finlandii, a z 21 bramkami został też królem strzelców pierwszej ligi. Po tych sukcesach został wypożyczony do duńskiego Ikast FS. W 1996 roku wrócił do Haki i w sezonie 1996 spadł z nią do drugiej ligi. W kolejnym awansował z powrotem do pierwszej, a także zdobył Puchar Finlandii. Po raz drugi został też królem strzelców drugiej ligi. W sezonach 1998 oraz 1999 wraz z Haką wywalczył kolejne mistrzostwa Finlandii. W sezonie 1999 z 23 golami został najlepszym strzelcem ligi.
Pod koniec 1999 roku Popowicz został wypożyczony do holenderskiego SC Heerenveen. W Eredivisie zadebiutował 1 grudnia 1999 w wygranym 2:0 meczu z FC Den Bosch. 15 grudnia 1999 wygranym 4:1 pojedynku z RKC Waalwijk strzelił pierwszego gola w Eredivisie. W Heerenveen grał do końca sezonu 1999/2000, podczas którego wywalczył z nim wicemistrzostwo Holandii.
Następnie wrócił do Haki. Zdobył z nią jeszcze dwa mistrzostwa Finlandii (2000, 2004) oraz dwa Puchary Finlandii (2002, 2005). W 2009 roku odszedł do HJK Helsinki, z którym w tym samym roku wywalczył mistrzostwo Finlandii. W latach 2010–2012 był zaś grającym trenerem zespołu Ilves.

</doc>
<doc id="3690170" url="https://pl.wikipedia.org/wiki?curid=3690170" title="Wiktor Węgrzyn">
Wiktor Węgrzyn

Wiktor Baltazar Węgrzyn (ur. 21 lipca 1939 w Warszawie, zm. 17 stycznia 2017 w Chicago) – polski księgarz i mechanik samochodowy, twórca, komandor i prezes zarządu Motocyklowych Rajdów Katyńskich oraz inicjator i organizator Motocyklowych Zlotów na Jasnej Górze im. ks. ułana Zdzisława Jastrzębiec Peszkowskiego.
Życiorys.
Syn Anny i Baltazara. Studiował w Szkole Głównej Planowania i Statystyki w Warszawie. W aktach Instytutu Pamięci Narodowej znajduje się notatka Służby Bezpieczeństwa z przesłuchania przeprowadzonego 15 marca 1968 w Nowym Dworze Mazowieckim na okoliczność rozpowszechniania przez Wiktora Węgrzyna "informacji o działaniach represyjnych funkcjonariuszy MO i ORMO podczas zamieszek studenckich w marcu 1968" w Warszawie. W wyniku poinformowania Komitetu Powiatowego PZPR o sprawie, został zwolniony z pracy w Centrali Produktów Naftowych.
W 1973 wyemigrował do Stanów Zjednoczonych i w Chicago założył warsztat samochodowy. W USA został członkiem jury Towarzystwa Krzewienia Nadziei, przyznającego nagrody osobom tworzącym na emigracji. Był również członkiem Stowarzyszenia Polskich Kombatantów w Chicago. Od 1987 właściciel księgarni. W 2000 powrócił do Polski.
28 sierpnia 2010 został odznaczony przez prezydenta RP Bronisława Komorowskiego Krzyżem Kawalerskim Orderu Odrodzenia Polski za wybitne zasługi w upamiętnianiu prawdy o zbrodni katyńskiej.
Był przewodniczącym Komitetu Wyborczego Wyborców Grzegorza Brauna „Szczęść Boże!” w wyborach parlamentarnych w Polsce w 2015. W 2016 przystąpił do tworzonej przez Kornela Morawieckiego partii Wolni i Solidarni.
18 lutego 2017 prochy Wiktora Węgrzyna spoczęły w podziemiach Świątyni Opatrzności Bożej w Warszawie, w Panteonie Wielkich Polaków.
Kontrowersje.
W 2015 i 2016 Międzynarodowy Motocyklowy Rajd Katyński pod zarządem Wiktora Węgrzyna skrytykował polski rząd za zakaz wjazdu nałożony na Nocne Wilki, mówiąc, iż dwa rajdy tego klubu motocyklowego miały miejsce wcześniej oraz zadeklarował zapalenie świec w imieniu Nocnych Wilków na grobach żołnierzy Armii Czerwonej, pomimo protestów ze strony rodzin ofiar zbrodni katyńskiej. Z tego powodu część rodzin ofiar zbrodni katyńskiej nie chciała być utożsamiana z rajdem.
W kwietniu 2016 wyraził gotowość, by razem z kolegami eskortować członków Nocnych Wilków, którzy w rocznicę zwycięstwa ZSRR w II wojnie światowej udadzą się z Moskwy do Berlina.

</doc>
<doc id="3690171" url="https://pl.wikipedia.org/wiki?curid=3690171" title="Krystyna Katulska">
Krystyna Katulska

Krystyna Katulska (ur. 12 stycznia 1950, zm. 9 stycznia 2017) – polska matematyk, doktor habilitowana nauk matematycznych. Specjalizowała się w statystyce matematycznej. Profesor nadzwyczajna na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończyła na poznańskim UAM w 1973, gdzie następnie została zatrudniona i zdobywała kolejne awanse akademickie. Stopień naukowy doktora uzyskała w 1978 na podstawie pracy pt. "Układy blokowe uwikłane, ich teoria i zastosowanie", przygotowanej pod kierunkiem prof. Tadeusza Calińskiego. Habilitowała się w 1990 na podstawie dorobku naukowego i rozprawy pt. "Optymalna estymacja wybranych funkcji parametrycznych w układach wagowych". Pracowała jako kierownik i profesor nadzwyczajna w Zakładzie Rachunku Prawdopodobieństwa i Statystyki Matematycznej WMiI UAM. Była członkiem zarządu Polskiego Towarzystwa Biometrycznego. W latach 1991-2012 pełniła funkcję sekretarza Komisji Statystyki Komitetu Matematyki PAN. Jako redaktor statystyczny współpracowała z "Journal of Gender and Power" wydawanym przez Wydział Studiów Edukacyjnych UAM.
Artykuły publikowała w takich czasopismach jak m.in. "Biometrical Letters", "Discussiones Mathematicae" oraz "Colloquium Biometricum".
Została pochowana na Cmentarzu Junikowo w Poznaniu (pole 8, kwatera 1, miejsce 2a).

</doc>
<doc id="3690173" url="https://pl.wikipedia.org/wiki?curid=3690173" title="Jan Tchórznicki">
Jan Tchórznicki

Jan Antoni Tchórznicki (ur. 2 stycznia 1908 w Poznaniu, zm. 16 maja 1972 we Freeport na Bahamach) – polski wojskowy, komandor podporucznik Polskich Sił Zbrojnych.
Przebieg służby.
Był synem Antoniego Bronisława Tchórznickiego (1878-1928) i Marii Teodory z d. Kozerskiej (1881–1945). Ok. 1930 ukończył Szkołę Podchorążych Marynarki Wojennej w Toruniu.
Od 1932 referent w Dowództwie Floty. Następnie oficer artylerii w Dowództwie Obrony Wybrzeża Morskiego w Gdyni (od września 1934 do 25 sierpnia 1935). Potem był oficerem kursowym podczas kursu szkoleniowego oficerów Marynarki Wojennej – rocznik ósmy od lipca 1935 do października 1938 i dziewiąty od lipca 1935 do października 1938.
Następnie został oficerem wachtowym na ORP „Iskra” – pierwszy rejs odbył w dniach 30 sierpnia – 23 listopada 1932 na Azory. W kolejnym rejsie był już oficerem nawigacyjnym podczas tzw. rejsu kandydackiego. Następnie był oficerem kursowym podczas dziewiątego rejsu ORP Iskra (20 maja – 23 września 1936) na Azory i Morze Śródziemne.
Później Tchórznicki był członkiem załogi ORP „Burza”, na którym pełnił służbę podczas wybuchu II wojny światowej i przedostał się do Wielkiej Brytanii. W październiku 1938 został I oficerem artylerii na tym okręcie, a od 5 do 16 czerwca 1940 oraz od 30 listopada 1940 do 22 stycznia 1941 sprawował tymczasowo funkcję dowódcy tej jednostki. Od lipca 1940 do 9 marca 1942 był zastępcą dowódcy okrętu. Następnie, od 22 maja 1942 do 14 czerwca 1943 był dowódcą ORP Krakowiak.
Od 24 maja 1943 do stycznia 1945 pełnił funkcję I oficera Sztaby Komendy Morskiej „Południe” Plymouth (działającej w latach 1942–
1947). Był także nieetatowym wykładowcą w Szkole Podchorążych Marynarki Wojennej i w Szkole Podchorążych Rezerwy Marynarki Wojennej w Bickleigh (od 15 października 1943 do stycznia 1945). W okresie od 6 stycznia do 25 listopada 1945 był dowódcą ORP „Piorun”. Potem, w latach 1946–1947 był komendantem Centrum Przeszkolenia Zawodowego Marynarki Wojennej.

</doc>
<doc id="3690175" url="https://pl.wikipedia.org/wiki?curid=3690175" title="INPRO SA">
INPRO SA



</doc>
<doc id="3690183" url="https://pl.wikipedia.org/wiki?curid=3690183" title="Ricardo García García">
Ricardo García García

Ricardo García García (ur. 13 marca 1955 w Limie) – peruwiański duchowny katolicki, biskup, prałat Prałatury terytorialnej Yauyos od 2004.
Życiorys.
Ukończył szkołę średnią w szkole Champagnat Braci Szkolnych Marystów w Miraflores. Następnie ukończył studia inżynierskie (inżynieria przemysłowa - licencjat) na uniwersytecie Piura w roku 1979. W 1985 uzyskał stopień doktora teologii na Uniwersytecie Nawarry. Święcenia prezbiteratu przyjął 12 czerwca 1983 z rąk Jana Pawła II w Watykanie jako inkardynowany do Prałatury personalnej Opus Dei. Pracował jako kapelan przy wyższych uczelniach, był także dyrektorem kolegiów Stowarzyszenia Świętego Krzyża.
12 października 2004 mianowany na prałata Yauyos przez papieża Jana Pawła II. Sakrę biskupią otrzymał 4 grudnia 2004.

</doc>
<doc id="3690184" url="https://pl.wikipedia.org/wiki?curid=3690184" title="Mecz Gwiazd PLKK 2001">
Mecz Gwiazd PLKK 2001

Mecz Gwiazd – Polska – Gwiazdy PLKK 2001 – towarzyski mecz koszykówki rozegrany 14 października 2001 roku w hali Gdyńskiego Ośrodka Sportu. W spotkaniu wzięły udział zawodniczki najwyższej klasy rozgrywkowej w Polsce oraz reprezentantki Polski. 

</doc>
<doc id="3690186" url="https://pl.wikipedia.org/wiki?curid=3690186" title="Hannes Farnleitner">
Hannes Farnleitner

Johann (Hannes) Farnleitner (ur. 5 kwietnia 1939 w Weikersdorf am Steinfelde) – austriacki polityk, działacz gospodarczy i prawnik, w latach 1996–2000 minister.
Życiorys.
Ukończył szkołę ludową i gimnazjum, a w 1961 studia prawnicze na Uniwersytecie Wiedeńskim. W latach 1962–1964 pracował w sądzie powiatowym w Wiener Neustadt i w administracji rządowej Dolnej Austrii. Od 1964 zawodowo związany z austriacką federalną izbą gospodarczą (Wirtschaftskammer Österreich). Od 1978 kierował działem prawnym, od 1982 działem polityki gospodarczej. W latach 1992–1996 pełnił funkcję zastępcy sekretarza generalnego tej organizacji. Był członkiem Europejskiego Komitetu Ekonomiczno-Społecznego.
Od 1996 do 2000 z rekomendacji Austriackiej Partii Ludowej sprawował urząd ministra spraw gospodarczych. Został przedstawicielem austriackiego rządu w Konwencie Europejskim.
Odznaczony Złotą Odznaką Honorową za Zasługi dla Republiki Austrii.

</doc>
<doc id="3690187" url="https://pl.wikipedia.org/wiki?curid=3690187" title="Johann Farnleitner">
Johann Farnleitner



</doc>
<doc id="3690191" url="https://pl.wikipedia.org/wiki?curid=3690191" title="Hwanggŭmbŏl">
Hwanggŭmbŏl

Hwanggŭmbŏl (kor. 황금벌역, pol. "Złota Ziemia") – stacja linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 września 1978.

</doc>
<doc id="3690192" url="https://pl.wikipedia.org/wiki?curid=3690192" title="Dolina (Zagórz)">
Dolina (Zagórz)

Dolina (dawniej Dolina nad Sanem) – jedno z jedenastu administracyjnych osiedli miasta Zagórza w woj. podkarpackim, położone w jego północno-zachodniej części w rejonie ujścia rzeki Osława do Sanu; w przeszłości wieś.
Jesienią 1954 Dolina weszła w skład gromady Zagórz, której 31 grudnia 1959 nadano status osiedla, przez co Dolina stała się integralną częścią Zagórza. 1 listopada 1972 osiedle Zagórz włączono do Sanoka, przez co Dolina stała się integralną częścią Sanoka. 1 lutego 1977 Dolinę wyłączono z Sanoka jako składową nowo utworzonego miasta Zagórz.
Historia.
Wieś była lokowana na prawie niemieckim. Wzmianka o niej pojawiła się w 1418 (dokument starosty sanockiego) i w tym czasie jej właścicielem był Alberto de Dolina. W 1441 Jan Doliński (herbu Sas) zbył wieś na rzecz Piotra Czeszyka. W XVII wieku Dolina należała do rodziny Chyleńskich, w XIX wieku do rodziny Wenzlar, Tarnawieckich i Małachowskich. W połowie XIX wieku właścicielem posiadłości tabularnej w Dolinie nad Sanem był Marceli Tarnawiecki i Gabriela baronowa Wetzlar (posiadająca także Bykowce)). Około 1868 jako właściciele Doliny figurowali Marceli i Aleksander Tarnawieccy, a potem, w latach 70. i 80. sam Marceli Tarnawiecki. Po śmierci Marcelego Tarnawieckiego (1886) własność Doliny objęli jego spadkobiercy. Około 1890 właścicielem był Aleksander Tarnawiecki. W 1891 majątek Dolina przeszedł w drodze kupna na własność małżeństwa Godzimira Małachowskiego i jego żony Marceli, córki Marcelego Tarnawieckiego. Posiadali oni Dolinę w kolejnych latach. Jako właściciele posiadłości tabularnej w Dolinie oboje byli uprawnieni do wyboru posła na Sejm Krajowy w kurii wielkich posiadłości okręgu wyborczego sanockiego. Po śmierci męża Marcela Małachowska (1908) odziedziczyła majątek w Dolinie i na początku XX wieku posiadała w Dolinie obszar 133 ha. Zmarła w 1911 w wieku 52 lat. W 1911 Małachowscy jako właściciele tabularni posiadali w Dolinie obszar 134 ha. W drugiej dekadzie XX wieku jako właściciele Doliny figurowali spadkobiercy Godzimira Małachowskiego. Dziećmi Godzimira i Marceli byli: Godzimira (dziedziczka dóbr w Dolinie, która w 1917 została żoną Henryka Tchorznickiego, syna Aleksandra), Roman (1887-1944, oficer kawalerii c. i k. armii i Wojska Polskiego). Po matce majątek przeszedł na syna Romana Małachowskiego. Na początku XIX Roman Małachowski wybudował dwór w Dolinie.
Dolina jest oddalona od Sanoka o 6 km, leży przy drodze z tego miasta do Leska. Około 1,5 km od Doliny leży stacja kolejowa Nowy Zagórz.
W drugiej połowie XIX wieku mieszkańcy wsi przynależeli do parafii rzymskokatolickiej i greckokatolickiej w Zagórzu. Według stanu z 1881 we wsi było 34 domy i 233 mieszkańców. Według stanu z 1936 w Dolinie mieszkało 371 osób (312 wyznania greckokatolickiego, 49 rzymskokatolickiego, 10 Żydów).
We wsi znajduje się rzymskokatolicki kościół filialny (ufundowany przez Gabrielę Wetzlar w 1836) należący do parafii Matki Bożej Królowej Polski w Zahutyniu. Przy głównej arterii wsi (obecnie ulica Władysława Orkana) została wzniesiona kapliczka murowana, z drugiej połowy XIX wieku.
Według stanu z końca 1938 w Dolinie funkcjonowały: bractwo cerkiewne ukraińskie (29 członków), czytelnia Kaczkowskiego (14 członków), straż pożarna (16 członków).
W latach 1975–1998 miejscowość administracyjnie należała do województwa krośnieńskiego.

</doc>
<doc id="3690193" url="https://pl.wikipedia.org/wiki?curid=3690193" title="Kŏn’guk">
Kŏn’guk

Kŏn'guk (kor. 건국역, pol. "Założenie") – stacja linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 września 1978.

</doc>
<doc id="3690194" url="https://pl.wikipedia.org/wiki?curid=3690194" title="Edward Greczko">
Edward Greczko



</doc>
<doc id="3690195" url="https://pl.wikipedia.org/wiki?curid=3690195" title="Woskóweczkowate">
Woskóweczkowate

Woskóweczkowate – ("Xenasmataceae" Oberw.) – rodzina grzybów z rzędu gołąbkowców ("Russulales").
Systematyka.
Pozycja w klasyfikacji według Index Fungorum: "Xenasmataceae, Russulales, Incertae sedis, Agaricomycetes, Agaricomycotina, Basidiomycota, Fungi".
Według Index Fungorum bazującego na "Dictionary of the Fungi" do rodziny "Xenasmataceae" należą rodzaje:

</doc>
<doc id="3690197" url="https://pl.wikipedia.org/wiki?curid=3690197" title="Kwangbok">
Kwangbok

Kwangbok (kor. 광복역, pol. "Odbudowa") – stacja końcowa linii Hyŏksin, systemu metra znajdującego się w stolicy Korei Północnej, Pjongjangu. Stacja została otwarta 9 września 1978. Na stacji znajduje się mural przedstawiający drzewa, na których wyryto hasła z czasów walk o niepodległość Korei, a także pomnik Kim Ir Sena.

</doc>
<doc id="3690198" url="https://pl.wikipedia.org/wiki?curid=3690198" title="Ernâni Lopes">
Ernâni Lopes

Ernâni Rodrigues Lopes (ur. 20 lutego 1942 w Lizbonie, zm. 2 grudnia 2010 tamże) – portugalski ekonomista i dyplomata, ambasador, w latach 1983–1985 minister finansów.
Życiorys.
W 1964 ukończył studia ekonomiczne na Universidade Técnica de Lisboa, w 1982 doktoryzował się w zakresie ekonomii na Universidade Católica Portuguesa. W latach 1966–1974 był asystentem na pierwszej z tych uczelni. Do pracy naukowej powrócił w 1980, został profesorem drugiego z tych uniwersytetów. Na UCP kierował instytutem prowadzącym studia europejskie.
Od 1967 zatrudniony w portugalskim banku centralnym Banco de Portugal, w latach 1974–1975 był dyrektorem departamentu statystyki i badań gospodarczych. Przeszedł następnie do pracy w dyplomacji. Do 1979 zajmował stanowisko ambasadora Portugalii w Republice Federalnej Niemiec, następnie do 1983 przy Wspólnotach Europejskich. W latach 1983–1985 sprawował urząd ministra finansów w rządzie, na czele którego stał Mário Soares. Później do 1989 był doradcą ds. gospodarczych w Banco de Portugal.
W kolejnych latach skoncentrował się na działalności naukowej i społecznej, zajmował się także działalnością konsultingową. W 2002 został przedstawicielem portugalskiego rządu w Konwencie Europejskim.

</doc>
<doc id="3690200" url="https://pl.wikipedia.org/wiki?curid=3690200" title="Liliogłów zielony">
Liliogłów zielony

Liliogłów zielony ("Cochoa viridis") – gatunek średniej wielkości ptaka z rodziny drozdowatych (Turdidae). Występuje w orientalnej Azji, nie jest zagrożony wyginięciem.
Zasięg występowania.
Liliogłów zielony występuje we wschodnich Himalajach i północno-wschodnich Indiach (stan Asam), wschodniej Mjanmie, południowych i wschodnich Chinach (południowy Junnan, Fujian), północno-zachodniej Tajlandii oraz północno-zachodnich Indochinach.
Taksonomia.
Gatunek po raz pierwszy opisał brytyjski naturalista Brian Houghton Hodgson w 1836 roku na łamach czasopisma "The journal of the Asiatic Society of Bengal", nadając mu nazwę "Co".("choa") "Viridis". Jako miejsce typowe odłowu holotypu autor wskazał Nepal. Nowy gatunek opisany w 1924 roku przez Edwarda Charlesa Stuarta Bakera pod nazwą "Cochoa rothschildi" okazał się być jedną z form liliogłowa zielonego. Takson monotypowy.
Etymologia.
Nazwa rodzajowa: nepalska nazwa "Cocho" dla liliogłowów.
Epitet gatunkowy: łacińskie "viridis" – zielony, od "virere" – być zielonym.
Morfologia.
Długość ciała 25–28 cm, masa ciała samców 88–99 g, samic 117–122 g. U samca upierzenie jest głównie omszało zielone, na koronie i karku błyszczące niebieskie, na twarzy nieco ciemniejszo niebieskie. Spód ciała, zwłaszcza na szyi i brzuchu, niebieskawy. Paski skrzydłowe i lotki srebrzysto-niebieskie z czarnymi pasami i końcówkami; ogon również srebrzysto-niebieski z szerokim czarnym pasmem na jego końcu. Dziób czarny, dość krótkie nogi różowawe. Samica podobna do samca, ale większość upierzenia koloru brązowo-zielonego, zaś na srebrzysto-niebieskich paskach skrzydłowych i lotkach występują brązowo-zielone naleciałości. Młode ptaki mają wzór na skrzydłach podobny do dorosłych, ale czarniawa korona jest w dużej mierze biało okratowana, upierzenie ciała jest brązowawe, mocno cętkowane w górnych częściach ciała.
Ekologia.
Głos.
Pieśń, wykonywana z dogodnego miejsca wysoko nad ziemią, jest bardzo cienkim, równym, monotonnym i czystym gwizdem „fiiiiii” trwającym 2 sekundy. Występują też charakterystyczne ostre, bardzo wysokie i krótkie „pok”.
Siedlisko i pokarm.
Liliogłów zielony zamieszkuje gęsty, wiecznie zielony i liściasty las wilgotny, często w pobliżu małych strumieni na wysokościach 700–1800 m n.p.m. Występuje w różnych warstwach lasu, włącznie z podszytem, ale widywany przede wszystkim w baldachimie i w jego środkowym piętrze. W Laosie obserwowany w różnych siedliskach, w tym w suchym, wiecznie zielonym lesie, w wysokim lesie w dolinach na obszarach wapiennych oraz skarłowaciałym lesie występującym na grzbietach gór.
Liliogłów zielony zjada jagody, owady i mięczaki. W południowym Wietnamie zaobserwowano jak używa kamieni jako kowadła, aby otworzyć muszle ślimaków. Pokarm zdobywa często w parach lub małych stadach, na drzewach i w zaroślach, czasami na ziemi.
Lęgi.
Okres rozrodczy w Himalajach przypada na okres od maja do lipca, natomiast w południowo-wschodniej Azji na okres od kwietnia do czerwca. Gniazdo w kształcie płytkiej miseczki umieszczone do 10 m nad ziemią w rozwidleniu małego drzewa, często w pobliżu wody. Samica składa od 2 do 4 jaj, podobnych do jaj składanych przez liliogłowa purpurowego ("C. purpurea"). Brak innych informacji na temat rozrodu i wychowu młodych.
Status i zagrożenia.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC (ang. "Least Concern", najmniejszej troski). Liliogłów zielony nie jest globalnie zagrożony wyginięciem, lecz jest gatunkiem rzadkim lub rzadko spotykanym ze względu na skryty tryb życia. W Chinach populacja została oszacowana na około 100 par lęgowych. Dawniej dość powszechny we wschodnim Manipur w południowo-wschodnich Indiach. Początkowo opisany z Nepalu, ale od lat trzydziestych XIX wieku nie zanotowano stamtąd żadnych zapisów. Gatunek rzadki na obszarze południowo-wschodniej Azji, w Mjanmie i Tajlandii ale prawdopodobnie jest często przeoczany ze względu na tryb życia. W Laosie, częstotliwość z jaką słyszane są jako odgłosy wskazuje że jest gatunkiem stosunkowo powszechnym; wylesianie tego kraju postępuje jednak szybko, również na lokalnych targach znaleziono okazy i pióra tego ptaka.

</doc>
<doc id="3690201" url="https://pl.wikipedia.org/wiki?curid=3690201" title="Norwegia na Letnich Igrzyskach Olimpijskich 1936">
Norwegia na Letnich Igrzyskach Olimpijskich 1936

Norwegia wzięła udział w Letnich Igrzyskach Olimpijskich 1936 w Berlinie. Reprezentowało ją 70 zawodników: 68 mężczyzn i 2 kobiety. Wzięli oni udział w 43 konkurencjach w 12 dyscyplinach sportowych. Zdobyli sześć medali: jeden złoty, trzy srebrne i dwa brązowe.

</doc>
<doc id="3690202" url="https://pl.wikipedia.org/wiki?curid=3690202" title="Pat Carey">
Pat Carey

Pat Carey, irl. Pádraig Ó Ciardha (ur. 9 listopada 1947 w Castlemaine w Kerry) – irlandzki polityk i nauczyciel, parlamentarzysta krajowy, minister.
Życiorys.
Absolwent St Patrick's College w Dublinie, studiował następnie na University College Dublin i w Trinity College w Dublinie. Pracował zawodowo jako nauczyciel, zajmował stanowisko wicedyrektora szkoły.
Zaangażował się w działalność polityczną w ramach Fianna Fáil. Był radnym miejskim w Dublinie. W 1987 i 1992 kandydował bez powodzenia do Dáil Éireann. Mandat Teachta Dála uzyskiwał natomiast w wyborach w 1997, 2002 i 2007, wykonując go do 2011, kiedy to nie uzyskał poselskiej reelekcji.
W czerwcu 2007 został ministrem stanu do spraw polityki antynarkotykowej, w maju 2008 premier Brian Cowen powierzył mu natomiast stanowisko ministra stanu w departamencie premiera (z funkcją government chief whip). W maju 2010 przeszedł na funkcję ministra ds. wspólnotowych i równościowych, którą pełnił do marca 2011. Od stycznia 2011 był jednocześnie ministrem transportu, a także ministrem łączności, energii i zasobów naturalnych. W 2015 krótko zajmował stanowisko dyrektora do spraw wyborów w administracji swojego ugrupowania.
Jest jawnym gejem. Swoją orientację seksualną publicznie ujawnił w trakcie kampanii referendalnej w 2015.

</doc>
<doc id="3690206" url="https://pl.wikipedia.org/wiki?curid=3690206" title="Motocyklowe Mistrzostwa Świata 1961">
Motocyklowe Mistrzostwa Świata 1961

Motocyklowe Mistrzostwa Świata 1961 – trzynasty sezon motocyklowych mistrzostw świata.

</doc>
<doc id="3690211" url="https://pl.wikipedia.org/wiki?curid=3690211" title="Pomnik Najświętszego Serca Pana Jezusa w Grodzisku Wielkopolskim">
Pomnik Najświętszego Serca Pana Jezusa w Grodzisku Wielkopolskim

Pomnik Najświętszego Serca Pana Jezusa – pomnik zbudowany w Grodzisku Wielkopolskim z inicjatywy ks. Zygmunta Humerczyka i Mieczysława Maja.
Historia.
Pierwsze starania o powstanie takiego pomnika podjęto już w okresie międzywojennym z inicjatywy ówczesnego burmistrza miasta Romana Mazurkiewicza i miejscowych księży. W 1937 r. dokonano aktu ofiarowania miasta Najświętszemu Sercu Jezusowemu. Następnie powołano społeczny komitet budowy pomnika, a poznański artysta Jan Żok wykonał jego projekt. Starania te przerwał jednak wybuch II wojny światowej.
W 1997 r. odnowiono akt oddania miasta i mieszkańców Najświętszemu Sercu Jezusowemu. Powrócono także do pomysłu budowy pomnika, który znalazł swoich rzeczników w osobie emerytowanego już wtedy księdza Zygmunta Humerczyka i Mieczysława Maja. W listopadzie 2001 r. powołano społeczny komitet budowy pomnika i rozpoczęta sprzedaż cegiełek w celu pokrycia kosztów budowy. Ostatecznie ks. Zygmunt Humerczyk ofiarował na ten cel 40 tys. zł, co stanowiło prawie połowę potrzebnej kwoty.
W dniu 27.06.2003 r. arcybiskup Stanisław Gądecki dokonał uroczystego poświęcenia pomnika, który stanął na Placu Anny, w miejscu nieistniejącego już kościoła św. Anny. Ks. kan. Zygmunt Humerczyk zmarł kilka dni później. 

</doc>
<doc id="3690214" url="https://pl.wikipedia.org/wiki?curid=3690214" title="Eirik Bredesen">
Eirik Bredesen

Eirik Bredesen (ur. 11 kwietnia 1969) – norweski skoczek narciarski.
W mistrzostwach Norwegii w 1991 w Rognan wygrał wspólnie z Erikiem Johnsenem, Kentem Johanssenem i Espenem Bredesenem jako Team Oslo w konkursie drużynowym. Prawie dwa lata później – 8 marca 1992 – wykonał swój jedyny skok w Pucharze Świata w skokach narciarskich. Zajął on wówczas na dużej skoczni w Trondheim 62. miejsce.
Bredesen mieszka w Nittedal.

</doc>
<doc id="3690220" url="https://pl.wikipedia.org/wiki?curid=3690220" title="Frankolin zbroczony">
Frankolin zbroczony



</doc>
<doc id="3690222" url="https://pl.wikipedia.org/wiki?curid=3690222" title="Stadion przy ulicy Okopowej w Lublinie">
Stadion przy ulicy Okopowej w Lublinie

Stadion przy ulicy Okopowej w Lublinie – nieistniejący stadion wielofunkcyjny w Lublinie. Mecze piłkarskie rozgrywała na nim KS Lublinianka.
Stadion zaprojektował w 1924 roku lubelski architekt Bronisław Breza. Oddany dwa lata później do użytku obiekt, zlokalizowany był przy ul. Okopowej na terenach należących do klasztoru wizytek. Stadion, z zadaszoną trybuną główną, posiadał boisko piłkarskie, bieżnię i skocznię lekkoatletyczną, strzelnicę oraz korty tenisowe. Wejście prowadziło od ul. Peowiaków. Podczas II wojny światowej odbywały się na nim zawody lekkoatletyczne dla żołnierzy niemieckich.
Stadion funkcjonował jeszcze w drugiej połowie lat czterdziestych XX wieku. Na początku lat pięćdziesiątych obiekt zburzono, a w jego miejscu powstał budynek Dyrekcji Okręgowej Kolei Państwowych.

</doc>
<doc id="3690223" url="https://pl.wikipedia.org/wiki?curid=3690223" title="Bhs">
Bhs



</doc>
<doc id="3690225" url="https://pl.wikipedia.org/wiki?curid=3690225" title="Wisiołka">
Wisiołka



</doc>
<doc id="3690229" url="https://pl.wikipedia.org/wiki?curid=3690229" title="Seria GP3 – sezon 2016">
Seria GP3 – sezon 2016

Seria GP3 – sezon 2016 – siódmy sezon w historii serii GP3. Sezon rozpoczął się 14 maja na hiszpańskim torze Circuit de Barcelona-Catalunya, a zakończył 27 listopada na Yas Marina Circuit w Abu Zabi. Tytuł w klasyfikacji kierowców zdobył Monakijczyk Charles Leclerc, a wśród zespołów najlepsza była francuska ekipa ART Grand Prix.
Kalendarz wyścigów.
Kalendarz serii GP3 na sezon 2016 został potwierdzony 4 marca 2016 roku. Składa się z dziewięciu rund, towarzysząc Formule 1 w Europie, w Malezji oraz w Abu Zabi. Z kalendarza wypadła runda w Bahrajnie oraz runda w Rosji. Po raz pierwszy w historii zostanie rozegrana runda w Malezji.

</doc>
<doc id="3690230" url="https://pl.wikipedia.org/wiki?curid=3690230" title="Fatma Nur">
Fatma Nur

Fatma, Fatma Nur (ur. 1516 w Manisie, zm. 1550/1561 w Stambule) – osmańska księżniczka, córka Sulejmana I, siostra przyrodnia Selima II Pijaka.
Życiorys.
Fatma była jedną córek z Sulejmana, o której wiemy najmniej, a cała ta wiedza składa się z wielu przypuszczeń. Urodziła się w 1516 roku w Manisie, jako córka Fülane Hatun. Była znana ze swojej dobroci, posłuszeństwa, skromności i manier.
Istnieje wiele teorii na temat życia Fatmy Nur. Według tej najbardziej prawdopodobnej nigdy nie wyszła za mąż, całe życie spędziła w Stambule, stojąc w cieniu Mihrimah (ulubionej córki Sulejmana Wspaniałego), zmarła w 1550 roku kilka tygodni przed swoją matką Fülane.
Inna, mniej wiarygodna z teorii mówi, iż ok. 1540 roku poślubiła Sinana, nadwornego architekta. Mieli dwoje dzieci: Nilüfer Hanımsultan i Sultanzade Halila. Nur zyskała wielkie wpływy i szacunek w Haremie i dworze osmańskim, mogła przewyższać nawet Roksolanę i jej córkę Mihrimah.
Według Jerzego Łątki Fatma zmarła w 1561 roku jako kilkuletnia dziewczynka, a imię jej matki pozostaje nieznane.

</doc>
<doc id="3690236" url="https://pl.wikipedia.org/wiki?curid=3690236" title="Melbourne World Challenge 2016">
Melbourne World Challenge 2016

Melbourne World Challenge 2016 – mityng lekkoatletyczny, który odbył się 5 marca 2016 w australijskim Melbourne. Zawody były pierwszą odsłoną cyklu World Challenge Meetings rozgrywanego pod egidą IAAF. 

</doc>
<doc id="3690240" url="https://pl.wikipedia.org/wiki?curid=3690240" title="Mistrzostwa Australii i Oceanii w Chodzie Sportowym 2016">
Mistrzostwa Australii i Oceanii w Chodzie Sportowym 2016

Mistrzostwa Australii i Oceanii w Chodzie Sportowym 2016 – zawody lekkoatletyczne, które odbyły się 21 lutego w australijskim mieście Adelaide. Zawody zaliczane były do cyklu IAAF Race Walking Challenge. Rozegrano chód na 20 kilometrów kobiet i mężczyzn.

</doc>
<doc id="3690242" url="https://pl.wikipedia.org/wiki?curid=3690242" title="Piękni i Młodzi">
Piękni i Młodzi

Piękni i Młodzi – polski zespół muzyczny grający muzykę z pogranicza disco polo, dance euro disco, założony w 2012 przez Magdalenę i Dawida Narożnych oraz Daniela Wilczewskiego.
Historia zespołu.
Zespół funkcjonuje od 2010, początkowo pod nazwą Technology w składzie Magdalena Wolińska i Dawid Narożny. W 2012 do zespołu dołączył Daniel Wilczewski, a grupa zmieniła nazwę na Piękni i Młodzi. Na początku koncertowali na przyjęciach weselnych. 
W lipcu 2013 na kanale w serwisie YouTube opublikowali teledysk do piosenki „Niewiara”, który od czasu premiery osiągnął wynik ponad 38 mln wyświetleń. Kolejne 64 mln osiągnął klip przesłany w listopadzie przez kanał ich wytwórni płytowej – Vanilla Records. Piosenka uzyskała tytuł „hitu 2013” w plebiscycie zorganizowanym przez radio internetowo Disco Polo Party i stację TV.Disco. W listopadzie zespół opublikował teledysk do kolejnej piosenki – „Kocham się w tobie”, który osiągnął wynik ponad 66 mln wyświetleń na YouTube. Internauci doszukiwali się podobieństwa piosenki do utworu „Karaoke” rosyjskiego zespołu Band’Eros.
W 2014 wzięli udział w przesłuchaniach do siódmej edycji programu "Must Be the Music. Tylko muzyka" emitowanego przez telewizję Polsat. Na etapie przesłuchań zaprezentowali piosenkę „Kocham się w tobie” i zakwalifikowali się do etapu półfinałowego, podczas którego zaprezentowali swój przebój „Niewiara” i awansowali do finału. W czerwcu wydali cyfrowo debiutancki album studyjny pt. "Niewiara". We wrześniu opublikowali teledysk do utworu „Ona jest taka cudowna”, który do tej pory uzyskał ponad 88 mln wyświetleń w serwisie YouTube.
W czerwcu 2015 Narożna pojawiła się na okładce lipcowego wydania magazynu „CKM”. Pod koniec roku zespół wystąpił na festiwalu "II Łódź Disco Fest". W 2016 bez powodzenia zgłosili się z piosenką „Na serca dnie” do krajowych eliminacji do 61. Konkursu Piosenki Eurowizji. W marcu wydali album "Niewiara" w wersji fizycznej. Pod koniec marca Narożna poinformowała, jakoby została pobita po koncercie przez właściciela jednego z klubów na Podlasiu. W maju wyemitowany został 438. odcinek talk-show "Kuba Wojewódzki" z udziałem zespołu.
21 czerwca 2019 Narożni poinformowali o swym rozwodzie, przy czym zapewnili, że rozstanie nie będzie miało wpływu na działalność zespołu. 2 stycznia 2020 z zespołu w atmosferze skandalu wykluczono Dawida Narożnego, którego miejsce zajął Daniel Biczak.
W 2021 Narożna wzięła udział w czternastej edycji programu rozrywkowego Polsatu "Twoja twarz brzmi znajomo", zajęła szóste miejsce.
Skład.
Gościnnie z zespołem występowała także córka Magdaleny i Dawida, Gabriela.

</doc>
<doc id="3690244" url="https://pl.wikipedia.org/wiki?curid=3690244" title="Motocyklowe Mistrzostwa Świata 1962">
Motocyklowe Mistrzostwa Świata 1962

Motocyklowe Mistrzostwa Świata 1962 – czternasty sezon motocyklowych mistrzostw świata.

</doc>
<doc id="3690248" url="https://pl.wikipedia.org/wiki?curid=3690248" title="Neue Welt">
Neue Welt

Neue Welt (obecnie Huxley’s Neue Welt) – sala koncertowa, która mieściła się w Berlinie w Niemczech. Posiadała dwie hale. Pojemność mniejszej z nich wynosiła 1500 miejsc, większa mogła pomieścić do 3000 osób. Obydwie zostały zbudowane około roku 1950. Od 1960 aż do momentu zamknięcia w 1982, Neue Welt był popularnym miejscem koncertów wykonawców muzyki pop oraz rock. Obecnie mieści się tu lokal o nazwie Huxley’s Neue Welt, w którym w dalszym ciągu odbywają się występy wielu znanych wykonawców z różnych kręgów muzyki.
Na przestrzeni lat, swoje występy dawali tu tacy artyści jak: The Jimi Hendrix Experience, Deep Purple, Whitesnake, Judas Priest, The Cure, Thin Lizzy, Iron Maiden, ZZ Top, Billy Squier, Nick Cave, U.D.O., Venom, Kreator, Iggy Pop, Front 242, Cannibal Corpse, Europe, Ozzy Osbourne, Corrosion of Conformity, Soundgarden, Status Quo, Paradise Lost, Monster Magnet, Beastie Boys, Napalm Death, Testament, Suicidal Tendencies, Pantera, Megadeth, Ministry, Faith No More, Sonic Youth, Crowbar, Alice in Chains, Vader, Joe Satriani, Overkill, Danzig, INXS, The Smashing Pumpkins, a-ha, Morbid Angel, Soul Asylum, Die Ärzte, Sepultura, Dream Theater, Dio, Brian May, Manowar, Black Sabbath, Nine Inch Nails, Type O Negative, Stone Temple Pilots, Mercyful Fate, Queensrÿche, The Offspring, Machine Head, Motörhead, Slash’s Snakepit, Rainbow, Rammstein, Oasis, Anthrax, Bruce Dickinson, Accept, Fear Factory, In Flames, Marillion, Marilyn Manson, Foo Fighters, Robbie Williams, Radiohead, The Sisters of Mercy, Green Day, Lacuna Coil, Guano Apes, Van Halen, Limp Bizkit, Alice Cooper, Kings of Leon, The Black Eyed Peas, Korn, Disturbed, Saxon, Down, Volbeat, Alter Bridge, The Prodigy, Eagles of Death Metal, Airbourne, Slash, Gov’t Mule, Stone Sour, Black Label Society, Incubus, Bush, Opeth, Trivium, Serj Tankian, Steve Vai, Katatonia i inni.

</doc>
<doc id="3690250" url="https://pl.wikipedia.org/wiki?curid=3690250" title="Ligue 1 (2016/2017)">
Ligue 1 (2016/2017)

Sezon 2016/2017 był 79. edycją Ligue 1 – najwyższej klasy rozgrywkowej we Francji. Sezon rozpoczął się 12 sierpnia 2016 roku, a zakończył się 20 maja 2017 roku. W rozgrywkach brało udział 20 zespołów, grając systemem kołowym. Od tego sezonu nastąpiła zmiana w systemie spadków i awansów. Drużyna, która zajęła 18. miejsce na koniec sezonu rozegrała baraż z 3. drużyną Ligue 2.
Tytułu, czwarty raz z rzędu, broniła drużyna . Mistrzostwo Francji zdobyło AS Monaco.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Statystyki.
"Stan po 38. kolejce"
Baraże o Ligue 1.
Po zakończeniu sezonu zostanie rozegrany dwumecz barażowy o miejsce w Ligue 1 w sezonie 2017/2018 pomiędzy 18. drużyną Ligue 1 a 3. zespołem Ligue 2. Będą to pierwsze spotkania barażowe, o udział w najwyższej klasie rozgrywkowej, od 1993 roku, w których zagrały i .
Wynik łączny: "2:1"
Zwycięzca baraży: 
Europejskie puchary.
Paris Saint-Germain (" 112,549")
Faza grupowa Ligi Mistrzów
Grupa A
 1/8 finału Ligi Mistrzów 
Olympique Lyon (" 63,049")
Faza grupowa Ligi Mistrzów
Grupa H
 1/16 finału Ligi Europy 
 1/8 finału Ligi Europy 
 1/4 finału Ligi Europy 
 1/2 finału Ligi Europy 
AS Monaco (" 36,549")
III runda kwalifikacyjna Ligi Mistrzów
runda play-off Ligi Mistrzów
Faza grupowa Ligi Mistrzów
Grupa E
 1/8 finału Ligi Mistrzów 
 1/4 finału Ligi Mistrzów
 1/2 finału Ligi Mistrzów
OGC Nice (" 12,049")
Faza grupowa Ligi Europy
Grupa I
Lille OSC (" 29,549")
III runda kwalifikacji Ligi Europy
AS Saint-Étienne (" 26,049")
III runda kwalifikacji Ligi Europy
runda play-off Ligi Europy
Faza grupowa Ligi Europy
Grupa C
 1/16 finału Ligi Europy 

</doc>
<doc id="3690253" url="https://pl.wikipedia.org/wiki?curid=3690253" title="Michał Stefko">
Michał Stefko

Michał Stefko (ur. 1840, zm. 1916) – doktor praw, prokurator, sędzia.
Życiorys.
Urodził się w 1840. W okresie zaboru austriackiego w ramach autonomii galicyjskiej wstąpił do służby wymiaru sprawiedliwości Austro-Węgier. Jako auskultant C. K. Wyższego Sądu Krajowego we Lwowie był przydzielony do C. K. Sądu Krajowego we Lwowie około 1867/1868, następnie do C. K. Sądu Powiatowego w Jarosławiu około 1868/1869. Od około 1869 do około 1873 był adjunktem sądowym przy C. K. Sądzie Obwodowym w Tarnopolu, w tym w pierwszym roku jako adjunkt prowizoryczny, a od około 1871 ze stopniem naukowym doktora praw.
Od około 1873 był adjunktem sądowym przy C. K. Sądzie Obwodowym w Złoczowie. Od około 1878 do około 1886 był jednym z zastępców prokuratora w Złoczowie. Od około 1886 do około 1892 był radcą w C. K. Sądzie Obwodowym Samborze.
Ze stanowiska radcy sądowego w Samborze na początku września 1892 został mianowany na urząd prezydenta C. K. Sądzie Obwodowym w Sanoku i sprawował do stanowisko w kolejnych do 1897 (od około 1894 do czerwca 1895 auskultantem w tym sądzie był jego syn Mieczysław Stefko). Pracując w Sanoku figurował od około 1892 jako zastępca przewodniczącego wydziału Kasy Oszczędności w Samborze. Na przełomie 1894/1895 pełnił funkcję prezesa oddziału Towarzystwa Prawniczego w Sanoku (ponownie wybrany 19 stycznia 1895). Sprawując urząd prezydenta C. K. Sądu Obwodowego w Sanoku 31 grudnia 1895 został mianowany przewodniczącym sądu przysięgłych przy tymże sądzie na kadencję od 11 lutego 1896. We wrześniu 1897 został mianowany prezydentem C. K. Sądu Obwodowego w Tarnopolu i od początku do około 1907 sprawował to stanowisko w charakterze radcy dworu.
W trakcie swojej pracy zawodowej udzielał się w działalności społecznej. Od 1890 do 1891 był wiceprezesem samborskiego gniazda Polskiego Towarzystwa Gimnastycznego „Sokół”. Później był członkiem sanockiego gniazda PTG „Sokół” (1892, 1893, 1894), członkiem zwyczajnym Macierzy Szkolnej dla Księstwa Cieszyńskiego, także członkiem sanockiego biura powiatowego Stowarzyszenia Czerwonego Krzyża mężczyzn i dam w Galicji.
Jego żoną była Kamila, córka prof. Ignacego Lemocha (czeski profesor matematyki elementarnej Uniwersytetu Lwowskiego i rektor tej uczelni), z którą miał synów Mieczysława (1871-1949, prawnik, sędzia, prokurator), Kamila (1875-1966, profesor prawa, rektor Uniwersytetu Jana Kazimierza we Lwowie i Wyższej Szkoły Handlowej we Wrocławiu).
Zmarł w 1916. Został pochowany na Cmentarzu Łyczakowskim we Lwowie.
Odznaczenia.
austro-węgierskie

</doc>
<doc id="3690255" url="https://pl.wikipedia.org/wiki?curid=3690255" title="Gasterellaceae">
Gasterellaceae

Gasterellaceae Zeller – rodzina grzybów z rzędu borowikowców ("Boletales").
Systematyka.
Pozycja w klasyfikacji według Index Fungorum: "Boletales, Agaricomycetidae, Agaricomycetes, Agaricomycotina, Basidiomycota, Fungi".
Rodzinę tę do taksonomii grzybów wprowadził Sanford Myron Zeller w 1948 r. Jest to takson monotypowy, do którego należy jeden tylko rodzaj z jednym gatunkiem.

</doc>
<doc id="3690256" url="https://pl.wikipedia.org/wiki?curid=3690256" title="Gasterella">
Gasterella



</doc>
<doc id="3690259" url="https://pl.wikipedia.org/wiki?curid=3690259" title="Józef Heldenburg">
Józef Heldenburg

Józef Schneider de Heldenburg (ur. 1849 w Czerwonogrodzie, zm. 1921) – polski prawnik, prokurator, sędzia.
Życiorys.
Józef Schneider de Heldenburg urodził się w Czerwonogrodzie w 1849. Pochodził z austriackiego rodu Schneider von Heldenburg. Był wnukiem margrabiego Magnusa Schneidera juniora, synem Ignaza, pol. Ignacego Heldenburga (prawnik, od 1855 mandatariusz w Czortkowie, notariusz w Monasterzyskach) i Wiktorii Dunin-Kozickiej herbu Łabędź. Był bratem Wincentego (powstaniec styczniowy), Karola, Maksymiliana i Marii (po mężu Żdżańska).
Po ukończeniu studiów prawniczych w okresie zaboru austriackiego w ramach autonomii galicyjskiej wstąpił do służby wymiaru sprawiedliwości Austro-Węgier w 1872. Od tego roku był auskultantem wschodniej Galicji C. K. Wyższego Sądu Krajowego we Lwowie, od około 1874 był auskultantem przydzielony do C. K. Prokuratorii Państwa we Lwowie, od około 1875 był auskultantem w C. K. Sądzie Powiatowym w Cieszanowie. Od około 1876 był adjunktem i sędzią dla spraw drobnych w C. K. Sądzie Powiatowym w Łopatynie. Z posady adiunkta sądu powiatowego w Łopatynie w grudniu 1883 został mianowany adiunktem sądowym we Lwowie. Od około 1884 był adiunktem przy C. K. Sądzie Krajowym we Lwowie. Z tej posady w maju 1885 został mianowany na stanowisko zastępcą prokuratora w Brzeżanach i pełnił je w kolejnych latach. W sierpniu 1887 w charakterze zastępcy prokuratora został przeniesiony z Brzeżan do Lwowa i sprawował stanowisko zastępcy C. K. Prokuratora we Lwowie. Jako substytut prokuratorii we Lwowie w kwietniu 1892 został mianowany prokuratorem przy C. K. Sądzie Obwodowym w Sanoku. Stanowisko piastował w kolejnych latach (jego zastępcą był Adolf Czerwiński do 1895, a następnie Wacław Szomek). We wrześniu 1897 został mianowany wiceprezydentem C. K. Sądu Obwodowego w Brzeżanach i pełnił urząd w następnych latach. Od około 1902 do około 1907 był wiceprezydentem C. K. Sądu Obwodowego w Złoczowie. W styczniu 1908 odbyło się jego pożegnanie w Złoczowie w związku z przejściem na emeryturę, spowodowaną stanem zdrowia. Był także wiceprezydentem C. K. Sądu Obwodowego we Lwowie. Był sędzią stanu, otrzymał tytuł c. k. radcy dworu. Przed 1907 został odznaczony austro-węgierskim Medalem Jubileuszowym Pamiątkowym dla Cywilnych Funkcjonariuszów Państwowych.
Był aktywny na polu zawodowym, społecznym i kulturalnym. Był członkiem Towarzystwa Prawniczego we Lwowie, z którego występował w 1885 oraz w 1892, a 19 stycznia 1895 został wybrany członkiem wydział Towarzystwa Prawniczego w Sanoku. Był członkiem zwyczajnym Macierzy Szkolnej dla Księstwa Cieszyńskiego. Był członkiem sanockiego biura powiatowego Stowarzyszenia Czerwonego Krzyża mężczyzn i dam w Galicji. W czerwcu 1896 został wybrany członkiem wydziału Towarzystwa Pomocy Naukowej w Sanoku, następnie wybrany przewodniczącym tego gremium. Był działaczem Kółka Dramatyczno-Muzycznego w Sanoku, w którym 9 listopada 1895 został wybrany członkiem wydziału, a 20 stycznia 1897 został wybrany prezesem tegoż. W listopadzie 1895 został wybrany członkiem wydziału Towarzystwa Kasyna w Sanoku. Podczas pracy w Brzeżanach był zastępcą przewodniczącego koła Towarzystwa Nauczycieli Szkół Wyższych. Należał do towarzystw wspierających oświatę i sztukę we Lwowie i na obszarze Galicji. Był członkiem Zjednoczonego Towarzystwa Przyjaciół Sztuk Pięknych w Krakowie. W 1907 został członkiem założycielem Towarzystwa dla Popierania Nauki Polskiej we Lwowie.
Od 1892 był żonaty z wdową Gabrielą, córką Mikołaja Zielińskiego pochodzącą z Załoźców, primo voto Tołpaszewską (zmarła w Sanoku 22 lutego 1895 w wieku 46 lat na atak serca). Pod jego opieką wychowywał się osierocony bratanek Wiktor Schneider de Heldenburg (1880-1941). Jako emerytowany radca dworu zamieszkiwał we Lwowie: przy ulicy Bonifratrów 2 (1909), przy ulicy S. Wyspiańskiego 11a (1912). Po wybuchu I wojny światowej w 1914 wraz z osobą towarzyszącą przebywał w Rodaun koło Wiedniu. W 1919 wraz z Franciszką Heldenburg przekazał biżuterię na rzecz Skarbu Polskiego.
Józef Schneider de Heldenburg zmarł w 1921 i został pochowany w grobowcu rodzin Jabłońskich, Seifert, Zollner na Cmentarzu Głównym w Przemyślu (kwatera 10B, rząd 4, miejsce 22). 

</doc>
<doc id="3690260" url="https://pl.wikipedia.org/wiki?curid=3690260" title="Grand Prix Rosji 2016">
Grand Prix Rosji 2016

Grand Prix Rosji 2016 (oficjalnie 2016 Formula 1 Russian Grand Prix) – czwarta eliminacja Mistrzostw Świata Formuły 1 w sezonie 2016. Grand Prix odbyło się w dniach 29 kwietnia – 1 maja 2016 roku na torze Sochi Autodrom w Soczi.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma

</doc>
<doc id="3690263" url="https://pl.wikipedia.org/wiki?curid=3690263" title="István Drubina">
István Drubina

István (Stefan) Drubina, później Drégelyi (ur. 17 sierpnia 1884 w Budapeszcie, zm. 7 kwietnia 1965 tamże) – węgierski lekkoatleta pochodzenia słowackiego specjalizujący się chodzie sportowym, uczestnik igrzysk olimpijskich.
Drubina wystartował na igrzyskach olimpijskich dwukrotnie. Po raz pierwszy miało to miejsce podczas IV Letnich Igrzysk Olimpijskich w Londynie w 1908 roku. Reprezentant Węgier wziął udział w jednej konkurencji. W chodzie na 3500 metrów Drubina wystartował w drugim biegu eliminacyjnym. Z czasem 18:44,8 zajął w nim szóste miejsce i odpadł z dalszej rywalizacji. Cztery lata później, podczas V Letnich Igrzysk Olimpijskich w Sztokholmie, wystartował w chodzie na 10 kilometrów, lecz nie ukończył swojego wyścigu eliminacyjnego.
Reprezentował barwy klubów BTC i Ferencvárosi TC z Budapesztu.

</doc>
<doc id="3690269" url="https://pl.wikipedia.org/wiki?curid=3690269" title="Daniel Weichel">
Daniel Weichel

Daniel Weichel (ur. 22 listopada 1984 w Michelstadt) – niemiecki zawodnik mieszanych sztuk walki (MMA), mistrz M-1 Global w wadze lekkiej z 2011 oraz zwycięzca turnieju Bellator MMA wagi piórkowej z 2014, czarny pas w brazylijskim jiu-jitsu.
Kariera MMA.
Zawodowo w MMA zadebiutował 12 maja 2002 wygrywając z Vincentem Latoelem przez poddanie. W latach 2003-2007 walczył na mniejszych europejskich galach i turniejach ale również notował epizody m.in. w japońskim Shooto czy amerykańskim King of the Cage. W tym czasie pokonywał m.in. Niemca Dennisem Siverem oraz wygrywał piątą edycję turnieju European Vale Tudo w Danii. Starcia z Brytyjczykami Paulem Daleyem i Danem Hardym przegrywał przed czasem.
W latach 2009-2013 był związany głównie z rosyjskim M-1 Global, zdobywając tamże tytuł mistrza wagi lekkiej (20 listopada 2011) oraz notując kilka znaczących zwycięstw m.in. nad Magomiedrasułem Chasbułajewem czy Arciomem Damkouskim. Tytuł mistrzowski stracił w pierwszej obronie na rzecz Czeczena Musy Chamanajewa.
We wrześniu 2013 podpisał kontrakt z Bellator MMA na udział w turnieju wagi piórkowej. W ciągu roku stoczył trzy pojedynki w ramach turnieju, który wygrał, w finale pokonując Desmonda Greena, stając się pretendentem do pasa mistrzowskiego, lecz wcześniej 13 lutego 2015 stoczył wygrany pojedynek na punkty z byłym mistrzem Bellatora Patrickiem Curranem. 19 czerwca 2015 na Bellator 138 zmierzył się z ówczesnym mistrzem Patrício Freirem, przegrywając z nim przez ciężki nokaut na początku 2. rundy.
Osiągnięcia.
Mieszane sztuki walki:

</doc>
<doc id="3690270" url="https://pl.wikipedia.org/wiki?curid=3690270" title="Lista ptaków Norwegii">
Lista ptaków Norwegii

To jest lista gatunków ptaków zarejestrowanych w Norwegii. Łącznie jest ich 513, z których 1 jest wymarły, 14 globalnie zagrożonych, a 5 - introdukowanych.

</doc>
<doc id="3690272" url="https://pl.wikipedia.org/wiki?curid=3690272" title="Jean Lattre Tassigny">
Jean Lattre Tassigny



</doc>
<doc id="3690273" url="https://pl.wikipedia.org/wiki?curid=3690273" title="Flagowcowate">
Flagowcowate



</doc>
<doc id="3690274" url="https://pl.wikipedia.org/wiki?curid=3690274" title="Nándor Kovács">
Nándor Kovács

Nándor Kovács (ur. 18 maja 1881 w Budapeszcie, zm. 4 stycznia 1945 tamże) – węgierski lekkoatleta specjalizujący się biegach płotkarskich i skoku w dal, gimnastyk, uczestnik igrzysk olimpijskich.
Kovács reprezentował Królestwo Węgier na Olimpiadzie Letniej rozegranej w 1906 roku w Atenach. Był członkiem gimnastycznej reprezentacji Węgier, która zajęła w wieloboju drużynowym szóste miejsce. Wystartował także w biegu na 110 metrów przez płotki, w którym odpadł w eliminacjach.
Kovács wystartował na igrzyskach olimpijskich dwukrotnie. Po raz pierwszy miało to miejsce podczas IV Letnich Igrzysk Olimpijskich w Londynie w 1908 roku. Reprezentant Węgier wziął udział w dwóch konkurencjach. W biegu na 110 metrów przez płotki Kovács wystartował w dziesiątym biegu eliminacyjnym. Z czasem 17,2 sekundy zajął w nim drugie miejsce i odpadł z dalszej rywalizacji. Na dystansie 400 metrów przez płotki odpadł w fazie półfinałowej nie ukończywszy swojego biegu. Cztery lata później, podczas V Letnich Igrzysk Olimpijskich w Sztokholmie, wystartował w skoku w dal, który ukończył na dwudziestym szóstym miejscu skacząc na odległość 5,96 metra.
Reprezentował barwy budapesztańskich klubów BBTE i Ferencvárosi TC.

</doc>
<doc id="3690278" url="https://pl.wikipedia.org/wiki?curid=3690278" title="Stjernen Hockey">
Stjernen Hockey

Stjernen Hockey – norweski klub hokejowy z siedzibą w Fredrikstad.
Historia klubu.
Od 2015 do 2017 trenerem zespołu był Jarmo Tolvanen.

</doc>
<doc id="3690282" url="https://pl.wikipedia.org/wiki?curid=3690282" title="2016 Formula 1 Russian Grand Prix">
2016 Formula 1 Russian Grand Prix



</doc>
<doc id="3690283" url="https://pl.wikipedia.org/wiki?curid=3690283" title="2015 Formula 1 Russian Grand Prix">
2015 Formula 1 Russian Grand Prix



</doc>
<doc id="3690284" url="https://pl.wikipedia.org/wiki?curid=3690284" title="Szmaciakowate">
Szmaciakowate



</doc>
<doc id="3690286" url="https://pl.wikipedia.org/wiki?curid=3690286" title="Żart muzyczny">
Żart muzyczny

Żart muzyczny (KV 522) (niem.: "Ein musikalischer Spaß") – divertimento na dwa rogi i kwartet smyczkowy Wolfganga Amadeusa Mozarta. Kompozytor umieścił utwór w swoim "Verzeichnis aller meiner Werke" ("Katalog wszystkich moich dzieł") 14 czerwca 1787. Komentatorzy uważają, że ma on cel satyryczny – że „jego harmoniczne i rytmiczne gafy mają służyć parodiowaniu dzieł niekompetentnych kompozytorów” – chociaż nic nie wiadomo o tym, żeby Mozart ujawnił swoje prawdziwe intencje.
Struktura i elementy kompozycji.
Kompozycja składa się z czterech części – form spotykanych w wielu klasycznych divertimentach:
Do elementów komediowych w tym utworze należą:
Utwór ten ma znaczenie między innymi ze względu na to, że jest jednym z najwcześniejszych znanych przykładów politonalności (nie najwcześniejszym, ponieważ Heinrich Ignaz Franz Biber w swoim utworze "Battalia" zastosował politonalność). Daje to efekt kompletnej katastrofy w finale. Mogło to być zamierzone jako wrażenie bardzo nieczystego grania smyczków, ponieważ tylko rogi kończą na tonice. Dolne smyczki w zakończeniu zachowują się tak, jakby toniką stało się B-dur, podczas gdy skrzypce i altówki przechodzą odpowiednio do G-dur, A-dur i Es-dur.
Asymetryczne frazowanie, skale całotonowe i politonalność są obce muzyce epoki klasycyzmu. Stały się powszechne dopiero u kompozytorów wczesnego XX wieku jak Claude Debussy i Igor Strawinski, którzy poszukiwali nowego języka muzycznego. W tym późniejszym kontekście, były to uznane nowe techniki w muzyce poważnej. W czasach Mozarta te nieklasyczne elementy nadawały utworowi charakter komediowy, wyrażając humor kompozytora.
Tłumaczenie.
Tytuł "Żart muzyczny" może być słabym odzwierciedleniem oryginalnego niemieckiego określenia: "Spaß" nie musi koniecznie oznaczać żartobliwości, gdzie słowo "Scherz" byłoby najprawdopodobniej użyte. Według Fritza Spiegla, dokładniejszym tłumaczeniem byłoby angielskie "Some Musical Fun" ("Muzyczna zabawa").
Inne zastosowania.
Wersja początku ostatniej części, zaaranżowana przez Waldo de los Ríos była przez wiele lat używana jako muzyka tytułowa do "Horse of the Year Show" (BBC).

</doc>
<doc id="3690287" url="https://pl.wikipedia.org/wiki?curid=3690287" title="Dilochia">
Dilochia

Dilochia – rodzaj roślin z rodziny storczykowatych ("Orchidaceae"). Rośliny występują w Azji Południowo-Wschodniej, w Mjanmie, Tajlandii, Malezji, na Filipinach oraz Nowej Gwinei. Rosną przeważnie na ubogich glebach, w wilgotnych lasach oraz wśród mchów na wysokościach od 150 m do 2400 m n.p.m.
Morfologia.
Rośliny z grubymi, cylindrycznymi łodygami wyrastającymi blisko siebie z krótkiego kłącza. Liści twarde i eliptyczne. Kwiatostan rozgałęziony z dużą liczbą kwiatów. Kwiaty odwrócone, średniej wielkości, nie otwierają się do końca.
Systematyka.
Rodzaj sklasyfikowany do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3690289" url="https://pl.wikipedia.org/wiki?curid=3690289" title="Wydawnictwo Plon">
Wydawnictwo Plon

Plon – wydawnictwo francuskie utworzone w 1852 roku, którego założycielem był Henri Plon wraz z dwójką swoich braci. Zajmuje się wydawaniem książek autorów pochodzenia francuskiego oraz zagranicznych głównie z zakresu historii politycznej, literatury pięknej oraz opracowań naukowych z dziedziny socjologii.

</doc>
<doc id="3690292" url="https://pl.wikipedia.org/wiki?curid=3690292" title="Craig Richard Nelson">
Craig Richard Nelson

Craig Richard Nelson (ur. 17 września 1947 w Salt Lake City) – amerykański aktor i reżyser teatralny, filmowy i telewizyjny.

</doc>
<doc id="3690293" url="https://pl.wikipedia.org/wiki?curid=3690293" title="Żart muzyczny (KV 522)">
Żart muzyczny (KV 522)



</doc>
<doc id="3690299" url="https://pl.wikipedia.org/wiki?curid=3690299" title="Suity Orkiestrowe">
Suity Orkiestrowe

Suity orkiestrowe (nazywane przez ich autora "uwerturami"), BWV 1066-1069 – cztery suity skomponowane przez Johanna Sebastiana Bacha. 
Nazwa "uwertura" odnosi się tylko do części pierwszej, w stylu francuskiej uwertury, w której, po majestatycznej, otwierającej sekcji w stosunkowo powolnym, punktowanym (składającym się na przemian z długich i krótkich wartości rytmicznych) rytmie w metrum 2/4, następuje szybka sekcja z fugą, a następnie kończy się krótkim powrotem do melodii otwierającej. W szerszym znaczeniu termin ten był używany w Niemczech w okresie baroku jako suita składająca się z różnych tańców we francuskim stylu barokowym poprzedzonych taką uwerturą. Gatunek ten był bardzo popularny w Niemczech za czasów Bacha, ale kompozytor wykazywał nimi znacznie mniejsze zainteresowanie, niż inni: Robin Stowell podaje, że „135 przykładów Telemanna [stanowi] tylko ułamek tych, ile on, jak wiadomo, pisał”; Christoph Graupner pozostawił po sobie 85; a Johann Friedrich Fasch prawie 100. Bach napisał kilka innych uwertur (suit) dla instrumentów solowych, zwłaszcza V Suitę wiolonczelową BWV 1011, istnieją także autografy: suity gitarowej g-moll, BWV 995, IV partity na instrument klawiszowy D-dur, BWV 828, i uwertury w stylu francuskim, BWV 831 – także na instrument klawiszowy. Dwie ostatnie prace są jednymi z niewielu, które Bach opublikował, zaś suitę gitarową przygotował dla „Monsieura Schouster”, prawdopodobnie za dodatkową opłatą, tak więc wszystkie trzy mogą świadczyć o popularności tej formy muzycznej.
Naukowcy uważają, że Bach nie skomponował czterech suit orkiestrowych jako cykl (tak, jak zrobił to z koncertami Brandenburskimi), ponieważ źródła są różne, co będzie można zauważyć poniżej.
W katalogu Bach-Werke-Verzeichnis jest jeszcze piąta suita, BWV 1070 g-moll. Jednak jest mało prawdopodobne, że została ona napisana przez J.S. Bacha.
I Suita orkiestrowa C-dur, BWV 1066.
Źródłem jest zbiór fragmentów partytur z Lipska w 1724-45 skopiowanych przez C. G. Meissnera.
Instrumentacja: oboje I i II, fagot, skrzypce I i II, altówki, basso continuo.
II Suita orkiestrowa h-moll, BWV 1067.
Częściowym źródłem są fragmenty autografów (Bach wypisał z nich partie dla fletu i altówki) z Lipska w 1738-39.
Instrumenty: "[Flute] traversière" (flet poprzeczny) solo, skrzypce I i II, altówka, basso continuo.
Polonez jest stylizacją z polskiej melodii ludowej „Wezmę ja kontusz”." Badinerie "(fr. „żartować”, w innych dziełach Bacha używane było słowo o tym samym znaczeniu, tylko w języku włoskim – "scherzo") stał się pokazowym utworem dla flecistów ze względu na jego szybkie tempo i trudność.
Wcześniejsza wersja a-moll.
Joshua Rifkin twierdzi, opierając się na głębokiej analizie częściowo zachowanych autografów z oryginalnego źródła, że ta suita jest oparta na wcześniejszej wersji a-moll, w której zamiast partii solowej skrzypiec została zapisana partia solowa fletu. Rifkin pokazuje, że błędy w notacji muzycznej w zachowanych częściach można najlepiej wyjaśnić skopiowaniem ich z modelu o cały ton niżej, i że ta solowa partia mogłaby zejść poniżej najniższego możliwego dźwięku, jaki może wykonać flet, na który to tę partię solową Bach napisał (flet prosty, który jest nazywany przez Bacha "flauto traverso "lub "flute traversiere"). 
Rifkin twierdzi, że skrzypce były najbardziej prawdopodobną opcją, zauważając, że w autografie słowo "Traversiere" Bach, jak się jemu wydaje, przekształcił literę "T" z wcześniejszej "V", co sugeruje, że początkowo zamierzał napisać słowo "violino" – skrzypce, dalej, Rifkin zauważa pasaże, do których mogłaby być użyta "bariolage "– technika wydobywania dźwięków z instrumentów smyczkowych. Rifkin sugeruje również, że Bach był zainspirowany do napisania tej suity podobną pracą jego drugiego kuzyna – Johanna Bernharda Bacha.
Flecista Stephen Zohn zgadza się z argumentami za wcześniejszą wersją w a-moll, ale sugeruje, że oryginalne części mogą już grać zarówno na flecie, jak i na skrzypcach.
Oboista Gonzalo X. Ruiz argumentuje szczegółowo, że instrumentem grającym solo w pierwotnej wersji a-moll był obój, i nagrał własną rekonstrukcję tego domniemanego oryginału na oboju barokowym. Jego argumenty przeciwko skrzypcom to m.in. to, że skala instrumentu jest "nietypowo ograniczona" jak na skrzypce; "notorycznie unika się struny G" i że w takiej wersji, że to skrzypce są instrumentem solowym, dźwięki byłyby niższe niż w partii pierwszych skrzypiec, co jest niespotykane w dedykowanych temu instrumentowi koncertach skrzypcowych. Natomiast za swoją tezą argumentuje, że "zakres dźwięków jest dokładnie zakresem dla obojów u Bacha", linia partii solowej schodzi czasem poniżej linii melodycznej pierwszych skrzypiec, co było typową praktyką w muzyce barokowej, tak, aby obój był cały czas słyszalny; zaś figury muzyczne są bardzo podobne do wielu dzieł na oboje z tamtego okresu.
III Suita orkiestrowa D-dur, BWV 1068.
Najstarszym źródłem są części z autografami z około 1730 roku. Bach napisał partie dla pierwszych skrzypiec i continuo, C.P.E. Bach napisał dla trąbki, oboju i kotłów, a uczeń Bacha – Johann Ludwig Krebs napisał dla drugich skrzypiec i altówek. Rifkin twierdzi, że oryginalna wersja była przeznaczona tylko na smyczki i continuo.
Instrumentacja: Trąbki I, II i III, kotły, oboje I i II, skrzypce I i II, altówki, basso continuo (druga część: tylko smyczki i continuo)
Transpozycja drugiej części.
Aranżacja drugiej część suity przez niemieckiego skrzypka Augusta Wilhelmj (1845-1908) stała się znana jako "Aria na strunie G".
IV Suita Orkiestrowa D-dur, BWV 1069.
Źródło jest zagubione, ale istniejące części pochodzą z około 1730. Rifkin twierdzi, że stracona oryginalna wersja, napisana jeszcze w czasach pobytu kompozytora w Köthen, nie posiadała w swojej instrumentacji trąb, kotłów, i że Bach po raz pierwszy dodał te instrumenty, gdy adaptował fragment uwertury do chóralnej pierwszej części wielkanocnej kantaty "Unser Mund sei voll Lachens", BWV 110 ("Nasze usta pełne śmiechu") z 1725 roku.
Instrumentacja: trąbki I, II i III, kotły, oboje I, II i III, fagot, skrzypce I i II, altówki, basso continuo.

</doc>
<doc id="3690300" url="https://pl.wikipedia.org/wiki?curid=3690300" title="Kilerów 2-óch">
Kilerów 2-óch



</doc>
<doc id="3690306" url="https://pl.wikipedia.org/wiki?curid=3690306" title="Nitkopodstawkowcowate">
Nitkopodstawkowcowate

Nitkopodstawkowcowate ("Filobasidiaceae" L.S. Olive) – rodzina grzybów z rzędu nitkopodstawkowców ("Filobasidiales").
Systematyka.
Rodzinę tę do taksonomii grzybów wprowadził Lindsay Shepherd Olive w 1968 r. Według "Index Fungorum" bazującego na "Dictionary of the Fungi" należą do niej rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="3690307" url="https://pl.wikipedia.org/wiki?curid=3690307" title="Filobasidiaceae">
Filobasidiaceae



</doc>
<doc id="3690308" url="https://pl.wikipedia.org/wiki?curid=3690308" title="Shazad Latif">
Shazad Latif

Shazad Latif (ur. 8 lipca 1988 w Londynie jako Shazad Khaliq Iqbal) – brytyjski aktor teatralny, telewizyjny i filmowy.
Życiorys.
Wczesne lata.
Urodził się 8 lipca 1988 w Londynie w rodzinie, której przodkowie pochodzili z Azji Południowej, a także byli pochodzenia pakistańskiego, angielskiego i szkockiego. Jego ojciec, Javid Iqbal, był Pakistańczykiem. Shazad Latif kształcił się w szkole teatralnej Bristol Old Vic Theatre School. W czasach studenckich grał w takich przedstawieniach jak tragedia Williama Shakespeare’a "Król Lear" jako Książę Kornwalii oraz komedia Richarda Brinsleya Sheridana "Szkoła obmowy" jako Joseph Surface.
Kariera.
W 2009 po roku nauki opuścił szkołę, otrzymał wówczas propozycję zagrani roli analityka Tariqa Masooda w serialu produkowanym na zlecenie BBC One "Tajniacy", w którym grał w siedemnastu odcinkach przez trzy sezony do 2011. Występował też w teatrze w spektaklach: "Glengarry Glen Ross" w Edynburgu i "Mumbai Tales" w Londynie.
W sitcomie Channel 4 "Toast of London" (2013–2015) otrzymał jedną z głównych ról jako hipster Clem Fandango, który zdobywa doświadczenie zawodowe w studiu nagraniowym. Pojawił się również w czterech odcinkach serialu BBC One "Ordinary Lies" (2015) jako mechanik Rick Ahmed.
W 2015 po raz pierwszy trafił na kinowy ekran jako Chandra Mahalanobis w dramacie biograficznym "Człowiek, który poznał nieskończoność" i jako Kushal w komediodramacie "Drugi Hotel Marigold", będącym kontynuacją przeboju kinowego "Hotel Marigold" z Judi Dench i Maggie Smith.
W 2016 dołączył do obsady "Domu grozy" jako doktor Jekyll. W serialu CBS "" (2017–2019) wcielał się w podwójną rolę jako specjalista Ash Tyler oraz jako Klingon Voq.

</doc>
<doc id="3690312" url="https://pl.wikipedia.org/wiki?curid=3690312" title="Walerij Popowycz">
Walerij Popowycz



</doc>
<doc id="3690315" url="https://pl.wikipedia.org/wiki?curid=3690315" title="Władimir Wasjutin">
Władimir Wasjutin



</doc>
<doc id="3690321" url="https://pl.wikipedia.org/wiki?curid=3690321" title="Niemieckie represje wobec Polaków niosących pomoc Żydom">
Niemieckie represje wobec Polaków niosących pomoc Żydom



</doc>
<doc id="3690326" url="https://pl.wikipedia.org/wiki?curid=3690326" title="Kurvitsa (jezioro)">
Kurvitsa (jezioro)

Kurvitsa () – jezioro w Estonii, w prowincji Põlvamaa, w gminie Kanepi. Położone jest na północ od wsi Jõgehara. Ma powierzchnię 1,8 ha, linię brzegową o długości 1104 m. Sąsiaduje z jeziorami Kõvvõrjärv, Mudsina, Kooraste Linajärv, Kanepi Palojärv. Przepływa przez nie rzeka Kokõ.

</doc>
<doc id="3690333" url="https://pl.wikipedia.org/wiki?curid=3690333" title="Sowia Jama I">
Sowia Jama I

Sowia Jama I – jaskinia w Dolinie Kościeliskiej w Tatrach Zachodnich. Ma dwa otwory wejściowe znajdujące się pod szczytem Sowy, w pobliżu Przełączki pod Sową, na wysokości 1049 i 1050 m n.p.m. Długość jaskini wynosi 18 metrów, a jej deniwelacja 9 metrów.
Opis jaskini.
Jaskinia ma ukształtowanie pionowe, a jej główną częścią jest 4,5-metrowa studzienka. Prowadzą do niej z powierzchni dwa otwory: górny i dolny. Z obu idą korytarzyki, które po kilku metrach łączą się ze sobą. Dalej już jeden ciąg doprowadza przez dwa niewielkie prożki do studzienki. Trawersując nad nią można jeszcze przejść korytarzem kilka metrów.
Przyroda.
W jaskini nie ma nacieków ani roślinności. Paprocie, mchy, wątrobowce i porosty rosną tylko przy otworach.
Historia odkryć.
Jaskinię odkrył Stefan Zwoliński latem 1935 roku. Sporządzony przez niego jej plan znajduje się w Muzeum Tatrzańskim w Zakopanem.

</doc>
<doc id="3690334" url="https://pl.wikipedia.org/wiki?curid=3690334" title="Ricardo Almeida">
Ricardo Almeida

Ricardo Almeida (ur. 29 listopada 1976 w Nowym Jorku) – amerykański zawodnik mieszanych sztuk walki (MMA) oraz grappler w latach 2000-2013 brazylijskiego pochodzenia. Król Pancrase z 2003. Trzykrotny medalista Mistrzostw Świata ADCC w submission fightingu oraz trzykrotny Mistrz Świata organizacji IBJJF w brazylijskim jiu-jitsu (czarny pas, IV dan).
Kariera sportowa.
Almeida jest utytułowanym grapplerem. W swojej karierze wygrywał dwukrotnie Mistrzostwa Świata CBJJ (1996, 1997) oraz raz Mistrzostwa IBJJF (2013). W latach 1999-2001 trzykrotnie stawał na podium prestiżowych Mistrzostw Świata ADCC - dwa brązowe krążki w kat. -99 kg i kategorii absolutnej (1999, 2000) oraz srebro w kat. -99 kg (2001). Jest również dwukrotnym złotym medalistą Mistrzostw Panamerykańskich IBJJF z 2012.
Podczas kariery grapplera, rywalizował również w zawodowym MMA. W przeciągu całej swojej kariery (2000-2011) był związany wyłącznie z największymi organizacjami na świecie PRIDE Fighting Championships, Ultimate Fighting Championship oraz Pancrase - w tym ostatnim był mistrzem w wadze średniej (2003). Wygrywał ówcześnie z takimi zawodnikami jak Ikuhisa Minowa, Kazuo Misaki, Nate Marquardt, Ryō Chōnan czy Matt Horwich, a notował porażki z Mattem Lindlandem, Andriejem Siemionowem czy Mattem Hughesem. Po przegranej z Mikiem Pyle’em, w marcu 2011 na UFC 128, postanowił zakończyć karierę zawodnika MMA.

</doc>
<doc id="3690340" url="https://pl.wikipedia.org/wiki?curid=3690340" title="Milan Němec (aktor)">
Milan Němec (aktor)

Milan Němec (ur. 17 października 1974 w Igławie) – czeski aktor.
Życiorys.
Ukończył Konserwatorium w Brnie i Akademię Sztuk Scenicznych im. Leoša Janáčka. Od 2007 jest członkiem zespołu Teatru Miejskiego w Brnie.

</doc>
<doc id="3690341" url="https://pl.wikipedia.org/wiki?curid=3690341" title="Oksprenolol">
Oksprenolol

Oksprenolol () – wielofunkcyjny organiczny związek chemiczny, lek stosowany w leczeniu nadciśnienia tętniczego, choroby niedokrwiennej serca oraz zaburzeń rytmu serca, o działaniu blokującym receptory adrenergiczne β1 oraz β2.
Mechanizm działania.
Oksprenolol jest lekiem β-adrenolitycznym o działaniu na receptory adrenergiczne β1 oraz β2 z niewielką wewnętrzną aktywnością sympatykomimetyczną oraz właściwościami stabilizującymi błonę komórkową (efekty nieistotne klinicznie w dawkach terapeutycznych).
Zastosowanie.
W 2016 roku oksprenolol nie był dopuszczony do obrotu w Polsce.
Działania niepożądane.
Oksprenolol może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="3690344" url="https://pl.wikipedia.org/wiki?curid=3690344" title="Jadą goście jadą...">
Jadą goście jadą...

Jadą goście jadą... – polska komedia obyczajowa z 1962 składająca się z trzech nowel opowiadających o przygodach Polaków przybyłych ze Stanów Zjednoczonych do ojczyzny na pokładzie statku Batory.
Nowela 1.
Fabuła: Peter Nawrocki przybywa ze Stanów aby odwiedzić swego wujka, Konstantego, który mieszka z synem, synową i wnuczką w nowym mieszkaniu ufundowanym przez ojca Petera. Jednak tak naprawdę tuż po otrzymaniu mieszkania synowa umieściła dziadka w domu opieki. Gdy tylko dowiaduje się o wizycie kuzyna postanawia na czas jego pobytu sprowadzić Konstantego do domu.
Reżyseria: Gerard Zalewski
Obsada:
Nowela 2.
Fabuła: Mike O'Raviec; bogaty właściciel zakładu pogrzebowego w Stanach Zjednoczonych przybywa do góralskiej wioski o nazwie Orawka, z której pochodził jego ojciec. Jednak głównym celem jego wizyty jest znalezienie sobie w Polsce żony. Wiadomość ta elektryzuje wszystkich mieszkańców Orawki.
Reżyseria: Jan Rutkiewicz
Obsada:
Nowela 3.
Fabuła: Harry Kwasnick przybywa do Polski w celu zbierania ziemi z miejsc w których rozegrały się najsłynniejsze bitwy w historii. Chce ją potem sprzedawać z dużym zyskiem rodakom za oceanem. W przedsięwzięciu tym pomaga mu przypadkowo poznany kierowca Józek.
Reżyseria: Romuald Drobaczyński
Obsada:

</doc>
<doc id="3690345" url="https://pl.wikipedia.org/wiki?curid=3690345" title="Wojciech Mruk">
Wojciech Mruk

Wojciech Mruk (ur. 1967) – polski historyk mediewista.
Życiorys.
Absolwent historii na Uniwersytecie Jagiellońskim. Doktorat w 2001 ("Pielgrzymowanie do Ziemi Świętej w drugiej połowie XIV wieku"; promotor: Danuta Quirini-Popławska) i habilitacja w 2011 ("Franciszkanie i Ziemia Święta w XIII wieku (do roku 1291)") tamże. Pracownik Zakładu Historii Powszechnej Średniowiecznej Instytutu Historii UJ. Zajmuje się historią świata śródziemnomorskiego w wiekach średnich, życiem religijnym w świecie łacińskim oraz kontaktami chrześcijaństwa i islamu w średniowieczu.

</doc>
<doc id="3690346" url="https://pl.wikipedia.org/wiki?curid=3690346" title="Los Herederos del Monte">
Los Herederos del Monte



</doc>
<doc id="3690347" url="https://pl.wikipedia.org/wiki?curid=3690347" title="Kalendarium historii Norwegii">
Kalendarium historii Norwegii

Kalendarium historii Norwegii – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń z historii Norwegii oraz jej krain historycznych.

</doc>
<doc id="3690348" url="https://pl.wikipedia.org/wiki?curid=3690348" title="Komunikacja miejska w Zakopanem">
Komunikacja miejska w Zakopanem

System komunikacji autobusowej funkcjonującej na terenie Zakopanego obsługiwany jest przez spółkę komunalną Tesko. Miejskimi liniami autobusowymi zarządza Urząd Miasta Zakopanego. Sieć zakopiańskich autobusów na dzień dzisiejszy składa się z 2 linii dziennych.
Historia.
Od wielu lat po Zakopanem kursują busy prywatnych przewoźników. Są to samochody dostawcze przystosowane do ruchu pasażerskiego. Ten środek transportu był negatywnie odbierany przez mieszkańców miasta ze względu na tłok w pojazdach, brak stałych czasów odjazdów oraz brak możliwości przewiezienia osoby niepełnosprawnej, czy nawet wózka dziecięcego. Miejscowa ludność od jakiegoś czasu zabiegała o regularną komunikację miejską, lecz dotychczas jej postulaty nie zostały spełnione.
W 2015 roku burmistrz Leszek Dorula zapowiedział utworzenie stałej komunikacji autobusowej i tak zrobił. Obsługę nowego systemu transportowego zlecił miejskiej spółce komunalnej Tesko, która dotychczas zajmowała się wywozem odpadów. W styczniu w wyniku przetargu na dostawę 4 autobusów klasy midi został wyłoniony producent nowych pojazdów. Został nim polski producent Solaris Bus &amp; Coach, który zaoferował pojazdy niskowejściowe o długości 8,9 metra.
5 kwietnia 2016 roku oficjalnie zainaugurowano nową komunikację miejską. Regularne kursy linii nr 14 rozpoczęły się 11 kwietnia.
1 września uruchomiona została druga linia autobusowa nr 11 z Krzeptówek przez centrum do Cyrhli.
Pod koniec 2022 roku zostały sprowadzone do Zakopanego trzy Solarisy Urbino 12. Wtedy też została uruchomiona linia nr. 18 kursująca przez: Rejon Dworca Aleje 3-go Maja Górne, Tetmajera, Piłsudskiego, B. Czecha, Karłowicza, Olcza, Guty, Spyrkówka z powrotem do Rejonu Dworca st. nr. 8.
Tabor.
Autobusy polskiego producenta spod Poznania – Solaris Bus &amp; Coach – doskonale sprawdzają się w tamtejszym społeczeństwie. Wyposażone są w automaty biletowe pozwalające na zakup biletu w czasie przejazdu. Ważnym elementem autobusów są rampy dla wózków inwalidzkich lub dziecięcych ulokowane w drugich drzwiach pojazdów. Zakopiańskie „Jamniki” spełniają normę spalin Euro 6, dzięki czemu sprzyjają tatrzańskiej przyrodzie. Autobusy mogą jednorazowo pomieścić do 55 osób. Zielone jamniki umieszczone na przedniej ścianie pojazdów, charakterystyczne dla marki Solaris, otrzymały kapelusze góralskie, nawiązując do tradycji regionu, w którym jeżdżą.
Taryfy przejazdów.
Urząd miasta Zakopanego w nowych autobusach miejskich wprowadził następujący system opłat:
Ponadto kierowcy posiadający prawo jazdy oraz dowód rejestracyjny samochodu z ważnym ubezpieczeniem OC mają prawo do bezpłatnych przejazdów.
Ceny taryf biletów dostępne na stronie miasta Zakopane.
Przyszłość.
Spółka Tesko Zakopane planuje uruchomić kolejne trzy linie:
Planowane jest również przedłużenie linii 11 do Kościeliska.

</doc>
<doc id="3690350" url="https://pl.wikipedia.org/wiki?curid=3690350" title="Pokój kiloński">
Pokój kiloński



</doc>
<doc id="3690352" url="https://pl.wikipedia.org/wiki?curid=3690352" title="Gierontij Kamajew">
Gierontij Kamajew

Gierontij Leontjewicz Kamajew (ros. Геронтий Леонтьевич Камаев, ur. 8 marca 1919) – radziecki działacz państwowy.
Życiorys.
Od 1940 należał do WKP(b), od sierpnia 1945 do maja 1946 był sekretarzem komitetu Komsomołu fabryki "Zaporożstal", 1946-1947 sekretarzem komitetu Komsomołu "Dnieprostroja", potem sekretarzem Komitetu Obwodowego Komsomołu w Zaporożu. W 1948 był zastępcą kierownika Wydziału Kadr i Pracy Organizacyjnej KC Komsomołu Ukrainy, od 1950 instruktorem Wydziału Organów Partyjnych, Związkowych i Komsomolskich KC KP(b)U, potem do 1952 kierował sektorem tego wydziału, 1952-1955 był instruktorem Wydziału Organów Partyjnych, Związkowych i Komsomolskich KC/Wydziału Organów Partyjnych KC KPZR. W latach 1955-1958 kierował Wydziałem Przemysłowo-Transportowym Komitetu Obwodowego KPZR w Tule, potem Wydziałem Przemysłu Obronnego i do 1961 Wydziałem Organów Partyjnych tego komitetu, od 1961 do stycznia 1963 był II sekretarzem Komitetu Obwodowego KPZR w Tule. Od grudnia 1962 do grudnia 1964 był przewodniczącym Komitetu Wykonawczego Tulskiej Przemysłowej Rady Obwodowej, od grudnia 1964 do października 1970 przewodniczącym Komitetu Wykonawczego Tulskiej Rady Obwodowej, a od 23 września 1970 do 3 listopada 1985 przewodniczącym Państwowego Komitetu Rady Ministrów RFSRR ds. Kształcenia Zawodowo-Technicznego, następnie przeszedł na emeryturę.

</doc>
<doc id="3690354" url="https://pl.wikipedia.org/wiki?curid=3690354" title="Marek Daniel Kowalski">
Marek Daniel Kowalski

Marek Daniel Kowalski (ur. 1966) – polski historyk, mediewista, profesor Instytutu Historii PAN.
Życiorys.
Absolwent historii Uniwersytetu Jagiellońskiego. Doktorat w 1999 ("Uposażenie krakowskiej kapituły katedralnej w średniowieczu"; promotor: Jerzy Wyrozumski) i habilitacja w 2011 ("Proventus Camerae Apostolicae debiti. Opłaty duchowieństwa polskiego na rzecz papiestwa w latach 1417-1484") tamże. Pracownik Zakładu Historii Polski Średniowiecznej Instytutu Historii UJ. Profesor Instytutu Historii PAN (Zakład Badań Źródłoznawczych i Edytorstwa).

</doc>
<doc id="3690355" url="https://pl.wikipedia.org/wiki?curid=3690355" title="Geesinkorchis">
Geesinkorchis

Geesinkorchis – rodzaj roślin z rodziny storczykowatych ("Orchidaceae"). Obejmuje 4 gatunki, będące endemitami wysp Borneo i Sumatra. Rośliny występują jako epifity w górskich lasach lub jako rośliny naziemne rosnące na glebach bielicowych wśród korzeni drzew. Można je znaleźć na wysokościach od 500 m do 2000 m n.p.m.
Morfologia.
Kłącze pnące, pseudobulwy rosnące w zwartych grupach, lekko spłaszczone. Liście lancetowate, po dwa na pseudobulwie. Kwiatostan rozgałęziony z dużą liczbą kwiatów, które są wyrastają przez bardzo długi czas. Torebka elipsoidalna, nasiona wrzecionowate.
Systematyka.
Rodzaj sklasyfikowany do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3690358" url="https://pl.wikipedia.org/wiki?curid=3690358" title="Stambuł. Wspomnienia i miasto">
Stambuł. Wspomnienia i miasto

Stambuł. Wspomnienia i miasto – autobiograficzna książka Orhana Pamuka z 2003 roku. Polski przekład ukazał się w 2008 roku. Książka była tłumaczona na wiele języków, sprzedano ponad dwa miliony egzemplarzy. 

</doc>
<doc id="3690361" url="https://pl.wikipedia.org/wiki?curid=3690361" title="Bi1">
Bi1

Bi1 – sieć hipermarketów, która w Polsce zastąpiła sklepy Real przejęte przez francuskie przedsiębiorstwo Schiever. Pod tym szyldem działa obecnie osiem sklepów wielkopowierzchniowych (7 lokalizacji przejętych po sieci Real i hipermarket w Ełku, zbudowany od podstaw dla sieci, otwarty 3 marca 2021), których operatorem jest spółka Rella Investments. Do grupy Schiever należą w Polsce również dwa centra z hipermarketami Auchan. Kontroluje je spółka Schiever Polska.
Sklepy znajdują się w następujących lokalizacjach:
-Białystok ul. Czesława Miłosza 2 
-Bielsko-Biała ul. Leszczyńska 20
-Czeladź ul. Będzińska 80
-Ełk ul. Ciepła 13 (Sklep wybudowany od podstaw w 2021)
-Legnica ul. Fabryczna 3
-Rzeszów Aleja. Wincentego Witosa 21
-Szczecin ul. Ku Słońcu 67
-Wałbrzych ul. Janusza Kusocińskiego 4
Marka "Bi1" jest obecna również na rodzimym rynku francuskim, jednak tam obejmuje ona sieć supermarketów, a więc sklepów o mniejszej powierzchni handlowej.
Kontrowersje.
Powstanie sieci Bi1 w Polsce wiąże się z decyzją Urzędu Ochrony Konkurencji i Konsumentów o warunkowym przejęciu sieci Real należącej do Grupy Metro przez konkurencyjną grupę Auchan. Warunkiem skutecznego zawarcia transakcji miało być odsprzedanie ośmiu spośród pięćdziesięciu siedmiu hipermarketów innemu przedsiębiorstwu. Swoje zainteresowanie kupnem części sieci Real wyraziła francuska grupa Anciens Etablissmements Georges Schiever et Fils, która wówczas w Polsce prowadziła działalność poprzez spółkę Schiever Polska, będącą wspólnym przedsięwzięciem z Auchan Polska do prowadzenia centrów i hipermarketów Auchan w czterech lokalizacjach. Według niektórych znawców rynku, była to problematyczna oferta, gdyż Schiever i Auchan współpracują ze sobą, zarówno na rynku rodzimym, jak i polskim, istnieją między nimi również powiązania personalne, pojawiło się więc ryzyko, że obie te spółki mogły chcieć obejść restrykcje nałożone przez urząd antymonopolowy. Dokonano jednak szeregu zmian personalnych i właścicielskich w Schiever Polska, m.in. całość udziałów w posiadaniu Auchan Polska przejął Schiever w zamian za odstąpienie na rzecz Auchan Polska dwóch lokalizacji. Po serii badań UOKiK doszedł do wniosku, iż przejęcie Reala przez francuską centralę Schiever może zostać dokonane, a transakcja ta nie ograniczy konkurencji na polskim rynku.
Ostatecznie marka Bi1 pojawiła się w siedmiu z ośmiu uzgodnionych lokalizacji, gdyż Schiever zdecydował się nie kontynuować działalności w Sosnowcu.

</doc>
<doc id="3690362" url="https://pl.wikipedia.org/wiki?curid=3690362" title="Nitkopodstawkowce">
Nitkopodstawkowce

Nitkopodstawkowce ("Filobasidiales" Jülich) – rząd grzybów z klasy "Tremellomycetes"
Systematyka.
Pozycja w klasyfikacji według Index Fungorum: " Filobasidiales, Incertae sedis, Tremellomycetes, Agaricomycotina, Basidiomycota, Fungi".
Rząd ten do taksonomii grzybów wprowadził Walter Jülich w 1981 r. Należą do niego rodziny:
Polskie nazwy na podstawie pracy Władysława Wojewody z 2003 r.

</doc>
<doc id="3690364" url="https://pl.wikipedia.org/wiki?curid=3690364" title="Filobasidiales">
Filobasidiales



</doc>
<doc id="3690372" url="https://pl.wikipedia.org/wiki?curid=3690372" title="S/2015 (136472) 1">
S/2015 (136472) 1

S/2015 (136472) 1 (nieoficjalnie nazywany „MK 2”) – naturalny satelita planety karłowatej Makemake, odkryty na zdjęciach wykonanych 27 kwietnia 2015 przez Kosmiczny Teleskop Hubble’a. Odkrycie ogłoszono 26 kwietnia 2016.
Księżyc ten jest bardzo ciemny w porównaniu z Makemake, co utrudniło jego wykrycie. Wstępne oceny wskazują, że z Ziemi jest on obserwowany w płaszczyźnie orbity, przez co przeważnie światło odbite od jego powierzchni ginie w blasku większego obiektu. Przed odkryciem księżyca obserwacje Makemake w podczerwieni wskazywały, że niektóre fragmenty jego jasnej i zimnej powierzchni są wyraźnie cieplejsze od innych, co tłumaczono istnieniem ciemniejszych plam, które ogrzewało Słońce. Jednak obserwowana jasność tej planety karłowatej nie zmieniała się wraz z obrotem, jak wynikałoby z tej hipotezy. Odkrycie ciemnego księżyca wskazuje, że to jego powierzchnia była jaśniejsza w podczerwieni (cieplejsza). Istnieje kilka możliwych wyjaśnień dużej różnicy jasności między Makemake a jego towarzyszem; jedna z hipotez zakłada, że ze względu na słabe przyciąganie księżyc nie mógł utrzymać lodowej skorupy. Lód z jego powierzchni wysublimował wskutek ogrzewania przez Słońce, pozostawiając ciemniejszą materię, tak jak ma to miejsce w przypadku jąder komet.

</doc>
<doc id="3690375" url="https://pl.wikipedia.org/wiki?curid=3690375" title="Nabaluia">
Nabaluia

Nabaluia – rodzaj roślin z rodziny storczykowatych ("Orchidaceae"). Obejmuje 3 gatunki, będące endemitami wyspy Borneo. Rośliny są epifitami i rosną na pniach oraz gałęziach drzew w górskich lasach na wysokościach od około 1450 m do 3150 m n.p.m.
Morfologia.
Korzenie czasami z kosmkami. Pseudobulwy proste i długie, rosnące blisko siebie. Kwiatostan prosty nierozgałęziony, z dużą liczbą kwiatów. Kwiaty rosnące zazwyczaj w dwóch rzędach, nie rozkwitające jednocześnie.
Systematyka.
Rodzaj sklasyfikowany do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3690377" url="https://pl.wikipedia.org/wiki?curid=3690377" title="Siergiej Bielajew">
Siergiej Bielajew

Siergiej Nikołajewicz Bielajew (ros. Сергей Николаевич Беляев; ur. 8 maja 1960 w Taszkencie, zm. 6 września 2020 w Ałmaty) – kazachski strzelec sportowy, medalista olimpijski.
Strzelectwo uprawiał od 1974. Specjalizował się w konkurencjach karabinowych. W igrzyskach olimpijskich uczestniczył raz – miało to miejsce w 1996 w Atlancie, gdzie wystąpił w trzech konkurencjach. Dwukrotnie zdobył srebrne medale. Był pierwszym sportowcem, który jako reprezentant Kazachstanu zdobył przynajmniej dwa medale na letnich igrzyskach olimpijskich.
Kilkukrotnie wygrywał zawody Pucharu Świata. Był brązowym medalistą mistrzostw Azji z 2000 roku (karabin dowolny, trzy pozycje, 50 m). Był także czterokrotnym medalistą igrzysk azjatyckich, w tym dwukrotnie złotym (1994, 2002). 
Był żonaty, miał 2 dzieci.

</doc>
<doc id="3690378" url="https://pl.wikipedia.org/wiki?curid=3690378" title="Szczelina pod Niżnią Zbójnicką Turnią">
Szczelina pod Niżnią Zbójnicką Turnią

Szczelina pod Niżnią Zbójnicką Turnią – jaskinia w Dolinie Kościeliskiej w Tatrach Zachodnich. Wejście do niej znajduje się w zboczu Zbójnickiej Turni w Żarze na wysokości 1180 m n.p.m. Długość jaskini wynosi 18 metrów, a jej deniwelacja 5,5 metra.
Opis jaskini.
Jaskinię stanowi idący w dół, prawie prosty korytarz zaczynający się w otworze wejściowym, a kończący w niedużej salce. Przed salką odchodzi krótkie, boczne odgałęzienie z niewielkim prożkiem.
Przyroda.
Nacieki ani roślinność w jaskini nie występują.
Historia odkryć.
Jaskinia została odkryta 4 czerwca 1939 roku przez Stanisława Kardasia.

</doc>
<doc id="3690383" url="https://pl.wikipedia.org/wiki?curid=3690383" title="Hafsa">
Hafsa

Hafsa – córka osmańskiego sułtana Selima I Groźnego i jego żony Ayşe Hafsy, z którą często jest mylona. Siostra Sulejmana Wspaniałego.
Życiorys.
Urodziła się w 1500 lub 1501 roku w Trabzonie, prawdopodobnie jako siostra bliźniacza Fatmy. W wieku ok. 16 lat wyszła za mąż za Cobana Mustafę Paszę, który był gubernatorem Egiptu. Pasza zmarł w 1529 roku podczas oblężenia Wiednia. Hafsa nigdy już nie wyszła za mąż, sama zaś po jego śmierci przeniosła się do Stambułu, przypuszczenia podają, że mogły to być takie miejsca jak: Topkapı, Stary Pałac, obrzeża Stambułu lub jedna z jej rezydencji. Zmarła 10 lipca 1538 roku i prawdopodobnie została pochowana w meczecie swojego ojca wraz z rodzicami.

</doc>
<doc id="3690388" url="https://pl.wikipedia.org/wiki?curid=3690388" title="Kościół św. Michała Archanioła w Samarzewie">
Kościół św. Michała Archanioła w Samarzewie

Kościół św. Michała Archanioła – modernistyczny kościół katolicki zlokalizowany we wsi Samarzewo, w gminie Lądek (powiat słupecki). Funkcjonuje przy nim parafia św. Michała Archanioła.
Historia.
Parafia, jak i kościół istniały we wsi już w XIII wieku (1269). Kilka drewnianych świątyń istniejących wcześniej strawiły kolejne pożary. Granica zaborów podzieliła wieś na dwie części: Szamarzewo w zaborze pruskim i Samarzewo w zaborze rosyjskim. Świątynia pozostała po stronie rosyjskiej. Wierni z Szamarzewa zaczęli wówczas uczęszczać do odleglejszego kościoła św. Jakuba Większego w Sokolnikach. W 1815 założono tutaj ponownie parafię (wcześniej przez pewien czas parafia znajdowała się w Sokolnikach, które znalazły się po stronie pruskiej). Ostatnia drewniana świątynia spłonęła w 1966. Obecny kościół zbudowano w latach 1969-1974, według projektu Aleksandra Holasa.
Przy kościele stoi pomnik (stela) ks. Czesława Domachowskiego, który był miejscowym proboszczem w latach 1933-1942 i został zamordowany przez niemieckich nazistów w obozie koncentracyjnym w Dachau. Świątyni towarzyszą też dwie kapliczki słupowe (Najświętszego Serca Jezusa i maryjna), mała kapliczka maryjna (skrzyniowa) oraz krzyż drewniany ustawiony przez Jana Kołodziejskiego ze Słupcy w 1969, w 23-lecie uzdrowienia ręki w 1946. 

</doc>
<doc id="3690397" url="https://pl.wikipedia.org/wiki?curid=3690397" title="Jaskinia Korytarzowa">
Jaskinia Korytarzowa

Jaskinia Korytarzowa (Jaskinia Grzybkowa) – jaskinia w Dolinie Kasprowej w Tatrach Zachodnich. Wejście do niej znajduje się w ścianie Zawraciku Kasprowego, powyżej Jaskini pod Szczytem, na wysokości 1439 m n.p.m. Jaskinia jest pozioma, a jej długość wynosi 18 metrów.
Opis jaskini.
Jaskinię stanowi poziomy korytarz zaczynający się w dużym otworze wejściowym, a kończący namuliskiem. Jedyna boczna odnoga odchodzi z głównego korytarza 3 metry za otworem. Jest to krótki korytarzyk w kształcie rury i studzienka prowadząca z powrotem do głównego korytarza.
Przyroda.
W jaskini można spotkać ładne nacieki grzybkowe, mleko wapienne oraz drobne stalaktyty.
Ściany są mokre. W korytarzu przy otworze rosną mchy i porosty.
Jaskinię zamieszkują nietoperze.
Historia odkryć.
Jaskinia była prawdopodobnie znana od dawna. Pierwszy jej plan i opis sporządziła 20 lipca 1979 roku I. Luty przy współpracy L. Młynarskiego.

</doc>
<doc id="3690398" url="https://pl.wikipedia.org/wiki?curid=3690398" title="Jan (Pojarkow)">
Jan (Pojarkow)

Jan, imię świeckie Wiktor Aleksiejewicz Pojarkow (ur. 10 listopada 1883 w Kungurze, zm. 30 stycznia 1933 w Ufie) – rosyjski biskup prawosławny.
Życiorys.
Wczesna działalność.
Pochodził z rodziny kozackiej, jego ojciec był nauczycielem; przyszły duchowny wcześniej stracił oboje rodziców. W 1892 rozpoczął naukę w wojskowej kozackiej szkole realnej w Uralsku. Ukończył ją w 1902. Rok później został przyjęty do Kazańskiej Akademii Duchownej na podstawie egzaminu z przedmiotów teologicznych wykładanych w seminariach duchownych. Był związany z jednowierczą cerkwią Czterech Ewangelistów w Kazaniu, duży wpływ na niego miał jej proboszcz, ks. Siemion Szlejow. W 1905 był jednym z trzech świeckich pełnomocników uprawnionych do zbierania w parafiach jednowierczych głosów w wyborach biskupa odpowiedzialnego za parafie jednowiercze w całej Rosji. Wobec faktu, że nie przedstawił obowiązkowych prac końcowych, nie uzyskał w terminie pełnego wykształcenia teologicznego.
Na zaproszenie arcybiskupa wołyńskiego Antoniego przybył do eparchii wołyńskiej, a po zawarciu związku małżeńskiego został wyświęcony na kapłana. Służył w cerkwi w Galijewce, a następnie w monasterze św. Bazylego w Owruczu. W 1911 uzyskał stopień kandydata nauk teologicznych na podstawie pracy poświęconej łasce i wolności w sprawie zbawienia człowieka, w twórczości Teofana Pustelnika. Rok później wrócił do Kazania, by objął stanowisko proboszcza parafii Czterech Ewangelistów i dziekana parafii jednowierczych z godnością protojereja. Od 1914 był również nauczycielem w szkole żeńskiej w Ufie i proboszczem szkolnej cerkwi św. Tichona Zadońskiego. Interesował się pracą misyjną wśród ludności nierosyjskiej, działał na rzecz odrodzenia życia parafialnego w eparchii kazańskiej, współpracując w tej sprawie z biskupem ufijskim Andrzejem. 
Brał udział w Soborze Lokalnym Rosyjskiego Kościoła Prawosławnego w latach 1917–1918, gdzie opowiadał się za restauracją patriarchatu i za tym, by Cerkiew, uzyskawszy pełną swobodę działania i nie będąc ograniczana przez władze, zajęła się dobroczynnością i podniesieniem poziomu życia religijnego. Domagał się utworzenia osobnych katedr biskupich dla jednowierców. W 1919 został proboszczem cerkwi św. Mikołaja w Ufie. 
Biskup.
12 grudnia 1922 został w tajemnicy wyświęcony na biskupa dawlekanowskiego, wikariusza eparchii ufijskiej. Jego chirotonia odbyła się bez wiedzy patriarchy moskiewskiego i całej Rusi Tichona, który następnie uznał jej kanoniczność. Aby móc przyjąć święcenia biskupie, Wiktor Pojarkow rozwiódł się z żoną i złożył, podobnie jak ona, wieczyste śluby mnisze. Przyjął imię zakonne Jan. 27 grudnia tego samego roku nadzwyczajne zebranie duchowieństwa i świeckich eparchii ufijskiej wezwało go do objęcia tymczasowego zarządu eparchii ufijskiej w związku z aresztowaniem biskupa uchtomskiego Andrzeja. Zdecydowano również, że biskup Jan będzie rezydował w Ufie, a każdy z jego czterech biskupów pomocniczych będzie kontrolować inną część eparchii. Hierarcha starał się przeciwdziałać rozwojowi ruchu odnowicielskiemu, przeprowadził również chirotonie biskupie nowych biskupów, którzy mieli zastępować aresztowanych biskupów: Lwa (Czeriepanowa), Ireneusza (Szulmina) i Hieroteusza (Afonina). 20 kwietnia 1923 został aresztowany, jednak zwolniono go już 2 maja na mocy amnestii pierwszomajowej i w związku ze złym stanem zdrowia. W lipcu tego samego roku zatrzymano go po raz kolejny i oskarżono o dyskredytowanie władzy radzieckiej, po czym skazano na dwuletnią zsyłkę do Kraju Narymskiego. Wyrok nie został wykonany i biskup w październiku 1923 powrócił do Ufy, co umotywowano faktem, jakoby podczas śledztwa duchowny potępił „czarnosecinne grupy cerkiewne”.
Pod naciskiem władz świeckich biskup Jan ogłosił, że w dalszym ciągu zamierza zarządzać eparchią ufijską na prawach tymczasowej autokefalii, chociaż patriarcha Tichon domagał się od niego zwykłej podległości. W rezultacie patriarcha upomniał go i przeniósł do eparchii jekaterynburskiej, jako locum tenens. Władze radzieckie nie pozwoliły mu opuścić Ufy i uniemożliwiły podjęcie obowiązków nowemu biskupowi ufijskiemu Borysowi. Patriarcha Tichon 14 marca 1924 uznał taki stan rzeczy, ponownie mianując biskupa Jana locum tenens eparchii ufijskiej. Działalność Jana, zmierzającego do uznania legalności działania eparchii ufijskiej, została skrytykowana przez przebywającego na zsyłce arcybiskupa Andrzeja (Uchtomskiego), co doprowadziło do ostrych sporów w eparchii. W 1928 zastępca locum tenens Patriarchatu Moskiewskiego metropolita Sergiusz mianował go ordynariuszem eparchii ufijskiej, zaś w 1931 – nadał godność arcybiskupią. Dwa lata później hierarcha zmarł, złożywszy wcześniej śluby mnisze wielkiej schimy, i został pochowany na cmentarzu św. Sergiusza w Ufie obok swojego mentora, zamordowanego w 1918 Szymona (Szlejowa). Jego grób był kilkakrotnie okradany i profanowany. W 2003 jego szczątki przeniesiono do soboru Narodzenia Matki Bożej w Ufie.

</doc>
<doc id="3690399" url="https://pl.wikipedia.org/wiki?curid=3690399" title="Władimir Wochmianin">
Władimir Wochmianin

Władimir Anatoljewicz Wochmianin (ros. Владимир Анатольевич Вохмянин; ur. 27 stycznia 1962 w Temyrtau) – kazachski strzelec sportowy, medalista olimpijski.
Specjalizował się w konkurencji pistolet szybkostrzelny. W igrzyskach olimpijskich uczestniczył czterokrotnie (IO 88, IO 92, IO 96, IO 00), dwukrotnie zdobył brązowe medale. Wielokrotny zwycięzca zawodów Pucharu Świata, mistrz Azji (1995), zwycięzca igrzysk azjatyckich (1994), juniorski wicemistrz Europy z 1982. W barwach ZSRR drużynowy mistrz świata (1982, 1986).
Na mistrzostwach Azji i igrzyskach azjatyckich zdobywał też medale w innej konkurencji – pistolet centralnego zapłonu.
Strzelectwo uprawiał od 1974 roku. Żonaty, ma 2 dzieci.

</doc>
<doc id="3690403" url="https://pl.wikipedia.org/wiki?curid=3690403" title="Panisea">
Panisea

Panisea – rodzaj roślin z rodziny storczykowatych ("Orchidaceae"). Obejmuje 13 gatunków, występujących w Azji Południowo-Wschodniej. Rośliny można znaleźć w Indiach, Nepalu, południowych i południowo-centralnych Chinach, prowincji Hajnan, na Sri Lance, w Kambodży, Tajlandii, Laosie, Mjanmie, Wietnamie oraz Malezji. Rośliny są epifitami lub litofitami rosnącymi w górskich lasach na wysokościach od 300 m do 3300 m n.p.m.
Morfologia.
Kłącze pnące, pseudobulwy rosnące blisko siebie, cylindryczne lub okrągłe. Jeden lub dwa liście, twarde, cienkie i lancetowate. Kwiatostan z jednym do ośmiu odwróconych kwiatów. Torebka eliptyczna, kwiaty posiadają 4 pyłkowiny.
Systematyka.
Rodzaj sklasyfikowany do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3690412" url="https://pl.wikipedia.org/wiki?curid=3690412" title="Xədicə Qayıbova">
Xədicə Qayıbova

Xədicə Osman qızı Qayıbova (ur. 24 maja 1893 w Tyflisie, zm. 27 października 1938 w Baku) – pierwsza azerska pianistka.
Życiorys.
Jej ojciec Osman Müftizadə był azerskim duchownym sunnickim, a matka pochodziła z rodziny Tieriegułowych – Tatarów osiadłych w Tyflisie w pierwszej połowie XIX wieku. Średnie wykształcenie zdobyła w Gimnazjum Żeńskim św. Niny. Równolegle pobierała lekcje gry na fortepianie. Po skończeniu gimnazjum w 1911 roku wyszła za mąż za inżyniera Nadira Qayıbova, syna muftiego Kaukazu Hüseyna Əfəndi Qayıbova i brata pierwszej azerskiej pielęgniarki Nigar Şıxlinskiej. Uczyła w miejscowej żeńskiej szkole rosyjsko-muzułmańskiej.
Stała się znana jako pierwszy azerski muzyk wykonujący muzykę muğam na fortepianie.
W 1919 roku rodzina przeprowadziła się do Baku. Była jednym z założycieli Akademii Muzycznej w Baku w 1920 roku. Po radzieckim podboju Azerbejdżanu została szefową departamentu muzyki orientalnej Ludowego Komisariatu Oświaty Azerbejdżańskiej SRR. Organizowała lekcje gry na fortepianie dla kobiet. Od 1927 roku wykładała kompozycję na Akademii Muzycznej w Baku.
W 1933 roku została aresztowana pod zarzutem szpiegostwa i działalności kontrrewolucyjnej. Zwolniona po trzech miesiącach z braku dowodów. Zatrudniona w Akademii Muzycznej zajmowała się badaniami nad historią muzyki Azerbejdżanu.
17 marca 1938 roku aresztowana ponownie, krótko po swoim mężu, pod zarzutem utrzymywania kontaktów z partią Musawat. Skazana na 10 lat ciężkich robót została, z nieznanych powodów, rozstrzelana w więzieniu NKWD w Baku 27 października 1938 roku.

</doc>
<doc id="3690415" url="https://pl.wikipedia.org/wiki?curid=3690415" title="Grigoriy Tseytlin">
Grigoriy Tseytlin

Grigoriy Tseytlin, uzb. cyr. Григорий Цейтлин, ros. Григорий Семёнович Цейтлин, "Grigorij Siemionowicz Cejtlin" (ur. 23 marca 1948, Uzbecka SRR) – uzbecki trener piłkarski pochodzenia rosyjskiego.
Kariera trenerska.
W 1987 pomagał trenować Soxibkor Xalqobod. W 1989 dołączył do sztabu szkoleniowego Navbahoru Namangan, gdzie do 1990 pracował jako asystent trenera. W 1995 objął stanowisko dyrektora technicznego klubu Nurafshon Buxoro. W 1996 do 24 sierpnia prowadził MHSK Taszkent. W 1997 roku został zaproszony do sztabu szkoleniowego Pachtakoru Taszkent, gdzie najpierw pomagał trenować, a od maja do końca 1999 stał na czele Paxtakoru. W 2000 kontynuował pracę w Paxtakorze jako asystent trenera. W 2002 pomagał trenować Zwiezdę Irkuck. Potem został mianowany na stanowisko dyrektora sportowego Paxtakoru .

</doc>
<doc id="3690416" url="https://pl.wikipedia.org/wiki?curid=3690416" title="Billingsfors IK">
Billingsfors IK

Billingsfors IK – szwedzki klub piłkarski założony 26 maja 1906 z siedzibą w Billingsfors. Swoje mecze rozgrywa na Lövåsvallen w Billingsfors. Klub gra obecnie (sezon 2016) w Division 5 (siódmy poziom rozgrywkowy). W sezonie 1946/1947 klub grał w Allsvenskan, jednakże zakończył rozgrywki na ostatniej pozycji, nie wygrywając ani jednego meczu i notując trzy remisy. W 2012 wycofał się z rozgrywek Division 6 ze względu na zbyt małą liczbę zawodników w składzie, jednakże powróciło do nich w 2014 pod nazwą Ärtemarks IF/Billingsfors po fuzji z Ärtemarks IF. Zawodnikami klubu byli m.in. Willis Karlsson czy Ingvar Rydell.

</doc>
<doc id="3690418" url="https://pl.wikipedia.org/wiki?curid=3690418" title="Moje Fado">
Moje Fado



</doc>
<doc id="3690419" url="https://pl.wikipedia.org/wiki?curid=3690419" title="Jelena Iwanowa (skoczkini do wody)">
Jelena Iwanowa (skoczkini do wody)

Jelena Iwanowa (ros. Елена Иванова; ur. 6 października 1973) – kazachska skoczkini do wody, olimpijka.
Uczestniczka igrzysk olimpijskich w Atlancie. Startowała w skokach z trampoliny trzymetrowej, w których zajęła 18. miejsce w stawce 30 zawodniczek.

</doc>
<doc id="3690421" url="https://pl.wikipedia.org/wiki?curid=3690421" title="Krajowe Eliminacje do Konkursu Piosenki Eurowizji 2010">
Krajowe Eliminacje do Konkursu Piosenki Eurowizji 2010

Krajowe Eliminacje do Konkursu Piosenki Eurowizji 2010 – polskie selekcje do 55. Konkursu Piosenki Eurowizji odbywającego się w Oslo. Finał eliminacji odbył się 14 lutego 2010 w holu siedziby TVP przy ul. Woronicza 17.
Zwycięzcą w finale selekcji został Marcin Mroziński z piosenką „Legenda” współautorstwa Marcina Nierubca.
Przebieg konkursu.
Czas i miejsce konkursu.
Polskie eliminacje do 55. Konkursu Piosenki Eurowizji odbyły się 14 lutego 2010 w Warszawie. Koncert został zorganizowany w Walentynki, do czego częściowo nawiązywano w trakcie transmisji, umożliwiając telewidzom wysyłaniem krótkich życzeń, które były wyświetlanie na ekranie.
Zgłaszanie utworów.
25 września 2009 rozpoczęto proces przyjmowania utworów, które można było zgłaszać do Telewizji Polskiej. Nadesłane propozycje musiały spełniać warunki regulaminu konkursu, tj. musiały posiadać tekst w języku polskim lub angielskim, trwać nie dłużej niż 3 minuty i nie mogły zostać opublikowane przed 1 października 2009. Każdy wykonawca (mógł być to debiutant) mógł zgłosić jedynie jedną piosenkę i musiał mieć polskie obywatelstwo.
Termin nadsyłania kompozycji upłynął 2 listopada 2009, nadesłano łącznie 122 piosenki. Finalistów selekcji wybierała komisja jurorska w składzie: Wojciech Hoflik, Maria Szabłowska, Paweł Sztompke, Krzysztof Szewczyk, Bolesław Pawica, Artur Orzech, Marek Lamprecht, Piotr Klatt, Mikołaj Dobrowolski i Tomasz Deszczyński. W finale wystąpiło 10 wykonawców, w tym czterej wybrani przez komisję i sześciu wyróżnionych tzw. „dziką kartą” od TVP:
Do finału zakwalifikowany został również zespół PIN z piosenką „Pin Lady”, ale wycofał się z udziału w konkursie. W oświadczeniu dla prasy tłumaczyli decyzję „koniecznością reorganizacji harmonogramu nagrań ich nowego albumu oraz modyfikacją planów promocyjnych i koncertowych”.
Propozycje do siedziby TVP wysłali również m.in.: Bayer Full („Czy kochasz mnie”), Boys („Dlaczego teraz to zrobiłaś”), Sebii („W zapomnieniu”), Manil („Jesteś moim aniołem”), Karina („Uczucia dwa”), Dance Factory („Jedyna dziewczyna”), Jorgus („Twoje ślady”), Angel („Surrender”), Anya („Okruchy losu”), Ash („Thank You For”), Press („Tego chcesz dziewczyno”), Asia Ash („Nie ma nas”), 2 Sisters („Come On”), Esti („Ain’t No Way”), Ewa Lewandowska („Prayer 4 Myself”), Percival („Rodzanice”), Skankan („Black and White”), Sonic Lake („There Is a Way”), Tafkanik („Time to Believe”), Jola Tubielewicz („Glamour World”), Zuzanna „Zuzana” Szreder („Walczę z tym”), Marcin Siegieńczuk („Lecę do Oslo”), Hubert Bisto („Raz czy dwa – tak w życiu zdarza się” oraz „Picture of Our Love” w duecie z Moniką Urlik), Maximuss i Sara May („Spin My Ride”), Nasty Ladies („Byś tylko był”) i Sara May („Maybe”).
Dzikie karty.
Telewizja Polska przyznała sześć tzw. „dzikich kart”, które umożliwiały udział w krajowych eliminacjach. Po wstępnej selekcji umożliwiono ponowne zgłaszanie się wykonawców do udziału w konkursie; Stowarzyszenie Miłośników Konkursu Piosenki Eurowizji „OGAE Polska” wystosowało wówczas petycję o przyznanie jednej z „dzikich kart” piosence Marcina Mrozińskiego „Legenda”. Do finału zostali dopuszczeni: Marcin Mroziński, Nefer, Vir, Sonic Lake, ZoSia, Leszcze i Iwona Węgrowska.
Kolejność startowa.
Kolejność startową została ustalona 30 stycznia podczas losowania transmitowanego na żywo przez TVP. 12 lutego podano numery telefoniczne, pod które widzowie mogli głosować na faworytów.
Prowadzący i goście specjalni.
Na początku lutego TVP ogłosiła, że polskie eliminacje eurowizyjne poprowadzą wspólnie Artur Orzech i Aleksandra Rosiak. Orzech zapowiadał uczestników, a Rosiak przeprowadzała z nimi krótkie rozmowy za kulisami.
W trakcie koncertu gośćmi muzycznymi byli Edyta Górniak i Mieczysław Szcześniak, którzy reprezentowali Polskę w Konkursie Piosenki Eurowizji odpowiednio w 1994 i 1999. Górniak wystąpiła dwukrotnie podczas koncertu: na otwarcie wykonała utwór „Jestem kobietą”, a następnie w przerwie na głosowanie zaprezentowała przeboje „To nie ja!” oraz „To nie tak, jak myślisz, kotku”.
Wyniki.
Zwycięzcę preselekcji wybrali telewidzowie telewidzów, którzy głosowali za pomocą SMS-ów. Głosowanie rozpoczęło się wraz z rozpoczęciem się pierwszego występu konkursowego.
Faworyt OGAE Polska.
Członkowie Stowarzyszenia Miłośników Konkursu Piosenki Eurowizji OGAE Polska tuż przed koncertem finałowym wytypowali swoich faworytów. Poniżej zaprezentowany został ogólny ranking członków stowarzyszenia, dotyczący wszystkich finalistów eliminacji:
Podczas ceremonii zakończenia polskich preselekcji członkowie OGAE Polska uhonorowali zwycięzcę pamiątkowym dyplomem.
Oglądalność.
Finał krajowych eliminacji eurowizyjnych obejrzało ok. 3,2 miliona telewidzów, co dało stacji ok. 21% udziału na rynku.

</doc>
<doc id="3690423" url="https://pl.wikipedia.org/wiki?curid=3690423" title="Irina Wyguzowa">
Irina Wyguzowa

Irina Wyguzowa (ros. Ирина Выгузова; ur. 26 czerwca 1974 w Ałmaty) – kazachska skoczkini do wody, olimpijka.
Uczestniczka igrzysk olimpijskich w Atlancie i Sydney. W 1996 zajęła 10. miejsce w skokach z trampoliny trzymetrowej i 7. miejsce w skokach z wieży. Cztery lata później zajmowała odpowiednio 9. i 15. pozycje.

</doc>
<doc id="3690428" url="https://pl.wikipedia.org/wiki?curid=3690428" title="Petri Helin">
Petri Helin

 
Petri Juhani Helin (ur. 13 grudnia 1969 w Helsinkach) – fiński piłkarz występujący na pozycji obrońcy.
Kariera klubowa.
Helin karierę rozpoczynał w sezonie 1988 w pierwszoligowym zespole PPT. W 1989 roku przeszedł do HJK Helsinki. W sezonach 1990 oraz 1992 zdobył z nim mistrzostwo Finlandii. Pod koniec 1992 roku przeniósł się do duńskiego Ikast FS. W sezonie 1992/1993 awansował z nim z drugiej ligi do pierwszej. W Ikast Helin grał do końca sezonu 1995/1996.
Następnie wrócił do HJK Helsinki. W sezonie 1996 zdobył z nim Puchar Finlandii, a w sezonie 1997 mistrzostwo Finlandii. W 1998 roku odszedł do PK-35. Spędził tam dwa sezony, a potem przeniósł się do Jokeritu, z którym w sezonie 2000 wywalczył wicemistrzostwo Finlandii.
Pod koniec 2000 roku Helin przeszedł do angielskiego Luton Town z Division Two. Spędził tam sezon 2000/2001, a potem odszedł do Stockport County z Division One. Zadebiutował tam 11 sierpnia 2001 w przegranym 0:2 meczu z Coventry City. Graczem Stockport Helin był do stycznia 2002 roku.
Następnie występował w tureckim Denizlisporze, gdzie. Rozegrał tam 4 spotkania w Süper Lig, a po sezonie 2001/2002 wrócił do Finlandii, gdzie ponownie został zawodnikiem Jokeritu. W sezonie 2002 awansował z nim z drugiej ligi do pierwszej. W 2003 roku zakończył karierę.
Kariera reprezentacyjna.
W reprezentacji Finlandii Helin zadebiutował 12 lutego 1992 w zremisowanym 1:1 towarzyskim meczu z Turcją. 16 lutego 1995 w zremisowanym 2:2 towarzyskim pojedynku z Trynidadem i Tobago strzelił swojego pierwszego gola w kadrze. W latach 1992–2002 w drużynie narodowej rozegrał 28 spotkań i zdobył 2 bramki.

</doc>
<doc id="3690430" url="https://pl.wikipedia.org/wiki?curid=3690430" title="Damir Achmietbiekow">
Damir Achmietbiekow

Damir Achmietbiekow (ros. Дамир Ахметбеков; ur. 4 czerwca 1975 w Ałmaty) – kazachski skoczek do wody, olimpijczyk.
Uczestnik igrzysk olimpijskich w Atlancie i Sydney. Na obu imprezach startował w skokach z wieży, w których zajmował odpowiednio 17. i 41. miejsce.

</doc>
<doc id="3690434" url="https://pl.wikipedia.org/wiki?curid=3690434" title="Luis Quiñones">
Luis Quiñones

Luis Enrique Quiñones (ur. 26 czerwca 1991 w Cali) – kolumbijski piłkarz występujący na pozycji lewego skrzydłowego, reprezentant Kolumbii, od 2019 roku zawodnik meksykańskiego Tigres UANL.
Kariera klubowa.
Quiñones rozpoczynał swoją karierę piłkarską jako dwudziestolatek w klubie Patriotas FC z miasta Tunja, będącym wówczas absolutnym beniaminkiem najwyższej klasy rozgrywkowej. W Categoría Primera A zadebiutował za kadencji szkoleniowca Miguela Augusto Prince'a, 3 lutego 2012 w wygranym 1:0 spotkaniu z Cúcuta Deportivo. W barwach Patriotas spędził rok, będąc jednak głębokim rezerwowym i na boiskach pojawiał się głównie w krajowym pucharze (Copa Colombia). Wobec tego przeniósł się do ekipy Itagüí Ditaires, w której barwach od razu został kluczowym graczem i jednym z czołowych młodych piłkarzy rozgrywek. Premierowego gola w lidze kolumbijskiej strzelił 17 lutego 2013 w wygranej 4:0 konfrontacji z Santa Fe. W styczniu 2014 został zawodnikiem zespołu Atlético Junior z siedzibą w Barranquilli, gdzie występował przez rok jako podstawowy zawodnik formacji ofensywnej, w wiosennym sezonie Apertura 2014 zdobywając tytuł wicemistrza kraju.
Wiosną 2015 Quiñones przeszedł do ówczesnego mistrza Kolumbii – drużyny Independiente Santa Fe ze stołecznej Bogoty. Początkowo był głównie rezerwowym w taktyce trenera Gustavo Costasa, sprawiał również problemy dyscyplinarne (przez tydzień nie pojawiał się na treningach ekipy), lecz w późniejszym czasie zaczął notować udane występy i przekonał do siebie kibiców. Jeszcze w tym samym roku dotarł z Santa Fe do finału krajowego pucharu, zdobył superpuchar Kolumbii – Superliga Colombiana, a także triumfował z ekipą prowadzoną przez Gerardo Pelusso w kontynentalnych rozgrywkach Copa Sudamericana. Sam nie wziął jednak udziału w decydujących meczach, gdyż w listopadzie 2015 władze klubu zdecydowały się dyscyplinarnie rozwiązać z nim kontrakt (zawodnik został przyłapany na zgrupowaniu drużyny pod silnym wpływem alkoholu).
W styczniu 2016 Quiñones wyjechał do Meksyku, podpisując umowę z tamtejszą ekipą Pumas UNAM ze stołecznego miasta Meksyk. W Liga MX zadebiutował 17 stycznia 2016 w wygranym 3:2 meczu z Tolucą, natomiast pierwsze bramki zdobył 13 lutego tego samego roku, w pojedynku z Dorados, również wygranym 3:2, kiedy to dwukrotnie wpisał się na listę strzelców.

</doc>
<doc id="3690435" url="https://pl.wikipedia.org/wiki?curid=3690435" title="Samat Muratow">
Samat Muratow

Samat Muratow (ros. Самат Муратов; ur. 17 marca 1976) – kazachski skoczek do wody, olimpijczyk.
Uczestnik igrzysk olimpijskich w Atlancie, na których startował w skokach z wieży (21. miejsce).

</doc>
<doc id="3690446" url="https://pl.wikipedia.org/wiki?curid=3690446" title="Glomera">
Glomera

Glomera – rodzaj roślin z rodziny storczykowatych ("Orchidaceae"). Obejmuje ponad 130 gatunków, występujących w Azji Południowo-Wschodniej. Rośliny można znaleźć w Laosie, na indonezyjskiej wyspie Jawa, Celebes i Sumatra, na Molukach, Filipinach, Wyspach Salomona, Archipelagu Bismarcka, Nowej Gwinei, Karolinach, Fidżi, w Nowej Kaledonii, na Samoa oraz Vanuatu. Rosną w lasach oraz stanowiskach nasłonecznionych wśród traw na wysokościach do 3900 m n.p.m.
Morfologia.
Rośliny epifityczne lub litofityczne. Łodyga często rozgałęziona, z dużą liczbą liści. Kwiatostan jedno- lub wielokwiatowy. Kwiaty u większości gatunków odwrócone, głównie białe, rzadziej zielone, różowe, żółte lub pomarańczowe. Zalążnia gładka, rzadziej z włoskami.
Systematyka.
Rodzaj sklasyfikowany do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3690448" url="https://pl.wikipedia.org/wiki?curid=3690448" title="Natalja Czikina">
Natalja Czikina

Natalja Czikina (ros. Наталья Чикина; ur. 1 lutego 1975 w Ałmaty) – kazachska skoczkini do wody, olimpijka.
Uczestniczka igrzysk olimpijskich w Atlancie i Sydney. Na obu imprezach startowała w skokach z wieży, w których zajmowała odpowiednio 15. i 9. miejsce.

</doc>
<doc id="3690450" url="https://pl.wikipedia.org/wiki?curid=3690450" title="Natalja Popowa (skoczkini do wody)">
Natalja Popowa (skoczkini do wody)

Natalja Popowa (ros. Наталья Попова; ur. 26 maja 1980 w Ałmaty) – kazachska skoczkini do wody, olimpijka.
Uczestniczka igrzysk olimpijskich w Sydney. Startowała w skokach z trampoliny trzymetrowej, w których zajęła 28. miejsce w stawce 43 zawodniczek.

</doc>
<doc id="3690451" url="https://pl.wikipedia.org/wiki?curid=3690451" title="Puchar Świata w biegach na nartorolkach 2016">
Puchar Świata w biegach na nartorolkach 2016

Puchar Świata w biegach na nartorolkach 2016 rozpoczął się w Oroslavlje 1 lipca, a zakończyły się 10 września w Trydencie/ Monte Bondone. Obrońcami kryształowych kul byli reprezentanci Szwecji: Linn Sömskar i Robin Norum.

</doc>
<doc id="3690453" url="https://pl.wikipedia.org/wiki?curid=3690453" title="Sarısu">
Sarısu

Sarısu (tłum. "żółte jezioro") – największe jezioro Azerbejdżanu, położone w rejonach İmişli i Sabirabad, na Nizinie Kurańskiej.
Jezioro Sarısu rozciąga się wzdłuż prawego brzegu rzeki Kury na długości ok. 22 km. Leży na wysokości 12 m p.p.m. Słodkowodne. Zasilane jest strumieniem wypływającym z pobliskiego jeziora Ağgöl, wodami gruntowymi oraz opadowymi). Połączenie z rzeką Kurą jest regulowane przez stację wodną w Muradbəyli.
Jezioro jest oddzielone od terenów zamieszkałych na północy drogą zapobiegającą potencjalnemu zanieczyszczaniu go. Południowa część jeziora została zanieczyszczona przez wody pochodzące z obszarów wydobycia ropy naftowej.
Na brzegach występują mokradła i bagna. Całkowita powierzchnia jeziora to 65,7 km². Przybliżona objętość wód jeziora wynosi 60 milionów m³. Średnia głębokość to 1–3 metry; przy linii brzegowej około 0,1–0,9 metra. Wzrost ilości wody obserwowany jest głównie w sezonach wiosennym i jesiennym. W okresie zimowym średni czas utrzymywania się pokrywy lodowej to 11 dni. Wykorzystywane jest głównie do rybołówstwa, a częściowo także do nawadniania. W jeziorze występują liczne karpie i wobły. Sprzyjające warunki ściągają co roku około 300–350 tysięcy ptaków przylatujących na zimę. Mineralizacja Sarısu jest wysoka.
Wylewy i powodzie.
W 1976 roku wylew rzeki Kury spowodował wzrost rozmiarów jeziora od około trzech do pięciu razy. W maju 2010 roku tereny te nawiedziła duża powódź. Obfite deszcze spowodowały wzrost poziomu Kury o 12 cm, a poziomu Sarısu o 20 cm. 24 maja 2010 roku wioska Muradbəyli, otoczona od południa jeziorem Sarısu, a od północy rzeką Kurą, została kompletnie zalana, z powodu zniszczenia zapory. Ewakuowano ludność z Muradbəyli i kilku okolicznych wiosek: Qasımbəyli, Əsgərbəyli, Axtaçı (z rejonu Sabirabad) oraz Nərimanov, Musalı, Dəlilər i Novruzlu (z rejonu Saatlı).

</doc>
<doc id="3690455" url="https://pl.wikipedia.org/wiki?curid=3690455" title="Aliszer Sieitow">
Aliszer Sieitow

Aliszer Sieitow (ros. Алишер Сеитов; ur. 5 maja 1979 w Ałmaty) – kazachski skoczek do wody, olimpijczyk.
Uczestnik igrzysk olimpijskich w Sydney. Startował w skokach z trampoliny trzymetrowej, w których zajął 42. miejsce w stawce 49 zawodników.

</doc>
<doc id="3690457" url="https://pl.wikipedia.org/wiki?curid=3690457" title="Natalija Popowa (skoczkini do wody)">
Natalija Popowa (skoczkini do wody)



</doc>
<doc id="3690458" url="https://pl.wikipedia.org/wiki?curid=3690458" title="Natalija Czykina">
Natalija Czykina



</doc>
<doc id="3690461" url="https://pl.wikipedia.org/wiki?curid=3690461" title="Sarisu">
Sarisu



</doc>
<doc id="3690462" url="https://pl.wikipedia.org/wiki?curid=3690462" title="Aleksiej Gurman">
Aleksiej Gurman

Aleksiej Gurman (ros. Алексей Гурман; ur. 14 sierpnia 1978 w obwodzie południowokazachstańskim) – kazachski skoczek do wody, olimpijczyk.
Uczestnik igrzysk olimpijskich w Sydney. Startował w skokach z wieży, w których zajął 31. miejsce w stawce 42 zawodników.

</doc>
<doc id="3690469" url="https://pl.wikipedia.org/wiki?curid=3690469" title="Aliszer Seitow">
Aliszer Seitow



</doc>
<doc id="3690471" url="https://pl.wikipedia.org/wiki?curid=3690471" title="Damir Achmetbekow">
Damir Achmetbekow



</doc>
<doc id="3690480" url="https://pl.wikipedia.org/wiki?curid=3690480" title="Scott L. Schwartz">
Scott L. Schwartz

Scott L. Schwartz (ur. 16 marca 1959 w Filadelfii) – amerykański wrestler, kaskader oraz aktor telewizyjny i filmowy.
Życiorys.
Urodził się w rodzinie amerykańskich Żydów. W trakcie nauki w szkole trenował futbol amerykański, hokej na lodzie i koszykówkę. Po ukończeniu szkoły średniej studiował na Temple University. Został zawodowym wrestlerem, występował jako Giant David, później przyjął pseudonim Joshua Ben-Gurion-The Israeli Commando. Jego trenerem był początkowo Władysław Kowalski, a wśród promotorów znaleźli się Bruno Sammartino i Vince McMahon. Brał udział w galach w Stanach Zjednoczonych, Kanadzie, Japonii, Australii i Nowej Zelandii. W 1991 uzyskał tytuł mistrzowski UWF Israeli Title.
Po występach w Kalifornii zaproponowano mu występy w produkcjach filmowych. Wystąpił w licznych epizodycznych rolach w filmach i serialach telewizyjnych, często z uwagi na swoje warunki fizyczne i karierę jako wrestler wcielając się w postacie złoczyńców. Pojawił się na planach takich produkcji jak "W morzu ognia", "Zły generał", "Król Skorpion", "Starsky i Hutch" czy "Dick i Jane: Niezły ubaw". Zagrał gościnnie Bruisera w "Ocean’s Eleven: Ryzykowna gra", jak również w obu sequelach tej produkcji. Zatrudniany także jako kaskader w produkcjach kinowych i telewizyjnych.
Po ukończeniu szkoleń zawodowych podjął pracę jako policjant, został zatrudniony w LASD, policji hrabstwa Los Angeles.

</doc>
<doc id="3690486" url="https://pl.wikipedia.org/wiki?curid=3690486" title="KkStB 494">
KkStB 494

kkStB 494 – seria lokomotyw używanych przez Cesarsko-Królewskie Koleje Państwowe, pierwotnie obsługujących linię Mühlkreisbahn. 
Wyprodukowano 5 egzemplarzy lokomotyw tej serii, początkowo oznaczanych jako 94.61-65 a od roku 1905 jako 494.61-65. Po pierwszej wojnie światowej zostały przeniesione do Österreichische Bundesbahnen, gdzie służyły aż do roku 1932. Lokomotywa o numerze 494.62 została zakupiona, w latach 30. dwudziestego wieku, przez cukrownię w mieście Hohenau an der March, skąd trafiła ostatecznie do muzeum kolejowego linii Mühlkreisbahn w Berg bei Rohrbach.

</doc>
<doc id="3690488" url="https://pl.wikipedia.org/wiki?curid=3690488" title="Rorion Gracie">
Rorion Gracie

Rorion Gracie (ur. 10 stycznia 1952 w Rio de Janeiro) – brazylijski mistrz sztuk walki. Jest najstarszym synem Hélio Gracie, twórcy Gracie jiu-jitsu. Posiadacz czerwonego pasa w brazylijskim jiu-jitsu w stopniu mistrzowskim (IX dan). Współzałożyciel Ultimate Fighting Championship.
Życiorys.
W 1969 przyleciał do Stanów Zjednoczonych, lecz na miejscu został okradziony. Po niecałym roku spędzonym w USA wrócił do Brazylii by dalej się uczyć jiu-jitsu pod okiem ojca Hélio. W Brazylii nie zabawił długo i wrócił do USA, by szerzyć idee Gracie jiu-jitsu. Ze swojego garażu zrobił salę treningową, gdzie przez prawie 10 lat trenował i uczył ludzi nowej sztuki walki jaką było Gracie jiu-jitsu. 
Rorion chciał przede wszystkim pokazać światu nową sztukę walki lecz potrzebował do tego telewizji. Jednym z jego uczniów był reżyser John Milius, który pomógł Rorionowi nawiązać kontakty z producentami telewizyjnymi. Mając za sobą telewizję postanowił wraz z Artem Daviem i Campbellem McLarenem zorganizować wielki turniej sztuk walki gdzie będą mogli się skonfrontować zawodnicy różnych stylów walki bez żadnych ograniczeń. Turniej został nazwany The Ultimate Fighting Championship, a areną zmagań stała się ośmiokątna klatka nazwana później oktagonem.
Mający miejsce 12 listopada 1993 turniej okazał się sporym sukcesem. Zmagania zawodników na McNichols Sports Arena w Denver oglądało prawie 2800 osób, a 40 tys. wykupiło dostęp pay per view. Turniej wygrał brat Roriona, filigranowy Royce, który pokonał o wiele cięższych od siebie rywali technikami kończącymi, prezentując przed widzami skuteczność Gracie jiu-jitsu w starciu z innymi sztukami walki. Następne edycje również dominował Royce. 
W kwietniu 1995, po turnieju UFC 5 Rorion opuścić spółkę, a krótko po tym sprzedał swoje udziały w firmie. Głównym powodem tej decyzji było wymuszanie zmian przepisów przez producentów telewizyjnych na nim, którzy m.in. narzucili ograniczenie czasu nadawania gal, co skutkowało przerwaniem transmisji podczas finałowej walki między Roycem a Danem Severnem na UFC 4, gdyż przewidziano na gale jedynie dwugodzinną relację. 
Przez następne lata skupił się na prowadzeniu swojej szkoły brazylijskiego jiu-jitsu w USA. W 2011 napisał i wydał książkę "The Gracie Diet".

</doc>
<doc id="3690491" url="https://pl.wikipedia.org/wiki?curid=3690491" title="Krajowe Eliminacje do Konkursu Piosenki Eurowizji 2011">
Krajowe Eliminacje do Konkursu Piosenki Eurowizji 2011

Krajowe Eliminacje do Konkursu Piosenki Eurowizji 2011 – polskie selekcje do 56. Konkursu Piosenki Eurowizji, który odbył się w Esprit Arena w Düsseldorfie (Niemcy). Finał eliminacji odbył się 14 lutego 2011 roku w holu siedziby TVP przy ul. Woronicza 17, a wygrała je Magdalena Tul z utworem „Jestem”.
Przebieg konkursu.
Czas i miejsce konkursu.
Polskie preselekcje do 56. Konkursu Piosenki Eurowizji odbyły się 14 lutego 2011 roku w Warszawie. Koncert został zorganizowany w dniu Walentynek, do których częściowo nawiązywał. W trakcie trwania koncertu telewidzowie mogli wysyłać krótkie życzenia walentynkowe, które były wyświetlanie na ekranie przez cały program.
Zgłaszanie utworów.
Na początku listopada 2010 roku rozpoczął się proces przyjmowania utworów, które można było zgłaszać do siedziby polskiego nadawcy publicznego – Telewizji Polskiej. Wszystkie nadesłane propozycje musiały spełniać warunki regulaminu konkursu: musiały posiadać tekst w języku polskim lub angielskim, trwać nie dłużej niż 3 minuty oraz nie mogły zostać opublikowane przed 1 października 2009 roku. Każdy artysta (mógł być to debiutant) mógł zgłosić jedynie jedną piosenkę. 21 grudnia 2009 roku minął termin nadsyłania kompozycji – zgłoszono ich ponad 200, z czego do finału eliminacji zakwalifikowanych zostało dziesięć z nich. Najpierw ogłoszono listę pięciu uczestników wybranych przez komisję jurorską, w której skład weszli: dziennikarze muzyczni Maria Szabłowska, Krzysztof Szewczyk, Paweł Sztompke, Marek Sierocki i Artur Orzech, a także kompozytor Piotr Klatt, prezenter telewizyjny Mikołaj Dobrowolski oraz Tomasz Deszczyński, przewodniczący Polskiego Stowarzyszenia Miłośników Konkursu Piosenki Eurowizji (OGAE Polska). Kolejne pięć miejsc zajęli wykonawcy, którzy otrzymali tzw. „dziką kartę” od Telewizji Polskiej. Ostatecznie do stawki konkursowej zakwalifikowali się następujący wykonawcy:
Pierwotnie w finałowej stawce znalazł się także zespół The Positive z utworem „Control”, ale został zdyskwalifikowany z udziału w konkursie z powodu złamania regulaminu.
Wiadomo również, że swoje propozycje wysłali też m.in.: Artur Chamski („Cokolwiek niesie los”), Hubert Bisto („Thinking of You”) i Edyta Strzycka („Teraz bez Ciebie”)
Dzikie karty.
Po ogłoszeniu czterech finalistów konkursu, TVP zdecydowała się na przyznanie tzw. „dzikich kart”, które umożliwiały udział w krajowych eliminacjach eurowizyjnych. Stacja umożliwiła ponowne zgłaszanie się wykonawców do udziału w konkursie. Ostatecznie do finału zostali dopuszczeni: Ada Fijał, Ika, The Trash, Formuła RC, Alizma oraz ZoSia.
Kolejność startowa.
Kolejność startową podano 30 stycznia 2011 roku, ustalona ona została podczas losowania, które było transmitowane przez TVP. 12 lutego, czyli na dwa dni przed rozegraniem koncertu finałowego, podano numery, pod które można było głosować na swoich faworytów.
Prowadzący.
Na początku lutego TVP ogłosiła, że polskie eliminacje eurowizyjne poprowadzą wspólnie Odeta Moro-Figurska i Krzysztof „K.A.S.A.” Kasowski.
Kontrowersje.
Dyskwalifikacja zespołu z udziału.
W połowie stycznia TVP ogłosiła dyskwalifikację jednego z uczestników z udziału w finale krajowych eliminacji eurowizyjnych – zespołu The Positive. Jak tłumaczyła stacja, konkursowa propozycja grupy „Control” złamała jeden z punktów regulaminu mówiący o tym, że piosenka nie może być publicznie prezentowana przed 1 września 2010 roku. W listopadzie 2009 roku w sieci umieszczono amatorskie nagranie z wykonania piosenki podczas koncertu.
Podejrzenia o plagiat.
Po opublikowaniu listy uczestników krajowych eliminacji eurowizyjnych, w sieci pojawiły się informacje, jakoby propozycja „Things Go Better with Rock” zespołu The Trash był plagiatem piosenki „Turn Up the Radio” grupy Autograph z 1984 roku. Muzycy polskiej formacji zdementowali doniesienia, publikując specjalnie oświadczenie oraz przedstawiając opinię prawną przygotowaną przez jedną z kancelarii.
Wyniki.
Uczestnicy.
Zwycięzcę preselekcji wybrali telewidzowie telewidzów, którzy głosowali za pomocą SMS-ów. Głosowanie rozpoczęło się wraz z rozpoczęciem się pierwszego występu konkursowego.
Zwycięska piosenka zebrała łącznie 59 984 SMS-y od telewidzów.
Faworyt OGAE Polska.
Członkowie Stowarzyszenia Miłośników Konkursu Piosenki Eurowizji OGAE Polska tuż przed koncertem finałowym wytypowali swoich faworytów. Poniżej zaprezentowany został ogólny ranking członków stowarzyszenia, dotyczący wszystkich finalistów eliminacji:
Podczas ceremonii zakończenia polskich preselekcji członkowie OGAE Polska uhonorowali zwycięzcę pamiątkowym dyplomem.

</doc>
<doc id="3690494" url="https://pl.wikipedia.org/wiki?curid=3690494" title="Norwegia na Letnich Igrzyskach Olimpijskich 1952">
Norwegia na Letnich Igrzyskach Olimpijskich 1952

Norwegię na Letnich Igrzyskach Olimpijskich 1952 w Helsinkach reprezentowało 102 zawodników: 96 mężczyzn i 6 kobiet. Był to 10. start reprezentacji Norwegii na letnich igrzyskach olimpijskich.
Najmłodszym norweskim zawodnikiem na tych igrzyskach był 16-letni wioślarz, Leif Andersen, natomiast najstarszym 54-letni jeździec, Bjart Ording. Chorążym reprezentacji podczas ceremonii otwarcia był lekkoatleta, Martin Stokken.

</doc>
<doc id="3690495" url="https://pl.wikipedia.org/wiki?curid=3690495" title="Mario Miranda">
Mario Miranda

Mario João Carlos do Rosario de Brito Miranda, znany jako Mario Miranda czy Mario de Miranda (ur. 2 maja 1926 w Damanie na terenie Indii Portugalskich, zm. 11 grudnia 2011 w Goa) – hinduski rysownik i malarz portugalskiego pochodzenia.
Miranda współpracował regularnie z „The Times of India” i innymi czasopismami w Bombaju, w tym „The Economic Times”, choć popularność zyskał dzięki pracom opublikowanym w „The Illustrated Weekly of India”. 
Miranda został odznaczony najwyższymi cywilnymi nagrodami Indii: orderem Padma Shri (1988) i orderem Padma Bhushan (2002).

</doc>
<doc id="3690498" url="https://pl.wikipedia.org/wiki?curid=3690498" title="Pikap">
Pikap



</doc>
<doc id="3690506" url="https://pl.wikipedia.org/wiki?curid=3690506" title="Help You Fly">
Help You Fly

Help You Fly – utwór białoruskiego piosenkarza Alaksandra „Iwana” Iwanoua, napisany przez artystę we współpracy ze Timofiejem Leontiewem, Mary Susane Applegate i Wiktorem Drobyszem oraz wydany w formie singla w marcu 2016 roku.
Na początku grudnia 2015 roku utwór zakwalifikował się do stawki finałowej białoruskich eliminacji do 61. Konkursu Piosenki Eurowizji. 22 stycznia duet zaprezentował piosenkę jako siódmy uczestnik w kolejności w finale selekcji zorganizowanych w studiu "600 Meters" w Mińsku. Numer zdobył ostatecznie największą liczbę 23 167 głosów telewidzów, dzięki czemu został wybrany na propozycję reprezentującą Białoruś podczas 61. Konkursu Piosenki Eurowizji w 2016 roku. 
12 maja utwór zostanie zaprezentowany przez piosenkarza jako piąty w kolejności podczas drugiego półfinału widowiska.
Lista utworów.
CD single

</doc>
<doc id="3690508" url="https://pl.wikipedia.org/wiki?curid=3690508" title="Memoriał Andrzeja Trochanowskiego 2016">
Memoriał Andrzeja Trochanowskiego 2016

28. edycja wyścigu kolarskiego Memoriał Andrzeja Trochanowskiego odbyła się w dniu 1 maja 2016 roku i liczyła 168,8 km. Start i meta wyścigu miały miejsce w Baboszewie. Wyścig figurował w kalendarzu cyklu UCI Europe Tour, posiadając kategorię UCI 1.2.

</doc>
<doc id="3690509" url="https://pl.wikipedia.org/wiki?curid=3690509" title="Muamer Zukorlić">
Muamer Zukorlić

Muamer Zukorlić, cyr. Муамер Зукорлић (ur. 15 lutego 1970 w Orlje koło Tutina, zm. 6 listopada 2021 w Novim Pazarze) – serbski mufti i polityk, działacz społeczności Boszniaków, przewodniczący jednej z dwóch serbskich wspólnot islamskich, kandydat w wyborach prezydenckich.
Życiorys.
Kształcił się w medresie Gazi Isa-begw Sarajewie, w 1993 ukończył studia z zakresu szariatu na uczelni religijnej w Konstantynie w Algierii. W tym samym roku został przewodniczącym regionalnej wspólnoty islamskiej w Sandżaku, w 2007 wybrano go na głównego muftiego i przewodniczącego jednej z dwóch serbskich wspólnot islamskich (z siedzibą w mieście Novi Pazar). Zorganizował w tej miejscowości studia z zakresu prawa islamskiego, pełniąc funkcję dziekana tego fakultetu. W 2011 był jednym z założycieli i został sekretarzem generalnym bośniackiej akademii nauk i sztuk (BANU).
W 2012 zgłosił swoją kandydaturę w wyborach prezydenckich. Wywołało to w Serbii liczne dyskusje, a także spotkało się z negatywną reakcją drugiej z wspólnot islamskich (z siedzibą w Belgradzie). Ostatecznie w pierwszej turze głosowania otrzymał 1,4% głosów, zajmując 11. miejsce wśród 12 kandydatów.
Kontynuował działalność polityczną w ramach regionalnego ugrupowania Boszniaków BDZS, przemianowanego potem na Partię Sprawiedliwości i Pojednania. Sygnował swoim nazwiskiem i jednocześnie otwierał jej listę wyborczą w wyborach parlamentarnych w 2016, uzyskując mandat posła do Zgromadzenia Narodowego Republiki Serbii. W 2020 stanął na czele listy wyborczej koalicji ugrupowań Boszniaków i Macedończyków, został wówczas wybrany na kolejną kadencję parlamentu.
Zmarł na zawał serca 6 listopada 2021. Jego syn Usame Zukorlić również zaangażował się w działalność polityczną.

</doc>
<doc id="3690511" url="https://pl.wikipedia.org/wiki?curid=3690511" title="Keith St. John">
Keith St. John

Keith St. John (ur. 5 maja 1937 w Londynie) – brytyjski kierowca wyścigowy.
Kariera.
W latach 60. St. John ścigał się w Brytyjskiej Formule 3. W 1964 roku rywalizował Lotusami: 20 oraz 22 z silnikami BMC oraz Ford w barwach Team Speedwell. Rok później ścigał się w zespole sponsorowanym przez Radio London. Rywalizował wtedy Brabhamami (BT9, BT15) z silnikiem Ford. Wówczas to wygrał zawody St Andrews Cup na torze Brands Hatch, a w zawodach West Essex Car Club na Snetterton był drugi. W sezonie 1966 nadal ścigał się Brabhamami (BT15, BT18) w barwach Radio London Racing oraz Motor Racing Stables. St. John zajął między innymi drugie miejsce podczas piątej rundy sezonu (na torze Brands Hatch), a w końcowej klasyfikacji mistrzostw zajął dziesiąte miejsce.
Ścigał się również samochodami sportowymi, między innymi w seriach Autosport Championship oraz BSCC. W 1965 roku w ramach Autosport Championship wygrał Elvą Mk VII zawody Oxham Trophy Brands Hatch. W późniejszych latach ścigał się także samochodami marki Lotus, McLaren oraz Ford.
W 1968 był zgłoszony do trzech wyścigów Formuły 1 w McLarenie M2B: Grand Prix Monako oraz niewliczanych do Mistrzostw Świata Race of Champions i BRDC International Trophy. Nie wziął udziału w żadnym z nich.
Rywalizował również w Formule Libre i Formule 5000.
Ożenił się z Lianne Engeman, która również była kierowcą wyścigowym.

</doc>
<doc id="3690512" url="https://pl.wikipedia.org/wiki?curid=3690512" title="Okręty podwodne typu L serii XIII">
Okręty podwodne typu L serii XIII

Okręty podwodne serii XIII – radzieckie podwodne stawiacze min typu "Leniniec (L)" w wersji budowanej od 25 kwietnia 1935 roku, oznaczonej jako jednostki seria XIII. Okręty tej wersji stanowiły ulepszenie wobec jednostek "typu L" serii XI, przez dodanie dwóch wyrzutni torpedowych na rufie. Z 12 do 20 zwiększono także liczbę torped przy jednoczesnym zmniejszeniu liczby przenoszonych min z 20 do 18. Dwukadłubowy kadłub miał konstrukcję nitowaną ze spawanymi zewnętrznymi zbiornikami balastowymi (saddle tanks). Miny okrętu stawiane były przez podwójny kanał w rufach jednostek. Okręty mogły przebywać w morzu przez czas do 45 dni.
Ogółem zbudowano siedem jednostek tej serii. L-13 i L-16 zostały prefabrykowane w Leningradzie, L-17 i L-18 w Mikołajowie, zaś L-19 w Sewastopolu, po czym okręty w częściach zostały przetransportowane do stoczni Dalzawod we Władywostoku, gdzie zostały zmontowane i zwodowane. Po wejściu do służby jednostki służyły we Flocie Oceanu Spokojnego. Zimą 1942 roku podjęto próbę przetransferowania L-15 i L-16 na zachodni teatr wojenny, jednak 11 października 1942 roku płynące na powierzeni okręty zostały wykryte przez japoński okręt podwodny I-25, który jedyną posiadaną w tym momencie torpedą zatopił L-16.

</doc>
<doc id="3690516" url="https://pl.wikipedia.org/wiki?curid=3690516" title="Przybysławscy herbu Nałęcz">
Przybysławscy herbu Nałęcz

Przybysławscy – polski ród szlachecki pieczętujący się herbem Nałęcz, który wziął swoje nazwisko od miejscowości Przybysławice w Powiecie kaliskim (obecnie ostrowskim), znany od XV wieku. Jego przedstawiciele przenieśli się w XVIII wieku do Ziemi Halickiej, gdzie z czasem awansowali do warstwy ziemiaństwa. 
W zaborze austriackim wylegitymował się ze staropolskiego szlachectwa Marcin Przybysławski łowczy owrucki przed Halickim Sądem Grodzkim w 1782 roku.
Tenże Marcin Przybysławski był ojcem Józefa Przybysławskiego wojskiego kołomyjskiego (żonatego z Urszulą hr. Koziebrodzką) i dziadkiem Andrzeja Przybysławskiego właściciela dóbr Dżurków i Uniż, który z Julianną hr. Golejewską miał syna Władysława Józefa Przybysławskiego właściciela dóbr Czortowiec.
Potomkiem tego rodu był inż. rolnictwa Władysław Przybysławski (ur. 1905 w Czarnowodach k./Gródka), który był autorem pracy naukowej pt. "Uniż - wieś powiatu Horodeńskiego (studium społeczno-gospodarcze)", wydanej w Warszawie w 1931 roku.

</doc>
<doc id="3690519" url="https://pl.wikipedia.org/wiki?curid=3690519" title="Mutua Madrid Open 2016 (mężczyźni)">
Mutua Madrid Open 2016 (mężczyźni)

Mutua Madrid Open 2016 – tenisowy turniej ATP kategorii ATP World Tour Masters 1000 w sezonie 2016 z cyklu Mutua Madrid Open rozgrywany w dniach 1–8 maja 2016 roku w Madrycie na kortach ceglanych o puli nagród wynoszącej 5 719 660 euro.

</doc>
<doc id="3690523" url="https://pl.wikipedia.org/wiki?curid=3690523" title="Sarysu (jezioro)">
Sarysu (jezioro)



</doc>
<doc id="3690526" url="https://pl.wikipedia.org/wiki?curid=3690526" title="Sekta 2">
Sekta 2



</doc>
<doc id="3690528" url="https://pl.wikipedia.org/wiki?curid=3690528" title="Sekta 3">
Sekta 3



</doc>
<doc id="3690532" url="https://pl.wikipedia.org/wiki?curid=3690532" title="Siergiej Butienko">
Siergiej Butienko



</doc>
<doc id="3690534" url="https://pl.wikipedia.org/wiki?curid=3690534" title="Wiktor Butienko">
Wiktor Butienko



</doc>
<doc id="3690548" url="https://pl.wikipedia.org/wiki?curid=3690548" title="Kościół Trójcy Świętej w Jedlinie-Zdroju">
Kościół Trójcy Świętej w Jedlinie-Zdroju

Kościół Trójcy Świętej – rzymskokatolicki kościół parafialny należący do dekanatu Głuszyca diecezji świdnickiej.
Jest to budowla murowana, wybudowana w 1934 roku, według projektu i pod nadzorem budowlanym Alfonsa Weigera, wałbrzyskiego architekta. W układzie bryły jest widoczny wpływ stylu architektury bizantyjskich bazylik z kampanilami. W pracach budowlanych uczestniczyli: Paul Meyer-Speer malarz z Hofheim am Taunus; artysta szklarz Richard Süssmuth z Pieńska. W ścianie prezbiterium po 1945 roku została wykonana mozaika. W 1969 roku został wykonany remont wnętrza i elewacji.

</doc>
<doc id="3690556" url="https://pl.wikipedia.org/wiki?curid=3690556" title="Cmentarz Polny w Podłej Górze">
Cmentarz Polny w Podłej Górze

Cmentarz Polny w Podłej Górze – nieczynna, ewangelicka nekropolia w Podłej Górze, zajmująca powierzchnię 0,43 ha. Znajduje się 150 metrów na północ od krańcowych zabudowań, po prawej stronie drogi, prowadzącej do Świebodzina. W przedniej części cmentarza usytuowany jest cokół nieistniejącego obecnie pomnika, upamiętniającego poległych w pierwszej wojnie światowej mieszkańców wsi. Od 2015 na cmentarzu prowadzone są prace renowacyjne, mające na celu przywrócenie nekropolii dawnego wyglądu.

</doc>
<doc id="3690566" url="https://pl.wikipedia.org/wiki?curid=3690566" title="Zdzisław Grudzień (aktor)">
Zdzisław Grudzień (aktor)

Zdzisław Grudzień (ur. 8 kwietnia 1931, zm. 27 kwietnia 2016) – polski aktor teatralny.
Życiorys.
W 1959 ukończył studium dramatyczne we Wrocławiu i w tym samym roku otrzymał angaż w Teatrze Ziemi Lubuskiej w Zielonej Górze. Na deskach tej sceny występował do 1992 roku, występując w ponad setce przedstawień. Występował również w audycjach Teatru Wyobraźni, nadawanych przez zielonogórską rozgłośnię Polskiego Radia. Dwukrotnie wystąpił w spektaklach Teatru Telewizji: w 1961 roku w „"Człowieku z budki suflera"” (reż. Maria Straszewska) oraz w 1970 roku w „"Śmierci gubernatora"” (reż. Jerzy Hoffman).
W 1980 roku włączył się w organizację lokalnych struktur NSZZ „Solidarność”. Dwukrotnie pełnił funkcję radnego Zielonej Góry.
Nagrody i odznaczenia.
Za swój dorobek aktorski otrzymał m.in. wyróżnienie za rolę tytułową w przedstawieniu „"Król IV"” Stanisława Grochowiaka na XVIII Festiwalu Polskich Sztuk Współczesnych we Wrocławiu w 1977 roku. Był kawalerem orderów: Złotego i Srebrnego Krzyża Zasługi oraz Krzyża Kawalerskiego Orderu Odrodzenia Polski. Uhonorowano go szeregiem nagród lokalnych. m.in. Nagrodą Prezydium Wojewódzkiej Rady Narodowej w Zielonej Górze (1971), odznaką za Zasługi w Rozwoju Województwa Zielonogórskiego, medalem za Zasługi w Rozwoju Województwa Lubuskiego, Lubuską Nagrodą Kulturalną, Nagrodą Kulturalną Zielonej Góry oraz Medal za Zasługi dla Zielonej Góry. Natomiast w 2010 roku otrzymał tytuł Honorowego Obywatela Zielonej Góry.

</doc>
<doc id="3690571" url="https://pl.wikipedia.org/wiki?curid=3690571" title="Trewidland">
Trewidland

Trewidland – przysiółek w Anglii, w Kornwalia, w dystrykcie (unitary authority) Kornwalia. Leży 44,7 km od miasta Truro, 84,1 km od miasta Penzance i 331 km od Londynu. Trewidland jest wspomniana w Domesday Book (1086) jako "Treviliad".

</doc>
<doc id="3690575" url="https://pl.wikipedia.org/wiki?curid=3690575" title="Forrabury">
Forrabury

Forrabury – osada w Anglii, w Kornwalia, w dystrykcie (unitary authority) Kornwalia, w civil parish Forrabury and Minster. Leży 51,8 km od miasta Truro, 86,3 km od miasta Penzance i 337,2 km od Londynu. W 1911 roku civil parish liczyła 313 mieszkańców.

</doc>
<doc id="3690579" url="https://pl.wikipedia.org/wiki?curid=3690579" title="St Erney">
St Erney

St Erney – wieś w Anglii, w Kornwalia, w dystrykcie (unitary authority) Kornwalia. Leży 56,3 km od miasta Truro, 95,6 km od miasta Penzance i 319,8 km od Londynu. W latach 1870–1872 miejscowość liczyła 79 mieszkańców.

</doc>
<doc id="3690580" url="https://pl.wikipedia.org/wiki?curid=3690580" title="St. Erney">
St. Erney



</doc>
<doc id="3690581" url="https://pl.wikipedia.org/wiki?curid=3690581" title="Suszki (obwód brzeski)">
Suszki (obwód brzeski)

Suszki (biał. "Сушкі, Suszki") – wieś na Białorusi, w rejonie kamienieckim obwodu brzeskiego. Miejscowość wchodzi w skład sielsowietu Wierzchowice.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego.

</doc>
<doc id="3690586" url="https://pl.wikipedia.org/wiki?curid=3690586" title="Rame (Maker-with-Rame)">
Rame (Maker-with-Rame)

Rame – wieś w Anglii, w Kornwalii, w dystrykcie (unitary authority) Kornwalia, w civil parish Maker-with-Rame, położona na półwyspie Rame, nieopodal przylądka Rame Head. Leży 60 km od miasta Truro, 98,3 km od miasta Penzance i 318,9 km od Londynu. W 1931 roku civil parish liczyła 501 mieszkańców. Rame jest wspomniana w Domesday Book (1086) jako "Rame".

</doc>
<doc id="3690587" url="https://pl.wikipedia.org/wiki?curid=3690587" title="Meczet w Warszawie">
Meczet w Warszawie



</doc>
<doc id="3690596" url="https://pl.wikipedia.org/wiki?curid=3690596" title="Schronisko UWFiPW w Siankach">
Schronisko UWFiPW w Siankach

Schronisko UWFiPW w Siankach – nieistniejące obecnie schronisko turystyczne, położone w Siankach na wysokości 840 m n.p.m. w Bieszczadach.
Brak jest informacji o dokładnej dacie powstania schroniska, na pewno istniało w 1937 roku. Prowadzone było przez Okręgowy Urzędu Wychowania Fizycznego i Przysposobienia Wojskowego w Przemyślu. Oferowało 60 miejsc noclegowych w łóżkach.

</doc>
<doc id="3690604" url="https://pl.wikipedia.org/wiki?curid=3690604" title="Pokrycia dachowe">
Pokrycia dachowe



</doc>
<doc id="3690609" url="https://pl.wikipedia.org/wiki?curid=3690609" title="Tommi Grönlund">
Tommi Grönlund

 
Tommi Grönlund (ur. 9 grudnia 1969 w Helsinkach) – fiński piłkarz występujący na pozycji pomocnika.
Kariera klubowa.
Grönlund jako junior grał w zespołach SUMU oraz HJK. W 1989 roku został graczem drugoligowego VanPa. Następnie grał w innym drugoligowcu, FinnPa, a w 1992 roku przeszedł do pierwszoligowego HJK, w którym występował już jako junior. W sezonie 1992 zdobył z nim mistrzostwo Finlandii, a w sezonach 1993 oraz 1996 także Puchar Finlandii.
Pod koniec 1996 roku Grönlund odszedł do duńskiego Viborga. Spędził tam sezon 1996/1997, a potem przeniósł się do Szwecji, gdzie występował w zespołach Ljungskile SK oraz Trelleborgs FF.
W listopadzie 2001 roku Grönlund został zawodnikiem szkockiego Hearts. W Scottish Premier League zadebiutował 3 listopada 2001 w przegranym 1:3 meczu z Livingston. W Hearts grał do końca sezonu 2001/2002. Potem wrócił do Szwecji, gdzie przez dwa sezony występował w drużynie Helsingborgs IF. Karierę zakończył w 2004 roku, po sezonie spędzonym w HJK.
Kariera reprezentacyjna.
W reprezentacji Finlandii Grönlund zadebiutował 16 sierpnia 1995 w przegranym 0:6 meczu eliminacji Mistrzostw Europy 1996 z Rosją. 30 października 1996 w zremisowanym 2:2 towarzyskim pojedynku z Estonią strzelił swojego pierwszego gola w kadrze. W latach 1995–2002 w drużynie narodowej rozegrał 36 spotkań i zdobył 2 bramki.

</doc>
<doc id="3690611" url="https://pl.wikipedia.org/wiki?curid=3690611" title="Zofia Morecka">
Zofia Morecka

Zofia Morecka z domu Gajewska (ur. 20 września 1919 w Warszawie, zm. 27 kwietnia 2016 tamże) – polska ekonomistka, profesor nauk ekonomicznych, profesor zwyczajny Uniwersytetu Warszawskiego i Instytutu Pracy i Spraw Socjalnych, dziekan Wydziału Ekonomii Politycznej UW (1963–1966), prorektor Uniwersytetu Warszawskiego (1972–1975), specjalistka w zakresie ekonomii politycznej oraz polityki płac i zatrudnienia, po 1990 zajmująca się zagadnieniem kapitału społecznego.
Życiorys.
Córka Jana i Józefy. W 1938 zdała egzamin maturalny i podjęła studia na Politechnice Warszawskiej. W czasie II wojny światowej pracowała fizycznie. W 1945 podjęła studia ekonomiczne w Szkole Głównej Handlowej w Warszawie, które ukończyła w 1949. W latach 1949–1953 odbyła studia aspiranckie w Państwowym Instytucie Ekonomicznym w Moskwie i w 1953 obroniła tam pracę kandydacką.
Od 1954 pracowała na Uniwersytecie Warszawskim, początkowo jako docent, w 1964 otrzymała tytuł profesora nadzwyczajnego, w latach 1962–1963 była prodziekanem, w latach 1963–1966 dziekanem Wydziału Ekonomii Politycznej UW, w latach 1967–1969 była kierownikiem Katedry Ekonomii Politycznej, w latach 1969–1981 kierownikiem Zakładu Ekonomii Politycznej Socjalizmu. W latach 1972–1975 była prorektorem Uniwersytetu Warszawskiego. W 1974 otrzymała tytuł profesora zwyczajnego. Równocześnie od 1953 do 1963 pracowała w Instytucie Kształcenia Kadr Naukowych, przekształconym w 1954 w Instytut Nauk Społecznych przy KC PZPR, w 1957 w Wyższą Szkołę Nauk Społecznych przy KC PZPR, w latach 1958–1963 była tam prodziekanem Wydziału Ekonomii.
Po przejściu na emeryturę na Uniwersytecie Warszawskim związała się z Instytutem Pracy i Spraw Socjalnych.
Pod jej kierunkiem stopień naukowy doktora uzyskała m.in. Stanisława Golinowska (1978) oraz Urszula Sztandar-Sztanderska (1987).
Członkostwo w organizacjach naukowych i politycznych.
Była członkiem Komitetu Nauk Ekonomicznych PAN, Komitetu Nauk o Pracy i Polityce Społecznej PAN. W latach 1945–1948 była członkinią Polskiej Partii Robotniczej, w latach 1948–1990 Polskiej Zjednoczonej Partii Robotniczej. Należała do władz Polskiego Towarzystwa Ekonomicznego, w latach 1973–1977 członkiem Rady Naczelnej, w latach 1977–1981 członkiem Zarządu Głównego, w 1981 wiceprezesem PTE. W 1980 została członkiem powołanej przez rząd PRL Komisji ds. Reformy Gospodarczej.
Zmarła w wieku 96 lat. 5 maja 2016 została pochowana na cmentarzu Bródnowskim w Warszawie (kwatera 52F-3-6).
Odznaczenia i nagrody.
W PRL odznaczona Krzyżem Komandorskim, Krzyżem Oficerskim i Krzyżem Kawalerskim Orderu Odrodzenia Polski, Orderem Sztandaru Pracy I klasy, Medalem 10-lecia Polski Ludowej, Medalem 30-lecia Polski Ludowej, Medalem Komisji Edukacji Narodowej. W 2001 otrzymała Medal im. Wacława Szuberta.

</doc>
<doc id="3690612" url="https://pl.wikipedia.org/wiki?curid=3690612" title="Makoto Takimoto">
Makoto Takimoto

 – japoński judoka oraz zawodnik mieszanych sztuk walki. Złoty medalista Igrzysk Olimpijskich w judo z Sydney (2000) oraz zwycięzca Mistrzostw Azji z 1995 w judo. Po karierze judoki zawodnik japońskich organizacji MMA PRIDE FC oraz World Victory Road, gdzie uzyskał bilans 6 zwycięstw i 5 porażek.

</doc>
<doc id="3690613" url="https://pl.wikipedia.org/wiki?curid=3690613" title="Andriej Koletwinow">
Andriej Koletwinow

Andriej Fiedotowicz Koletwinow (ros. Андрей Федотович Колетвинов, ur. 1897 we wsi Skorowarowka w guberni tulskiej, zm. 28 lipca 1938) – radziecki działacz partyjny i państwowy.
Życiorys.
Od 1918 należał do RKP(b), 1918-1921 był sekretarzem i zastępcą przewodniczącego rady powiatowej w Jefriemowie, a 1919 członkiem powiatowego komitetu rewolucyjnego w Jefriemowie. Od 1921 pracował w Komitecie Wykonawczym Tulskiej Rady Gubernialnej, potem został naczelnikiem milicji robotniczo-chłopskiej w Tule, 1930-1934 był przewodniczącym komitetu wykonawczego wieniewskiej rady rejonowej w obwodzie moskiewskim, a 1934-1937 przewodniczącym komitetu wykonawczego tulskiej rady rejonowej w obwodzie moskiewskim. Do października 1937 był zastępcą przewodniczącego Komitetu Wykonawczego Moskiewskiej Rady Obwodowej, a od października 1937 do kwietnia 1938 przewodniczącym Komitetu Organizacyjnego Prezydium WCIK na obwód tulski.
7 kwietnia 1938 został aresztowany, 28 lipca 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i rozstrzelany. 8 lutego 1956 pośmiertnie zrehabilitowany.

</doc>
<doc id="3690628" url="https://pl.wikipedia.org/wiki?curid=3690628" title="Jarmo Saastamoinen">
Jarmo Saastamoinen

 
Jarmo Tapio Saastamoinen (ur. 20 września 1967 w Vantaa) – fiński piłkarz występujący na pozycji obrońcy.
Kariera klubowa.
Saastamoinen treningi rozpoczął w zespole TiPS. W sezonie 1985 został włączony do jego pierwszej drużyny, grającej w trzeciej lidze. W 1986 roku przeszedł do drugoligowego Reipasu. W sezonie 1986 awansował z nim do pierwszej ligi. Spędził w barwach Reipasu grał przez dwa sezony.
Następnie przeniósł się do innego pierwszoligowca, FC Kuusysi. Wraz z tym zespołem wywalczył dwa mistrzostwa Finlandii (1989, 1991) oraz dwa wicemistrzostwa Finlandii (1990, 1992). W 1995 roku przeszedł do szwedzkiego AIK Fotboll, gdzie spędził jeden sezon. Potem wrócił do Finlandii, gdzie również przez jeden sezon grał w FF Jaro.
W 1997 roku Saastamoinen został graczem klubu HJK. W sezonie 1997 zdobył z nim mistrzostwo Finlandii, a w sezonach 1998 oraz 2000 także Puchar Finlandii. W 2001 roku odszedł do Haki, gdzie po sezonie 2001, zakończył karierę.
Kariera reprezentacyjna.
W reprezentacji Finlandii Saastamoinen zadebiutował 22 października 1989 w wygranym 1:0 towarzyskim meczu z Trynidadem i Tobago. W latach 1989–2001 w drużynie narodowej rozegrał 21 spotkań.

</doc>
<doc id="3690629" url="https://pl.wikipedia.org/wiki?curid=3690629" title="Eryk II (książę Szlezwika)">
Eryk II (książę Szlezwika)

Eryk II (zm. 12 marca 1325 r.) – książę Szlezwika od 1312 r., pretendent do tronu duńskiego.
Życiorys.
Eryk był jedynym ślubnym synem księcia Szlezwika Waldemara IV z dynastii Estridsenów i Elżbiety, córki księcia Saksonii-Lauenburga Jana I. W 1312 r. odziedziczył po śmierci swego ojca południową Jutlandię (księstwo Szlezwiku), co potwierdził król duński Eryk Menved. Eryk miał jednak pretensje także do dziedzictwa po zmarłym w 1310 r. bezpotomnie stryju (także Eryku) – wyspy Langeland. Zmagający się z licznymi problemami król zawarł w 1313 r. układ z Erykiem, nadając mu w zamian za rezygnację z pretensji do Langelandu królewskie dobra w Szlezwiku. 
Mimo tego układu między księciem Szlezwiku i królem duńskim wciąż dochodziło do konfliktów. Po śmierci króla Eryka Menveda w 1319 r. Eryk II podniósł pretensje do tronu duńskiego. Na króla został wybrany syn Eryka Menveda, Krzysztof II, jednak Eryk przy tej okazji otrzymał Langeland. Zmarł w 1325 r., pozostawiając dwoje nieletnich dzieci. Został pochowany w katedrze w Szlezwiku.
Rodzina.
W 1313 r. poślubił Adelajdę, siostrę hrabiego Holsztynu-Rendsburga Gerarda III Wielkiego, który w późniejszych latach zdominował Danię. Z małżeństwa tego pochodzili: 

</doc>
<doc id="3690634" url="https://pl.wikipedia.org/wiki?curid=3690634" title="Stanisław Olchawa">
Stanisław Olchawa

Stanisław Olchawa (ur. 20 lutego 1905 w Starych Brodach (Wielkopolska), zm. 14 grudnia 1990 w Katowicach) – polski lekarz i społecznik, związany z katowicką dzielnicą Szopienice.
Życiorys.
Był absolwentem Uniwersytetu Jana Kazimierza we Lwowie, którą to uczelnię ukończył w 1929 roku, uzyskując tytuł dyplom doktora nauk lekarskich. Po odbyciu służby wojskowej podjął pracę w jako lekarz w lecznicach Spółki Brackiej w Katowicach i Chorzowie. W 1935 roku zamieszkał w Szopienicach, gdzie pracował i szkolił kadry Polskiego Czerwonego Krzyża. Podczas kampanii wrześniowej 1939 roku służy w stopniu majora rezerwy w jednostkach Armii Kraków, pracując w szpitalach polowych. Okres okupacji spędził w Szopienicach, powróciwszy do praktyki lekarskiej. Po zakończeniu II wojny światowej pracował m.in. w Państwowym Urzędzie Repatriacyjnym, organizując pomoc dla rannych powracających z obozów koncentracyjnych. Szkolił również kadry PCK. W latach 1945–1955 był członkiem Miejskiej Rady Narodowej w Szopienicach, gdzie przewodniczył Komisji Zdrowia. Dzięki jego staraniom na terenie Szopienic oraz Mysłowic zorganizowano szereg placówek służby zdrowia, w tym poradnie przeciwgruźlicze oraz pediatryczne. Od 1954 roku kierował przychodniami na terenie Szopienic, pracując również jako lekarz higieny szkolnej. W 1977 roku z powodu utraty wzroku musiał zrezygnować z praktyki lekarskiej. Poza obowiązkami zawodowymi zasłużył się również dla organizacji szopienickiego życia sportowego oraz dla powstania tutejszego VI Liceum Ogólnokształcącego im. Jana Długosza.
Imię Stanisława Olchawy nosi jedna z ulic na terenie dzielnicy Szopienice (łącząca ulice: Obrońców Westerplatte i bpa Herberta Bednorza). Nazwa ta została nadana uchwałą Rady Miejskiej Katowic z dnia 26 stycznia 1995 roku.

</doc>
<doc id="3690648" url="https://pl.wikipedia.org/wiki?curid=3690648" title="Parafia Imienia Najświętszej Maryi Panny w Cieszynie Bobrku">
Parafia Imienia Najświętszej Maryi Panny w Cieszynie Bobrku



</doc>
<doc id="3690649" url="https://pl.wikipedia.org/wiki?curid=3690649" title="Parafia Najświętszego Serca Jezusowego w Cieszynie Krasnej">
Parafia Najświętszego Serca Jezusowego w Cieszynie Krasnej



</doc>
<doc id="3690651" url="https://pl.wikipedia.org/wiki?curid=3690651" title="Parafia Narodzenia św. Jana Chrzciciela w Cieszynie Mnisztwie">
Parafia Narodzenia św. Jana Chrzciciela w Cieszynie Mnisztwie



</doc>
<doc id="3690653" url="https://pl.wikipedia.org/wiki?curid=3690653" title="Parafia Opatrzności Bożej w Cieszynie Pastwiskach">
Parafia Opatrzności Bożej w Cieszynie Pastwiskach



</doc>
<doc id="3690666" url="https://pl.wikipedia.org/wiki?curid=3690666" title="Imre Mudin">
Imre Mudin

Imre Mudin (ur. 8 listopada 1887 w Kétegyházie, zm. 23 października 1918 na Monte Grappa) – węgierski lekkoatleta specjalizujący się konkurencjach rzutowych, uczestnik igrzysk olimpijskich.
Mudin wystartował na igrzyskach olimpijskich dwukrotnie. Po raz pierwszy miało to miejsce podczas IV Letnich Igrzysk Olimpijskich w Londynie w 1908 roku. Reprezentant Węgier wziął udział w trzech konkurencjach. W rzucie dyskiem Mudin zajął miejsca 14-42 a jego wynik jest nieznany. Podobnym rezultatem zakończył się start Węgra w rzucie dyskiem greckim. W rzucie oszczepem w stylu wolnym Mudin zajął siódme miejsce z wynikiem 45,96 metra. Cztery lata później, podczas V Letnich Igrzysk Olimpijskich w Sztokholmie, wystartował w pchnięciu kulą, który ukończył na szóstym miejscu pchając na odległość 12,81 metra.
Reprezentował barwy klubów Magyar Atlétikai Klub i Nagyat'di Atlétikai Club. Zginął podczas I wojny światowej.
Jego starszy brat István Mudin również był lekkoatletą olimpijczykiem.

</doc>
<doc id="3690672" url="https://pl.wikipedia.org/wiki?curid=3690672" title="Parafia Najświętszej Maryi Panny Królowej Świata w Knurowie Szczygłowicach">
Parafia Najświętszej Maryi Panny Królowej Świata w Knurowie Szczygłowicach



</doc>
<doc id="3690673" url="https://pl.wikipedia.org/wiki?curid=3690673" title="Parafia św. Antoniego z Padwy w Knurowie Krywałdzie">
Parafia św. Antoniego z Padwy w Knurowie Krywałdzie



</doc>
<doc id="3690674" url="https://pl.wikipedia.org/wiki?curid=3690674" title="Julio Xavier Labayen">
Julio Xavier Labayen

Julio Xavier Labayen OCD (ur. 23 lipca 1926 w Talisay, zm. 27 kwietnia 2016) – filipiński duchowny katolicki, prałat terytorialny Infanty 1966-2003.
Życiorys.
Święcenia kapłańskie otrzymał 4 czerwca 1955.
26 lipca 1966 papież Paweł VI mianował go prałatem terytorialnym Infanty ze stolicą tytularną "Sinnuara". 8 września tego samego roku z rąk kardynała Rufina Santosa przyjął sakrę biskupią. 18 lutego 1978 zrezygnował z biskupstwa tytularnego, a 28 czerwca 2003 ze względu na wiek na ręce papieża Jana Pawła II złożył rezygnację z zajmowanej funkcji.
Zmarł 27 kwietnia 2016.

</doc>
<doc id="3690675" url="https://pl.wikipedia.org/wiki?curid=3690675" title="Iwona Jasser">
Iwona Jasser

Iwona Dorota Jasser (ur. 7 sierpnia 1965 w Warszawie) – polska mikrobiolożka środowiskowa. Adiunkt na Wydziale Biologii Uniwersytetu Warszawskiego.
Jej zainteresowania badawcze obejmują przede wszystkim ekofizjologię sinic. Zajmuje się czynnikami warunkującymi występowanie zakwitów wód jeziornych, w szczególności warunkami troficznymi. Ponadto bada różnorodność biologiczną pikoplanktonu i rolę drobnych sinic (pikocyjanobakterii) w sieci troficznej. W badaniach wykorzystuje metody biologii molekularnej.
Kariera naukowa.
Absolwentka Wydziału Biologii Uniwersytetu Warszawskiego, gdzie w Zakładzie Hydrobiologii w 1991 roku napisała pracę magisterską „Zależności pomiędzy fitoplanktonem a makrofitami”. W latach 1991–2002 pracowała w Zakładzie Hydrobiologii Instytutu Ekologii PAN w Dziekanowie Leśnym, gdzie w 1999 roku obroniła napisaną pod kierunkiem Anny Hillbricht-Ilkowskiej pracę doktorską „Zmiany struktury i funkcji pikoplanktonu w jeziorach różnej trofii”. W trakcie przygotowywania doktoratu przebywała na stypendium w Instytucie Hydrobiologii w Pallanzie (część Istituto per lo studio degli ecosistemi, 1994). Pod koniec pracy w IE PAN (1998–2000) prowadziła badania na Stacji Biologicznej w Lammi Uniwersytetu Helsińskiego. Instytut następnie przekształcił się w Centrum Badań Ekologicznych PAN, w którym pracowała do roku 2004.
Następnie została adiunktką na Wydziale Biologii UW w Zakładzie Ekologii Mikroorganizmów (początkowo w strukturach Instytutu Mikrobiologii UW, następnie Instytutu Botaniki UW, którego została zastępczynią dyrektora). Na wydziale tym uzyskała w 2014 roku stopień naukowy doktor habilitowanej za pracę „Ekofizjologiczna i genetyczna różnorodność pikocyjanobakterii w wodach słodkich”. Praca ta składała się z serii publikacji naukowych. Jest członkinią zespołu badawczego Laboratorium Ochrony i Rekultywacji Wód działającego w ramach Centrum Nauk Biologiczno-Chemicznych Uniwersytetu Warszawskiego.
Członkostwo.
Członkini Polskiego Towarzystwa Hydrobiologicznego. W latach 2005–2016 była przewodniczącą jego warszawskiego oddziału. Przez kilka lat była członkinią zarządu głównego towarzystwa, a w 2015 roku została jego prezeską, jako pierwsza kobieta w historii.
Projekty badawcze.
Wykonawczyni kilku projektów badawczych, w tym promotorskiego finansowanego przez Komitet Badań Naukowych „Występowanie i struktura pikoplanktonu autotroficznego (APP) w jeziorach o różnym statusie troficznym” (1994). Kierowniczka następujących projektów:
Wybrane publikacje.
Autorka lub współautorka kilkudziesięciu publikacji naukowych z zakresu hydrobiologii. Niżej przedstawiono niektóre z nich.
Cykl „Ekofizjologiczna i genetyczna różnorodność pikocyjanobakterii w wodach słodkich”
Publikacje, które były podstawą przyznania jej habilitacji:
Życie prywatne.
Żona Adama Jassera, dziennikarza i wyższego urzędnika państwowego.

</doc>
<doc id="3690681" url="https://pl.wikipedia.org/wiki?curid=3690681" title="Andrés Molteni">
Andrés Molteni

Andrés Molteni (ur. 15 marca 1988 w Buenos Aires) – argentyński tenisista, reprezentant kraju w Pucharze Davisa.
Kariera tenisowa.
Karierę tenisową Molteni rozpoczął w 2003 roku.
W rozgrywkach z cyklu ATP Tour Molteni wygrał jedenaście turniejów z siedemnastu rozegranych finałów.
Od września 2017 reprezentant Argentyny w Pucharze Davisa.
W rankingu gry pojedynczej Argentyńczyk najwyżej był na 181. miejscu (9 maja 2011), a w klasyfikacji gry podwójnej na 31. pozycji (21 marca 2022).

</doc>
<doc id="3690686" url="https://pl.wikipedia.org/wiki?curid=3690686" title="Sami Mahlio">
Sami Mahlio

 
Sami Petteri Mahlio (ur. 12 stycznia 1972 w Valkeakoski) – fiński piłkarz występujący na pozycji pomocnika.
Kariera klubowa.
Mahlio karierę rozpoczynał w zespole VaKP. W 1991 roku przeszedł do pierwszoligowej Haki. Jej barwy reprezentował przez 4 sezony. W 1995 roku odszedł do drużyny MyPa-47. W sezonach 1995 oraz 1996 wywalczył z nią wicemistrzostwo Finlandii, a w sezonie 1995 także Puchar Finlandii.
W 1999 roku Mahlio został graczem norweskiego pierwszoligowca, Odds BK. W 2000 roku zdobył z nim Puchar Norwegii. Po 4 sezonach spędzonych w Odds BK, odszedł do drugoligowego Sandefjord Fotball. Grał tam w sezonie 2003, a sezon 2004 spędził w innym drugoligowcu, Pors Grenland.
W 2005 roku Mahlio na jeden sezon wrócił do Finlandii, gdzie występował w FC Lahti. Potem grał w norweskim trzecioligowcu Tollnes BK, gdzie w 2007 roku zakończył karierę.
Kariera reprezentacyjna.
W reprezentacji Finlandii Mahlio zadebiutował 4 października 1995 w zremisowanym 0:0 towarzyskim meczu z Turcją. W latach 1995–2001 w drużynie narodowej rozegrał 25 spotkań.

</doc>
<doc id="3690688" url="https://pl.wikipedia.org/wiki?curid=3690688" title="Les Cahiers Franco-Polonais">
Les Cahiers Franco-Polonais

Les Cahiers Franco-Polonais: publication du Centre de Civilisation Polonaise de l'Université Paris-Sorbonne – rocznik naukowy wydawany w Paryżu w latach 1977-1987. Wydawcą było Centre de Civilisation Polonaise Uniwersytetu Paris IV-Sorbonne. Redaktorem naczelnym był w latach 1977-1982 Oktawiusz Jurewicz, 1982-1987 Maria Straszewska. Ukazało się 8 roczników pisma za lata 1977-1984. 

</doc>
<doc id="3690690" url="https://pl.wikipedia.org/wiki?curid=3690690" title="Piotr Rockan">
Piotr Rockan

Piotr Eduardowicz Rockan (ros. Пётр Эдуардович Роцкан, ur. 1894 w Lucynie w guberni witebskiej, zm. 5 maja 1937 w Tiumeni) – rosyjski rewolucjonista.
Życiorys.
W 1915 wstąpił do SDPRR(b), podczas I wojny światowej służył w rosyjskiej armii, w październiku 1917 był członkiem i sekretarzem piotrogrodzkiej rady rejonowej, brał udział w pracach Piotrogrodzkiego Komitetu Wojskowo-Rewolucyjnego i kierował wydziałem transportu samochodowego. Od grudnia 1917 do lutego 1918 był sekretarzem Komitetu Rewolucyjnej Ochrony Piotrogrodu, potem zastępcą komendanta tego komitetu, 1918 został nadzwyczajnym komisarzem Sownarchozu Rejonu Północnego, następnie zastępcą naczelnika piotrogrodzkiej gubernialnej milicji robotniczo-chłopskiej, od 1919 do czerwca 1921 był naczelnikiem piotrogrodzkiej gubernialnej milicji robotniczo-chłopskiej. W marcu 1921 brał udział w likwidacji powstania w Kronsztadzie, od maja 1922 do lipca 1923 był przewodniczącym Komitetu Wykonawczego Murmańskiej Rady Gubernialnej, 1922 kierował murmańskim gubernialnym oddziałem gospodarki komunalnej i był p.o. sekretarza odpowiedzialnego murmańskiego gubernialnego komitetu RKP(b). W 1923 został zastępcą kierownika pododdziału piotrogrodzkiego gubernialnego gospodarki komunalnej, 18 grudnia 1927 wykluczony z partii na fali rozprawy z domniemanymi trockistami, później do 1934 był szefem Zarządu Leśnego Północnokaukaskiego Krajowego Zarządu Rolniczego.
Aresztowany, 16 stycznia 1935 został skazany na 5 lat zesłania do obwodu omskiego, 26 sierpnia 1936 ponownie aresztowany, następnie rozstrzelany.

</doc>
<doc id="3690695" url="https://pl.wikipedia.org/wiki?curid=3690695" title="Rezső Újlaki">
Rezső Újlaki

Rezső Újlaki, także Rudolf Uitz (ur. 13 stycznia 1892 w Tatabányi, zm. 5 stycznia 1927 w Lugoj) – węgierski dyskobol, uczestnik igrzysk olimpijskich.
Uczestniczył w rywalizacji na V Igrzyskach olimpijskich rozgrywanych w Sztokholmie w 1912. Startował tam w dwóch konkurencjach. W konkursie rzutu dyskiem uplasował się na dziewiątym miejscu. Rzucając dysk na odległość 39,82 metra osiągnął najlepszy wynik wśród zawodników węgierskich. W rzucie dyskiem oburącz uplasował się na czternastym miejscu z łącznym wynikiem 66,18 metra.
Reprezentował barwy Temesvári Atlétikai Club.

</doc>
<doc id="3690699" url="https://pl.wikipedia.org/wiki?curid=3690699" title="Formuła Renault 3.5">
Formuła Renault 3.5



</doc>
<doc id="3690703" url="https://pl.wikipedia.org/wiki?curid=3690703" title="Protesty w Kazachstanie (2016)">
Protesty w Kazachstanie (2016)

Protesty w Kazachstanie – protesty spowodowane proponowanymi zmianami w prawie sprzedaży państwowej ziemi.
Przyczyny.
30 marca 2016 minister gospodarki narodowej Jerbołat Dosajew zapowiedział, że od 1 lipca tegoż roku 1,7 mln ha ziemi rolnej będzie sprzedawanych na aukcjach. Decyzja ta wywołała niezadowolenie społeczne, choć według niektórych dziennikarzy przyczyną niezadowolenia jest też zła sytuacja gospodarcza w kraju. 11 kwietnia 2016 opublikowano list otwarty adresowany do prezydenta Nursułtana Nazarbajewa, w którym wyrażono obawy przed możliwością kupna lub dzierżawy państwowej ziemi przez obcokrajowców. List podpisali między innymi dyplomata Murat Auezow i pisarz Äbdiżämił Nurpejisow. Pod listem zebrano 50 tysięcy podpisów.
Protesty.
Pierwsze demonstracje przeciwko sprzedaży ziemi odbyły się 24 kwietnia 2016 w Atyrau. W manifestacji uczestniczyło od 700 do 4 tysięcy ludzi. W następnych dniach mniejsze demonstracje odbyły się w Aktau, Aktobe i Semeju. 1 maja 2016, w Dzień Jedności Narodowej, doszło do manifestacji w mieście Żangaözen, a także w Kyzyłordzie, gdzie protestujący zostali rozpędzeni przez policję. 4 maja 2016 w demonstracji w Uralsku wzięło udział kilkadziesiąt osób.
Reakcje.
14 kwietnia 2016 minister rolnictwa Asyłżan Mamytbekow powiedział, że uprawnieni do udziału w aukcjach będą tylko obywatele Kazachstanu i spółki należące do nich. Wiceminister gospodarki narodowej Kajyrbek Öskenbajew podkreślił, że obcokrajowcy będą mogli jedynie korzystać z dzierżawy ziemi, bez możliwości uzyskania prawa własności, a także nie będą mogli brać udziału w aukcjach.
29 kwietnia 2016 policja w Ałmaty zatrzymała kilkunastu działaczy, którzy planowali zorganizować konferencję prasową dotyczącą prywatyzacji państwowej ziemi.
1 maja 2016, w Dzień Jedności Narodowej, prezydent Kazachstanu Nursułtan Nazarbajew ostrzegł przed brakiem jedności narodowej podając jako przykład sytuację na Ukrainie. Dodał także, że Ukraina, będąc drugim pod względem liczby ludności państwem postsowieckim, ma gospodarkę o połowę mniejszą od kazachstańskiej. Prokurator Generalny Żakyp Asanow przypomniał o obowiązujących przepisach zakazujących rozpowszechniania fałszywych informacji, także dotyczących sprzedaży ziemi.
5 maja 2016 Nazarbajew ogłosił moratorium na niektóre przepisy kodeksu ziemskiego i zapowiedział utworzenie Ministerstwa Komunikacji i Informacji. Tego samego dnia do dymisji podał się minister narodowej ekonomii Jerbołat Dosajew oraz wiceminister narodowej ekonomii Kajyrbek Öskenbajew. Następcą Dosajewa został Kuandyk Biszymbajew. 6 maja zrezygnował minister rolnictwa Asyłżan Mamytbekow, którego zastąpił Askar Myrzachmetow. Tego samego dnia ministrem komunikacji i informacji został Däuren Abajew.

</doc>
<doc id="3690714" url="https://pl.wikipedia.org/wiki?curid=3690714" title="Jussi Nuorela">
Jussi Nuorela

 
Jussi Johan Nuorela (ur. 11 sierpnia 1974 w Valkeakoski) – fiński piłkarz występujący na pozycji obrońcy.
Kariera klubowa.
Nuorela karierę rozpoczynał w sezonie 1991 w pierwszoligowym zespole FC Haka. Jego barwy reprezentował przez 4 sezony. Pod koniec 1994 roku odszedł do holenderskiego FC Groningen. W Eredivisie zadebiutował 26 października 1994 w wygranym 3:1 meczu z RKC Waalwijk. W Groningen spędził kilka miesięcy i przed rozpoczęciem sezonu 1995 ligi fińskiej, wrócił do Haki. W sezonie 1995 zdobył z nią mistrzostwo Finlandii.
W końcówce 1996 roku Nuorela został graczem holenderskiego drugoligowca, FC Zwolle. Grał tam do końca sezonu 1998/1999. Następnie przez jeden sezon występował w niemieckiej Fortunie Düsseldorf z Regionalligi West/Südwest. Potem wrócił do Finlandii, gdzie przez 2 sezony grał w drużynie MyPa-47. W obu sezonach zajął z nią 3. miejsce w pierwszej lidze.
W 2002 roku Nuorela przeszedł do szwedzkiego Malmö FF. Jednak jeszcze przed debiutem w jego barwach, został wypożyczony do duńskiego Silkeborga. W połowie 2002 roku wrócił do Malmö i 14 lipca 2002 w przegranym 0:2 spotkaniu z GIF Sundsvall zadebiutował w Allsvenskan. W sezonie 2002 wraz z Malmö wywalczył wicemistrzostwo Szwecji.
Pod koniec 2003 roku odszedł do tureckiego Elazığsporu. W sezonie 2003/2004 zajął z nim ostatnie, 18. miejsce w Süper Lig i spadł do TFF 1. Lig. Wówczas jednak przeniósł się do zespołu FC Vaduz z Liechtensteinu, grającego w drugiej lidze szwajcarskiej. Spędził tam sezon 2004/2005.
Następnie Nuorela występował w zespołach pierwszej ligi fińskiej, TPS oraz Interze Turku. W sezonie 2008 wraz z Interem zdobył mistrzostwo Finlandii, po czym zakończył karierę.
Kariera reprezentacyjna.
W reprezentacji Finlandii Nuorela zadebiutował 25 stycznia 1994 w wygranym 1:0 towarzyskim meczu z Katarem. 18 lutego 2001 w wygranym 2:1 towarzyskim pojedynku z Omanem strzelił swojego jedynego gola w kadrze. W latach 1994–2003 w drużynie narodowej rozegrał 20 spotkań.

</doc>
<doc id="3690715" url="https://pl.wikipedia.org/wiki?curid=3690715" title="Šime Ivić">
Šime Ivić

Šime Ivić (ur. 21 stycznia 1993 w Splicie) – chorwacki piłkarz ręczny, prawy rozgrywający, od 2018 zawodnik Mieszkowa Brześć.
Kariera sportowa.
Był graczem chorwackiego RK Nexe, w barwach którego rozegrał w sezonie 2013/2014 w Lidze SEHA 18 meczów i zdobył 85 goli. W latach 2014–2015 występował w RK Celje – w lidze słoweńskiej wystąpił w 54 spotkaniach, w których rzucił 149 bramek, natomiast w Lidze Mistrzów zdobył w tym okresie 52 gole. W styczniu 2016 przeszedł do francuskiego HBC Nantes, z którym w sezonie 2015/2016 dotarł do finału Pucharu EHF (w przegranym meczu z Frisch Auf Göppingen (26:32) rzucił dwie bramki). We francuskiej ekstraklasie rozegrał 12 spotkań, w których zdobył 31 goli.
W lipcu 2016 przeszedł do Wisły Płock, z którą podpisał dwuletni kontrakt. W sezonie 2016/2017, w którym rozegrał 26 spotkań i zdobył 88 bramek, otrzymał nominację do tytułu najlepszego bocznego rozgrywającego Superligi. Z powodu urazu nie wystąpił jednak w meczach półfinałowych i finałowych polskiej ligi. W Lidze Mistrzów był najlepszym strzelcem płockiej drużyny – w 14 spotkaniach rzucił 60 goli. W sezonie 2017/2018 rozegrał w Superlidze 31 meczów i zdobył 95 bramek, zaś w Lidze Mistrzów wystąpił 14 razy, rzucając 36 goli.
W 2018 przeszedł do Mieszkowa Brześć, z którym podpisał roczny kontrakt. W lipcu 2019 zostanie zawodnikiem HC Erlangen.
W 2010 wywalczył mistrzostwo Europy U-18 w Czarnogórze. W 2012 zdobył srebrny medal mistrzostw Europy U-20 – podczas turnieju rozegranego w Turcji rzucił 25 bramek. W 2013 uczestniczył w mistrzostwach świata U-21 w Bośni i Hercegowinie, w których rozegrał dziewięć meczów i zdobył 36 goli. Zadebiutował również w reprezentacja seniorów. Powołany został do szerokiej kadry na mistrzostwa świata we Francji (2017) i mistrzostwa Europy w Chorwacji (2018).

</doc>
<doc id="3690718" url="https://pl.wikipedia.org/wiki?curid=3690718" title="Kościół poewangelicki w Jedlinie-Zdroju">
Kościół poewangelicki w Jedlinie-Zdroju

Kościół poewangelicki – dawna świątynia protestancka należąca obecnie do rzymskokatolickiej parafii Trójcy Świętej.
Jest to budowla murowana wzniesiona w latach 1861–1863. Została zbudowana w stylu architektury berlińskiej, która była inspirowana włoską architekturą romańską. Wnętrze świątyni jest inspirowane wnętrzami bazylik starochrześcijańskich. Autor projektu kościoła jest nieznany. W pracach budowlanych uczestniczyli wałbrzyscy budowniczowie bracia Silber oraz wałbrzyski cieśla Mayer. Carl Krister, właściciel Jedlinki oraz uzdrowiska przeznaczył na wybudowanie świątyni 5000 talarów w złocie, a jego żona Teresa Krister ufundowała zegar kościelny. Świątynia posiada wysoką 45-metrową wieżę.
Po 1945 roku liczba członków gminy ewangelickiej w Jedlinie-Zdroju gwałtownie się zmniejszała. 9 maja 1976 roku w świątyni odprawione zostało ostatnie nabożeństwo. 12 lipca 2001 roku Kościół Ewangelicko-Augsburski w RP przekazał kościół w formie darowizny rzymskokatolickiej parafii Trójcy Świętej.

</doc>
<doc id="3690724" url="https://pl.wikipedia.org/wiki?curid=3690724" title="Andres Molteni">
Andres Molteni



</doc>
<doc id="3690727" url="https://pl.wikipedia.org/wiki?curid=3690727" title="Wiktor Awczenko">
Wiktor Awczenko

Wiktor Fiodorowicz Awczenko (ros. Ви́ктор Фё́дорович Авченко, ur. 17 października 1916 w obwodzie nadmorskim (późniejszy Kraj Nadmorski), zm. 6 lipca 1987 we Władywostoku) – radziecki działacz partyjny i państwowy.
Życiorys.
Ukończył technikum łączności w Chabarowsku, służył w pododdziałach łączności w Spasku Dalnim i Woroszyłowsku w Kraju Dalekowschodnim, był żołnierzem Armii Czerwonej, od 1944 należał do WKP(b). W 1945 został redaktorem gazety „Prichankajskaja Prawda” w Spasku Dalnym, potem był funkcjonariuszem partyjnym, m.in. I sekretarzem Czernihowskiego Komitetu Rejonowego KPZR w Kraju Nadmorskim i I sekretarzem Chorolskiego Komitetu Rejonowego KPZR w Kraju Nadmorskim. Od 1961 do grudnia 1962 był zastępcą przewodniczącego Komitetu Wykonawczego Nadmorskiej Rady Krajowej, od grudnia 1962 do grudnia 1964 przewodniczącym Komitetu Wykonawczego Nadmorskiej Wiejskiej Rady Krajowej, od grudnia 1964 do 1972 sekretarzem Nadmorskiego Komitetu Krajowego KPZR, a 1972–1977 głównym państwowym inspektorem ds. kupna i jakości produktów rolnych Ministerstwa Zapasów ZSRR na Kraj Nadmorski. Został odznaczony Orderem Lenina i Orderem Znak Honoru.

</doc>
<doc id="3690751" url="https://pl.wikipedia.org/wiki?curid=3690751" title="Oscar Wisting">
Oscar Wisting

Oscar Wisting (ur. 6 czerwca 1871 roku w Langestrand, zm. 4 grudnia 1936 roku w Oslo) – norweski wojskowy i polarnik; uczestnik ekspedycji Roalda Amundsena na biegun południowy z lat 1910–1912, członek pięcioosobowej grupy, która jako pierwsza zdobyła biegun południowy.
Życiorys.
Młodość.
Urodził się 6 czerwca 1871 roku w Langestrand w gminie Larvik, w norweskim regionie Vestfold. Był najstarszym spośród trzynaściorga dzieci woźnicy Ola Martina Olsena Wistinga (1843–1927) i Abigael Helene Andersen (1843–1885). Z powodu trudnej sytuacji finansowej rodziny musiał, jako dziecko, znaleźć zatrudnienie, zaś gdy miał 15 lat po raz pierwszy wyruszył na morze. Siedem lat później wstąpił do norweskiej armii. 11 października 1897 roku poślubił Elise Marie Johansen i wspólnie z nią osiadł w Horten, gdzie swoją główną bazę miała norweska marynarka.
Ekspedycje polarne.
W 1909 roku wspólnie z Martinem Rønne i Kristianem Prestrudem testował proste maszyny latające, które miały umożliwić uzyskanie lepszego punktu obserwacyjnego podczas podróży polarnych. Poznał wówczas Roalda Amundsena, który nieoczekiwanie zaprosił go wespół z Rønnem i Prestrudem do uczestnictwa w ekspedycji na biegun północny. Propozycję tę przyjął i w sierpniu 1910 roku wyruszył z Norwegii na statku "Fram" wraz z liczącą 19 osób załogą. Na krótko przed odpłynięciem z Madery we wrześniu tego samego roku, dowiedział się – podobnie jak większość spośród uczestników wyprawy – że celem podróżników będzie biegun nie północny, lecz południowy. Został wówczas zapytany przez Amundsena, czy nadal zgadza się na uczestnictwo w wyprawie. Odpowiedział twierdząco.
Podczas wyprawy z lat 1910–1912 pełnił różne funkcje, wynikające z jego wszechstronnych umiejętności. Przed wyruszeniem z Norwegii przeszedł bowiem szkolenie medyczne i dentystyczne, zdobył kwalifikacje blacharskie, ukończył kurs gotowania oraz studiował nawigację. W październiku 1911 roku wspólnie z czterema towarzyszami – Amundsenem, Helmerem Hanssenem, Olavem Bjaalandem i Sverre Hasselem – wyruszył w podróż na biegun południowy. Zabrał na nią ze sobą kompas magnetyczny. 14 grudnia dotarł na biegun południowy, zaś 25 stycznia 1912 roku bezpiecznie powrócił do bazy na Lodowcu Szelfowym Rossa. Po powrocie dotarła do niego wiadomość o śmierci trójki spośród jego siedmiu dzieci: córki Ruth oraz bliźniąt, których nigdy nie miał możliwości zobaczyć.
Wraz z resztą załogi "Frama" powrócił do Norwegii przez Hobart na Tasmanii i Buenos Aires. W 1913 roku powrócił jednak do Argentyny wraz z kilkuosobową grupą, mającą przetransportować statek "Fram" do Norwegii. W roku 1918 zaangażował się natomiast w ekspedycję statku "Maud", która trwała do 1925 roku. W tym czasie tylko raz, podczas pobytu w Seattle, zobaczył się z żoną. Nie miał natomiast kontaktu z czterema dorastającymi synami.
Podczas podróży "Maud" przez Przejście Północno-Wschodnie, Amundsen powierzał Wistingowi coraz bardziej odpowiedzialne zadania. W grudniu 1919 roku, gdy statek utknął w lodzie w pobliżu wyspy Ajon, wyruszył wraz z Helmerem Hanssenem do odległego o ok. 1500 kilometrów Anadyru, gdzie znajdował się telegraf. Podróż tą polarnicy odbyli na psich zaprzęgach. Trwała ona ponad pół roku. Później Wisting towarzyszył zaś Haraldowi Sverdrupowi podczas jego wyprawy na Półwysep Czukocki. W 1921 roku, gdy Amundsen opuścił ekspedycję, Wisting został jej faktycznym kierownikiem. W latach 1921–1922 nadzorował w Seattle naprawę statku "Maud", a podczas jego ostatniego rejsu w latach 1922–1925 objął stanowisko kapitana. Latem 1923 roku, dokonał wraz z Oddem Dahlem pierwszego w historii przelotu nad Oceanem Arktycznym.
Po powrocie do Norwegii, Wisting przebywał w domu zaledwie przez kilka dni, po czym rozpoczął wraz z Amundsenem, Lincolnem Ellsworthem i Umberto Nobile przygotowania do lotu sterowca "Norge". Maszyna miała przelecieć nad biegunem północnym. Cel ten został osiągnięty w nocy z 11 na 12 maja, a Amundsen i Wisting zostali pierwszymi ludźmi, którzy widzieli zarówno biegun południowy, jak i północny. Według części badaczy twierdzących, iż Robert Edwin Peary i Frederick Albert Cook nigdy nie dotarli do bieguna północnego, to właśnie załoga statku "Norge", a więc również i Wisting, jako pierwsza znalazła się na biegunie północnym. Po powrocie do Norwegii Wisting został awansowany na kapitana marynarki.
Dalsza działalność.
W 1928 roku Amundsen zaproponował Wistingowi udział w kolejnej ekspedycji, mającej na celu odnalezienie zaginionego sterowca "Italia". Na pokładzie łodzi latającej Latham 47 było jednak miejsce tylko dla jednego dodatkowego pasażera. Amundsen zabrał więc ze sobą – poza francuską załogą maszyny – pilota Leifa Dietrichsona. Podczas podróży na północ samolot zaginął. Wisting stanął wówczas na czele ekspedycji poszukiwawczej. Po zakończonych niepowodzeniem poszukiwaniach Amundsena i jego towarzyszy powrócił do Norwegii i przeszedł na emeryturę. Wraz z żoną zamieszkał w rezydencji z dużym ogrodem. Następnie zaangażował się w renowację statku "Fram". W 1936 roku został jego kapitanem na czas jego ostatniej podróży do Oslo, gdzie statek przekształcono w muzeum. 4 grudnia 1936 roku zmarł podczas pracy na statku, w swojej dawnej kabinie, prawdopodobnie z powodu zawału serca.
Odznaczenia i upamiętnienie.
W 1926 roku, po powrocie z ekspedycji sterowca "Norge", został odznaczony Orderem Świętego Olafa. Ponadto, został kawalerem francuskiego Orderu Narodowego Legii Honorowej oraz oficerem Orderu Korony Włoch. Za uczestnictwo w ekspedycji na biegun południowy otrzymał natomiast Złoty Medal Bieguna Południowego (), ustanowiony przez króla Haakona VII z okazji sukcesu wyprawy Amundsena.
Na Antarktydzie znajduje się nazwana na jego cześć Góra Wistinga.

</doc>
<doc id="3690753" url="https://pl.wikipedia.org/wiki?curid=3690753" title="Upadek Imperium Sasanidów">
Upadek Imperium Sasanidów

Upadek Imperium Sasanidów miał miejsce w VII wieku i był wieloletnim procesem, w wyniku którego rządzone przez ponad 400 lat przez dynastię Sasanidów, państwo perskie przestało istnieć.
Problemy społeczne.
Społeczeństwo w Persji za czasów Sasanidów dzieliło się na cztery klasy: kapłanów, wojowników, sekretarzy ("dapripat") i plebs. Ciężar podatkowy spoczywał na najuboższych warstwach społecznych. W trakcie podbojów terytorialnych szachinszaha Chosroesa II w Lewancie i części Azji Mniejszej, podatki w Persji drastycznie wzrosły, a większość ludzi nie była w stanie ich spłacić. Lata wojen Persji z Bizancjum w pierwszej połowie VII wieku zrujnowały handel i rzemiosło, czyli główne źródła dochodów ludności. Krótkotrwałe rządy władców i zwiększenie znaczenia władzy ziemskich zarządców prowincjonalnych dodatkowo osłabiało Sasanidów. W ciągu czternastu lat panowało dwunastu kolejnych szachinszahów, a władza centralna przechodziła w ręce ich dowódców wojskowych. Nawet wtedy, gdy silny władca pojawiał się po serii przewrotów, Sasanidzi nigdy całkowicie nie przywrócili autorytetu swojej dynastii.
Problemy militarne.
Lata wojny między Sasanidami, a Bizancjum, jak również inwazja Turkutów z Zakaukazia, znacznie wyczerpały perską armię. Po śmierci Chosroesa II, zamordowanego przez swojego syna, rządy obejmowali nieskuteczni władcy, co powodowało chaos w społeczeństwie, oraz problemy w administracji regionalnej aż do czasu, gdy na tronie zasiadł Jezdegerd III. Wszystkie te czynniki wpływały destrukcyjnie na perską armię. Szahinszah Jezdegerd III wstąpił na tron w wieku ośmiu lat i brakowało mu doświadczenia. Nie starał się odbudować potęgi militarnej Persji. Państwo Sasanidów było silnie zdecentralizowane i stanowiło "de facto" "konfederację" z Partami, którzy zachowywali dużą niezależność. Po wybuchu wojny z Bizantyjczykami Partowie chcieli wycofać się z "konfederacji", więc Sasanianidzi byli dodatkowo osłabieni przed nadchodzącym starciem z muzułmanami. Co więcej, potężne północne i wschodnie rody partyjskie, czyli Kusti Chwarasan i Kusti Adurbadagan, wycofały się do swoich warowni i pogodziły się z Arabami, ponieważ nie chciały walczyć u boku Sasanidów.
Podbój muzułmański.
Współczesna historyczka Parvaneh Pourshariati twierdzi, że arabska inwazja na Persję nie rozpoczęła się tak jak powszechnie przyjęto, czyli w latach 632-634, po przystąpieniu do wojny sasanidzkiego króla Jezdegerda III, który rządził od 632 do 651, ale wcześniej, bo w latach 628-632. Ważną przyczyną tej zmiany w tradycyjnym postrzeganiu historiografii jest fakt, że podbój arabski Mezopotamii zaczął się dokładnie wtedy, gdy Sasanidzi i Partowie byli zaangażowani w bratobójcze walki o to, kto zostanie następcą tronu sasanidzkiego. Gdy oddziały Wielkiego Kalifatu Islamskiego rozpoczęły swoje pierwsze ataki na terytorium Persji, Jezdegerd III zlekceważył to zagrożenie i odmówił wysłania wojsk przeciwko najeźdźcom. Nawet gdy główny armia arabska osiągnęła perskie granice, Jezdegerd III zwlekał z przygotowaniem swojej armii przeciwko Arabom, a Rostam Farrochzad, sprawujący urzędy spahboda (czyli dowódcy armii) i wicekróla, nie postrzegał Arabów jako poważnego zagrożenia. Nie napotykając na opór, Arabowie mieli czas, żeby skonsolidować i wzmocnić swoje pozycje. Podczas działań wojennych z Arabami, armia sasanidzka stanęła w obliczu fundamentalnych problemów. Podczas gdy ich ciężka kawaleria, zwana z grecka "kataphraktos" (κατάφρακτος) okazywała się skuteczna w walkach przeciwko bizantyjskim wojskom, to jednak była zbyt powolna i niezdolna do skutecznych działań przeciw zwinnym i nieprzewidywalnym, lekko uzbrojonym arabskim łucznikom konnym i pieszym. Mimo to, armia perska początkowo odniosła kilka sukcesów. Używane przez Persów słonie bojowe chwilowo zatrzymały wojska muzułmańskie, ale kiedy doświadczeni arabscy wojownicy powrócili z frontu syryjskiego, gdzie walczyli przeciwko Bizancjum, i przystąpili do walki na froncie perskim, nauczyli armię arabską, jak radzić sobie ze słoniami. W ten oto sposób słonie bojowe straciły swoją dotychczasową skuteczność na polu bitwy. Czynniki te przyczyniły się do decydującej klęski Sasanidów w bitwie pod Al-Kadisijją w 638 roku. Persowie, u których minęło zaledwie jedno pokolenie po tym, jak tymczasowo podbili Egipt i Azję Mniejszą, przegrali decydujące starcia, atakowani przez zwinnych, lekko uzbrojonych Arabów, przyzwyczajonych do potyczek i wojen prowadzonych na pustyniach. Arabskie oddziały pokonały armię perską jeszcze podczas kilku walk. Kulminacyjna była jeszcze bitwa pod Nahawandem, która stanowiła ostatnie ważnym starci pomiędzy oponentami. Koniec dynastii Sasanidów miał miejsce wraz ze śmiercią zabitego przez swoich dworzan Jezdegerda III w 651 roku w Antiochii Margiańskiej. Jego synowie - Peroz III i Bahram VII uciekli do Chin na tereny kontrolowane przez dynastię Tang. Zmarły w 710 Bahram próbował tam bezskutecznie nakłonić cesarza Tanga Gaozonga do wyprawy przeciwko Arabom.

</doc>
<doc id="3690768" url="https://pl.wikipedia.org/wiki?curid=3690768" title="Aleksiej Biriukow">
Aleksiej Biriukow

Aleksiej Siergiejewicz Biriukow (ros. Алексе́й Серге́евич Бирюко́в, ur. 1 marca 1907 w Tule, zm. 8 grudnia 1986 tamże) – radziecki działacz partyjny i państwowy.
Życiorys.
W 1927 ukończył szkołę Ludowego Komisariatu Komunikacji Drogowej ZSRR i został członkiem WKP(b), 1927-1929 pracował jako elektrospawacz w tulskiej fabryce mechanicznej. Od sierpnia 1929 do września 1930 służył w Armii Czerwonej, od września 1930 do lipca 1934 studiował w Moskiewskim Elektromechanicznym Instytucie Inżynierów Transportu im. Dzierżyńskiego, potem został starszym inżynierem inspekcji Ludowego Komisariatu Komunikacji Drogowej ZSRR w fabryce wagonów im. Gazety Prawda w Dnieprodzierżyńsku, od stycznia 1935 do stycznia 1936 był pracownikiem „Sojuzmietimporta” we Francji i Belgii. Od stycznia 1936 do grudnia 1938 pracował jako starszy inspektor inspekcji Ludowego Komisariatu Komunikacji Drogowej ZSRR w fabryce wagonów im. Gazety Prawda w Dnieprodzierżyńsku, od grudnia 1938 do stycznia 1941 był sekretarzem komitetu KP(b)U w tej fabryce, a od stycznia do sierpnia 1941 II sekretarzem Komitetu Miejskiego KP(b)U w Dnieprodzierżyńsku. Od sierpnia 1941 do lipca 1942 był partyjnym organizatorem KC WKP(b) fabryki nr 516 w Orsku, od lipca 1942 do lutego 1945 partyjnym organizatorem KC WKP(b) budowy Orsko-Chalilowskiego Zakładu Metalurgicznego w Orsku, od lutego do kwietnia 1945 I sekretarzem Nowotroickiego Komitetu Rejonowego WKP(b), a od kwietnia 1945 do listopada 1949 I sekretarzem Komitetu Miejskiego WKP(b) w Nowotroicku. Od listopada 1949 do lutego 1951 był instruktorem Wydziału Organów Partyjnych, Związkowych i Komsomolskich KC WKP(b), od lutego 1951 do 25 maja 1952 sekretarzem Nadmorskiego Komitetu Krajowego WKP(b), a od 25 maja 1952 do kwietnia 1957 II sekretarzem Nadmorskiego Komitetu Krajowego WKP(b)/KPZR. Od 13 kwietnia 1957 do 12 grudnia 1962 był przewodniczącym Komitetu Wykonawczego Nadmorskiej Rady Obwodowej, od 12 grudnia 1962 do grudnia 1964 przewodniczącym Komitetu Wykonawczego Nadmorskiej Rady Obwodowej, a od stycznia 1965 do lutego 1969 zastępcą przewodniczącego Komitetu Wykonawczego Tulskiej Rady Obwodowej, następnie przeszedł na emeryturę. 2 marca 1957 został odznaczony Orderem Czerwonego Sztandaru Pracy.

</doc>
<doc id="3690770" url="https://pl.wikipedia.org/wiki?curid=3690770" title="Połączenie (film)">
Połączenie (film)

Połączenie (ang. "The Call") – amerykański thriller z 2013 roku.
Opis fabuły.
Jordan Turner (Halle Berry) pracuje jako operatorka telefonicznej linii alarmowej. Pewnego dnia dzwoni do niej nastolatka Casey (Abigail Breslin). Dziewczyna twierdzi, że została porwana i uwięziona w bagażniku samochodu. Jordan desperacko próbuje jej pomóc. Robi wszystko, aby uniknąć błędu z przeszłości i doprowadzić do schwytania przestępcy.

</doc>
<doc id="3690772" url="https://pl.wikipedia.org/wiki?curid=3690772" title="Clifton (Derbyshire)">
Clifton (Derbyshire)

Clifton – wieś w Anglii, w Derbyshire. Leży 20,4 km od miasta Derby, 20 km od miasta Matlock i 200,6 km od Londynu. Clifton jest wspomniana w Domesday Book (1086) jako "Cliptune".

</doc>
<doc id="3690777" url="https://pl.wikipedia.org/wiki?curid=3690777" title="Edward Hall (bobsleista)">
Edward Hall (bobsleista)

Edward Ramsden "Eddie" Hall (ur. 17 lipca 1900 r. w Huddersfield, zm. 12 maja 1982 r. w Monte Carlo) – brytyjski bobsleista, uczestnik igrzysk Olimpijskich.
Hall reprezentował Wielką Brytanię na II Zimowych Igrzyskach Olimpijskich w Sankt Moritz w 1928 roku. Wystartował tam w konkurencji męskich czwórek/piątek. Był członkiem załogi "GREAT BRITAIN II", w skład której wchodzili także kapitan Henry Martineau, John Dalrymple, John Gee i Walter Birch. W pierwszym ze ślizgów druga z brytyjskich ekip zajęła szóste miejsce z czasie 1:41,7. Drugi ślizg poszedł jej gorzej – z czasem 1:44,5 zajęła dziesiąte miejsce. W klasyfikacji końcowej załoga zajęła dziewiąte miejsce z łącznym czasem 3:26,2.

</doc>
<doc id="3690780" url="https://pl.wikipedia.org/wiki?curid=3690780" title="Alsop en le Dale">
Alsop en le Dale

Alsop en le Dale – wieś w Anglii, w Derbyshire. Leży 14,6 km od miasta Matlock, 26,9 km od miasta Derby i 209,5 km od Londynu. Alsop en le Dale jest wspomniana w Domesday Book (1086) jako "Elleshope".

</doc>
<doc id="3690783" url="https://pl.wikipedia.org/wiki?curid=3690783" title="Janne Mäkelä">
Janne Mäkelä

 
Janne-Pekka Mäkelä (ur. 23 lipca 1971 w Tampere) – fiński piłkarz występujący na pozycji obrońcy.
Kariera klubowa.
Mäkelä karierę rozpoczynał w sezonie 1990 w pierwszoligowym zespole Tampereen Ilves. W debiutanckim sezonie zdobył z nim Puchar Finlandii. W 1992 roku przeszedł do innego pierwszoligowca, drużyny MyPa-47. W sezonie 1992 wywalczył z nią Puchar Finlandii, a w sezonach 1993 oraz 1994 wicemistrzostwo Finlandii.
W 1995 roku Mäkelä przeniósł się do zespołu FinnPa, także grającego w pierwszej lidze. Spędził tam jeden sezon, a pod koniec 1995 roku odszedł do szkockiego St. Mirren. Na sezon 1996 wrócił do FinnPy, ale w końcówce 1996 roku ponownie wyjechał do Szkocji, grał występował w Raith Rovers ze Scottish Division One. W 1997 roku Mäkelä wrócił do Finlandii, gdzie został graczem FC Jazz. Występował przez sezon 1997.
Następnie przeszedł do Haki, z którą w sezonach 1998 oraz 1999 zdobył mistrzostwo Finlandii. W 2000 roku odszedł do drugoligowego TPV. Spędził tam sezon 2000, a w sezonie 2001 reprezentował barwy pierwszoligowych drużyn FC Lahti oraz FC Haka. Potem zakończył karierę.
Kariera reprezentacyjna.
W reprezentacji Finlandii Mäkelä zadebiutował 25 stycznia 1994 w wygranym 1:0 towarzyskim meczu z Katarem. W latach 1994–1997 w drużynie narodowej rozegrał 20 spotkań.

</doc>
<doc id="3690784" url="https://pl.wikipedia.org/wiki?curid=3690784" title="Thomas Warner">
Thomas Warner

Thomas Seymour Marius Warner (ur. 5 listopada 1903 w Chelsea, zm. 26 grudnia 1965 w Bridgwater) – brytyjski bobsleista, uczestnik igrzysk olimpijskich.
Warner reprezentował Wielką Brytanię na II Zimowych Igrzyskach Olimpijskich w Sankt Moritz w 1928 roku. Wystartował tam w konkurencji męskich czwórek/piątek. Był członkiem załogi "GREAT BRITAIN I", w skład której wchodzili także kapitan George Pim, Frederick Browning, David Griffith i Guy Tracey. W pierwszym ze ślizgów pierwsza z brytyjskich ekip zajęła czwarte miejsce z czasie 1:40,6. Drugi ślizg poszedł jej gorzej – z czasem 1:45,7 zajęła piętnaste miejsce. W klasyfikacji końcowej załoga zajęła dziesiąte miejsce z łącznym czasem 3:26,3.

</doc>
<doc id="3690785" url="https://pl.wikipedia.org/wiki?curid=3690785" title="Guy Tracey">
Guy Tracey

Guy Richard Tracey (ur. 15 kwietnia 1896 w Willesden, zm. 22 listopada 1965 w Marylebone) – brytyjski bobsleista, uczestnik igrzysk olimpijskich.
Tracey reprezentował Wielką Brytanię na II Zimowych Igrzyskach Olimpijskich w Sankt Moritz w 1928 roku. Wystartował tam w konkurencji męskich czwórek/piątek. Był członkiem załogi "GREAT BRITAIN I", w skład której wchodzili także kapitan George Pim, Frederick Browning, David Griffith i Thomas Warner. W pierwszym ze ślizgów pierwsza z brytyjskich ekip zajęła czwarte miejsce z czasie 1:40,6. Drugi ślizg poszedł jej gorzej – z czasem 1:45,7 zajęła piętnaste miejsce. W klasyfikacji końcowej załoga zajęła dziesiąte miejsce z łącznym czasem 3:26,3.

</doc>
<doc id="3690786" url="https://pl.wikipedia.org/wiki?curid=3690786" title="David Griffith (bobsleista)">
David Griffith (bobsleista)

David Griffith – brytyjski bobsleista, uczestnik igrzysk Olimpijskich.
Griffith reprezentował Wielką Brytanię na II Zimowych Igrzyskach Olimpijskich w Sankt Moritz w 1928 roku. Wystartował tam w konkurencji męskich czwórek/piątek. Był członkiem załogi "GREAT BRITAIN I", w skład której wchodzili także kapitan George Pim, Frederick Browning, Guy Tracey i Thomas Warner. W pierwszym ze ślizgów pierwsza z brytyjskich ekip zajęła czwarte miejsce z czasie 1:40,6. Drugi ślizg poszedł jej gorzej – z czasem 1:45,7 zajęła piętnaste miejsce. W klasyfikacji końcowej załoga zajęła dziesiąte miejsce z łącznym czasem 3:26,3.

</doc>
<doc id="3690787" url="https://pl.wikipedia.org/wiki?curid=3690787" title="Sturla Fagerhaug">
Sturla Fagerhaug

Sturla Fagerhaug (ur. 6 listopada 1991) – norweski motocyklista, startujący w latach 2009-2011 w motocyklowych mistrzostwach świata w klasie 125 cm3.

</doc>
<doc id="3690792" url="https://pl.wikipedia.org/wiki?curid=3690792" title="Dmitrij Karabanow">
Dmitrij Karabanow

Dmitrij Iwanowicz Karabanow (ros. Дми́трий Ива́нович Караба́нов, ur. 13 maja 1927 we wsi Winogradowka w Kraju Ałtajskiego, zm. 7 grudnia 2015) – radziecki działacz państwowy.
Życiorys.
W 1950 ukończył Wyższą Inżynieryjną Szkołę Morską we Władywostoku ze specjalnością inżynier mechanik okrętowy, potem został pracownikiem operacyjnym MGB, 1954-1962 pracował w dalekowschodnim przedsiębiorstwie okrętowym, 1962-1971 kierował zakładem remontu statków w Nachodce. W latach 1971-1976 był szefem Zarządu Zaopatrzenia Materiałowo-Technicznego Rejonu Dalekowschodniego, od czerwca 1977 do 26 października 1986 był przewodniczącym Komitetu Wykonawczego Nadmorskiej Rady Krajowej, działał również w Radzie Wszechrosyjskiej Społecznej Organizacji Weteranów Wojny, Pracy, Sił Zbrojnych i Organów Ochrony Prawa.

</doc>
<doc id="3690798" url="https://pl.wikipedia.org/wiki?curid=3690798" title="Jari Vanhala">
Jari Vanhala

 
Jari Aarne Tyko Vanhala (ur. 29 sierpnia 1965 w Helsinkach) – fiński piłkarz występujący na pozycji napastnika.
Kariera klubowa.
Vanhala jako junior grał w zespołach MPS, KyIF oraz Grankulla IFK. W sezonie 1983 został włączony do pierwszej drużyny Grankulli, grającej w drugiej lidze. Występował tam do sezonu 1990. W 1991 roku przeszedł do pierwszoligwego FF Jaro. Spędził tam jeden sezon, a potem odszedł do HJK, także grającego w pierwszej lidze. W sezonie 1992 zdobył z zespołem mistrzostwo Finlandii, a w sezonie 1994 Puchar Finlandii.
W 1995 roku Vanhala wrócił do Jaro. Tym razem grał tam przez dwa sezony. Pod koniec 1996 roku przeszedł do angielskiego Bradford City, grającego w Division One. Rozegrał tam jedno spotkanie, 17 grudnia 1996 przeciwko Reading (0:0). W 1997 roku wrócił do Finlandii, gdzie występował w pierwszoligowych drużynach FinnPa oraz Inter Turku, a także czwartoligowej Grankulli, gdzie w 2000 roku zakończył karierę.
Kariera reprezentacyjna.
W reprezentacji Finlandii Vanhala zadebiutował 12 lutego 1992 w zremisowanym 1:1 towarzyskim meczu z Turcją. 15 kwietnia 1992 w przegranym 1:3 towarzyskim pojedynku z Brazylią strzelił swojego pierwszego gola w kadrze. W latach 1992–1997 w drużynie narodowej rozegrał 23 spotkania i zdobył 2 bramki.

</doc>
<doc id="3690800" url="https://pl.wikipedia.org/wiki?curid=3690800" title="Waldemar IV (książę Szlezwika)">
Waldemar IV (książę Szlezwika)

Waldemar IV (ur. ok. 1265 r., zm. w 1312 r.) – książę Szlezwika od 1272 r.
Życiorys.
Waldemar był starszym synem księcia Szlezwika Eryka I z dynastii Estrydsenidów i Małgorzaty, córki księcia Rugii Jaromira II. W 1272 r. odziedziczył po śmierci swego ojca południową Jutlandię (księstwo Szlezwiku). Był wówczas małoletni, w związku z czym opiekę nad nim sprawowali królowie Danii. W 1283 r. objął rządy samodzielne. Spróbował zagarną wyspę Als – jednak bez skutku, a sam został przez króla duńskiego Eryka Glippinga w 1285 r. pojmany i był uwięziony do 1286 r.
Krótko potem zamordowano króla Eryka Glippinga, a Waldemar był podejrzewany o współudział w organizacji mordu. Mimo to porozumiał się z wdową po zmarłym królu, Agnieszką, i otrzymał wszystkie terytoria, które znajdowały się pod władzą jego ojca – w tym sporne wyspy Als i Langeland oraz fragmenty południowej Fioni. Został też mianowany regentem sprawującym władzę w imieniu małoletniego syna zamordowanego Eryka, swojego kuzyna, Eryk Menveda. Jednak już w 1289 r. doszło do otwartego konfliktu między Waldemarem i matką małoletniego króla, a Waldemar sprzymierzył się z królem Norwegii Erykiem II Wrogiem Księży w wojnie przeciwko Danii. W efekcie w drugiej połowie lat 90. XIII w. Waldemar musiał ustąpić wcześniej uzyskane nabytki terytorialne, uzyskał jednak potwierdzenie Szlezwiku jako dziedzicznego lenna.
Dbał o rozwój miast i handlu. Liczne miasta w swym księstwie obdarzał przywilejami, a Haderslev otrzymało od niego prawa miejskie.
Został pochowany w katedrze w Szlezwiku.
Rodzina.
Pierwszą żoną Waldemara była od 1287 r. Elżbieta, córka księcia Saksonii-Lauenburga Jana I. Z małżeństwa tego pochodził syn i następca Waldemara, Eryk II. Drugą żoną Waldemara była od 1306 r. Anastazja, córka hrabiego Schwerinu-Wittenburga Mikołaja I. To małżeństwo było bezdzietne. Waldemar miał też nieślubnego syna Abla.

</doc>
<doc id="3690801" url="https://pl.wikipedia.org/wiki?curid=3690801" title="Echt Stonsdorfer">
Echt Stonsdorfer

Echt Stonsdorfer – ziołowy likier z Niemiec o specyficznym gorzkawym smaku. Został wyprodukowany w 1810 roku w Staniszowie ().
Skład.
Zawiera około 32% alkoholu, wodę, naturalny cukier, macerat z mieszanki górskich ziół, sok z leśnych jagód. Likier pije się schłodzony, zazwyczaj sam, ale można także dodawać go do różnych drinków.
Historia.
Historia likieru rozpoczęła się w 1801 r., kiedy do posiadłości księcia Henryka XXXVIII von Reuss w Staniszowie niem. "Stonsdorf" położonej w Kotlinie Jeleniogórskiej przybył z Paryża gorzelnik i piwowar Christian Gottlieb Korner, w którym poznał najnowsze metody destylacji najlepszych paryskich likierów. W pałacowym browarze w Staniszowie (Stonsdorf) gorzelnik C.G. Korner opracowywał recepturę regionalnego trunku. Eksperymentował z wysokoprocentowymi alkoholami, które doprawiał ziołami z pobliskich gór. Prawdopodobnie korzystał z doświadczeń karkonoskich laborantów i zbieraczy ziół oraz tajemnic znachorów produkujących lecznicze maceraty i leki ziołowe. W wyniku badań i eksperymentów w 1810 roku opracował własny likier ziołowy o znakomitym smaku i aromacie. W 1810 r. Korner w wynajętych od dziedzica pomieszczeniach browaru zakłada wytwórnię likierów, w której produkuje likier o nazwie „Stonsdorfer” tak jak nazwa miejscowości. Browar w Staniszowie zasłynął z produkcji ziołowego likieru „Echt Stonsdorfer Likör” produkowanego z sudeckich ziół według oryginalnej miejscowej receptury. „Echt Stonsdorfer” sprzedawano we wszystkich schroniskach, reklamę zamieszczano na mapach i przewodnikach turystycznych. „Echt Stonsdorfer Kräuter-Bitter” staje się hitem o światowej marce. W 1868 roku syn Koernera Wilhelm wybudował nową wytwórnię w miejscowości Cunnersdorf (Kunice pomiędzy Jelenią Górą a Cieplicami), obecnie dzielnica Jeleniej Góry. W latach 80. XIX wieku wytwórnia została wyróżniona tytułem „Dostawcy Dworu Cesarskiego”, co przyczyniło się do większego zainteresowania tym lokalnym, karkonoskim napojem alkoholowym. Zakład „W. Koerner &amp; Co. Hirschberg – Cunnersdorf”, produkował w tym okresie około 7000 litrów likieru dziennie. Wprowadzono wówczas zastrzeżony kształt butelki i etykiety. W 1900 roku przedsiębiorstwo nabył Otto Stabrin, który zajął się rozwojem zakładu i pracował nad europejskim rozgłosem markowego likieru. Przedsiębiorstwo prosperowało bardzo dobrze i w niezmienionym kształcie funkcjonowało do maja 1945 roku. W pierwszych dniach maja 1945 roku podczas zajmowania Jeleniej Góry przez radzieckie wojska, w nieznanych bliżej okolicznościach, zginął mistrz fabryczny, który był jedynym ze znających recepturę likieru „Echt Stonsdorfer”. Z zapasów fabrycznych firmy „Koerner &amp; Co.” zachowało się tylko kilka butelek trunku. II wojna światowa zmusiła braci Ottona i Herberta Stabrin do poszukiwania nowej ojczyzny dla „Gorzelni Staniszowskiej”. W 1950 roku przesiedlili się z Kunic do Hamburga, a w bagażu mieli tylko drogocenny, strzeżony tajemnicą przepis na „Echt Stonsdorfera”. W 1957 roku założyli w szlezwicko-holsztyńskim Harksheide nową „Gorzelnię Staniszowską, „W. Koerner GmbH &amp; Co” i rozpoczęli produkcję likieru według starej receptury Koernera. Nie jest to już jednak ten sam likier, gdyż jako składników używa się ziół alpejskich. Trunek „Prawdziwy Staniszowski” nie zniknął z rynku. Marka „Echt Stonsdorfer” jest prawnie chroniona.
Produkcja i receptura.
Śląski likier „Stonsdorfer” wytwarzany był na bazie mieszanki różnorodnych ziół i borówek leśnych rosnących dziko w lasach karkonoskich gór, które wcześniej zasłynęły w całej niemal Europie dzięki działalności karkonoskich laborantów wyrabiających z nich lekarstwa. Mieszanka ziół i borówek dobrana według pilnie strzeżonej receptury, poddawana jest kilkutygodniowej maceracji w spirytusie z wodą, potem dodawany jest karmel i sok jagodowy wyciskany ze świeżych leśnych borówek, który trunkowi nadaje rubinowy kolor. Specyficzny smak i aromat trunku osiągnął Koerner przez czopowanie retorty destylacyjnej ciastem z czarnej mąki, co zapobiegało ulatnianiu się wszelkich substancji lotnych. Następnie, przed rozlaniem do butelek, trunek leżakuje w dębowych beczkach – w ten sposób dojrzewa do uzyskania odpowiedniego, niepowtarzalnego aromatu. Nie ma w nim żadnych sztucznych domieszek ani konserwantów.
Współczesność.
Obecnie „Echt Stonsdorfer” produkuje duży niemiecki koncern alkoholowy „Berentzen”. Trunek cieszy się dużą popularnością i trafia na rynki aż 40 krajów świata – na przykład: Chin, Indii, Brazylii, USA i Australii. Likier ziołowy „Echt Stonsdorfer” o mocy 32% jest w pierwszej dziesiątce najlepiej sprzedawanych likierów na świecie.
Likier „Echt Stonsdorfer Bitter” (dosł. Prawdziwy Staniszowski Gorzki) o wytrawnym gorzkawym smaku jest najbardziej znanym do dziś produktem firmy.

</doc>
<doc id="3690805" url="https://pl.wikipedia.org/wiki?curid=3690805" title="Petri Jakonen">
Petri Jakonen

 
Petri Antero Jakonen (ur. 9 czerwca 1967 w Suolahti) – fiński piłkarz występujący na pozycji bramkarza.
Kariera klubowa.
Jakonen karierę rozpoczynał w amatorskim zespole Vilpas. W 1984 roku przeszedł do trzecioligowej drużyny SalPa, a w 1987 roku został graczem pierwszoligowego Reipasu. Spędził tam dwa sezony, a w 1989 roku odszedł do HJK. W sezonie 1990 zdobył z nim mistrzostwo Finlandii.
W 1991 roku Jakonen przeszedł do szwedzkiego klubu drugoligowca, Helsingborgs IF. Spędził tam sezon 1991. W 1992 roku wrócił do Finlandii, gdzie został graczem klubu TPS. Jego barwy reprezentował przez dwa sezony, a potem przez pięć występował w drużynie MyPa-47. Trzykrotnie wywalczył z nią wicemistrzostwo Finlandii (1994, 1995, 1996). W 1998 roku zakończył karierę.
Kariera reprezentacyjna.
W reprezentacji Finlandii Jakonen zadebiutował 15 lutego 1990 w wygranym 1:0 towarzyskim meczu z Kuwejtem. W latach 1990–1996 w drużynie narodowej rozegrał 27 spotkań.

</doc>
<doc id="3690806" url="https://pl.wikipedia.org/wiki?curid=3690806" title="Wyaston">
Wyaston

Wyaston – przysiółek w Anglii, w Derbyshire. Leży 17,8 km od miasta Derby, 20,8 km od miasta Matlock i 197,6 km od Londynu. W latach 1870–1872 miejscowość liczyła 122 mieszkańców. Wyaston jest wspomniana w Domesday Book (1086) jako "Widerdestune".

</doc>
<doc id="3690808" url="https://pl.wikipedia.org/wiki?curid=3690808" title="Gwendolyn Berry">
Gwendolyn Berry



</doc>
<doc id="3690810" url="https://pl.wikipedia.org/wiki?curid=3690810" title="Jung Chan-sung">
Jung Chan-sung

Jung Chan-sung (ur. 17 marca 1987 w Pohang) – koreański zawodowy kick-boxer i zawodnik mieszanych sztuk walki (MMA) występujący w wadze piórkowej, wcześniej w wadze lekkiej. Walczył w DEEP, Korea FC, WEC i World Victory Road. Aktualnie zawodnik UFC.
Życiorys i przeszłość sportowa.
Urodził się w Pohang. Ze względu na swój niewielki wzrost i swoje wiejskie pochodzenie w przeszłości był wyśmiewany przez swoich kolegów. W wieku 14 lat, za namową ciotki zaczął trenować hapkido. W wieku 16 lat rozpoczął treningi brazylijskiego jiu-jitsu i judo.
Kariera MMA.
Wczesna kariera.
W czerwcu 2007 roku wygrał turniej sambo organizowany przez Koreańskie Stowarzyszenie Sambo. A w grudniu tego samego roku wygrał turniej wagi lekkiej zorganizowany przez Pancrase. Pokonał on na tym turnieju dwóch Koreańczyków – Yoo In-seok w półfinale przez poddanie i Lee Hyung-geol w finale przez TKO.
W maju 2008 roku wziął udział w 8-osobowym turnieju wagi piórkowej. Pokonał on na tym turnieju trzech rodaków, wygrywając turniej w bardzo efektownym stylu. W 2009 roku wystartował w turnieju wagi piórkowej organizowanym przez Sengoku, lecz już w ćwierćfinale odpadł z przyszłym mistrzem tejże organizacji Masanori Kaneharą.
WEC.
W WEC zadebiutował w starciu z Amerykaninem Leonardem Garcią na gali WEC 48, która odbyła się 24 kwietnia 2010 roku, przegrał tę walkę przez niejednogłośną decyzję sędziów. Dla tej organizacji stoczył jeszcze jedną walkę (z George Roopem) którą przegrał przez KO w 2 rundzie.
UFC.
Dla organizacji UFC zadebiutował 26 marca 2011 podczas gali UFC Fight Night: Nogueira vs. Davis, zastępując kontuzjowanego Chińczyka Nam Phama. Jego rywalem był Amerykanin z którym już wcześniej przegrał Leonard Garcia. Była to dla niego podwójna motywacja po pierwsze rewanż, po drugie debiut dla największej organizacji MMA na świecie.
Walkę tę wygrał poddając rywala bardzo rzadko stosowaną techniką zwaną "twister". Za to poddanie dostał bonus i wpisał się do historii organizacji (pierwszy raz w ten sposób zawodnik poddał rywala na galach organizacji UFC). Taki sposób zakończenia został uhonorowany nagrodą za najlepsze poddanie roku 2011 przez największe portale branżowe.
Osiągnięcia.
Mieszane sztuki walki.
UFC:
Wyróżnienia

</doc>
<doc id="3690818" url="https://pl.wikipedia.org/wiki?curid=3690818" title="Eryk I (książę Szlezwika)">
Eryk I (książę Szlezwika)

Eryk I (ur. ok. 1242 r., zm. 27 maja 1272 r.) – książę Szlezwika od 1257 r.
Życiorys.
Eryk był młodszym synem księcia Szlezwika i króla Danii Abla z dynastii Estrydsenidów i Matyldy, córki hrabiego Holsztynu Adolfa IV (późniejszej żony potężnego szwedzkiego jarla, Birgera). W 1257 r. po bezpotomnej śmierci w młodym wieku swego starszego brata Waldemara III objął władzę w południowej Jutlandii (księstwo Szlezwiku).
Król Krzysztof I sprzeciwił się temu, wobec czego Waldemar sprzymierzył się z opozycją w Danii oraz księciem Rugii Jaromirem II, którego córkę poślubił. Walki przeciwko Krzysztofowi oraz jego następcom trwały do końca życia Eryka. W 1261 r. Eryk pokonał Duńczyków w bitwie pod Lohheide. Pojmał wówczas króla Eryka Glippinga i jego matkę, regentkę królestwa Małgorzatę Samborównę. W 1262 r. uwolnił Małgorzatę, w zamian za uznanie swej władzy w Szlezwiku oraz oddanie mu wyspy Als. W 1264 r. uwolnił młodego króla. W 1268 r. uzyskał zamek Gottorp.
Rodzina.
Ok. 1260 r. Eryk poślubił Małgorzatę (zm. w 1272 r.), córkę księcia Rugii Jaromira II. Z tego małżeństwa pochodziło troje dzieci:

</doc>
<doc id="3690821" url="https://pl.wikipedia.org/wiki?curid=3690821" title="Stanisław Flieger (działacz sportowy)">
Stanisław Flieger (działacz sportowy)

Stanisław Franciszek Flieger (ur. 8 kwietnia 1891 we Wronkach, zm. 20 sierpnia 1941 w Katowicach) – polski działacz sportowy, współzałożyciel klubu sportowego Polonia Bytom, przedsiębiorca.
Życiorys.
Na Górny Śląsk przybył w 1910 roku, kiedy to zamieszkał w Bytomiu. Był członkiem Związku Młodzieży Polskiej „Zet”. W 1919 roku był jednym ze współzałożycieli Polonii Bytom, a następnie pełnił funkcję prezesa klubu. Działał w związkach sportowych: Górnośląskim Związku Polskich Towarzystw Sportowych, Górnośląskim Związku Ciężkiej Atletyki oraz Górnośląskim Okręgowym Związku Piłki Nożnej, któremu to prezesował w latach 1920–1921 oraz 1925–1933. Był także wiceprezesem Śląskiej Rady Sportowej. Do 1924 roku pełnił funkcje radnego Bytomia z ramienia frakcji polskiej. Po 1933 roku wycofał się z aktywnego uczestnictwa w ruchu sportowym.&lt;br&gt;Jako przedsiębiorca był współwłaścicielem Fabryki Farb i Lakierów w katowickiej Ligocie. Podczas okupacji hitlerowskiej pozostawał pod obserwacją Gestapo.

</doc>
<doc id="3690822" url="https://pl.wikipedia.org/wiki?curid=3690822" title="Jani Viander">
Jani Viander

 
Jani Klaus Viander (ur. 18 sierpnia 1975 w Tuusuli) – fiński piłkarz występujący na pozycji bramkarza.
Kariera klubowa.
Viander karierę rozpoczynał w sezonie 1994 w pierwszoligowym zespole FinnPa. Występował tam przez dwa sezony. Następnie grał w innych pierwszoligowych drużynach takich jak: Tampereen Ilves, FF Jaro oraz FC Jazz. W 1997 roku przeszedł do belgijskiego drugoligowca, KV Kortrijk. Spędził tam sezon 1997/1998.
Potem Viander wrócił do Finlandii, gdzie został graczem klubu HJK. W sezonach 1998 oraz 2000 wywalczył z nim Puchar Finlandii, a w sezonach 1999 oraz 2001 wicemistrzostwo Finlandii. W listopadzie 2001 roku został wypożyczony do angielskiego Boltonu Wanderers, jednak przez dwa miesiące nie rozegrał tam żadnego spotkania w Premier League.
W lutym 2002 roku Viander podpisał kontrakt ze Stoke City, grającym w Division Two. W marcu 2003 roku został wypożyczony do końca sezonu 2002/2003 do duńskiego FC Midtjylland. Potem wrócił do Stoke, a w październiku 2003 roku przeszedł do Plymouth Argyle (Division Two). Zarówno jednak tam, jak i w jego kolejnym zespole, Brentfordzie (Division Two), nie zagrał w żadnym meczu.
Na początku 2004 roku Viander został zawodnikiem izraelskiego FC Aszdod. Po sezonie 2003/2004 przeniósł się do cypryjskiego Arisu Limassol. W 2005 roku wrócił do Finlandii, gdzie występował w zespołach RoPS, FF Jaro oraz AC Oulu, a od 2008 roku w HJK. W sezonie 2008 zdobył z nim Puchar Finlandii, a w sezonach 2009 oraz 2010 mistrzostwo Finlandii. W 2010 roku zakończył karierę.
Kariera reprezentacyjna.
W reprezentacji Finlandii Viander zadebiutował 3 lutego 1999 w przegranym 1:2 towarzyskim meczu z Grecją. W latach 1999–2003 w drużynie narodowej rozegrał 13 spotkań.

</doc>
<doc id="3690825" url="https://pl.wikipedia.org/wiki?curid=3690825" title="Ahmad Ubaydullaev">
Ahmad Ubaydullaev

Ahmadjon Ubaydullaev, uzb. cyr. Аҳмаджон Убайдуллаев, ros. Ахмаджон Иноятович Убайдуллаев, "Achmadżon Inojatowicz Ubajdułłajew" (ur. 18 października 1954, Uzbecka SRR) – uzbecki piłkarz, grający na pozycji obrońcy, trener piłkarski.
Kariera piłkarska.
W 1971 został zaproszony do Paxtakoru Taszkent, ale grał jedynie w zespole rezerw i latem 1976 odszedł do Dinama Samarkanda. W 1978 powrócił do Paxtakoru Taszkent, w którym w ciągu 2 sezonów rozegrał 42 spotkania. W 1981 roku zasilił skład Bustonu Dżyzak. W latach 1981-1982 bronił barw SKA Chabarowsk. W 1983 powrócił do klubu z Dżyzaku, który w międzyczasie zmienił nazwę na Zvezda Dżyzak. W 1984 przeniósł się do zespołu Kosonsoyets Kosonsoy, w którym zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. W 1991 pracował na stanowisku dyrektora technicznego klubu Umida Taszkent. W 1992 dołączył do sztabu szkoleniowego Paxtakoru Taszkent, gdzie pomagał trenować. Od 1994 do czerwca 1996 prowadził MHSK Taszkent. Na początku 1999 stał na czele Paxtakoru, którym kierował do maja 1999. W 2007 został zaproszony na stanowisko selekcjonera młodzieżowej reprezentacji Uzbekistanu, którą kierował do 2007. Zespół pod jego kierownictwem zdobył wicemistrzostwo Azji do lat 19. Potem prowadził olimpijską reprezentację Uzbekistanu. 25 czerwca 2011 ponownie został mianowany na stanowisko głównego trenera Dinamo Samarkanda.

</doc>
<doc id="3690826" url="https://pl.wikipedia.org/wiki?curid=3690826" title="Juha Helin">
Juha Helin

 
Juha Kyösti Sakari Helin (ur. 4 stycznia 1954 w Kemi) – fiński piłkarz występujący na pozycji obrońcy.
Kariera klubowa.
Helin karierę rozpoczynał w 1973 roku w zespole RoPS. W 1976 roku odszedł do Haki. W tym samym roku wywalczył z nią wicemistrzostwo Finlandii, a w 1977 roku mistrzostwo Finlandii i Puchar Finlandii. W 1981 roku wrócił do RoPS. W tym samym roku spadł z nim z pierwszej ligi do drugiej. W kolejnym roku awansował jednak z powrotem do pierwszej. W RoPS grał do 1985 roku. Potem występował jeszcze w drużynie RoLa, gdzie w 1987 roku zakończył karierę.
Kariera reprezentacyjna.
W reprezentacji Finlandii Helin zadebiutował 11 sierpnia 1976 w przegranym 0:6 meczu Mistrzostw Nordyckich ze Szwecją. W 1980 roku znalazł się w kadrze na Letnie Igrzyska Olimpijskie, zakończone przez Finlandię na fazie grupowej. W latach 1976–1981 w drużynie narodowej rozegrał 15 spotkań.

</doc>
<doc id="3690827" url="https://pl.wikipedia.org/wiki?curid=3690827" title="Michał Hliszczak">
Michał Hliszczak

Michał Hliszczak (ur. 23 stycznia 1870 w Jędruszkowcach, zm. 25 sierpnia 1936 w Sanoku) – polski urzędnik skarbowy.
Życiorys.
Urodził się 23 stycznia 1869 w Jędruszkowcach. Był synem Andrzeja wzgl. Jędrzeja (tamtejszy rolnika) i Marii z domu Pastuszak. W roku szkolnym 1889/1890 był uczniem C. K. Gimnazjum w Sanoku, będąc wówczas repetentem w V klasie.
W okresie zaboru austriackiego w ramach autonomii galicyjskiej służył w C. K. Armii przez dwa lata i 11 miesięcy. Wstąpił do c. k. służby cywilnej 10 lutego 1896. Został zatrudniony w urzędzie starostwa c. k. powiatu sanockiego, gdzie od 1896 był praktykantem w głównym urzędzie podatkowym. Mianowany oficjałem podatkowym 12 grudnia 1908. Od tego czasu był oficjałem podatkowym w urzędzie podatkowym przy starostwie c. k. powiatu sanockiego.
Uchwałą Rady Miejskiej w Sanoku z 1923 został uznany przynależnym do gminy Sanok. Zmarł 25 sierpnia 1936 w Sanoku. Został pochowany na cmentarzu przy ulicy Jana Matejki w Sanoku.
Był żonaty z Julią z Simonów (zm. 10 czerwca 1914 w Krakowie w wieku 42 lat), z którą miał córkę Olgę (zm. 1910 w wieku 10 lat), Stefanię (1907-1982, po mężu Bar) i inne dzieci. 22 czerwca 1921 ożenił się z Pauliną Bronisławą Lorenc z domu Jayko (1888-1959). Miał też córki Izabelę (ur. 1917, w 1940 więziona przez Niemców w więzieniu w Sanoku), Janinę (ur. 1920, od 1944 zamężna z Jerzym, lekarzem weterynarii, synem Józefa Serwy).
Odznaczenia.
austro-węgierskie

</doc>
<doc id="3690828" url="https://pl.wikipedia.org/wiki?curid=3690828" title="Józef Kędzierski (1866–1956)">
Józef Kędzierski (1866–1956)

Józef Kędzierski (ur. 10 marca 1866 w Dynowie, zm. 22 grudnia 1956 w Sanoku) – polski urzędnik skarbowy.
Życiorys.
Józef Kędzierski urodził się 10 marca 1866 w Dynowie jako syn Jana i Izabeli z domu Ablewicz. 
W okresie zaboru austriackiego w ramach autonomii galicyjskiej wstąpił do c. k. służby cywilnej 11 września 1891. Mianowany komisarzem II klasy 12 grudnia 1913. W 1914 był komisarzem straży skarbowej w Skale w strukturze nadzoru straży skarbowej w okręgu skarbowym czortkowskim. Przeniesiony na emeryturę w randze nadkomisarza skarbowego.
W okresie II Rzeczypospolitej zasiadł w Radzie Opiekuńczej Katolickiego Związku Młodzieży Rękodzielniczej i Przemysłowej w Sanoku.
Był żonaty z Joanną z domu Kurkowską (ur. 19 lutego 1881 w Hłomczy, zm. 23 kwietnia 1972 w Sanoku), która była siostrą ks. Franciszka Ksawerego Kurkowskiego. W Sanoku zamieszkiwał na tzw. Przedmieściu w domu (stanowiącym wcześniej obiekt oświatowy) przy ulicy Juliusza Słowackiego 45 (pierwotnie budynek figurował pod numerem konskrypcyjnym 859), potem pod adresem ulicy Jasnej 21. Po wybuchu II wojny światowej od 1939 u Kędzierskich zamieszkiwał przybyły ze Stryja Urban Jawień, późniejszy lekarz.
Zmarł 22 grudnia 1956 w Sanoku. Został pochowany na cmentarzu przy ul. Jana Matejki w Sanoku 24 grudnia 1956.
Odznaczenia.
austro-węgierskie

</doc>
<doc id="3690832" url="https://pl.wikipedia.org/wiki?curid=3690832" title="Technik ekonomista">
Technik ekonomista

Technik ekonomista – tytuł zawodowy nadawany w Polsce absolwentom szkół kształcących w zawodzie technik ekonomista.
Kwalifikacje wyodrębnione w zawodzie technik ekonomista po reformie oświaty z 2017 r.:
Absolwent szkoły kształcącej w zawodzie technik ekonomista powinien być przygotowany do wykonywania następujących zadań zawodowych:
a) stosowania przepisów prawa w prowadzeniu działalności, 
b) prowadzenia dokumentacji biurowej i magazynowej,
c) prowadzenia dokumentacji procesu sprzedaży, 
d) gospodarowania rzeczowymi składnikami majątku, 
e) sporządzania biznesplanu
2. w zakresie kwalifikacji EKA.05. Prowadzenie spraw kadrowo-płacowych i gospodarki finansowej jednostek organizacyjnych: 
a) prowadzenia rekrutacji i selekcjonowania kandydatów do pracy, 
b) sporządzania dokumentacji kadrowej, 
c) prowadzenia spraw związanych ze świadczeniami socjalnymi, 
d) rozliczania wynagrodzeń i składek pobieranych przez Zakład Ubezpieczeń Społecznych, 
e) prowadzenia analizy zatrudnienia i wynagrodzeń,
f) prowadzenia ewidencji podatkowych i rozliczeń podatkowych, 
g) prowadzenia rozliczeń finansowych z kontrahentami i podmiotami rynku finansowego.

</doc>
<doc id="3690837" url="https://pl.wikipedia.org/wiki?curid=3690837" title="Kari Virtanen">
Kari Virtanen

 
Kari Virtanen (ur. 15 września 1958 w Piikkiö) – fiński piłkarz występujący na pozycji pomocnika. Trener piłkarski.
Kariera klubowa.
Virtanen karierę rozpoczynał w sezonie 1976 w amatorskim zespole PiPS. W 1977 roku został graczem pierwszoligowego TPS. W debiutanckim sezonie zajął z nim 3. miejsce w lidze. W 1980 roku odszedł do szwedzkiego drugoligowego klubu IFK Eskilstuna. Spędził tam dwa sezony, a potem wrócił do TPS, w którym tym razem grał przez jeden sezon.
W 1983 roku Virtanen przeszedł do szwedzkiego zespołu AIK Fotboll. W sezonie 1985 zdobył z nim Puchar Szwecji. W 1986 roku wrócił do Finlandii, gdzie został zawodnikiem ekipy RoPS, z którą w tym samym roku zdobył Puchar Finlandii. W RoPS występował przez dwa sezony. Następnie grał w zespołach KePS, Kumu oraz PiPS, gdzie w 1992 roku zakończył karierę.
Kariera reprezentacyjna.
W reprezentacji Finlandii Virtanen zadebiutował 5 lutego 1979 w przegranym 0:1 towarzyskim meczu z Irakiem. W 1980 roku znalazł się w kadrze na Letnie Igrzyska Olimpijskie, zakończone przez Finlandię na fazie grupowej. 28 lutego 1986 w wygranym 1:0 towarzyskim pojedynku z Arabią Saudyjską strzelił swojego jedynego gola w kadrze.
W latach 1979–1986 w drużynie narodowej rozegrał 29 spotkań.

</doc>
<doc id="3690839" url="https://pl.wikipedia.org/wiki?curid=3690839" title="Tadeusz Gieruszyński">
Tadeusz Gieruszyński

Tadeusz Gieruszyński (ur. 18 czerwca 1903 w Delatynie, zm. 7 czerwca 1963 w Krakowie) – polski dendrolog, profesor nauk technicznych, profesor zwyczajny dendrometrii na Wydziale Leśnym Uniwersytetu Jagiellońskiego.
Życiorys.
Jego ojciec Szczepan Gieruszyński był urzędnikiem sądowym, naukę w gimnazjum w Stanisławowie przerwał mu wybuch I wojny światowej. Egzamin dojrzałości złożył w 1924 i wyjechał do Lwowa, gdzie rozpoczął studia na Wydziale Rolniczo-Lasowym Politechniki. W 1930 uzyskał stopień inżyniera leśnika i rozpoczął pracę na stanowisku kierownika w Biurze Urządzania Lasów Fundacji Skarbkowskiej w lwowskiej Dyrekcji Lasów Państwowych, po czterech latach powrócił na uczelnię, gdzie został asystentem w Katedrze Urządzania Lasu na Wydziale Rolniczo-Lasowym. W 1938 przedstawił pracę pt.: "Obliczanie przyrostu drzewostanów na masie przy pomocy czynników redukcyjnych powierzchni przekrojów" i uzyskał stopień doktora nauk technicznych. Po wybuchu II wojny światowej walczył w kampanii wrześniowej, a po jej zakończeniu powrócił do Lwowa wykładał na Wydziale Rolniczo-Lasowym Instytutu Politechnicznego. W maju 1944 zrezygnował z pracy na uczelni i został leśniczym w Nadleśnictwie Brzozów, a następnie w rzeszowskiej Dyrekcji Lasów Państwowych na stanowisku kierownika Biura Produkcji Drewna i Biura Technicznego. W 1945 wyjechał do Poznania, gdzie na tamtejszym Uniwersytecie im. Adama Mickiewicza będąc zastępcą profesora kierował Katedrą Dendrometrii na Wydziale Leśnym. W lutym 1946 będąc docentem dendrometrii przedstawił rozprawę habilitacyjną pt. "O kształcie strzał drzew leśnych", w połowie tego samego roku przeprowadził się do Krakowa, gdzie powierzono mu stanowisko kierownika Katedry Dendrometrii Sekcji Leśnej na Wydziale Rolniczym Uniwersytetu Jagiellońskiego. Prowadził wykłady z dendrometrii, fotogrametrii leśnej oraz urządzania lasu, w lipcu 1948 został profesorem nadzwyczajnym. W 1950 został pierwszym dziekanem nowo utworzonego Wydziału Leśnego, ze względów politycznych (Tadeusz Gieruszyński nie należał do PZPR) w 1952 odwołano go z funkcji dziekana, a dwa lata później zlikwidowano stworzony i kierowany przez niego wydział. W 1954 wyjechał do Poznania, gdzie objął kierownictwo na Wydziale Leśnym Wyższej Szkoły Rolniczej. Rok później otrzymał od prof. Mieczysława Czaji propozycję zorganizowania i kierowania Zakładem Badań Leśnych Polskiej Akademii Nauk, w związku z tym powrócił do Krakowa. Od 1956 równocześnie kierował Katedrą Dendrometrii Sekcji Leśnej na Wydziale Rolniczym Uniwersytetu Jagiellońskiego. W 1958 uzyskał tytuł profesora zwyczajnego, wspierany przez Polskie Towarzystwo Leśne działał w kierunku powołania w Krakowie Wydziału Leśnego. Zgodę na organizację otrzymał na początku 1963, zmarł przed rozpoczęciem naboru pierwszego rocznika Wydziału Leśnego w Wyższej Szkole Rolniczej w Krakowie.
Spoczywa na Cmentarzu Rakowickim (kw. RB, rząd 8, miejsce 18).
Dorobek naukowy.
Bogaty dorobek naukowy prof. Tadeusza Gieruszyńskiego obejmuje poza licznymi pracami, rozprawami i felietonami również dwa podręczniki "Dendrometria" /1949/ oraz "Pomiar drzew i drzewostanów" /1959/. Tworząc materiały dotyczące dendrometrii opracował m.in. wzory do określania miąższości i przyrostu drzew. Duża część prac dotyczy urządzania lasów górskich, które w odróżnieniu od lasów nizinnych pełnią funkcję retencyjną i antyerozyjną, co zostało udowodnione przez prof. Gieruszyńskiego podczas badań prowadzonych zarówno w laboratorium, jak i w terenie.

</doc>
<doc id="3690841" url="https://pl.wikipedia.org/wiki?curid=3690841" title="Božidar Delić">
Božidar Delić

Božidar Delić, cyr. Божидар Делић (ur. 20 lutego 1956 w Djakowicy, zm. 23 sierpnia 2022 w Moskwie) – serbski wojskowy i polityk, generał, wiceprzewodniczący Zgromadzenia Narodowego Republiki Serbii.
Życiorys.
Absolwent akademii wojskowej w Belgradzie. Został zawodowym wojskowym w Jugosłowiańskiej Armii Ludowej. Służył w jednostkach w Prizrenie i Leskovacu, był szefem sztabu w korpusie i zastępcą szefa wydziału operacyjnego w sztabie generalnym. W 1999 w trakcie nalotów ze strony wojsk NATO był dowódcą brygady rozmieszczonej na granicy Serbii z Albanią. W tym samym roku mianowany na stopień generała, w 2005 przeszedł w stan spoczynku.
W 2006 dołączył do Serbskiej Partii Radykalnej. W 2007 i 2008 z jej ramienia wybierany na posła, po wyborach w 2008 powierzono mu funkcję wiceprzewodniczącego serbskiego parlamentu. W tym samym roku odszedł z grupą Tomislava Nikolicia do nowo utworzonej Serbskiej Partii Postępowej, jednak w 2011 zdecydował się na powrót do radykałów. W 2012 znalazł się poza parlamentem, powrócił do niego w 2016, kandydując z 10. miejsca na liście wyborczej Serbskiej Partii Radykalnej; mandat wykonywał do 2020. Współpracował później z Nemanją Šaroviciem, a w 2022 założył własny ruch polityczny „Nema nazad – Iza je Srbija”.
Przed wyborami z kwietnia tegoż roku otrzymał pierwsze miejsce na liście koalicji NADA zorganizowanej wokół Demokratycznej Partii Serbii. Został wówczas wybrany do serbskiego parlamentu, po czym powołano go na wiceprzewodniczącego tego gremium. Zmarł w tym samym roku w Moskwie, gdzie przebywał na leczeniu.

</doc>
<doc id="3690842" url="https://pl.wikipedia.org/wiki?curid=3690842" title="Zamach 23-F">
Zamach 23-F



</doc>
<doc id="3690843" url="https://pl.wikipedia.org/wiki?curid=3690843" title="Neue Mozart-Ausgabe">
Neue Mozart-Ausgabe

Neue Mozart-Ausgabe (skracane jako "NMA") to drugie kompletne wydanie wszystkich dzieł muzycznych Wolfganga Amadeusa Mozarta. Dłuższy i bardziej formalny tytuł wydania to "Wolfgang Amadeus Mozart. Neue Ausgabe sämtlicher Werke".
Publikacja.
Główny korpus edycji został wydany między 1955 i 1991 rokiem przez Bärenreiter-Verlag. Składa się z faktycznych dzieł Mozarta wraz z "Suplementem", zawierającym aranżacje dzieł innych kompozytorów oraz utwory, których autentyczność nie została w pełni potwierdzona. Były również publikowane tak zwane Raporty Krytyczne - techniczne komentarze w języku niemieckim (do roku 2008 były prawie kompletne).
Zalety.
"Neue Mozart-Ausgabe" to postęp w porównaniu do poprzedniego wydania wszystkich dzieł Mozarta, opublikowanego przez Breitkopf &amp; Härtel między 1877 i 1883 r. (z dodatkami do 1910 r.), które czasami jest dziś określane jako "Alte Mozart-Ausgabe" (tłum. "Stare Wydanie Mozarta"). Jeden z dyrektorów wydania, Wolfgang Rehm napisał, że "NMA stara się być wydaniem krytycznym historycznie i jako takie stosować najbardziej bieżące procedury filologiczno-muzykologiczne jak również wiedzę praktyczną (szczególnie jeśli chodzi o wykonawstwo) dotyczącą pracy twórczej Mozarta".
Wysoko cenione i często używane przez wykonawców muzyki Mozarta oraz muzykologów, "Neue Mozart-Ausgabe" jest niezastąpionym źródłem informacji dla wszystkich, którzy są poważnie zainteresowani twórczością tego kompozytora. H.C. Robbins Landon nazwał je "absolutną koniecznością jeżeli mamy wykonywać Mozarta poprawnie" i w jednym przypadku nalegał nawet na to, żeby orkiestra Wiener Philharmoniker korzystała z NMA przy serii nagrań symfonii Mozarta, a nie z mniej dokładnego wydania Breitkopf &amp; Härtel wspomnianego powyżej.
Problemy.
NMA nie jest całkowicie wolne od problemów, jednak dla większości obserwatorów nie umniejsza to osiągnięcia naukowego, które to wydanie zdecydowanie reprezentuje.
Niedostępność materiałów źródłowych.
Stanley Sadie zauważa, że praca nad NMA była "utrudniona przez przerwę podczas II wojny światowej i niedostępność do 1980 roku największej kolekcji rękopisów Mozarta, znajdującej się w Bibliotece Państwowej w Berlinie". Dlatego redakcja NMA musiała radzić sobie z takim stanem rzeczy na ile to tylko było możliwe. Podczas przygotowywań do wydania "Wesela Figara" dla NMA, które ukazało się w 1973 roku, Ludwig Finscher miał jedynie dostęp do dwóch rękopisów nutowych. Przygotowując wydanie XXVII Koncertu fortepianowego (KV 595), Wolfgang Rehm musiał korzystać z fotograficznej reprodukcji rękopisu, wykonanej podczas wojny i udostępnionej przez pianistę Rudolfa Serkina, ponieważ sam rękopis był niedostępny w 1960 roku, w którym publikowano tom NMA zawierający ten koncert.
Podobnie Landon komentuje, że "ostatnio odkryte źródła zdezaktualizowały nawet wydanie "NMA" "Symfonii Linzkiej"". To być może nieuniknione, że nowe odkrycia z czasem spowodują konieczność przemyślenia na nowo pewnych aspektów NMA, ponieważ badania dotyczące twórczości Mozarta to w dalszym ciągu aktywny proces.
Krytyka ornamentyki.
Szczegółową krytykę ornamentacji sugerowanej przez NMA można znaleźć w książce Fredericka Neumanna "Ornamentation and Improvisation in Mozart." Neumann uważa część ozdobników, szczególnie w kadencjach za przydatne, jednocześnie traktując inne jako błędne. W rezultacie zastrzeżenia Neumanna nie wydają się zbyt wielkie. W swojej "Przedmowie" pisze on, że choć starał się, gdzie to tylko możliwe przeglądać oryginalne źródła z muzyką Mozarta, jednak tam gdzie było to niemożliwe, NMA "oferowało niezbędne uzupełnienie". Stwierdzenie to świadczy jak wysoko cenił tą publikację.
Dostępność.
"Neue Mozart-Ausgabe" było do tej pory dostępne głównie w dużych tomach w twardej oprawie, spotykanych w bibliotekach muzycznych. Od niedawna jego wydawca, Bärenreiter, publikuje fragmenty NMA w wygodniejszym formacie.
Począwszy od 12 grudnia 2006, skany większości "Neue Mozart-Ausgabe" są również dostępne w sieci jako DME (Digital Mozart Edition) w formacie JPEG i PDF. Jest to usługa świadczona przez Internationale Stiftung Mozarteum (Międzynarodowa Fundacja Mozarteum) we współpracy z Packard Humanities Institute.

</doc>
<doc id="3690845" url="https://pl.wikipedia.org/wiki?curid=3690845" title="Gilles Godefroy">
Gilles Godefroy

Gilles Godefroy (ur. 1953) – francuski matematyk zajmujący się analizą funkcjonalną, w szczególności, liniowią i nieliniową teorią przestrzeni Banacha.
W 1977 doktoryzował się na Uniwersytecie Piotra i Marii Curie pod kierunkiem Gustave Choquet'a. Aktualnie jest jednym z dyrektorów Centre national de la recherche scientifique.

</doc>
<doc id="3690846" url="https://pl.wikipedia.org/wiki?curid=3690846" title="Luiz Antônio">
Luiz Antônio

 
Luiz Antônio Moraes (ur. 30 listopada 1970 w Getulinie) – brazylijski piłkarz występujący na pozycji napastnika. Trener piłkarski.
Kariera.
Luiz Antônio karierę rozpoczynał w zespole Novorizontino. Następnie grał w Bragantino, a w 1992 roku przeszedł do fińskiego FC Jazz. W sezonie 1992 z 21 bramkami na koncie został królem strzelców pierwszej ligi fińskiej. W kolejnym sezonie (1993) wraz z zespołem zdobył mistrzostwo Finlandii. W sezonie 1995 dotarł z nim natomiast do finału Pucharu Finlandii. Z kolei w sezonie 1996 ponownie zdobył z Jazz mistrzostwo Finlandii. Po raz drugi został też królem strzelców ligi, tym razem z 17 golami.
Pod koniec 1996 roku Luiz Antônio odszedł do niemieckiego drugoligowca, 1. FSV Mainz 05. W 2. Bundeslidze zadebiutował 24 lutego 1997 w przegranym 0:1 meczu z Herthą BSC. W Mainz grał do sezonu 1997/1998. W tym czasie rozegrał tam 17 ligowych spotkań.
W 1998 roku Luiz Antônio wrócił do Finlandii, gdzie został graczem klubu HJK. W sezonach 1998 oraz 2000 wywalczył z nim Puchar Finlandii, a w sezonach 1999 oraz 2001 wicemistrzostwo Finlandii. W sezonie 2000 przebywał też na wypożyczeniu w KäPa.
W 2002 roku odszedł do drużyny MyPa-47, gdzie spędził dwa sezony. Występował też w AC Oulu, a także był też grającym trenerem zespołów AC Oulu, Sepsi-78, TP-47 oraz OPS.

</doc>
<doc id="3690847" url="https://pl.wikipedia.org/wiki?curid=3690847" title="Brit Marling">
Brit Marling

 Brit Marling (ur. 7 sierpnia 1982 w Chicago) – amerykańska aktorka, producentka i scenarzystka filmowa. Wystąpiła m.in. w filmach: "Druga ziemia" (2011), "Grupa „Wschód”" i "Początek" (2014).
Jest absolwentką ekonomii na Georgetown University (2005), lecz zrezygnowała z kariery w wyuczonym zawodzie na rzecz aktorstwa.
Życiorys.
Urodziła się w rodzinie chicagowskich deweloperów. Jej matka jest z pochodzenia Norweżką. Imię Britt otrzymała po prababci. Wychowywała się w Orlando na Florydzie, gdzie jej rodzice, Heidi i John Marlingowie prowadzili firmę deweloperską. W Orlando ukończyła szkołę średnią Dr. Phillips High School w specjalności sztuka. Rodzice zachęcali ją jednak do studiowania ekonomii na Georgetown University i odbycia praktyki w Goldman Sachs, przestrzegając zarazem przed wyborem kariery artystycznej. Marling postąpiła zgodnie z ich radą.
Wstąpiła na Georgetown University gdzie studiowała ekonomię. W czasie studiów wzięła udział w studenckim festiwalu filmowym, na którym obejrzała film krótkometrażowy, wyreżyserowany przez dwóch studentów: Mike’a Cahilla i Zala Batmanglija. Postanowiła wówczas poświęcić się karierze filmowej. Poznała bliżej i zaprzyjaźniła się z Cahillem i Batmanglijem realizując z nimi kilka filmów krótkometrażowych. Zaczęła spotykać się z Cahillem. W tym czasie otrzymała ofertę pracy w Goldman Sachs, jednak nie skorzystała z niej. W odpowiedzi na ofertę stwierdziła, iż postanowiła poświęcić się karierze filmowej. W 2005 roku ukończyła studia, a w 2006 przeprowadziła się z Cahillem i Batmanglijem do Los Angeles. Przez kolejne dwa lata studiowała samodzielnie podręczniki pisania scenariuszy filmowych. Wspólnie z przyjaciółmi pisała scenariusze, jednak bez większego powodzenia. Wszyscy troje postanowili samodzielnie zrealizować film. Wyjechali do posiadłości matki Cahilla w New Haven (Connecticut), gdzie mieli możliwość mieszkania i wyżywienia za darmo.
W 2007 roku Marling i Cahill rozpoczęli w New Haven kręcenie zdjęć do filmu "Druga ziemia". W 2009 roku Marling powróciła do Los Angeles, aby nakręcić film "Dźwięk mego głosu", futurystyczny, psychologiczny thriller o tajemnym kulcie religijnym. W listopadzie tego samego roku oba filmy zostały przyjęte do pokazu na przeglądzie filmowym Sundance Film Festival.
Obraz "Druga ziemia" zdobył nagrodę Alfred P. Sloan Feature Film.
W 2013 roku zrealizowała wspólnie z Batmanglijem film "Grupa „Wschód”", poświęcony infiltracji grupy anarchistycznej Wschód prowadzącej działania przeciwko szefom wielkich korporacji przemysłowych, zatruwających swoją produkcją środowisko naturalne. Film wyreżyserował Batmanglij, on też napisał wspólnie z Marling scenariusz, a sama Marling zagrała jedną z głównych ról (agentki Sarah) oraz zajęła się produkcją filmu, obok tak znanych postaci jak Ridley Scott i Tony Scott.
Ostatnim jak dotąd przedsięwzięciem Marling jest zrealizowany wspólnie z Batmanglijem serial "The OA", składający się z ośmiu godzinnych odcinków, przewidziany do dystrybucji za pośrednictwem Netflixa. Producentami wykonawczymi serialu są, oprócz wymienionych: Dede Gardner i Jeremy Kleiner z Plan B Entertainment oraz Michael Sugar z Anonymous Content.

</doc>
<doc id="3690848" url="https://pl.wikipedia.org/wiki?curid=3690848" title="Norbury (Derbyshire)">
Norbury (Derbyshire)

Norbury – wieś w Anglii, w Derbyshire. Leży 23,3 km od miasta Derby, 24,5 km od miasta Matlock i 201 km od Londynu. Norbury jest wspomniana w Domesday Book (1086) jako "Nordberie"/"Nortberie".

</doc>
<doc id="3690853" url="https://pl.wikipedia.org/wiki?curid=3690853" title="Zabójstwo Farchondy Malekzady">
Zabójstwo Farchondy Malekzady

Zabójstwo Farchondy Malekzady – zbrodnia dokonana 19 marca 2015 w Kabulu przez podburzony tłum na 27-letniej afgańskiej muzułmance Farchondzie Malekzadzie (pers. فرخنده ملکزاده), którą fałszywie oskarżono o spalenie egzemplarza Koranu. Morderstwo zwróciło uwagę na sytuację kobiet w Afganistanie.
Postać Farchondy Malekzady.
Farchonda pochodziła z konserwatywnej muzułmańskiej rodziny, nosiła burkę, studiowała prawo koraniczne. Marzyła o tym, by zostać prokuratorem albo nauczycielką. Była zdania, że edukacja jest kobietom potrzebna, aby lepiej prowadzić dom.
Przebieg wydarzeń.
Według relacji ojca Farchondy posprzeczała się ona z mułłą Zajnuddinem z meczetu Szah-e Do Szamszira w centrum Kabulu. Miał on oskarżyć ją o profanację Koranu i podburzyć tłum na ulicy. Tłum porwał kobietę i rozpoczął samosąd. Policja początkowo starała się chronić kobietę, lecz nie zdołała powstrzymać naporu ludzi. Farchonda Malekzada była kopana w głowę, zdarto jej też burkę z twarzy. Jej ciało było ciągnięte po ulicy za samochodem, a następnie zwłoki podpalono. Tłum podczas aktu zabójstwa wznosił antyamerykańskie i antydemokratyczne okrzyki. Samosąd trwał dwie godziny.
Reakcje na zabójstwo.
Prezydent Afganistanu Aszraf Ghani potępił zbrodnię i podkreślił, że była ona sprzeczna z „szariatem oraz islamskim systemem sprawiedliwości”. Podczas pogrzebu, który odbył się 22 marca 2015, trumnę niosły ubrane na czarno kobiety, zrywając tym samym z tradycją, że czynią to zawsze mężczyźni.
W dniu popełnienia morderstwa kilku afgańskich mułłów oraz imamów poparło zabójstwo. Molawi Ajaz Nijazi z meczetu Wazir Akbar Chan ostrzegł rząd przed próbą aresztowania mężczyzn, którzy stanęli w obronie Koranu. Gdy okazało się, że Farchonda Malekzada nie dopuściła się profanacji Koranu, kilku teologów oraz duchownych muzułmańskich potępiło mord jako niesprawiedliwy i sprzeczny z Koranem. 
Działania wymiaru sprawiedliwości.
Późniejsze dochodzenie ustaliło, że kobieta została fałszywie posądzona o zniszczenie egzemplarza Koranu. Aresztowano 28 podejrzanych, zwolniono też ze służby 20 policjantów, którzy byli obecni podczas mordu. Trzech mężczyzn skazano na dwadzieścia lat więzienia, ośmiu innych – na szesnaście, kilku zaś – na dziesięć, natomiast jedenastu policjantów otrzymało kary roku więzienia za nieudzielenie kobiecie należytej ochrony.

</doc>
<doc id="3690858" url="https://pl.wikipedia.org/wiki?curid=3690858" title="Zwiastowanie z Jodłownika">
Zwiastowanie z Jodłownika

Zwiastowanie – obraz autorstwa anonimowego malarza krakowskiego zwanego Mistrzem Zwiastowania z Jodłownika.
Obraz epitafijny został wykonany dla kaplicy Trzech Krzyży w kościele dominikanów w Krakowie. W nieznanym okresie został przeniesiony do kościoła parafialnego w Jodłowniku. Od 1906 roku znajduje się w Muzeum Diecezjalnym w Tarnowie.
Datowanie.
W lewym dolnym rogu przedstawiono postać klęczącego florenckiego kupca, Ainolfa Pierozzi-Tedaldiego, zmarłego w 1495 roku i pochowanego w kaplicy Trzech Króli. Fakt ten pozwala na datowanie obrazu na rok ok. 1500 lub początek XVI wieku. Według Jerzego Gadomskiego obraz mógł powstać jeszcze za życia Tedaldiego lub być hołdem wykonawców jego testamentu, którzy zamieścili na obrazie heraldyczne znaki oraz dewizę zaczerpniętą z "Psalmu XCI (XCII), 13:Justus ut palma florebit". O powstaniu dzieła na przełomie wieków może świadczyć również nowożytny krój liter na banderolach oraz użycie charakterystycznego motywu roślinnego wychodzącego z użycia ok. 1500 roku. Ten sam okres powstania dzieła proponował ks. prof. Władysław Smoleń, historyk sztuki z KUL oraz Edward Gerisch, kustosz Akademii w Wiedniu. Ten ostatni wykonanie dzieła przypisuje jednak nieznanemu niemieckiemu malarzowi, a widoczne herby ponad postaciami wiąże z francuską szlachtą.
Opis obrazu.
Na podstawie kompozycji złotego ornamentu, jak i kilku szczegółów występujących na krawędziach obrazu, przyjmuje się, że dzieło zostało przycięte kilka centymetrów po bokach i kilkanaście u góry i dołu. W 1910 roku obraz został poddany konserwacji prowadzonej przez Edwarda Gerischa w Wiedniu. Po II wojnie światowej został poddany badaniom w Pracowni Fizycznej Akademii Sztuk Pięknych w Krakowie. Prześwietlenie wiązką promieniowania rentgenowskiego wykazało szereg ubytków wokół krawędzi obrazu, na styku desek i punktowe zniszczenia na całym malowidle. Odkryto przemalunki, głównie napisów, drzewka, prawego skrzydła anioła i szaty. Obraz wyróżnia się charakterystycznymi dla Mistrza Zwiastowania cechami, przede wszystkim zrównoważoną, rytmiczną kompozycją i naturalistycznie przedstawionymi postaciami. Obraz Zwiastowania jest typowym dziełem późnego gotyku malarstwa małopolskiego. Wyróżnia się
Postacie.
Obraz podzielony jest na trzy symetryczne i trójdzielne kompozycje, zwane przez historyków sztuki (Janusz Kozłowski, Kazimierz Kuczman) ankoną, z czym nie zgadza się Gadomski. W środkowej części, oddzielonej od zewnętrznych kolumienkami, w architektonicznym wnętrzu, przedstawione zostały postacie Marii i Gabriela. Nad nimi znajdują się trzy kartusze z herbami (prawdopodobnie Florencji), na których czerwoną farbą namalowano krzyż, lilię i hasło "LIBERTAS". Po bokach znajdują się postacie Jana Chrzciciela i św. Dominika.
Centralna scena Zwiastowania przedstawiona została w typowy sposób: Maria klęczy po prawej stronie przy pulpicie i na widok przybysza i jego pierwszych słów przerywa modlitwę i krzyżuje ręce na piersi. Anioł błogosławi Marię prawą ręką, a w lewej trzyma berło z wstęgą, na której widnieją pierwsze słowa pozdrowienia. Głowa Marii otoczona jest złotym nimbem; z lewej strony pada na nią promień światła, rozjaśniając jej owalną twarz "z delikatnie zarysowanym łukiem brwi nad ciemnymi oczami o dość ciężkich powiekach". Maria ubrana jest w czerwono-brązową, haftowaną złotą nicią suknię i w kontrastujący z nią, ciemnogranatowy płaszcz. Anioł ma przepasane opaską jasne włosy, na które pada światło. Ma na sobie białą, mocno pofałdowaną szatę, w której załamaniach przebija się kolor liliowy, a na nią ma zarzuconą granatową kapę. Skrzydła Gabriela są w kolorze tęczy. Za obiema postaciami artysta umieścił kilka symbolicznych przedmiotów: na szafie stoi "vasculum" oraz lichtarz ze świecą, wśród kilku mebli wyróżnia się niska ława, a na niej książka. Przedmioty są namalowane w stonowanych barwach, z wyjątkiem czerwono-czarnych liter książki na ławie i czerwonej okładki księgi leżącej na pulpicie. 
Po obu stronach, na pierwszym planie stoją patroni Tedaldiego: św. Jan Chrzciciel i patron zakonu św. Dominik. Jan ukazany został frontalnie, w prawej ręce trzyma księgę, a w lewej krzyż ze wstęgą z napisem "Ecce Agnus Dei". Jego postać ukazana została zgodnie z ikonograficzną tradycją, jako ascety: ma wychudzoną twarz z okalającym zarostem, wydatne kości policzkowe, długi nos, drobne usta. Odziany jest w skórę przepasaną w talii oraz narzucone na nią czerwone palium, spięte pod szyją. Jednoczesne ukazanie dwóch atrybutów Jana – księgi i krzyża z banderolą – wskazuje na świadome połączenie dwóch typów ikonograficznych: północnego i włoskiego.
U dołu, koło lewej nogi Jana leży baranek, przez obcięcie brzegów obrazu widoczny jedynie w połowie. U stóp natomiast klęczy, w dużo mniejszej skali, fundator – Ainolf Tedaldi. Obok niego znajduje się herb: na brunatnym polu, przeciętym trzema poziomymi pasami, umieszczony jest lew zwrócony w lewo, z którego otwartej paszczy wysuwa się długi czerwony język. Nad herbem znajduje się hełm z opuszczoną zasłoną, zwieńczony klejnotem w kształcie dłoni trzymającym koniec wstęgi, na której można odczytać napis: "Justus ut palma florebit.".
Z prawej strony znajduje się postać św. Dominika, pochylonego nad trzymaną w prawej ręce księgą. W lewej dłoni trzyma lilię. Jego głowa otoczona jest złotym nimbem. Przyodziany jest w biały habit ze szkaplerzem ułożonym u dołu w równe fałdy i w ciemny płaszcz z kapturem. Wizerunek św. Dominika na obrazie z Jodłownika jest najstarszym znanym jego wizerunkiem w malarstwie polskim i nawiązuje do włoskiego schematu ikonograficznego.
Krajobraz.
Za plecami świętych rozciąga się lekko przymglony krajobraz. Za Janem – krajobraz z oddalonymi budynkami: widać wzgórze z zamkiem i gotycki kościół, a za Dominikiem – na roztaczającym się pejzażu z wysoko umieszczoną linią horyzontu – sylwetka drzewa. Jak pisze Jerzy Gadomski: "Tu właśnie „na poboczu” wątków przewodnich, pod "baldachimem” złoconej wici roślinnej wieńczącej kompozycję, po raz pierwszy w malarstwie krakowskim ujawniło się nowożytne poczucie otwartej przestrzeni". Karola Gutmanówna uważa ukazany pejzaż i drzewka za przejaw wpływów włoskich, podobnie jak i napisowi "Ecce Agnus Dei" przypisuje włoską genezę.
Geneza obrazu i symbolika.
Scena "Zwiastowania" została zaczerpnięta z relacji Pseudo-Mateusza: anioł zstępuje na ziemię i zastaje Marię pogrążoną w modlitwie nad proroctwem Izajasza o Emanuelu, "Ecce Virgo concipt". Motyw po raz pierwszy pojawił się w sztuce włoskiej. Po raz pierwszy Marię w pozycji klęczącej ukazał Giotto w kaplicy dell'Arena w Padwie. Również z włoskiej sztuki pochodzą motywy banderoli w ręku anioła. Sceneria, w jakiej rozgrywa się scena, ma swój pierwowzór w sztuce niderlandzkiej; zapoczątkowany był w 1425 roku przez Roberta Campina w scenie środkowej Tryptyku de Mérode. Kompozycja była znana również w Niemczech i we wschodnio-środkowej Europie. W sztuce polskiej po raz pierwszy została zastosowana w obrazie z kaplicy Kuśnierzy kościoła Mariackiego w Krakowie. Przedstawione sprzęty codziennego użytku na obrazie mają swój symboliczny wydźwięk: ława pod oknem symbolizuje Poczęcie Chrystusa, vasculum – Eucharystię, świeca na lichtarzu – Chrystusa, a lichtarz – podtrzymującą go Matkę Bożą.

</doc>
<doc id="3690859" url="https://pl.wikipedia.org/wiki?curid=3690859" title="Roccellaceae">
Roccellaceae

Roccellaceae Chevall. – rodzina grzybów z rzędu plamicowców ("Arthoniales").
Systematyka.
Pozycja w klasyfikacji według Index Fungorum: "Roccellaceae, Arthoniales, Arthoniomycetidae, Arthoniomycetes, Pezizomycotina, Ascomycota, Fungi".
Rodzinę tę do taksonomii grzybów wprowadził François Fulgis Chevallier w 1826 r. Wśród występujących w Polsce należą do niej rodzaje:
Nazwy polskie według W. Fałtynowicza.

</doc>
<doc id="3690860" url="https://pl.wikipedia.org/wiki?curid=3690860" title="Pawieł Pinigin">
Pawieł Pinigin

Pawieł Pawłowicz Pinigin (ros. Павел Павлович Пинигин; ur. 12 marca 1953 w Tioloj-Diring) – radziecki zapaśnik, mistrz olimpijski, świata i Europy w stylu wolnym.
W latach 70. był jednym z najlepszych zapaśników świata. W 1973 zajął drugie miejsce w Pucharze Świata w Toledo, przegrywając jedynie z Lloydem Keaserem (do 68 kg). Wicemistrz uniwersjady w 1973. Na przestrzeni lat 1975-1980 wygrywał wszystkie większe imprezy, w których brał udział. Trzykrotnie został mistrzem świata, raz mistrzem Europy. Osiągnął również złoto olimpijskie w 1976. Na igrzyskach w Moskwie zajął czwarte miejsce w kategorii do 74 kg.
W latach 1976 i 1977 wygrywał zawody Pucharu Świata w Toledo. W 1979 i 1980 zwyciężał w Grand Prix Niemiec. Był także dwukrotnym mistrzem ZSRR (1975, 1976).
Po zakończeniu kariery pracował w policji radzieckiej i rosyjskiej w Jakucku. Został też trenerem zapaśniczym i przewodniczącym Dynama Jakuck. Zaangażował się również w politykę, był przewodniczącym lokalnego oddziału partii Jedna Rosja oraz doradcą prezydenta Jakucji.

</doc>
<doc id="3690862" url="https://pl.wikipedia.org/wiki?curid=3690862" title="Jewgienij Gabriłowicz">
Jewgienij Gabriłowicz

Jewgienij Iosifowicz (Osipowicz) Gabriłowicz (ros. Евге́ний Ио́сифович (Осипович) Габрило́вич; ur. 29 września 1899 w Woroneżu, zm. 5 grudnia 1993 w Moskwie) – rosyjski pisarz, dramaturg i scenarzysta.
Życiorys.
Urodził się w rodzinie żydowskiej. Uczył się w szkole realnej w Woroneżu i później w gimnazjum w Moskwie, następnie studiował na Wydziale Prawnym Moskiewskiego Uniwersytetu Państwowego. W 1921 rozpoczął działalność literacką, w 1934 został członkiem Związku Pisarzy ZSRR. Podczas wojny ZSRR z Niemcami 1941-1945 był korespondentem wojennym. Pochowany na Cmentarzu Nowodziewiczym w Moskwie.
Odznaczenia i nagrody.
I inne.

</doc>
<doc id="3690867" url="https://pl.wikipedia.org/wiki?curid=3690867" title="Paweł Pinigin">
Paweł Pinigin



</doc>
<doc id="3690868" url="https://pl.wikipedia.org/wiki?curid=3690868" title="Rafael Pires Vieira">
Rafael Pires Vieira

Rafael Pires Vieira (ur. 1 sierpnia 1978 w Criciúmie) – brazylijski piłkarz występujący na pozycji napastnika. 
Kariera.
Rafael karierę rozpoczynał w sezonie 1997 w fińskim zespole HJK. W tamtym sezonie zdobył z nim mistrzostwo Finlandii, a z 11 bramkami na koncie został także królem strzelców pierwszej ligi fińskiej. W 1998 roku odszedł do FC Jazz, jednak po dwóch sezonach wrócił do HJK. W sezonie 1999 wywalczył z nim wicemistrzostwo Finlandii.
W 2000 roku Rafael przeszedł do holenderskiego Sc Heerenveen. W Eredivisie zadebiutował 14 października 2000 w zremisowanym 1:1 meczu z RKC Waalwijk. W barwach Heerenveen do końca sezonu 2001/2002 rozegrał 6 ligowych spotkań.
W 2002 roku przeniósł się do tureckiego Denizlisporu, gdzie w sezonie 2002/2003 zagrał w jednym meczu Süper Lig. Następnie wrócił do Finlandii, gdzie grał trzecioligowym FJK, a w 2005 roku został graczem pierwszoligowego FC Lahti. W sezonie 2007 z 14 bramkami ponownie został najlepszym strzelcem ligi. Wraz z klubem zwyciężył też w rozgrywkach Pucharu Ligi Fińskiej. W sezonie 2010 spadł z Lahti do drugiej ligi, ale w kolejnym awansował z nim z powrotem do pierwszej. W sezonach 2013 oraz 2016 z kolei ponownie triumfował w Pucharze Ligi Fińskiej.

</doc>
<doc id="3690870" url="https://pl.wikipedia.org/wiki?curid=3690870" title="Arthoniales">
Arthoniales



</doc>
<doc id="3690875" url="https://pl.wikipedia.org/wiki?curid=3690875" title="Halina Beyer">
Halina Beyer



</doc>
<doc id="3690876" url="https://pl.wikipedia.org/wiki?curid=3690876" title="Serwacy">
Serwacy

Serwacy – imię męskie pochodzenia łacińskiego. Wywodzi się od słowa oznaczającego „ten, który został zbawiony”.
Serwacy imieniny obchodzi: 13 maja.

</doc>
<doc id="3690878" url="https://pl.wikipedia.org/wiki?curid=3690878" title="Hanna Loth">
Hanna Loth



</doc>
<doc id="3690879" url="https://pl.wikipedia.org/wiki?curid=3690879" title="Zofia Wojewódzka">
Zofia Wojewódzka



</doc>
<doc id="3690881" url="https://pl.wikipedia.org/wiki?curid=3690881" title="Barbara Szydłowska">
Barbara Szydłowska



</doc>
<doc id="3690895" url="https://pl.wikipedia.org/wiki?curid=3690895" title="Nemanja Šarović">
Nemanja Šarović

Nemanja Šarović, cyr. Немања Шаровић (ur. 28 grudnia 1974 w Belgradzie) – serbski polityk i prawnik, poseł do Zgromadzenia Narodowego Republiki Serbii kilku kadencji, były wiceprzewodniczący i czasowy przewodniczący Serbskiej Partii Radykalnej.
Życiorys.
Ukończył szkołę średnią w Belgradzie, następnie studia prawnicze na Uniwersytecie w Belgradzie. Pracował jako stażysta w kancelarii adwokackiej, następnie w jednym ze stołecznych sądów. Zaangażował się w działalność polityczną w ramach Serbskiej Partii Radykalnej. W 2004 wszedł w skład władz krajowych tego ugrupowania. Dołączył również do zespołu obrońców sądzonego w Hadze lidera SRS Vojislava Šešelja.
W 2003, 2007 i 2008 wybierany na posła do Zgromadzenia Narodowego, w którym zasiadał do 2012. Po przegranych przez jego ugrupowanie wyborach parlamentarnych objął w 2012 obowiązki przewodniczącego partii. Wykonywał je w zastępstwie Vojislava Šešelja do czasu jego zwolnienia, później powrócił na funkcję wiceprzewodniczącego SRS. W 2016 kandydował z 2. miejsca listy wyborczej radykałów, ponownie uzyskując mandat deputowanego do Skupsztiny. W parlamencie zasiadał do 2020. W tym samym roku, wkrótce po kolejnych przegranych przez SRS wyborach, zrezygnował z członkostwa w partii.

</doc>
<doc id="3690896" url="https://pl.wikipedia.org/wiki?curid=3690896" title="Małgorzata Smoleńska">
Małgorzata Smoleńska



</doc>
<doc id="3690898" url="https://pl.wikipedia.org/wiki?curid=3690898" title="Romualda Gruszczyńska">
Romualda Gruszczyńska



</doc>
<doc id="3690900" url="https://pl.wikipedia.org/wiki?curid=3690900" title="Buty na brzegu Dunaju">
Buty na brzegu Dunaju

Buty na brzegu Dunaju, (węg. "Cipők a Duna-parton)" – budapeszteński pomnik Holokaustu, stworzony według pomysłu reżysera filmowego Cana Togaya i zaprojektowany przez artystę-rzeźbiarza Gyulę Pauera.
Odsłonięcie pomnika.
Pomnik odsłonięto 16 kwietnia 2005 o godzinie 21.30.
W Dniu Pamięci Ofiar Zagłady tysiące ludzi zebrały się w Budapeszcie. Uczestnicy Marszu Żywych przeszli z pochodniami na brzeg Dunaju obok placu Kossutha, gdzie Péter Kiss, ówczesny minister i szef kancelarii premiera, w obecności samego premiera odsłonił pomnik, stanowiący pamiątkę po ludziach, którzy w czasach terroru strzałokrzyżowców zostali tutaj rozstrzelani, a ich ciała wpadły do Dunaju.
17 kwietnia 2005 w niedzielę odbyło się sakralne odsłonięcie przez przedstawicieli kościołów:
Napis na tablicy pamiątkowej w języku węgierskim, angielskim i hebrajskim głosi:
„Pamięci budapeszteńskich ofiar rozstrzelanych nad brzegiem Dunaju przez uzbrojonych strzałokrzyżowców”
„Odsłonięto 16 kwietnia 2005”
Fundacja Marszu Żywych.
Fundacja Marszu Żywych "(March of the Living Foundation)" to utworzona 20 lat temu międzynarodowa organizacja, do której należą obecnie 53 kraje.
Marsz Żywych od 2002 roku odbywa się również na Węgrzech. Pochód z pochodniami i uroczystość odbywa się zawsze 16 kwietnia, oprócz tych dni, gdy 16 kwietnia przypada w piątek. Wtedy właśnie w 1944 r. rozpoczęło się przesiedlanie węgierskich Żydów do gett. W czasie pochodu są wspominani Żydzi, Cyganie, osoby prześladowane z powodu swojego homoseksualizmu, bojownicy ruchu oporu i ci, którzy ratowali prześladowanych.
W 2008 r. uroczystości rozpoczęły się na placu przed Wielką Synagogą na ulicy Dohány, skąd pochód z pochodniami doszedł do pomnika „Buty na brzegu Dunaju”
Pomysł wydarzenia powstał w czasie pierwszego rządu Viktora Orbána, kiedy w styczniu 2000 r. Zoltán Pokorni, ówczesny minister szkolnictwa, przedstawił propozycję marszu z pochodniami upamiętniającego te wydarzenia, który jeszcze w tym samym roku został przyjęty przez Zgromadzenie Narodowe.
Szwedzka akcja ratunkowa w styczniu 1945 r. na brzegu Dunaju.
8 stycznia 1945 r. wieczorem strzałokrzyżowcy uprowadzili z budynku szwedzkiej ambasady na ulicy Üllői 154 osoby i poprowadzili je w stronę brzegu Dunaju. Uzbrojeni policjanci pod dowództwem Károlya Szabó, zatrudnieni przez szwedzką ambasadę, oswobodzili uprowadzonych. Rodzina Jakobovits w 1947 r. zeznała: „Staliśmy na brzegu Dunaju twarzą w stronę wody, kiedy przyszedł ratunek”.
Wśród 154 uratowanych był Lajos Stöckler i jego ośmioosobowa rodzina, Edit i , Gábor Forgács, Jakob Steiner wraz z matką i rodzeństwem, Éva Löw i Anna Klaber. Ojca Jakoba Steinera nie udało się uratować, bo już 25 grudnia 1944 r. strzałokrzyżowcy zastrzelili go nad Dunajem. Ojciec Jakoba Steinera był węgierskim oficerem i 4 lata spędził w niewoli w czasie I wojny światowej na froncie rosyjskim.
Później Lajos Stöckler, w latach 1945–1948 przewodniczący Gminy Żydowskiej w Budapeszcie, był w 1953 r. jednym z oskarżonych w pokazowym procesie, który miał wykazać, że szwedzki polityk Raoul Wallenberg padł ofiarą spisku węgierskich syjonistów. Chemik László Ernster (1920–1998) został później w Szwecji członkiem Komitetu Noblowskiego i Rady Dyrektorów Fundacji Nobla. Biolog Jakob Steiner wykładał na Uniwersytecie Hebrajskim w Jerozolimie, Éva Löw i Anna Klaber były lekarkami w Bazylei.
Erwin Korányi opisał w swojej książce biograficznej, która ukazała się w 2006 roku, noc 8 stycznia 1945, kiedy uratował się od rozstrzelania przez strzałokrzyżowców nad Dunajem. „Policjanci, którzy nieoczekiwanie się zjawili, wyciągnęli broń na strzałokrzyżowców. Jednym z wysokich rangą policjantów był Pál Szalai, współpracujący z Wallenbergiem. Drugim oficerem policji był Károly Szabó, ubrany w skórzany płaszcz. (...) W grupie uratowanych widziałem również Lajosa Stoecklera”.
Pál Szalai otrzymał 7.04.2009 pośmiertnie odznaczenie Sprawiedliwy wśród Narodów Świata i Odznakę za Odwagę.
Károly Szabó otrzymał 12.11.2012 pośmiertnie odznaczenie Sprawiedliwy wśród Narodów Świata.
4.08.2010 r. Międzynarodowa Fundacja Mensch "(Mensch Nemzetközi Alapítvány)", Krajowe Stowarzyszenie Członków Służby Pracowniczej "(Munkaszolgálatosok Országos Egyesülete)", Fundacja Carla Lutza "(Carl Lutz Alapítvány)", Budapeszteński Instytut Holokaustu "(Budapesti Holokauszt Intézet)" i Fundacja Użytku Publicznego Pamięci lat 1944–2004 "(Emlékezés 1944–2004 Közhasznú Alapítvány)" wydały pamiątkowy dyplom na cześć Károlya Szabó. Po wprowadzeniu wygłoszonym przez prof. dr Szabolca Szitę, przemawiali Aliza Bin–Noun, ambasadorka Izraela, dr János Hóvári, ambasador, sekretarz stanu i prof. dr József Schweitzer główny rabin Węgier w stanie spoczynku.

</doc>
<doc id="3690905" url="https://pl.wikipedia.org/wiki?curid=3690905" title="Henryk (książę Szlezwika)">
Henryk (książę Szlezwika)

Henryk (zm. w 1375 r.) – książę Szlezwika od 1364 r.
Życiorys.
Henryk był jednym z dwóch synów księcia Szlezwika (a w latach 1326–1329 – króla Danii) Waldemara V z dynastii Estrydsenidów i Ryszardy, córki hrabiego Schwerinu-Wittenburga Guncelina VI. Od 1360 r. koregent, w 1364 r. po śmierci ojca został księciem Szlezwika. W praktyce władał tylko niewielką jego częścią (część oddano matce jako oprawię wdową, część była w rękach hrabiów Holsztynu, Langeland zastawił). W polityce próbował lawirować między hrabiami Holsztynu a królem duńskim Waldemarem Atterdagiem. Był żonaty z Kunegundą, nieznanego dziś pochodzenia. Zmarł bezpotomnie, w związku z czym księstwo Szleswiku na mocy zawartych wcześniej układów przeszło z rąk dynastii Estrydsenidów w ręce hrabiów Holsztynu. Został pochowany w kościele w Sorø.

</doc>
<doc id="3690906" url="https://pl.wikipedia.org/wiki?curid=3690906" title="Chairs Match">
Chairs Match



</doc>
<doc id="3690907" url="https://pl.wikipedia.org/wiki?curid=3690907" title="Oscar Larsen">
Oscar Larsen

Oscar Larsen (ur. 11 września 1887 w Oslo, zm. 16 kwietnia 1975 tamże) – norweski lekkoatleta specjalizujący się biegach średniodystansowych, uczestnik igrzysk olimpijskich.
Larsen wystartował na igrzyskach olimpijskich dwukrotnie. Po raz pierwszy miało to miejsce podczas IV Letnich Igrzysk Olimpijskich w Londynie w 1908 roku. Reprezentant Norwegii wziął udział w jednej konkurencji. W biegu na 1500 metrów Larsen wystartował w ósmym biegu eliminacyjnym. Z nieznanym czasem zajął w nim czwarte miejsce i odpadł z dalszej rywalizacji. Cztery lata później, podczas V Letnich Igrzysk Olimpijskich w Sztokholmie, wystartował w dwóch konkurencjach. W biegu na 800 metrów biegł w trzecim biegu eliminacyjnym. Z nieznanym czasem zajął w nim trzecie lub czwarte miejsce i odpadł z dalszej rywalizacji. Na dystansie 1500 metrów Larsen biegł w czwartym biegu eliminacyjnym, gdzie z nieznanym czasem uplasował się na miejscach 4-7.
Reprezentował barwy klubu Oslo IL.

</doc>
<doc id="3690908" url="https://pl.wikipedia.org/wiki?curid=3690908" title="Ole Jacob Pedersen">
Ole Jacob Pedersen

Ole Jacob Pedersen (ur. 29 kwietnia 1889 w Hedrum, zm. 27 marca 1961 w Sandefjordzie) – norweski lekkoatleta specjalizujący się w biegach sprinterskich i średniodystansowych.
Pedersen reprezentował Królestwo Norwegii podczas V Letnich Igrzyskach Olimpijskich w 1912 roku w Sztokholmie, gdzie wystartował w trzech konkurencjach. W biegu na 400 metrów, z czasem 51,2 sekundy, zajął w swoim biegu eliminacyjnym drugie miejsce, co pozwoliło mu zakwalifikować się do fazy półfinałowej. Tam także z nieznanym czasem zajął piąte miejsce w swoim biegu i odpadł z dalszej rywalizacji. W biegu na 800 metrów, z nieznanym czasem, zajął trzecie miejsce w biegu eliminacyjnym i odpadł z dalszej rywalizacji. Ostatnim startem Pedersena był bieg na 1500 metrów, który zakończył się dla niego na eliminacjach. Zajął w swoim biegu miejsca 4-7.
Reprezentował barwy klubu Stavanger IF.

</doc>
<doc id="3690909" url="https://pl.wikipedia.org/wiki?curid=3690909" title="Złociszkowate">
Złociszkowate

Złociszkowate ("Chrysotrichaceae" Zahlbr.) – rodzina grzybów z rzędu plamicowców ("Arthoniales").
Systematyka.
Pozycja w klasyfikacji według Index Fungorum: "Chrysotrichaceae, Arthoniales, Arthoniomycetidae, Arthoniomycetes, Pezizomycotina, Ascomycota, Fungi".
Rodzinę tę do taksonomii grzybów wprowadził Alexander Zahlbruckner w 1905 r. Według Index Fungorum, który bazuje na "Dictionary of the Fungi" należą do niej rodzaje:
Nazwy polskie według W. Fałtynowicza.

</doc>
<doc id="3690912" url="https://pl.wikipedia.org/wiki?curid=3690912" title="Jaskinia Jaszczurowska Wyżnia">
Jaskinia Jaszczurowska Wyżnia

Jaskinia Jaszczurowska Wyżnia – jaskinia w Dolinie Olczyskiej w Tatrach Zachodnich. Ma dwa otwory wejściowe położone na południe od kapliczki w Jaszczurówce, na wysokości 951 metrów n.p.m. Długość jaskini wynosi 18 metrów, a jej deniwelacja około 4,5 metrów.
Opis jaskini.
Jaskinia ma dwa otwory prowadzące do studzienek. Z otworu północnego wchodzi się do 2-metrowej studzienki, z otworu południowego do 3,3-metrowej. Z dna 2-metrowej studzienki odchodzi krótki, 3-metrowy korytarz zakończony namuliskiem, natomiast z dna 3,3-metrowej studzienki 6,5-metrowy korytarz kończący się 2-metrowym kominem. Na dnie studzienek znajduje się przełaz łączący je ze sobą.
Przyroda.
W jaskini można spotkać nacieki grzybkowe. Ściany są mokre. Roślinność występuje tylko przy otworach.
Historia odkryć.
Jaskinię odkryli latem 1958 roku J. Głazek i Z. Wójcik.

</doc>
<doc id="3690913" url="https://pl.wikipedia.org/wiki?curid=3690913" title="Mistrzostwa Świata w Piłce Nożnej Plażowej 2015">
Mistrzostwa Świata w Piłce Nożnej Plażowej 2015

XVIII Mistrzostwa Świata w Piłce Nożnej Plażowej – turniej piłki nożnej plażowej, który odbył się w dniach 9-19 lipca 2015 roku w Espinho w Portugalii. Zwycięzca został mistrzem świata w piłce nożnej plażowej.
Faza grupowa.
Cztery grupy po cztery zespoły, każdy z każdym, jeden mecz. Dwa najlepsze zespoły awansują do ćwierćfinałów.
Legenda do tabeli:
Faza pucharowa.
Finał.
 
MISTRZ ŚWIATA 2015
Portugalia (2. tytuł)

</doc>
<doc id="3690918" url="https://pl.wikipedia.org/wiki?curid=3690918" title="Wrodzony niedorozwój uda">
Wrodzony niedorozwój uda

Wrodzony niedorozwój uda ( in. wrodzony niedorozwój kości udowej ) – wada wrodzona, niemająca podłoża genetycznego, o charakterze deformacji; polega na zniekształceniu kości udowej oraz będącym tego następstwem zaburzeniu funkcji wraz z narastającym w miarę wzrastania skróceniu kończyny dolnej. Wada zwykle występuje jednostronnie, natomiast w 15% przypadków występuje dwustronnie.
Etiologia.
Etiologia wrodzonego niedorozwoju uda jest nieznana. Wada może powstawać od 4. do 6. tygodnia życia płodowego, pod wpływem czynników teratogennych.
Epidemiologia.
Częstość występowania szacowana jest na 1 na 50 000 żywych urodzeń. W 15% przypadków wada ta występuje obustronnie.
Obraz kliniczny.
Obraz kliniczny jest zależny od stopnia zaawansowania schorzenia. W przeważającej liczbie przypadków podstawowym objawem jest grube, krótkie udo ustawione w zgięciu i odwiedzeniu oraz skręcone zewnętrznie ze stopą na wysokości połowy goleni lub stawu kolanowego. 
Diagnostyka różnicowa.
W ciężkiej postaci rozpoznanie nie wymaga różnicowania.
Leczenie.
Celem leczenia jest umożliwienie chodzenia. Chorzy prezentują cztery podstawowe problemy: niestabilność stawu biodrowego, nieprawidłowe ustawienie uda, niedorozwój mięśni bliższej części uda oraz niewłaściwa długość kończyny. 
Standardowe postępowanie u chorych z mniej zaawansowanymi zmianami (I według Gillespie’go lub A i B według Aitkena) polega na wydłużaniu chorej kończyny po wstępnym leczeniu operacyjnym zmian w zakresie stawu biodrowego (uwolnienie przykurczy w stawie biodrowym, korekta biodra szpotawego, stawu rzekomego oraz panewki stawu biodrowego). U chorych z bardziej zaawansowanymi zmianami stosuje się leczenie protetyczne po przygotowaniu operacyjnym chorej kończyny. Wówczas celem zabiegów operacyjnych jest odtworzenie funkcji kończyny analogicznej do sytuacji amputacji poniżej kolana. W przypadku wady obustronnej leczenie jest wyłącznie zachowawcze, poprzez zaopatrzenie ortopedyczne.
Operacje SUPERhip i SUPERknee.
Dr Dror Paley opracował nowe zabiegi rekonstrukcyjne stawu biodrowego i kolanowego, które nazwał SUPERhip i SUPERknee (SUPER jest skrótowcem od Systematic Utilitarian Procedure for Extremity Reconstruction ("Systematyczna Praktyczna Procedura Rekonstrukcji Kończyny"). Zabieg ten rozszerza wskazania do rekonstrukcji, natomiast jego zakres i stopień skomplikowania nie pozwala na powszechne stosowanie. W 2015 operacja SUPERhip i SUPERknee została przeprowadzona po raz pierwszy w Polsce.

</doc>
<doc id="3690920" url="https://pl.wikipedia.org/wiki?curid=3690920" title="Dick Roche">
Dick Roche

Dick Roche, irl. Risteárd de Róiste (ur. 30 marca 1947 w Wexford) – irlandzki polityk, nauczyciel akademicki i urzędnik państwowy, Teachta Dála, senator i minister.
Życiorys.
Absolwent Wexford Christian Brothers School, prowadzonej przez Kongregację Braci w Chrystusie. Ukończył następnie studia z zakresu administracji publicznej na University College Dublin. Pracował jako urzędnik państwowy w różnych departamentach administracji rządowej, a także jako nauczyciel akademicki na macierzystej uczelni.
Zaangażował się w działalność polityczną w ramach Fianna Fáil. W 1985 po raz pierwszy został wybrany na radnego hrabstwa Wicklow. W 1987 został posłem do Dáil Éireann, mandat utrzymał w 1989, utracił go jednak w kolejnych wyborach w 1992. W tym samym roku powołany przez premiera w skład Seanad Éireann, a w 1993 wybrany do irlandzkiego senatu z ramienia panelu administracyjnego. W 1997 ponownie został Teachta Dála, z powodzeniem ubiegając się o reelekcję w 2002 i 2007. Mandat deputowanego utracił w 2011.
Od czerwca 2002 do września 2004 był ministrem stanu w biurze premiera, odpowiadając za sprawy europejskie i reprezentując irlandzki rząd w Konwencie Europejskim. We wrześniu 2004 objął urząd ministra ds. środowiska, dziedzictwa i władz lokalnych, który sprawował do czerwca 2007. Następnie ponownie został ministrem stanu do spraw europejskich, funkcję tę pełnił do marca 2011.

</doc>
<doc id="3690922" url="https://pl.wikipedia.org/wiki?curid=3690922" title="Framheim">
Framheim

Framheim ("Dom Frama") – baza polarna założona przez Roalda Amundsena w styczniu 1911 roku na Lodowcu Szelfowym Rossa. W latach 1911-1912 służyła uczestnikom wyprawy na biegun południowy jako schronienie i magazyn.
Historia.
W 1909 roku Roald Amundsen zmienił cel projektowanej przez siebie wyprawy z bieguna północnego na biegun południowy. Nie poinformował o tym opinii publicznej, lecz rozpoczął poszukiwanie lokalizacji na wybrzeżu Antarktydy pod budowę przyszłej bazy. Uznał, że dogodnym miejscem będzie wybrzeże Zatoki Wielorybiej na Lodowcu Szelfowym Rossa. Zgodnie z zapiskami sporządzonymi kilka lat wcześniej przez Ernesta Shackletona, podłoże w tym regionie miało być wprawdzie niestabilne, ale Amundsen wywnioskował z dokumentacji prowadzonej przez brytyjskiego polarnika, że lód wokół Zatoki Wielorybiej osadzony jest na licznych szkierach i mieliznach. Było to założenie błędne, lecz pomyłka Amundsena nie wpłynęła na przebieg wyprawy.
Amundsen zdecydował się wznieść na Antarktydzie chatę. Prefabrykaty, z których miała zostać wzniesiona, przechowywał na tyłach swojego domu. W sierpniu 1910 roku zabrał je ze sobą na pokład statku "Fram", choć o prawdziwym celu podróży wiedział wówczas tylko on, jego brat Leon, i jego trzech oficerów – Thorvald Nilsen, Hjalmar Fredrik Gjertsen oraz Kristian Prestrud. Obecność prefabrykatów na pokładzie skłoniła pozostałą część załogi do snucia podejrzeń, gdyż rejs po Morzu Arktycznym, w który oficjalnie mieli wypłynąć, nie wiązał się ze wznoszeniem żadnych budynków. Na krótko przed opuszczeniem Madery Amundsen poinformował wszystkich uczestników wyprawy o jej prawdziwym celu.
14 stycznia 1911 roku "Fram" dotarł do Zatoki Wielorybiej, zaś 16 stycznia rozpoczęto budowę przyszłej bazy. 17 stycznia wykopano głębokie na 4 metry fundamenty. W pracy tej przeszkadzał bardzo silny wiatr, więc polarnicy wznieśli zatrzymującą go barierę z desek. 18 stycznia rozpoczęto wznoszenie budynku ze stale dostarczanych ze statku części. Pracami tymi kierował Jørgen Stubberud. 21 stycznia ukończono budowę dachu, zaś 27 stycznia baza była gotowa do użytkowania. Amundsen nadał jej wówczas nazwę Framheim.
W ciągu kolejnych kilku miesięcy baza służyła dziewięciu polarnikom jako schronienie podczas trwania nocy polarnej. Trwały w niej wówczas przygotowania do planowanego na wiosnę wymarszu na południe. 15 października na biegun południowy wyruszyli Amundsen, Sverre Hassel, Oscar Wisting, Olav Bjaaland i Helmer Hanssen, zaś 1 listopada Prestrud, Stubberud i Hjalmar Johansen rozpoczęli podróż badawczą na Półwysep Edwarda VII. W bazie pozostał wówczas wyłącznie kucharz Adolf Lindstrøm. Pod koniec grudnia do Framheimu powróciła grupa Prestruda, a 25 stycznia dotarła tam grupa Amundsena, która kilka tygodni wcześniej osiągnęła biegun południowy. 30 stycznia baza została opuszczona.
W ciągu kolejnych kilku lat baza została przysypana świeżymi opadami śniegu. W latach trzydziestych jej okolice zostały wykorzystane przez ekspedycje dowodzone przez Richarda Byrda pod budowę stacji badawczych Little America I, II i III. Około roku 1962 bryła lodu, na której były niegdyś zlokalizowane baza Framheim i stacje Little America, oderwała się od Lodowca Szelfowego Rossa i zaczęła dryfować po otwartym morzu. Później utworzona w ten sposób góra lodowa uległa dalszym podziałom.
Konstrukcja i wyposażenie.
Głównym punktem bazy była chata z prefabrykatów. Była zbudowana na planie prostokąta. Jej dłuższe ściany wychodziły na północ i południe, zaś krótsze – na wschód i zachód. Drzwi zostały umieszczone w ścianie zachodniej. Dzięki temu zminimalizowane zostały skutki wiejących tam przez większość czasu silnych, wschodnich wiatrów, które nacierały wyłącznie na szczelną, niewielką wschodnią ścianę budynku. We wnętrzu chaty zmieściły się łóżka dla dziesięciu osób. Na Antarktydzie na zimę 1911 roku pozostało jednak tylko dziewięciu polarników, więc jedno z łóżek zostało usunięte, a jego miejsce zajął chronometr. W osobnym pomieszczeniu utworzono niewielką kuchnię, w której przechowywano produkty, które nie wytrzymałyby niskich temperatur panujących poza budynkiem, w tym medykamenty, syropy, konfitury i sosy. W kuchni przechowywano także aparaturę meteorologiczną, która nie zmieściła się w głównym pokoju.
Wokół głównego budynku rozstawiono wiele namiotów w kształcie stożka, z których większość stała się domami dla towarzyszących wyprawie psów. W jednym z namiotów urządzono składzik na drewno. W śniegu wykopano natomiast liczne magazyny, w których przechowywano żywność, paliwo i sprzęt. W osobnym wykopanym w śniegu pomieszczeniu umieszczono warsztat stolarski, w którym przechowywano należące do ekspedycji sanie, a Olav Bjaaland pracował nad ich naprawą. Naprzeciwko warsztatu stolarskiego zlokalizowano niewielką kuźnię. Do obu pomieszczeń prowadziły wyżłobione w twardym śniegu stopnie, na których umieszczono drewniane deski. W osobnym, ukrytym pod śniegiem pomieszczeniu zlokalizowano warsztat, w którym Oscar Wisting pracował na maszynie do szycia. Całość została ze sobą połączona siecią wydrążonych w śniegu tuneli.

</doc>
<doc id="3690924" url="https://pl.wikipedia.org/wiki?curid=3690924" title="Parafia św. Antoniego z Padwy w Mikołowie Recie">
Parafia św. Antoniego z Padwy w Mikołowie Recie



</doc>
<doc id="3690926" url="https://pl.wikipedia.org/wiki?curid=3690926" title="Korytarz nad Dziurawem">
Korytarz nad Dziurawem

Korytarz nad Dziurawem (D-9, Korytarz w Dziurawem) – jaskinia w Dolinie Miętusiej w Tatrach Zachodnich. Wejście do niej położone jest w lewej części Twardej Galerii, u podnóża Harnasiowych Czub, na wysokości 1590 metrów n.p.m. Długość jaskini wynosi 18 metrów, a jej deniwelacja 6 metrów.
Opis jaskini.
Jaskinię stanowi idący w dół korytarz zaczynający się w otworze wejściowym i dochodzący do rozgałęzienia. Stąd w lewo ciąg prowadzi do małej salki, natomiast prosto, po paru metrach, korytarz kończy się namuliskiem.
Przyroda.
Nacieki w jaskini nie występują. Brak jest też w niej roślinności.
Historia odkryć.
Jaskinia była prawdopodobnie znana od dawna. Jednak pierwszą informację o niej opublikował M. Rutkowski w 1970 roku.

</doc>
<doc id="3690927" url="https://pl.wikipedia.org/wiki?curid=3690927" title="Parafia św. Urbana Papieża i Męczennika w Kamionce">
Parafia św. Urbana Papieża i Męczennika w Kamionce



</doc>
<doc id="3690928" url="https://pl.wikipedia.org/wiki?curid=3690928" title="Aleksandr Iwanow (zapaśnik)">
Aleksandr Iwanow (zapaśnik)

Aleksandr Nikołajewicz Iwanow (ros. Александр Николаевич Иванов; ur. 10 stycznia 1951 w Czuonski) – radziecki zapaśnik, wicemistrz olimpijski i Europy w stylu wolnym.
Treningi zapaśnicze Iwanow rozpoczął w 1966 roku. W połowie lat 70. reprezentant ZSRR na arenie międzynarodowej. W kategorii do 52 kg zdobył wicemistrzostwo olimpijskie w Montrealu (1976), wicemistrzostwo Europy (1977) oraz trzecie miejsce w Pucharze Świata w 1978. Dwukrotny mistrz ZSRR (1974, 1976). Po zakończeniu kariery został działaczem sportowym, był przewodniczącym Instytutu Wychowania Fizycznego w Czurapczy w Jakucji (wydział sportów walki), potem piastował funkcję dyrektora szkoły sportowej w mieście Mirny. 

</doc>
<doc id="3690929" url="https://pl.wikipedia.org/wiki?curid=3690929" title="Riczard Wiktorow">
Riczard Wiktorow

Riczard Nikołajewicz Wiktorow (ros. Ричард Никола́евич Ви́кторов; ur. 1 listopada lub 7 listopada 1929, zm. 8 września 1983 w Moskwie) – radziecki reżyser i scenarzysta filmowy. Absolwent WGIK. Mąż aktorki Nadieżdy Siemiencowej. Pochowany wraz z żoną na Cmentarzu Mitińskim w Moskwie.

</doc>
<doc id="3690932" url="https://pl.wikipedia.org/wiki?curid=3690932" title="Harfa (ujednoznacznienie)">
Harfa (ujednoznacznienie)



</doc>
<doc id="3690934" url="https://pl.wikipedia.org/wiki?curid=3690934" title="AC Alliansi">
AC Alliansi



</doc>
<doc id="3690936" url="https://pl.wikipedia.org/wiki?curid=3690936" title="Herb gminy Cyców">
Herb gminy Cyców

Herb gminy Cyców przedstawia w polu czerwonym dwie skrzyżowane ze sobą szable o srebrnych głowniach i złotych rękojeściach symbolizujące bitwę pod Cycowem z 16 sierpnia 1920 r. Pomiędzy sztychami, w głównej części tarczy srebrne czółenko tkackie.
Herb został ustanowiony przez Radę Gminy 30 grudnia 2015 r.

</doc>
<doc id="3690940" url="https://pl.wikipedia.org/wiki?curid=3690940" title="Herb gminy Żyrzyn">
Herb gminy Żyrzyn

Herb gminy Żyrzyn przedstawia w polu czerwonym srebrna rogatywka obszyta takimż kożuszkiem z kokardą biało-czerwoną po lewej stronie ponad dwoma skrzyżowanymi srebrnymi szablami.
Herb został ustanowiony przez Radę Gminy 29 stycznia 2016 r.

</doc>
<doc id="3690941" url="https://pl.wikipedia.org/wiki?curid=3690941" title="Nadieżda Siemiencowa">
Nadieżda Siemiencowa

Nadieżda Miefodijewna Siemiencowa (ros. Наде́жда Мефо́диевна Семенцо́ва; ur. 11 grudnia 1927, zm. 19 lutego 2001 w Moskwie) – radziecka aktorka filmowa. Żona reżysera Riczarda Wiktorowa. Wystąpiła w jego filmach. Pochowana wraz z mężem na Cmentarzu Mitińskim w Moskwie.

</doc>
<doc id="3690946" url="https://pl.wikipedia.org/wiki?curid=3690946" title="Gorzelnik">
Gorzelnik

Gorzelnik – osoba pracująca w gorzelni zajmujący się produkcją wysokoprocentowego spirytusu surowego w wyniku alkoholowej fermentacji cukrów i wydzielanie tego spirytusu ze sfermentowanego zacieru przez destylację.
W dawnej Polsce w X-XIII wieku, Osoba służebna zajmująca się wytwarzaniem alkoholu na potrzeby dworu książęcego.

</doc>
<doc id="3690947" url="https://pl.wikipedia.org/wiki?curid=3690947" title="Sparta Warriors">
Sparta Warriors

Sparta Warriors – norweski klub hokejowy z siedzibą w Sarpsborg.

</doc>
<doc id="3690951" url="https://pl.wikipedia.org/wiki?curid=3690951" title="Michaił Kuzniecow (deputowany)">
Michaił Kuzniecow (deputowany)

Michaił Michajłowicz Kuzniecow (ros. Михаи́л Миха́йлович Кузнецо́в, ur. 1912, zm. ?) – radziecki działacz partyjny i państwowy.
Życiorys.
W 1939 ukończył Omski Instytut Rolniczy i został agronomem, potem zastępcą szefa wydziału i kierownikiem Nadmorskiego Krajowego Oddziału Weterynaryjnego, od 1943 należał do WKP(b). Studiował w Wyższej Szkole Partyjnej przy KC WKP(b), 1945-1950 był zastępcą kierownika Wydziału Rolnego Nadmorskiego Komitetu Krajowego WKP(b), 1950-1954 I sekretarzem Chorolskiego Komitetu Rejonowego WKP(b)/KPZR, a 1954-1959 szefem Nadmorskiego Krajowego Zarządu Gospodarki Rolnej. W latach 1959-1961 kierował Wydziałem Rolnym Nadmorskiego Komitetu Krajowego KPZR, od 1961 do stycznia 1963 był sekretarzem Nadmorskiego Komitetu Krajowego KPZR, od stycznia 1963 do grudnia 1964 I sekretarzem Nadmorskiego Wiejskiego Komitetu Krajowego KPZR, od grudnia 1964 do lutego 1970 przewodniczącym Komitetu Wykonawczego Nadmorskiej Rady Krajowej, potem szefem wydziału Ministerstwa Zapasów ZSRR i kierownikiem sektora Ministerstwa Gospodarki Rolnej RFSRR. Był deputowanym do Rady Najwyższej ZSRR 7 kadencji.

</doc>
<doc id="3690952" url="https://pl.wikipedia.org/wiki?curid=3690952" title="Hermanni Vuorinen">
Hermanni Vuorinen

 
Hermanni Karl Anton Vuorinen (ur. 27 stycznia 1985 w Pori) – fiński piłkarz występujący na pozycji napastnika.
Kariera klubowa.
Vuorinen treningi rozpoczął w wieku 7 lat w zespole FC Jazz. W sezonie 2002 został włączony do jego pierwszej drużyny, grającej w pierwszej lidze. Występował tam jeszcze w sezonie 2003, a w połowie 2003 roku odszedł do trzecioligowych rezerw niemieckiego Werderu Bremu.
W 2004 roku Vuorinen wrócił do Finlandii, gdzie został graczem klubu AC Allianssi. W tym samym roku wywalczył z nim wicemistrzostwo Finlandii. W trakcie sezonu 2005 przeniósł się do drugoligowej Honki. W tamtym sezonie awansował z nią do pierwszej ligi. W sezonie 2006 został jej królem strzelców z 16 bramkami na koncie (w 18 meczach), mimo iż w trakcie sezonu odszedł z ligi fińskiej.
Został zawodnikiem norweskiego Fredrikstadu. W sezonie 2006 zdobył z nim Puchar Norwegii. W sezonie 2007 przebywał na wypożyczeniu w fińskim HJK.
W 2008 roku Vuorinen ponownie został graczem Honki. W sezonach 2008 oraz 2009 wywalczył z nią wicemistrzostwo Finlandii. W sezonie 2009 dodatkowo ponownie został najlepszym strzelcem pierwszej ligi. W 2010 roku przeniósł się do belgijskiego RSC Charleroi. W pierwszej lidze belgijskiej zadebiutował 11 września 2010 w przegranym 0:1 meczu z Germinalem Beerschot. W sezonie 2010/2011 wraz z Charleroi spadł do drugiej ligi.
W 2012 roku wrócił do Honki. W tym samym roku zakończył karierę.
Kariera reprezentacyjna.
W reprezentacji Finlandii Vuorinen wystąpił jeden raz, 18 stycznia 2010 w przegranym 0:2 towarzyskim meczu z Koreą Południową.

</doc>
<doc id="3690956" url="https://pl.wikipedia.org/wiki?curid=3690956" title="Inni í Dal">
Inni í Dal

Inni í Dal – obiekt piłkarski na wyspie Suðuroy w miasteczku Sandoy. Jest to stadion używany do rozgrywania meczów domowych przez B71 Sandoy. Mimo to korzysta z niego również miejska szkoła średnia - Sandoyar Meginskúli.

</doc>
<doc id="3690958" url="https://pl.wikipedia.org/wiki?curid=3690958" title="Stjernehallen">
Stjernehallen

Stjernehallen – kryte lodowisko położone w Fredrikstad, na którym swoje mecze rozgrywa drużyna hokejowa GET-ligaen – Stjernen Hockey. Obiekt powstał w 1970 roku i może pomieścić 2 400 widzów.

</doc>
<doc id="3690961" url="https://pl.wikipedia.org/wiki?curid=3690961" title="Matti Hiukka">
Matti Hiukka

 
Matti Hiukka (ur. 5 maja 1975 w Rovaniemi) – fiński piłkarz występujący na pozycji napastnika.
Kariera klubowa.
Hiukka karierę rozpoczynał w sezonie 1995 w pierwszoligowym zespole RoPS. W sezonie 1998 z 11 bramkami na koncie został królem strzelców pierwszej ligi. W 1999 roku odszedł do Jokeritu. W sezonie 1999 wywalczył z nim Puchar Finlandii, a w sezonie 2000 wicemistrzostwo Finlandii.
W 2001 roku Hiukka odszedł do HJK, z którym również wywalczył wicemistrzostwo Finlandii (2001). W 2002 roku przeniósł się do innego pierwszoligowca, Tampere United. W tym samym roku odszedł jednak do drugoligowego Jokeritu. W sezonie 2002 awansował z nim do pierwszej ligi. W 2003 roku odszedł do RoPS, grającego w drugiej lidze. Po sezonie 2003, w którym wywalczył z nim awans do pierwszej ligi, przeniósł się do izraelskiego Hapoelu Ironi Riszon le-Cijjon z Ligi Leumit.
Przed sezonem 2004 ligi fińskiej, Hiukka wrócił do RoPS. Spędził tam sezon 2004. Potem grał w czwartoligowym FC Santa Claus, ponownie w RoPS, w trzecioligowym FC Lynx, a także w FC Muurola, który był jego ostatnim klubem w karierze.
Kariera reprezentacyjna.
W reprezentacji Finlandii Hiukka zadebiutował 3 lutego 1999 w przegranym 1:2 towarzyskim meczu z Grecją. W drużynie narodowej rozegrał 2 spotkania, oba w 1999 roku.

</doc>
<doc id="3690964" url="https://pl.wikipedia.org/wiki?curid=3690964" title="Polska jesień (powieść)">
Polska jesień (powieść)

Polska jesień – powieść Jana Józefa Szczepańskiego opublikowana w 1955 roku. Według wypowiedzi autora była pisana w latach 1940-1949.
Powieść oparta na osobistych przeżyciach autora, ma formę dziennika młodego podchorążego Pawła Strączyńskiego, uczestnika i świadka kampanii wrześniowej. Dziennik obejmuje wydarzenia od mobilizacji, przez marsz ku pozycjom wroga, potyczki, odwrót, wzięcie do niewoli, aż po ucieczkę z jenieckiego transportu. Bohater stopniowo uświadamia sobie ogrom i rozmiary klęski. Pod wpływem obserwowanych wydarzeń zmienia się też wewnętrznie. Doświadczenie wojny staje się dla niego progiem dojrzałości duchowej, przekracza on swoją "smugę cienia".
Powieść ukazuje obraz polskiego września w sposób realistyczny i nieupiększany. Jest uznawana za najlepszą polską książką o kampanii wrześniowej.
W roku 1960 książka została uhonorowana nagrodą im. Ernesta Hemingwaya jako najcelniejszy utwór o wojnie 1939.

</doc>
<doc id="3690965" url="https://pl.wikipedia.org/wiki?curid=3690965" title="Norwegia na Letnich Igrzyskach Olimpijskich 1928">
Norwegia na Letnich Igrzyskach Olimpijskich 1928

Norwegię na Letnich Igrzyskach Olimpijskich 1928 w Amsterdamie reprezentowało 52 zawodników, składających się z samych mężczyzn. Był to 6. start reprezentacji Norwegii na letnich igrzyskach olimpijskich.
Najmłodszym norweskim zawodnikiem na tych igrzyskach był 19-letni lekkoatleta, Einar Tommelstad, natomiast najstarszym 57-letni żeglarz, Johan Anker. Chorążym reprezentacji podczas ceremonii otwarcia był lekkoatleta, Ketil Askildt.

</doc>
<doc id="3690971" url="https://pl.wikipedia.org/wiki?curid=3690971" title="Niebezpieczni intruzi">
Niebezpieczni intruzi

Niebezpieczni intruzi (tytuł oryg. "Home Invasion", alternatywny tytuł polski "Niebezpieczni ludzie") – amerykański film fabularny z 2016 roku, napisany przez Petera Sullivana oraz wyreżyserowany przez Davida Tennanta. W rolach głównych wystąpili w nim Natasha Henstridge, Scott Adkins i Jason Patric. Thriller z elementami horroru, opowiadający historię najścia wrogo nastawionych przestępców na bogaty dom. Światowa premiera projektu odbyła się 2 lutego 2016. W Polsce film wydano na rynku DVD miesiąc później, 3 marca. Dystrybutorem był Imperial − Cinepix.
Fabuła.
Troje niebezpiecznych włamywaczy dostaje się do położonego na odludziu, bogatego domu. Chloe i jej przybrany syn Jacob muszą się przed nimi ukrywać. Pomocny w tym zadaniu okazuje się Mike, specjalista do spraw systemów alarmowych, utrzymujący z osaczonymi kontakt telefoniczny.
Recenzje.
Dziennikarz współpracujący z witryną actionfreunde.de uznał film za „pasywny”. Serwis moviemansguide.com wydał thrillerowi ocenę w postaci , podsumowując go jako „znośny”, przeciętny. Timothy Janson (scifimoviepage.com) widział w filmie „połączenie "Azylu" (2002) i "Nieznajomych" (2008)”.

</doc>
<doc id="3690985" url="https://pl.wikipedia.org/wiki?curid=3690985" title="W domach z betonu nie ma wolnej miłości">
W domach z betonu nie ma wolnej miłości

W domach z betonu nie ma wolnej miłości – piosenka Martyny Jakubowicz z 1982 roku wydana na jej debiutanckim albumie "Maquillage" z 1983 roku. Muzykę do utworu skomponowała Martyna Jakubowicz, natomiast autorem tekstu był jej ówczesny mąż Andrzej, dziennikarz i tłumacz twórczości Boba Dylana. Do napisania tekstu skłoniła Jakubowicza podobna do przedstawionej w piosence sytuacja, która zdarzyła mu się latem 1980 roku na warszawskim osiedlu Stegny, gdzie w bloku przy ulicy Portofino 6 mieszkali wówczas Jakubowiczowie.
Utwór zadebiutował w "poczekalni" 16. notowania Listy przebojów Programu Trzeciego z dnia 7 sierpnia 1982 roku i przez dwa tygodnie utrzymywał się na pierwszym miejscu Listy (notowanie 20. z dnia 4 września 1982 i notowanie 21/22 z dnia 18 września 1982). W następnym roku ukazał się na płycie "Maquillage." 
W 2008 roku na potrzeby albumu "Te 30. urodziny" zespół Goya nagrał nową wersję piosenki, która zajęła 40 miejsce na Liście przebojów Programu Trzeciego.

</doc>
<doc id="3690986" url="https://pl.wikipedia.org/wiki?curid=3690986" title="W domach z betonu">
W domach z betonu



</doc>
<doc id="3690993" url="https://pl.wikipedia.org/wiki?curid=3690993" title="Damien Molony">
Damien Molony

Damien Molony (ur. 21 lutego 1984 w Johnstownbridge) – irlandzki aktor filmowy i telewizyjny.
Życiorys.
Urodził się w Johnstownbridge, w hrabstwie Kildare. W 2011 ukończył studia aktorskie w Drama Centre London. Wystąpił na scenie Leeds Playhouse w Leeds w spektaklu Johna Forda "'Tis Pity She's a Whore". W 2011 otrzymał nagrodę im. Iana Charlesona.
Pierwszą większą rolę otrzymał w "Być człowiekiem" ("Being Human"), jako wampir Hal. Popularność przyniosła mu rola Albert Flight w "Ripper Street: Tajemnica Kuby Rozpruwacza". W 2014 wystąpił w 23 odcinkach serialu, "Suspects". Wystąpił też w serialu "Clean Break". W 2016 wystąpił w filmie "Tiger Raid".

</doc>
<doc id="3690997" url="https://pl.wikipedia.org/wiki?curid=3690997" title="Dzienniki (Stefan Żeromski)">
Dzienniki (Stefan Żeromski)

Dzienniki – dziennik Stefana Żeromskiego wydany w latach 1953–1956 w Warszawie przez Spółdzielnię Wydawniczą „Czytelnik”.
Pisarz zaczął je pisać w 1882 roku, w wieku osiemnastu lat. Prowadził je do 1891 roku. Nie planował przeznaczać ich do druku. Zostały one opublikowane po śmierci autora w latach 1953–1956 stając się wydarzeniem literackim.
Uważane przez wielu krytyków (m.in. Kazimierz Wyka) za utwór ujawniający największe i najpiękniejsze strony jego pisarstwa.
Utwór stanowi źródło wiadomości o życiu pisarza, jego pierwszych krokach w tym zawodzie oraz obyczajowości w ziemiańskich i szlacheckich dworach, gdzie Żeromski pracował jako korepetytor.

</doc>
<doc id="3691012" url="https://pl.wikipedia.org/wiki?curid=3691012" title="Memoriał Romana Siemińskiego">
Memoriał Romana Siemińskiego

Memoriał Romana Siemińskiego – jednodniowy wyścig kolarski (część edycji odbywało się w formie kryterium ulicznego) organizowany dla uczczenia pamięci Romana Siemińskiego. Rozgrywany jest corocznie od 1998 (z wyjątkiem lat 2003 i 2020) w województwie mazowieckim, z reguły w terminie majowym (często dzień po Memoriale Andrzeja Trochanowskiego).
Od sezonu 2015 należy do cyklu UCI Europe Tour, w którym ma kategorię 1.2.
Zwycięzcy.
Opracowano na podstawie:

</doc>
<doc id="3691014" url="https://pl.wikipedia.org/wiki?curid=3691014" title="Hans Räwel">
Hans Räwel

Hans Räwel (ur. 11 grudnia 1941 w Stralsundzie, zm. 1 stycznia 1963 w Berlinie) – ofiara śmiertelna Muru Berlińskiego, zastrzelony przez żołnierzy wojsk granicznych NRD podczas próby ucieczki przez Sprewę do Berlina Zachodniego. 
Życiorys.
Hans Räwel dorastał na Rugii pomagając już od dzieciństwa wraz z rodzeństwem w należącej do rodziców piekarni. W 1957 r. rodzina przejęła piekarnię w Berlinie Wschodnim, w której po ukończeniu szkoły Räwel uczył się pełnoetatowego zawodu piekarza. Ojciec i rodzeństwo opuścili NRD jeszcze przed budową muru, sam Räwel podjął decyzję o przesiedleniu niezwłocznie po ukończeniu nauki. 
Ucieczka.
Noc sylwestrową 1962/1963 Räwel spędził wraz ze znajomą w jednym z lokali w dzielnicy Treptow. Drogi obojga rozeszły się około godziny 4:00 nad ranem, Räwel udał się z kolei w pobliże mostu Oberbaumbrücke, gdzie wszedł do Sprewy, usiłując przepłynąć rzekę wpław. Około godziny 6:15 uciekiniera zauważyli pełniący służbę na łodzi patrolowej żołnierze wojsk granicznych, którzy natychmiast wszczęli pościg osaczając tegoż podczas próby sforsowania znajdującej się pośrodku rzeki przeszkody z wbitych w dno drewnianych pali. Po pokonaniu okrężnej drogi długości 300 metrów łódź zbliżyła się do uciekającego. Żołnierze oddali z bliskiej odległości liczne strzały, wskutek których śmiertelnie ranny Hans Räwel natychmiast utonął. Tego samego poranka niedaleko miejsca niniejszego zdarzenia udała się ucieczka innemu obywatelowi NRD.
Świadkami wypadków byli dwaj pełniący służbę na nabrzeżu Berlina Zachodniego policjanci, którzy czując się zagrożonymi również otworzyli ogień, trafiając przy tym sternika łodzi. Użycie broni wywołało pomiędzy dwoma państwami niemieckimi falę zadrażnień na tle politycznym. W doniesieniach prasowych NRD przytoczono wypowiedź ministerstwa obrony o próbie zabójstwa strażnika granicznego, strona zachodnia oszacowała z kolei strzały policjantów jako całkowicie uzasadnione. 
W wyniku mającego miejsce w kwietniu 1994 r. procesu, sąd uznał trzech znajdujących się wówczas na łodzi żołnierzy winnymi zabójstwa. O zabitym przypomina dziś jeden z krzyży pamięci umieszczonych na nabrzeżu w pobliżu budynku Reichstagu.

</doc>
<doc id="3691020" url="https://pl.wikipedia.org/wiki?curid=3691020" title="Jacobo Ynclán">
Jacobo Ynclán

Jacobo María Ynclán Pajares (ur. 4 lutego 1984 w Madrycie) – hiszpański piłkarz występujący na pozycji napastnika w Atlético de Pinto.
Kariera.
W 2003 roku zadebiutował w Atlético Madryt B. Został 2 razy wypożyczony do Polideportivo Ejido i UE Lleida. Później został wypożyczony po raz kolejny tym razem do Belgijskiego Excelsior Mouscron. Po powrocie z wypożyczenia przeszedł do Atlético Madryt jednak wystąpił tylko w 1 meczu. Potem przeszedł do Deportivo Alavés. Następnie grał w III-ligowym CD Guadalajara w którym strzelił 3 gole. Jego kolejnym klubem był RSD Alcala w którym strzelił 13 goli. Z RSD Alcala przeszedł do jego obecnego klubu, czyli Wolfsberger AC. Z austriackim klubem zdobył mistrzostwo kraju i grał w kwalifikacjach do Ligi Europy (2015/2016).

</doc>
<doc id="3691023" url="https://pl.wikipedia.org/wiki?curid=3691023" title="Klępicz (gromada)">
Klępicz (gromada)

Klępicz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Klępicz z siedzibą GRN w Klępiczu utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Klępicz, Nowe Objezierze i Stare Objezierze ze zniesionej gminy Moryń oraz obszary dotychczasowych gromad Golice, Orzechów i Żelichów ze zniesionej gminy Cedynia w tymże powiecie. Dla gromady ustalono 13 członków gromadzkiej rady narodowej.
31 grudnia 1959 z gromady Klępicz wyłączono miejscowości Orzechów, Wierzchląd, Wichoradz, Golice, Trutwiniec, Zaborzyce i Żelichów oraz przystanek kolejowy Klępicz, włączając je do znoszonej gromady Lubiechów Górny w tymże powiecie; do gromady Klępicz włączono natomiast miejscowości Dolsko i Przyjezierze ze znoszonej gromady Mętno oraz miejscowości Mirowo, Młynary i Krępacz ze znoszonej gromady Godków tamże. Po zmianach tych gromadę Klępicz zniesiono, włączając jej obszar do znoszonej gromady Bielin w tymże powiecie.

</doc>
<doc id="3691026" url="https://pl.wikipedia.org/wiki?curid=3691026" title="Lubiechów Górny (gromada)">
Lubiechów Górny (gromada)

Lubiechów Górny (od 31 XII 1959 "Cedynia") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubiechów Górny z siedzibą GRN w Lubiechowie Górnym utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Czachów, Lubiechów Górny i Lubiechów Dolny ze zniesionej gminy Cedynia oraz obszary dotychczasowych gromad Bielinek i Piasek (bez miejscowości Raduń) ze zniesionej gminy Nawodna w tymże powiecie. Dla gromady ustalono 13 członków gromadzkiej rady narodowej.
31 grudnia 1959 z gromady Lubiechów Górny wyłączono miejscowości Piasecznik, Niedźwiedź, Barcie, Trzypole, Smolnik i Piasek, włączając je do gromady Krajnik Górny w tymże powiecie; do gromady Lubiechów Górny włączono natomiast miejscowości Orzechów, Wierzchląd, Wichoradz, Golice, Trutwiniec, Zaborzyce i Żelichów oraz przystanek kolejowy Klępicz ze znoszonej gromady Klępicz, ponadto miejscowość Łukowice ze znoszonej gromady Mętno tamże, po czym gromadę Lubiechów Górny zniesiono, przenosząc siedzibę GRN z Lubiechowa Górnego do Cedyni i zmieniając nazwę jednostki na "gromada Cedynia".

</doc>
<doc id="3691028" url="https://pl.wikipedia.org/wiki?curid=3691028" title="Robert Sucharski">
Robert Sucharski

Robert Andrzej Sucharski (ur. 11 lutego 1968 w Olsztynie) – polski filolog klasyczny, nauczyciel akademicki.
Życiorys.
Absolwent filologii klasycznej Uniwersytetu Warszawskiego (1992, mgr – "Nonnos z Panopolis i jego «Parafraza Ewangelii wg Św. Jana»”"). Doktorat w 1998 ("Posejdon w świetle tekstów tabliczek w greckim piśmie linearnym B"; promotor: Oktawiusz Jurewicz), habilitacja w 2006 ("Aegaeo-Graeca. Ku problemowi greckiej ciągłości kulturowej"). Od 2009 profesor nadzwyczajny Uniwersytetu Warszawskiego. W latach 1992–2001 pracownik Instytutu Filologii Klasycznej UW. Od 2001 zatrudniony w Ośrodku Badań nad Tradycją Antyczną w Polsce i w Europie Środkowo-Wschodniej UW. Obecnie profesor nadzwyczajny Wydziału „Artes Liberales” Uniwersytetu Warszawskiego. W latach 1995–2001 był sekretarzem generalnym Polskiego Towarzystwa Filologicznego (2001–2005 kanclerz). Od lutego 2008 był zastępcą dyrektora Instytutu Badań Interdyscyplinarnych „Artes Liberales” Uniwersytetu Warszawskiego. Po przekształceniu tego Instytutu w Wydział „Artes Liberales” Uniwersytetu Warszawskiego w 2012 pełnił funkcję prodziekana ds. studenckich (2012–2016). Od 2016 jest dziekanem tegoż Wydziału.

</doc>
<doc id="3691029" url="https://pl.wikipedia.org/wiki?curid=3691029" title="Narost (gromada)">
Narost (gromada)

Narost – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z Gromadzkimi Radami Narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Narost z siedzibą GRN w Naroście utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Białęgi i Narost ze zniesionej gminy Warnice, obszary dotychczasowych gromad Brwice i Czartoryja ze zniesionej gminy Chojna oraz obszar dotychczasowej gromady Witnica ze zniesionej gminy Moryń w tymże powiecie. Dla gromady ustalono 13 członków gromadzkiej rady narodowej.
31 grudnia 1959 z gromady Narost wyłączono: a) miejscowości Brwice i Czartoryja, włączając je do znoszonej gromady Godków; oraz b) miejscowości Mierno, Otusz, Witniczka, Witnica, Niwka i Wisław, włączając je do gromady Bielin – w tymże powiecie, po czym gromadę Narost zniesiono, włączając jej (pozostały) obszar do gromady Warnice w tymże powiecie.

</doc>
<doc id="3691030" url="https://pl.wikipedia.org/wiki?curid=3691030" title="Kościół św. Marcina w Biskupicach">
Kościół św. Marcina w Biskupicach

Kościół św. Marcina w Biskupicach – zabytkowy, murowany kościół pw. św. Marcina znajdujący się na szczycie wzgórza zwanego "Chełmik", w Biskupicach, w powiecie wielickim, w województwie małopolskim.
Kościół wraz z ogrodzeniem i drzewostanem, wpisany został do rejestru zabytków nieruchomych.
Historia.
Pierwszy kościół w tym miejscu został erygowany przed 1220 rokiem na miejscu dawnej pogańskiej gontyny. Początkowo drewniany, a po 1480 r. zamieniony na murowany w stylu gotyckim. W 2. połowie XVII wieku został przebudowany, a na przełomie XVII i XVIII w. dobudowano na planie ośmioboku kaplicę. W 1888 r. po stronie zachodniej wydłużono nawę i dobudowano wieżę. W 1914 r. podczas działań wojennych został dość znacznie zniszczony przez przemieszczającą się w kierunku Krakowa Armią Rosyjską i odbudowany oraz wyremontowany po wojnie.
Architektura i wyposażenie.
Budynek orientowany, jednonawowy, prezbiterium zamknięte trójbocznie. Po południowej stronie korpusu nawowego ośmioboczna kaplica św. Joachima i św. Anny. Z najstarszego wyposażenia kościoła zachował się kamienny portal. Wyposażenie głównie późnobarokowe. Nad wejściem głównym w 2008 roku umieszczony został witraż przedstawiający św. Marcina przyjeżdżającego na białym koniu i ofiarującego kawałek welonu ubogiemu. Motyw ten zastosowany został również w herbie Gminy Biskupice. 

</doc>
<doc id="3691031" url="https://pl.wikipedia.org/wiki?curid=3691031" title="Memoriał Romana Siemińskiego 2016">
Memoriał Romana Siemińskiego 2016

17. edycja wyścigu kolarskiego Memoriał Romana Siemińskiego odbył się w dniu 2 maja 2016 roku i liczył 164,7 km. Start i meta wyścigu miały miejsce w Raciążu. Wyścig figurował w kalendarzu cyklu UCI Europe Tour, posiadając kategorię UCI 1.2.

</doc>
<doc id="3691032" url="https://pl.wikipedia.org/wiki?curid=3691032" title="Motocyklowe Mistrzostwa Świata 1963">
Motocyklowe Mistrzostwa Świata 1963

Motocyklowe Mistrzostwa Świata 1963 – piętnasty sezon motocyklowych mistrzostw świata.

</doc>
<doc id="3691033" url="https://pl.wikipedia.org/wiki?curid=3691033" title="Mętno (gromada)">
Mętno (gromada)

Mętno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mętno z siedzibą GRN w Mętnie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Mętno i Stoki ze zniesionej gminy Chojna, obszary dotychczasowych gromad Dolsko i Przyjezierze ze zniesionej gminy Moryń oraz obszar dotychczasowej gromady Łukowice ze zniesionej gminy Cedynia w tymże powiecie. Dla gromady ustalono 12 członków gromadzkiej rady narodowej.
31 grudnia 1959 z gromady Mętno wyłączono: a) miejscowość Łukowice, włączając ją do gromady Lubiechów Górny; oraz b) miejscowości Dolsko i Przyjezierze, włączając je do znoszonej gromady Klępicz – w tymże powiecie, po czym gromadę Mętno zniesiono, włączając jej (pozostały) obszar do nowo utworzonej gromady Chojna w tymże powiecie.

</doc>
<doc id="3691034" url="https://pl.wikipedia.org/wiki?curid=3691034" title="Murod Ismoilov">
Murod Ismoilov

Murod Ismoilov, uzb. cyr. Мурод Исмоилов, ros. Мурад Музаффарович Исмаилов, "Murad Muzaffarowicz Ismaiłow" (ur. 4 stycznia 1969, Uzbecka SRR) – uzbecki piłkarz, grający na pozycji napastnika lub pomocnika, trener piłkarski.
Kariera piłkarska.
W 1985 rozpoczął karierę piłkarską w drużynie Neftyanik Fergana. Jesienią 1987 został powołany do służby wojskowej. Po zwolnieniu z wojska powrócił w 1990 do Neftyanika Fergana. W 1991 występował w Navroʻz Andijon, po czym znów wrócił do klubu z Fergany. Latem 1992 roku przeszedł do Atlaschi Margʻilon, w którym grał przez 5 sezonów. Latem 1997 ponownie zasilił skład klubu z Andijon, który w międzyczasie zmienił nazwę. W 1998 po raz kolejny bronił barw klubu Neftchi Fergana. W 2000 został zaproszony do Nasafa Karszy. Potem został piłkarzem klubu Tsementchi Quvasoy, w którym zakończył karierę piłkarza w roku 2005.
Kariera trenerska.
Jeszcze będąc piłkarzem rozpoczął pracę szkoleniowca. Najpierw pomagał trenować Tsementchi Quvasoy, w którym też wychodził na boisko, a w 2007 stał na czele klubu. W 2010 dołączył do sztabu szkoleniowego Paxtakoru Taszkent, a po dymisji Ravshana Haydarova 29 września 2011 został mianowany na pełniącego obowiązki głównego trenera klubu, którym kierował do końca roku. W czerwcu 2012 ponownie zaczął pełnić obowiązki głównego trenera, a 29 grudnia 2012 został mianowany na stanowisko głównego trenera Paxtakoru, który prowadził do końca 2013. 3 stycznia 2014 roku stał na czele Neftchi Fergana . 7 grudnia 2015 roku został zaproszony prowadzić FK Qo‘qon 1912.

</doc>
<doc id="3691035" url="https://pl.wikipedia.org/wiki?curid=3691035" title="Godków (gromada)">
Godków (gromada)

Godków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Godków z siedzibą GRN w Godkowie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Godków i Jelenin ze zniesionej gminy Chojna oraz obszar dotychczasowej gromady Mirowo ze zniesionej gminy Moryń w tymże powiecie. Dla gromady ustalono 13 członków gromadzkiej rady narodowej.
31 grudnia 1959 z gromady Godków wyłączono miejscowości Mirowo, Młynary i Krępacz, włączając je do znoszonej gromady Klępicz w tymże powiecie; do gromady Godków włączono natomiast miejscowości Brwice i Czartoryja ze znoszonej gromady Narost tamże. Po zmianach tych gromadę Godków zniesiono, włączając jej obszar do nowo utworzonej gromady Chojna w tymże powiecie.

</doc>
<doc id="3691036" url="https://pl.wikipedia.org/wiki?curid=3691036" title="Sarbinowo (gromada w powiecie chojeńskim)">
Sarbinowo (gromada w powiecie chojeńskim)

Sarbinowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sarbinowo z siedzibą GRN w Sarbinowie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Krześnica, Młyniska, Sarbinowo i Suchlica ze zniesionej gminy Dębno oraz obszar dotychczasowej gromady Chwarszczany ze zniesionej gminy Boleszkowice w tymże powiecie. Dla gromady ustalono 16 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Cychry w tymże powiecie.

</doc>
<doc id="3691037" url="https://pl.wikipedia.org/wiki?curid=3691037" title="Knut Torbjørn Eggen">
Knut Torbjørn Eggen

 
Knut Torbjørn Eggen (ur. 1 listopada 1960 w Orkdal, zm. 20 lutego 2012 w Moss) – norweski piłkarz występujący na pozycji obrońcy. Trener piłkarski. Syn piłkarza i trenera, Nilsa Arne Eggena.
Kariera klubowa.
Eggen treningi rozpoczął jako junior w zespole Orkdal IL. W 1978 roku został graczem drugoligowego klubu Rosenborg BK. W sezonie 1978 awansował z nim do pierwszej ligi. W Rosenborgu grał do końca kariery w 1991 roku. Przez ten czas trzykrotnie zdobył z zespołem mistrzostwo Norwegii (1985, 1988, 1990), a także dwukrotnie Puchar Norwegii (1988, 1990).
Kariera reprezentacyjna.
W reprezentacji Norwegii Eggen wystąpił jeden raz, 20 czerwca 1984 w wygranym 1:0 towarzyskim meczu z Islandią. W tym samym roku znalazł się w kadrze na Letnie Igrzyska Olimpijskie, zakończone przez Norwegię na fazie grupowej.
Kariera trenerska.
Karierę trenerską Eggen rozpoczął w 1994 roku w trzecioligowym zespole Aalesunds FK. W sezonie 1994 awansował z nim do drugiej ligi. W 1997 roku został szkoleniowcem Moss FK i już w pierwszym sezonie awansował z nim do pierwszej ligi, a także prowadził go tam do 2001 roku. Następnie trenował Fredrikstad FK. W 2006 roku zdobył z nim Puchar Norwegii.

</doc>
<doc id="3691038" url="https://pl.wikipedia.org/wiki?curid=3691038" title="Bielin (gromada)">
Bielin (gromada)

Bielin (od 31 XII 1959 "Moryń") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bielin z siedzibą GRN w Bielinie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Bielin, Gądno, Goszków i Wierzchlas ze zniesionej gminy Moryń w tymże powiecie. Dla gromady ustalono 9 członków gromadzkiej rady narodowej.
31 grudnia 1959 do gromady Bielin włączono a) obszar zniesionej gromady Klępicz (zwiększonej o miejscowości Dolsko i Przyjezierze, lecz zmniejszonej o miejscowości Orzechów, Wierzchląd, Wichoradz, Golice, Trutwiniec, Zaborzyce i Żelichów oraz o przystanek kolejowy Klępicz) oraz b) miejscowości Mierno, Otusz, Witniczka, Witnica, Niwka i Wisław ze znoszonej gromady Narost w tymże powiecie; z gromady Bielin wyłączono natomiast miejscowości Goszków, Wierzchlas, Jamno i Wierzchlasek, włączając je do gromady Mieszkowice tamże; po zmianach tych gromadę Bielin zniesiono, przenosząc siedzibę GRN z Bielina do Morynia i zmieniając nazwę jednostki na "gromada Moryń".

</doc>
<doc id="3691039" url="https://pl.wikipedia.org/wiki?curid=3691039" title="Phil Soussan">
Phil Soussan

Phil Soussan (ur. 23 czerwca 1961 w Londynie) – brytyjski wokalista, muzyk i kompozytor, a także producent muzyczny i inżynier dźwięku, znany głównie jako basista. Szerszą rozpoznawalność przyniosły mu występy w zespole Ozzy’ego Osbourne’a, którego był członkiem w latach 1986–1987. W 2006 roku nakładem wytwórni muzycznej Puss In Blue Records ukazał się debiutancki album solowy muzyka zatytułowany "Vibrate". Również w 2006 roku wraz z wokalistą Joe Lynn Turnerem, gitarzystą Carlosem Cavazo, perkusistą Vinnym Appicem oraz klawiszowcem Garrym Corbettem utworzył zespół pod nazwą Big Noize. Soussan współpracował ponadto m.in. z takimi wykonawcami jak: Beggars &amp; Thieves, Carnival of Dogs, Vince Neil, Johnny Hallyday oraz Steve Lukather. W 2016 roku jako muzyk koncertowy podjął współpracę z zespołem Last in Line.
Poza działalnością artystyczną muzyk hobbystycznie zajmuje się gotowaniem. W 2014 roku wziął udział w kulinarnym reality show "Guy’s Grocery Games" emitowanym na antenie stacji telewizyjnej Food Network.

</doc>
<doc id="3691041" url="https://pl.wikipedia.org/wiki?curid=3691041" title="Zielin (gromada)">
Zielin (gromada)

Zielin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zielin z siedzibą GRN w Zielinie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Troszyn i Zielin ze zniesionej gminy Mieszkowice w tymże powiecie. Dla gromady ustalono 13 członków gromadzkiej rady narodowej.
Gromadę zniesiono 1 stycznia 1957, a jej obszar włączono do nowo utworzonej gromady Mieszkowice w tymże powiecie.

</doc>
<doc id="3691042" url="https://pl.wikipedia.org/wiki?curid=3691042" title="Kłosów (gromada)">
Kłosów (gromada)

Kłosów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kłosów z siedzibą GRN w Kłosowie utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Czelin, Kłosów, Kurzycko i Sitno ze zniesionej gminy Mieszkowice w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1957, a jej obszar włączono do nowo utworzonej gromady Mieszkowice w tymże powiecie.

</doc>
<doc id="3691045" url="https://pl.wikipedia.org/wiki?curid=3691045" title="Arkansas Razorbacks">
Arkansas Razorbacks

Arkansas Razorbacks, Arkansas Ladybacks – nazwa drużyn sportowych University of Arkansas w Fayetteville, biorących udział w akademickich rozgrywkach w Southeastern Conference, organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3691046" url="https://pl.wikipedia.org/wiki?curid=3691046" title="Góralice (gromada)">
Góralice (gromada)

Góralice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Góralice z siedzibą GRN w Góralicach utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki weszły obszary dotychczasowych gromad Dobropole, Góralice i Tchórzno ze zniesionej gminy Trzcińsko Zdrój w tymże powiecie. Dla gromady ustalono 10 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Trzcińsko Zdrój w tymże powiecie.

</doc>
<doc id="3691049" url="https://pl.wikipedia.org/wiki?curid=3691049" title="Nawodna (gromada)">
Nawodna (gromada)

Nawodna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nawodna z siedzibą GRN w Nawodnej utworzono – jako jedną z 8759 gromad na obszarze Polski – w powiecie chojeńskim w woj. szczecińskim na mocy uchwały nr V/41/54 WRN w Szczecinie z dnia 5 października 1954. W skład jednostki wszedł obszar dotychczasowej gromady Nawodna ze zniesionej gminy Nawodna w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 31 grudnia 1959, a jej obszar włączono do nowo utworzonej gromady Chojna w tymże powiecie.

</doc>
<doc id="3691057" url="https://pl.wikipedia.org/wiki?curid=3691057" title="Norwegia na Letnich Igrzyskach Olimpijskich 1972">
Norwegia na Letnich Igrzyskach Olimpijskich 1972

Norwegię na Letnich Igrzyskach Olimpijskich 1972 w Monachium reprezentowało 112 zawodników: 101 mężczyzn i 11 kobiet. Był to 15. start reprezentacji Norwegii na letnich igrzyskach olimpijskich.
Najmłodszym norweskim zawodnikiem na tych igrzyskach był 13-letni wioślarz, Jørgen Cappelen, natomiast najstarszym 47-letni żeglarz, Jan-Erik Aarberg. Chorążym reprezentacji podczas ceremonii otwarcia był zapaśnik, Harald Barlie.

</doc>
<doc id="3691058" url="https://pl.wikipedia.org/wiki?curid=3691058" title="Biblia Borsa d’Este">
Biblia Borsa d’Este

Biblia Borsa d’Este – iluminowana Biblia, jeden z pierwszych renesansowych manuskryptów wykonanych w Ferrarze. W 1937 roku Biblia Borso d'Este została zreprodukowana w limitowanej edycji przez Bestetti Edizioni d'Arte, która dziś ma wysoką wartość aukcyjną uważaną za dzieło sztuki .
Proweniencja.
Biblia została zamówiona przez Borsa d’Este, pierwszego księcia Ferrary. Rękopis został ukończony pomiędzy rokiem 1455 a 1461. W 1598 ród Estense przeniósł się do nowej siedziby w Modenie, a wraz z nim całe jego zbiory. Biblia w Modenie pozostała do 1859. Wówczas miasto stało się częścią nowego Królestwa Włoskiego. Ówczesny nestor rodu, Francesco V d’Austria-Este, uciekł do Wiednia, zabierając ze sobą cenniejszy dobytek, w tym Biblię. W 1923 przemysłowiec Giovanni Treccani degli Alfieri zakupił manuskrypt od paryskiego antykwariusza i zwrócił ją do Biblioteki Estense w Modenie. Biblia w drugiej połowie XVIII wieku podczas renowacji otrzymała nową oprawę, co przyczyniło się do przycięcia i utracenia części ozdobionych górnych i bocznych marginesów. W 1961 roku Biblii ponownie zmieniono oprawę.
Opis Biblii.
Zamówienie miało rozsławić ród d’Este konkurujący na polu mecenatu artystycznego z florenckim rodem Medyceuszy. Nad zadaniem od strony artystycznej czuwali Taddeo Crivelli i Franco dei Russi. Przy pracach uczestniczyli również Girolamo da Cremona, Marco dell’Avogadro i Giorgio d’Alemagna. Tekst został napisany przez wysoko cenionego skrybę Pietro Paolo Marone z Bolonii. Biblia składała się z dwóch tomów (folio) liczących 311 i 293 kart, na których umieszczono ponad 1000 iluminacji. Strony są bogato iluminowane; na winietach i bordiurach ukazane zostały biblijne i historyczne sceny (głównie w dolnych partiach) oraz widoki krajobrazu. Wykonane są w stylu charakterystycznym dla prac, w których styl późnego gotyku przechodzi w styl wczesnorenesansowy. Tekst jest umieszczony w dwóch kolumnach, ozdobiony kapitalikami i iluminowanymi majuskułami.

</doc>
<doc id="3691065" url="https://pl.wikipedia.org/wiki?curid=3691065" title="Arkansas-Little Rock Trojans">
Arkansas-Little Rock Trojans

Little Rock Trojans – nazwa drużyn sportowych University of Arkansas w Little Rock, biorących udział w akademickich rozgrywkach w Sun Belt Conference, organizowanych przez National Collegiate Athletic Association. 

</doc>
<doc id="3691066" url="https://pl.wikipedia.org/wiki?curid=3691066" title="Yandel">
Yandel

Llandel Veguilla Malavé, znany jako Yandel (ur. 14 stycznia 1977 w Cayey) – portorykański piosenkarz, wykonawca reggaeton, w latach 1998–2013 był członkiem zespołu Wisin &amp; Yandel. Współpracuje z wykonawcami takimi jak: Daddy Yankee, Don Omar, Farruko, Future.
Jego żoną jest Enderis Espada Figueroa, z którą ma dwóch synów: Adriana i Derka. Ma młodszego brata Gadiela, który również jest piosenkarzem.
W 2003 wystąpił w filmie Mi Vida...My Life gdzie zagrał siebie samego

</doc>
<doc id="3691070" url="https://pl.wikipedia.org/wiki?curid=3691070" title="Motocyklowe Mistrzostwa Świata 1964">
Motocyklowe Mistrzostwa Świata 1964

Motocyklowe Mistrzostwa Świata 1964 – szesnasty sezon motocyklowych mistrzostw świata.

</doc>
<doc id="3691081" url="https://pl.wikipedia.org/wiki?curid=3691081" title="Horst Kutscher">
Horst Kutscher

Horst Kutscher (ur. 5 lipca 1931 w Berlinie; zm. 15 stycznia 1963 tamże) – ofiara śmiertelna Muru Berlińskiego, zastrzelona przez żołnierzy wojsk granicznych podczas próby ucieczki do Berlina Zachodniego.
Życiorys.
Jako najmłodsze dziecko piętnastoosobowej rodziny Kutscher przyszedł na świat we wschodnioberlińskim okręgu Treptow, dorastając w należącej do tegoż dzielnicy Adlershof. W wieku 14 lat opuścił szkołę rozpoczynając naukę zawodu blacharza, którą przerwał już po sześciu miesiącach. Ostatecznie znalazł pracę w zawodzie sprzątacza, później w składzie węglowym. W 1952 r. ożenił się, doczekując się szóstki dzieci. W młodości wielokrotnie popadał w konflikt z prawem z powodu kradzieży czy pobicia. W 1956 r. zwerbowany został przez Volkspolizei na stanowisko tajnego informatora, współpracę zakończono jednak już po trzech miesiącach z powodu charakteryzującej Kutschera niesolidności. 
W kwietniu 1956 r. wraz z żoną oraz trójką urodzonych dotąd dzieci podjął pierwszą ucieczkę do Niemiec Zachodnich. Rodzina osiedliła się w Bochum, gdzie przyszło wkrótce na świat czwarte dziecko. Po zaledwie rocznym pobycie tamże rodzina wróciła jednak do NRD. W 1960 r. Kutscher popadł w problemy alkoholowe, przez co rozstał się z żoną. Sąd orzekł rozwód w listopadzie 1962 r. Miesiąc później z powodu alkoholizmu Kutscher stracił również pracę w składzie węgla. Wniesione przez zwolnionego odwołanie w rejonowym sądzie pracy zostało odrzucone 14 stycznia 1963 r. Dzień ów Kutscher spędził wraz z również zwolnionym z pracy w składzie węgla przyjacielem Joachimem. Spożywając w rozmaitych lokalach napoje alkoholowe, obaj sfrustrowani podjęli decyzję o ucieczce na Zachód. 
Ucieczka.
Około godziny 22:00 mężczyźni udali się w pobliże umocnień granicznych przy ulicy Semmelweißstraße. Plan ich ucieczki zakładał przedostanie się do Berlina Zachodniego przez zamarznięte koryto Teltowkanal. Z powodu nadchodzącego szóstego uroczystego dnia obrad SED wzmocniono wszystkie środki kontroli granicznej, w związku z czym przylegający do Teltowkanal teren został intensywnie oświetlony. W związku z tymże uciekinierzy zmienili plan próbując dostać się do umocnień granicznych przy ogródkach działkowych przy Rudower Straße. Mężczyźni wczołgali się pod pierwszym płotem do pasa granicznego, oczekując tam w bezruchu na oddalenie się strażników. Podczas osiągnięcia ostatniego z płotów uciekinierzy zostali zauważeni przez strażników, którzy bez wcześniejszego ostrzeżenia dwukrotnie oddali strzały, wskutek czego Kutscher został trafiony. Towarzyszący mu przyjaciel Joachim został aresztowany, sam ranny zmarł podczas transportu do posterunku wartowniczego. 
Horst Kutscher został pochowany anonimowo, rodzinie zabitego nie zezwolono na udział w pogrzebie. W Berlinie Zachodnim dowiedziano się o jego śmierci dzięki relacjom zbiegłego z NRD więźnia, dzielącego wcześniej celę z przyjacielem ofiary Joachimem. 

</doc>
<doc id="3691082" url="https://pl.wikipedia.org/wiki?curid=3691082" title="Troy Trojans">
Troy Trojans

Troy Trojans – nazwa drużyn sportowych Troy University, biorących udział w akademickich rozgrywkach w Sun Belt Conference, organizowanych przez National Collegiate Athletic Association. 

</doc>
<doc id="3691086" url="https://pl.wikipedia.org/wiki?curid=3691086" title="Zabójstwo Farkhundy">
Zabójstwo Farkhundy



</doc>
<doc id="3691094" url="https://pl.wikipedia.org/wiki?curid=3691094" title="Zabójstwo Farchundy">
Zabójstwo Farchundy



</doc>
<doc id="3691101" url="https://pl.wikipedia.org/wiki?curid=3691101" title="Ekstraliga polska w unihokeju mężczyzn 2011/2012">
Ekstraliga polska w unihokeju mężczyzn 2011/2012

Ekstraliga polska w unihokeju mężczyzn 2011/2012 - 15. edycja najwyższych w hierarchii rozgrywek ligowych polskiego klubowego unihokeja w Polsce. W sezonie zasadniczym rozegrano 12 kolejek spotkań po których przeprowadzono fazę Play-off.
W sezonie 2011/2012 wystąpiło 8 klubów. Sezon zasadniczy podzielono na grupę A i B. Obrońcą tytułu był KS Górale Nowy Targ, Mistrzostwo Polski również zdobył KS Górale Nowy Targ, debiutantem w Ekstralidze był UKS Grześ Hrubieszów.
Uczestnicy rozgrywek.
Stan po sezonie 2010/2011.
Po zakończeniu sezonu 2010/2011 ustalona została ostateczna kolejność w rozgrywkach. Tytuł mistrza Polski wywalczyła drużyna KS Górale Nowy Targ. Do I ligi spadła drużyna WSU Wierzchowo, do Ekstraligi awansowała drużyna UKS Grześ Hrubieszów.

</doc>
<doc id="3691102" url="https://pl.wikipedia.org/wiki?curid=3691102" title="Frisk Asker">
Frisk Asker

Frisk Asker – norweski klub hokejowy z siedzibą w Asker.
Zawodnicy.
Na podstawie materiału źródłowego:

</doc>
<doc id="3691105" url="https://pl.wikipedia.org/wiki?curid=3691105" title="Peter Kreitlow">
Peter Kreitlow

Peter Kreitlow (ur. 15 stycznia 1943 w Berlinie; zm. 24 stycznia 1963 k. Hennigsdorfu) – ofiara śmiertelna Muru Berlińskiego, zastrzelona podczas próby ucieczki do Berlina Zachodniego. Kreitlow jest jedynym poświadczonym historycznie uciekinierem z NRD zabitym w niniejszych okolicznościach przez żołnierzy armii radzieckiej.
Życiorys.
Kreitlow urodził się w Berlinie podczas drugiej wojny światowej, w której zginęła jego matka. Po wojnie ojciec ożenił się ponownie, stosunki pomiędzy synem a macochą układały się jednak niepomyślnie. W wieku 18 lat Kreitlow opuścił dom rodzinny rozpoczynając jednocześnie naukę zawodu piekarza. Wynajmując mieszkanie we wschodniej części Berlina, pracował jako niewykwalifikowany pomocnik w rozmaitych tamtejszych zakładach pracy.
Ucieczka.
Wieczorem 23 stycznia 1963 r. w towarzystwie trójki przyjaciół Kreitlow bawił się na imprezie tanecznej w położonej na północ od Berlina miejscowości Hennigsdorf. Kierowana przez znającego teren Bernda K. grupa podjęła spontaniczną decyzję o ucieczce do Berlina Zachodniego. Po pokonaniu zamarzniętego koryta Havelkanal uciekinierzy przebiegli przez połać zaśnieżonego lasu, w którym zostali odkryci przez dwóch żołnierzy radzieckich, patrolujących odcinek przed oddalonym o dwa kilometry pasem umocnień granicznych. Żołnierze niezwłocznie otworzyli ogień do uciekających, wskutek czego wielokrotnie trafiony – w tym także w głowę – Kreitlow zmarł na miejscu.
Z obawy przed negatywnym nastawieniem obywateli do radzieckich wojsk stacjonujących w NRD władze podjęły decyzję o ustaleniu błędu w postępowaniu żołnierzy. W ostatecznym protokole dotyczącym sprawy uznano jednak strzały za uzasadnione, towarzyszący zaś zastrzelonemu pozostali uciekinierzy bez publicznego rozgłosu skazani zostali w maju 1963 r. pod zarzutem ucieczki na wielomiesięczne kary pozbawienia wolności.

</doc>
<doc id="3691106" url="https://pl.wikipedia.org/wiki?curid=3691106" title="Zabel Jesajan">
Zabel Jesajan

Zabel Jesajan, (, ur. 4 lutego 1878 w Üsküdar, ob. dzielnica Stambułu, zm. w 1943 na Syberii) – ormiańska pisarka, poetka, tłumaczka i profesor literatury na Państwowym Uniwersytecie w Erywaniu.
Urodziła się w czasie wojny rosyjsko-tureckiej jako Zabel Howhannisjan, córka Mygyrdicza. Ukończyła prywatną szkołę Świętego Krzyża. W 1895 roku ojciec zaniepokojony pogromami intelektualistów wysłał ją do Paryża, gdzie studiowała literaturę i filozofię. Zainspirowana romantyzmem i ożywieniem literatury ormiańskiej zaczęła pisać. Swój pierwszy wiersz prozą „Jerk ar kiszer” opublikowała w 1895 w piśmie "Dzaghig" („Kwiat”). Pisała nowele, literackie eseje, artykuły, publikowała tłumaczenia zarówno na francuski, jak i ormiański w takich pismach, jak "Mercure de France", "Masis", "Anahid" i "Arewelian Mamul".
W Paryżu poznała malarza z Konstantynopola Dikrana Jesajana. Pobrali się w 1900 roku. Urodziło im się dwoje dzieci Sophie (ur. 1901) i Hrant (ur. 1910).
Po rewolucji młodoturków w 1908 roku wróciła do Konstantynopola. W 1909 roku pojechała do Cylicji i opublikowała serię artykułów o masakrze w Adanie. Los Ormian w Cylicji jest również tematem jej książki "Aweragneru mecz", powieści "Anedzky" i zbioru opowiadań "Nor harsy" wydanych w 1911 w Stambule.
Była jedyną kobietą na liście ormiańskich intelektualistów przeznaczonych do aresztowania i deportacji 24 sierpnia 1915 roku przez młodoturków. Udało jej się uniknąć aresztowania i uciec do Bułgarii, a następnie na Kaukaz, gdzie pracowała z uchodźcami, dokumentując ich naoczne świadectwa ludobójstwa Ormian. W 1918 roku pomagała na Środkowym Wschodzie uchodźcom i sierotom. Z tego okresu pochodzą nowele "Werczin pażak" i "Hokis aksorial" (1919). Wspierała radziecką Armenię, czemu dała wyraz w powieści "Nahanczogh użer" (1923). Odwiedziła Armenię w 1926 roku i wkrótce opublikowała swoje wrażenia w "Prometeos azadakruadz" (Marsylia, 1928).
W 1933 roku zdecydowała się osiedlić w Armeńskiej SRR wraz z dziećmi. W 1934 roku wzięła udział w pierwszym zjeździe Związku Pisarzy ZSRR w Moskwie. Mieszkając w Erywaniu, zaczęła wykładać literaturę francuską i ormiańską na Państwowym Uniwersytecie w Erywaniu i kontynuowała pisanie. Z tego okresu pochodzi nowela "Gyrage szabig" (Erywań, 1934) i powieść autobiograficzna "Silihdari bardeznery" (Erywań, 1935).
W okresie Wielkiego Terroru w ZSRR została oskarżona o nacjonalizm i aresztowana w 1937 roku. Zmarła najprawdopodobniej na Syberii w 1943 roku.

</doc>
<doc id="3691107" url="https://pl.wikipedia.org/wiki?curid=3691107" title="W głowie">
W głowie

W głowie – piosenka i drugi singel Ani Dąbrowskiej z szóstej płyty "Dla naiwnych marzycieli". Singel promocyjny, jak i teledysk do niego (w reżyserii Bo Martina i Ani Dąbrowskiej), został wydany w dniu premiery albumu, tj. 4 marca 2016. Przedpremierowo wokalistka zaprezentowała utwór singlowy 16 lutego 2016 w Praskiej Drukarni w Warszawie podczas 17. gali nagród Bestsellery Empiku.
Teledysk.
Teledysk do piosenki stylizowany jest na film akcji z udziałem Dąbrowskiej i Andre Whyte'a. Akcja teledysku ma miejsce na wielopiętrowym parkingu.

</doc>
<doc id="3691110" url="https://pl.wikipedia.org/wiki?curid=3691110" title="Miroslav Markićević">
Miroslav Markićević

Miroslav Markićević, cyr. Мирослав Маркићевић (ur. 1958 w Čačaku) – serbski polityk, poseł do Zgromadzenia Narodowego, przewodniczący komitetu wykonawczego Nowej Serbii.
Życiorys.
Z wykształcenia technik mechanik, pracował w tym zawodzie. W działalność polityczną zaangażował się na początku lat 90. w ramach Serbskiego Ruchu Odnowy. Odszedł z tego ugrupowania wraz z Velimirem Iliciem, współtworząc Nową Serbię. W partii tej objął stanowisko przewodniczącego komitetu wykonawczego.
W 2003 po raz pierwszy uzyskał mandat posła do Skupsztiny. Z powodzeniem ubiegał się o reelekcję w kolejnych wyborach w 2007, 2008, 2012, 2014 i 2016 z list koalicyjnych współtworzonych przez jego ugrupowanie. W parlamencie powoływany na przewodniczącego frakcji poselskiej Nowej Serbii.

</doc>
<doc id="3691111" url="https://pl.wikipedia.org/wiki?curid=3691111" title="Rustam Abdullaev">
Rustam Abdullaev

Rustam Abdullaev, uzb. cyr. Рустам Абдуллаев, ros. Рустам Абдуллаев, "Rustam Abdułłajew" (ur. 1 stycznia 1971 w Kokandzie, Uzbecka SRR) – uzbecki piłkarz, grający na pozycji napastnika lub pomocnika, trener piłkarski.
Kariera piłkarska.
Kariera klubowa.
W 1989 rozpoczął karierę piłkarską w miejscowej drużynie Avtomobilchi Qo‘qon, który potem zmienił nazwę na Temiryo‘lchi. W 1993 występował w Neftchi Fergana, a w następnym sezonie przeszedł do MHSK Taszkent. W 1995 wyjechał do USA, gdzie bronił barw Perlis FA. W 1996 powrócił do MHSK Taszkent. W 1998 został zaproszony do Paxtakoru Taszkent, ale rozegrał tylko 2 mecze i wkrótce wrócił do rodzimego klubu z Temiryo‘lchi Qo‘qon. W 2000 został piłkarzem Nasafa Karszy, w którym zakończył karierę piłkarza.
Kariera reprezentacyjna.
W latach 1992-1995 rozegrał 12 meczów i strzelił 3 gole w narodowej reprezentacji Uzbekistanu.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw pomagał trenować rodzimy klub FK Qo‘qon, który w międzyczasie zmienił nazwę, a w 2003 stał na czele klubu. W maju 2008 został mianowany na stanowisko głównego trenera Navbahoru Namangan. Potem dołączył do sztabu szkoleniowego Lokomotivu Taszkent, gdzie pomagał Vadimowi Abramovu trenować piłkarzy. 30 kwietnia 2014 ponownie stał na czele FK Qo‘qon 1912, którym kierował do 10 listopada 2015 roku 27 kwietnia 2016 został głównym trenerem Neftchi Fergana.

</doc>
<doc id="3691113" url="https://pl.wikipedia.org/wiki?curid=3691113" title="Zamieszki w Iraku (1931)">
Zamieszki w Iraku (1931)

Zamieszki w Iraku w 1931 – protesty przeciwko rządowi Nuriego as-Sa’ida, zorganizowane w różnych regionach Iraku równocześnie przez opozycyjną Partię Bractwa Narodowego oraz przez niechętnych rządowi przywódców plemion znad środkowego Eufratu.
Tło wydarzeń.
W marcu 1931 rząd Nuriego as-Sa’ida zawarł z Iraq Petroleum Company porozumienie gwarantujące firmie wyłączność na poszukiwania i eksploatację złóż ropy naftowej w północnym Iraku oraz zwolnienie z podatków do momentu rozpoczęcia eksportu surowca. Premier kontrolował parlament iracki i bez problemu uzyskał ratyfikację porozumienia. Zaostrzenie kryzysu gospodarczego sprawiło jednak, że przeciwko Nuriemu as-Sa’idowi zaczęła rozwijać się opozycja. Rywalizujące dotąd ze sobą Partia Ludu i Partia Narodowa połączyły się, tworząc 
Partię Bractwa Narodowego. Nowa formacja znajdowała poparcie wśród ludności sunnickiej z miast, jak również wśród wykształconych szyitów, dotąd mało aktywnych w polityce. Politycy dawnej Partii Narodowej utrzymywali również kontakty z przywódcami szyickich plemion znad środkowego Eufratu oraz ze Stowarzyszeniem Rzemieślników - powstałym w 1929 związkiem zawodowym. Stowarzyszenie, któremu przewodził Muhammad Salih al-Kazzaz, formułowało głównie postulaty związane z ochroną interesów pracowników w okresie kryzysu gospodarczego, było jednak również negatywnie nastawione do rządu za jego represyjny sposób rządzenia i nadmierne ustępstwa wobec Wielkiej Brytanii oraz zagranicznych firm naftowych. Niechęć wobec Brytyjczyków była podzielana przez wielu Irakijczyków nienależących do organizacji politycznych. Przywódcy plemion mieli rządowi za złe nieobjęcie ludności wiejskiej ulgami podatkowymi, które dotąd zwyczajowo jej przysługiwały. Szyiccy duchowni byli niechętni rządowi z powodu dyskryminacji ludności szyickiej.
Przebieg protestów.
Wobec faktu, że irackie służby bezpieczeństwa utrudniały opozycji organizację protestów ulicznych, opozycja wezwała do masowego uchylania się od płacenia podatków i wysyłania petycji do króla Fajsala z apelem o rozwiązanie rządu. Opozycja nawiązała ponadto kontakty z przywódcami plemion, nakłaniając ich do wszczęcia zbrojnego buntu. W lipcu 1931, gdy dotychczasowe działania nie przyniosły żadnych rezultatów, Stowarzyszenie Rzemieślników wszczęło strajki w miastach Iraku, w tym Bagdadzie i Basrze. W ośrodkach tych przestały działać sklepy i transport miejski, na ulicach miały miejsce manifestacje. Początkowo wznoszono na nich hasła odnoszące się do problemów ekonomicznych, następnie pojawiły się również hasła polityczne, w tym antymonarchistyczne.
Równocześnie szajchowie plemion znad środkowego Eufratu wezwali je do protestów. Wybuchły zamieszki, dokonano również aktów sabotażu. Wystąpienia plemienne nie były jednak tak silne, jak spodziewali się przywódcy Partii Bractwa Narodowego. Wielu szajchów plemiennych nie było również przekonanych o tym, że popierając strajkujących pracowników działa w swoim interesie. Mimo to Nuri as-Sa'id poprosił RAF o pomoc w tłumieniu wystąpień. Również strajk zakończył się niepowodzeniem. W drugim tygodniu protestów liczba protestujących znacząco spadła, gdyż rząd spełnił podstawowy postulat Stowarzyszenia Rzemieślników - wycofał się z projektu podniesienia opłat wnoszonych przez kupców handlujących w miastach, a równocześnie aresztował przywódców robotniczych z al-Kazzazem na czele.
Niezależnie od protestów zorganizowanych z inicjatywy Partii Bractwa Narodowego w 1931 w Iraku wybuchły protesty Kurdów.

</doc>
<doc id="3691115" url="https://pl.wikipedia.org/wiki?curid=3691115" title="Askerhallen">
Askerhallen

Askerhallen – kryte lodowisko położone w Asker, na którym swoje mecze rozgrywa drużyna hokejowa GET-ligaen – Frisk Asker. Obiekt powstał w 1969 roku i może pomieścić 2 400 widzów.

</doc>
<doc id="3691120" url="https://pl.wikipedia.org/wiki?curid=3691120" title="Ośrodek Badań nad Totalitaryzmami im. Witolda Pileckiego">
Ośrodek Badań nad Totalitaryzmami im. Witolda Pileckiego

Ośrodek Badań nad Totalitaryzmami im. Witolda Pileckiego – polska państwowa instytucja kultury podległa Ministerstwu Kultury i Dziedzictwa Narodowego, powołana 29 kwietnia 2016 z inicjatywy wiceminister Magdaleny Gawin. Ustawa z dnia 20 lipca 2018 r. o zmianie ustawy o Instytucie Solidarności i Męstwa oraz niektórych innych ustaw spowodowała wchłonięcie Ośrodka Badań nad Totalitaryzmami im. Witolda Pileckiego przez Instytut Solidarności i Męstwa. Weszła ona w życie 29 sierpnia 2018 z wyjątkiem dwóch przepisów, które weszły w życie 15 sierpnia 2018.
Przedmiot działania.
Celem działalności Ośrodka jest:
Aby zrealizować wymienione cele Ośrodek współpracuje z innymi instytucjami oraz ludźmi kultury i nauki w Polsce i za granicą.
Pierwszym ważnym przedsięwzięciem Ośrodka Badań nad Totalitaryzmami im. Witolda Pileckiego jest program "Zapisy terroru. Świadectwa przed Główną Komisją Badania Zbrodni Niemieckich/Komisją Ścigania Zbrodni przeciwko Narodowi Polskiemu". Program ten inicjuje utworzenie cyfrowego polsko-angielskiego repozytorium dokumentów historycznych dotyczących zbrodni nazistowskich i komunistycznych.
W sierpniu 2016 Ośrodek uruchomił portal internetowy „Zapisy Terroru”, w którym udostępniane są świadectwa ludności cywilnej okupowanej Europy.
Patron.
Patronem Ośrodka Badań nad Totalitaryzmami jest rotmistrz Witold Pilecki, bohater polskiego podziemia, awansowany pośmiertnie do stopnia pułkownika. Symbol solidarności z ofiarami i tragicznej walki jednostki z dwoma totalitaryzmami: nazistowskim i komunistycznym.

</doc>
<doc id="3691121" url="https://pl.wikipedia.org/wiki?curid=3691121" title="Sparta Amfi">
Sparta Amfi

Sparta Amfi – kryte lodowisko położone w Sarpsborg, na którym swoje mecze rozgrywa drużyna hokejowa GET-ligaen – Sparta Warriors. Obiekt powstał w 1963 roku i może pomieścić 3 900 widzów.

</doc>
<doc id="3691123" url="https://pl.wikipedia.org/wiki?curid=3691123" title="Kalwaria (film 2014)">
Kalwaria (film 2014)

Kalwaria (ang. "Calvary") – irlandzki film dramatyczny z 2014, który wyreżyserował John Michael McDonagh, będący również autorem scenariusza. Premiera filmu odbyła się podczas Sundance Film Festival 2014.
Fabuła.
Ojciec James, grany przez Brendana Gleesona, jest proboszczem w niewielkiej irlandzkiej miejscowości. Jeden ze spowiadających się mężczyzn wyznaje mu, że w dzieciństwie był molestowany przez księdza. Zapowiedział, że w ramach kościelnej pokuty jego spowiednik zostanie zabity. Wyznacza ojcu Jamesowi tydzień na załatwienie swoich spraw, a także miejsce ich następnego spotkania.
Odbiór i wyróżnienia.
Box office filmu wyniósł około 16,9 mln dolarów. "Kalwaria" otrzymały wysokie oceny wśród publiczności i krytyków. Portal Metacritic na podstawie 42 recenzji przyznał filmowi średnią 77 punktów (na 100), produkcja wysokie noty dostała również w serwisie Rotten Tomatoes (89%). W opiniach podkreślano walory gry aktorskiej Brendana Gleesona, a także poruszanie istotnej tematyki przy łączeniu humoru, inteligencji i wrażliwości.
Film otrzymał cztery nominacje do nagrody British Independent Film Award – dla najlepszego filmu, reżysera, scenarzysty i aktora, wygrywając w ostatniej z tych kategorii. Był nominowany do irlandzkiej nagrody IFTA w sześciu kategoriach, uzyskując wyróżnienie dla najlepszego filmu, scenariusza i aktora pierwszoplanowego. Brendan Gleeson był także nominowany do Europejskiej Nagrody Filmowej dla najlepszego aktora.

</doc>
<doc id="3691124" url="https://pl.wikipedia.org/wiki?curid=3691124" title="Katherine Kelly">
Katherine Kelly

Katherine Kelly (ur. 19 listopada 1979 w Barnsley) – brytyjska aktorka filmowa i telewizyjna.
Kariera.
W 2001 ukończyła Royal Academy of Dramatic Art. W latach 2006-2012 występowała w operze mydlanej pt. "Coronation Street" jako Becky McDonald. Za tę rolę dwukrotnie wygrała nagrodę "The British Soap Awards" w kategorii najlepszej aktorki (w 2009) oraz w kategorii najlepszego odejścia z serialu (w 2012), a także wygrała w konkurencji najlepszego występu nagrodę "National Television Awards" (w 2012). W latach 2013-2014 oraz w 2016 występowała w serialu "Mr Selfridge" jako Mae Loxley.
W 2016 wystąpiła w serialu "Class", spin-offie serialu "Doktor Who" jako pani Quill, jedna z nauczycielek w "Coal Hill Academy".

</doc>
<doc id="3691141" url="https://pl.wikipedia.org/wiki?curid=3691141" title="Jerzy Kumaniecki">
Jerzy Kumaniecki

Jerzy Kumaniecki (ur. 2 marca 1938 w Warszawie, zm. 11 sierpnia 1991 w Wiedniu) – polski historyk dziejów najnowszych.
Życiorys.
Był synem Kazimierza Feliksa Kumanieckiego. Absolwent historii Uniwersytetu Warszawskiego. Stopień naukowy doktora uzyskał w Instytucie Historii PAN. Stopień doktora habilitowanego w tej samej placówce. Współtwórca (1981) społecznego komitetu Uczczenia Pamięci Generała Grota-Roweckiego i Armii Krajowej. Zajmował się stosunkami polsko-radzieckimi w okresie międzywojennym. Jego prace odbiegają od schematycznego przedstawienia tych problemów w historiografii PRL. Został pochowany na cmentarzu Powązkowskim w kwaterze 77, rząd 1, miejsce 9. 

</doc>
<doc id="3691142" url="https://pl.wikipedia.org/wiki?curid=3691142" title="Dżafar Abu at-Timman">
Dżafar Abu at-Timman

Dżafar Abu at-Timman (ur. 1881, zm. 1945) – iracki polityk, jeden z przywódców Partii Bractwa Narodowego. 
Życiorys.
Pochodził z rodziny szyickiej. Brał udział w organizacji powstania w Iraku w 1920, przewodził powstańcom działającym nad środkowym Eufratem i gromadził fundusze na walkę przeciwko Brytyjczykom i rozwój irackiego ruchu narodowego. Był zwolennikiem powstania w pełni niepodległego państwa irackiego i wspólnego rządzenia nim przez szyitów i sunnitów. Sprzeciwiał się ustanowieniu brytyjskiego mandatu w Iraku. Po stłumieniu powstania zbiegł do Iranu, skąd powrócił po koronacji Fajsala I na króla Iraku. W 1922 został zmuszony do opuszczenia kraju, gdyż w dalszym ciągu domagał się wyzwolenia Iraku spod brytyjskiej dominacji i demokratyzacji kraju. 
Był jednym z przywódców założonej w 1922 Partii Narodowej, skupiającej głównie wykształconych szyitów z irackich miast, chociaż nadal utrzymywał również kontakty z przywódcami szyickich plemion znad środkowego Eufratu. W 1931 jego organizacja połączyła się z Partią Ludu, której przewodził Jasin al-Haszimi, a następnie zorganizowała masowe protesty przeciwko rządowi Nuriego as-Sa’ida. Dzięki kontaktom at-Timmana z szajchami plemiennymi niektóre z plemion wzięły w nich udział, chociaż nie tak masowo, jak spodziewała się opozycja; główną siłą protestów byli wielkomiejscy robotnicy i rzemieślnicy. Protesty zostały stłumione przez rząd. 
W listopadzie 1933 ogłosił wycofanie się z życia politycznego, co stanowiło dla Partii Bractwa Narodowego cios na tyle znaczący, że kilka miesięcy później jej działacze zdecydowali o samorozwiązaniu organizacji. Jeszcze jednak w tym roku at-Timman zmienił decyzję, przyłączając się do środowiska intelektualistów skupionego wokół gazety "Al-Ahali", krytykującego korupcję, partykularyzm poszczególnych warstw społecznych i funkcjonowanie elit władzy, opierających się na nieformalnych sieciach patronażu. W ramach grupy at-Timman nadal głosił hasła budowania jedności narodowej Irakijczyków i reformy społecznej. W 1935, gdy grupa Al-Ahali postanowiła się zreorganizować i sformalizować, at-Timman wszedł do jej komitetu centralnego razem z Kamilem al-Dżadirdżim i Hikmatem Sulajmanem. Cieszył się największym autorytetem ze wszystkich przywódców grupy.
Również w 1935 at-Timman przystał na plan Hikmata Sulajmana, który doszedł do przekonania, że Al-Ahali powinna siłą obalić rząd Jasina al-Haszimiego, a następnie odgórnie zreformować Irak, wzorując się na działaniach Kemala Atatürka. Członkowie grupy wzięli udział w wojskowym zamachu stanu przeprowadzonym przez gen. Bakra Sidkiego, a następnie weszli do nowego rządu, którego szefem został Sulajman. Sam at-Timman został w nim ministrem finansów. Był przekonany, że ingerencja wojska w życie polityczne będzie krótkotrwała, co obiecywał przed zamachem gen. Sidki. Nadzieje at-Timmana na głęboką reformę kraju nie sprawdziły się. Rozczarowała go również postawa Hikmata Sulajmana, który bardzo szybko zaczął dążyć do władzy autorytarnego. Już w 1937 at-Timman oraz Kamil al-Dżadirdżi wystąpili z rządu, protestując przeciwko postawie premiera, który zrezygnował z reform, których wcześniej domagała się "al-Ahali", a po niej współtworzone przez al-Dżadirdżiego Stowarzyszenie Reformy Ludowej (demokratyzacja kraju, wprowadzenie przepisów o płacy minimalnej, ustalenie maksymalnej długości dnia pracy, uchwalenie ustawy o prawach i obowiązkach rolników, wprowadzenie podatku spadkowego oraz podatku liniowego). At-Timman oburzony był dodatkowo faktem, że Sulajman oraz Bakr Sidki brutalnie stłumili powstanie irackich szyitów. 
W latach 1935-1945 był przewodniczącym Izby Handlowej w Bagdadzie.

</doc>
<doc id="3691143" url="https://pl.wikipedia.org/wiki?curid=3691143" title="Espen Aarnes Hvammen">
Espen Aarnes Hvammen

Espen Aarnes Hvammen (ur. 13 listopada 1988 w Minnesund) – norweski łyżwiarz szybki.
W wieku 25 lat Hvammen uczestniczył w Zimowych Igrzyskach Olimpijskich 2014 w Soczi. Brał wówczas udział w dwóch konkurencjach łyżwiarstwa szybkiego: biegu na 500 m, gdzie zajął 12. miejsce oraz biegu na 1000 m, gdzie zajął 31. miejsce.

</doc>
<doc id="3691145" url="https://pl.wikipedia.org/wiki?curid=3691145" title="Håvard Holmefjord Lorentzen">
Håvard Holmefjord Lorentzen

Håvard Holmefjord Lorentzen (ur. 2 października 1992 w Bergen) – norweski łyżwiarz szybki, trzykrotny medalista igrzysk olimpijskich i kilkukrotny medalista mistrzostw świata.
W wieku 21 lat uczestniczył w Zimowych Igrzyskach Olimpijskich 2014 w Soczi. Brał wówczas udział w czterech konkurencjach łyżwiarstwa szybkiego: biegu na 500 metrów (32. miejsce), biegu na 1000 m, (11. miejsce), biegu na 1500 m (16. miejsce) oraz biegu drużynowym (5. miejsce; wraz z Håvardem Bøkko oraz Sverrem Lundem Pedersenem). W 2018 roku, podczas igrzysk w Pjongczangu wywalczył złoto na 500 m.
W 2017 roku wywalczył srebrny medal podczas sprinterskich mistrzostw świata w Calgary. Rozdzielił tam na podium dwóch reprezentantów Holandii: Kaia Verbija i Kjelda Nuisa.
Triumfator klasyfikacji generalnej Pucharu Świata w sezonie 2017/2018.

</doc>
<doc id="3691154" url="https://pl.wikipedia.org/wiki?curid=3691154" title="Worldwide Web">
Worldwide Web



</doc>
<doc id="3691155" url="https://pl.wikipedia.org/wiki?curid=3691155" title="Drzewiecki Nr 1">
Drzewiecki Nr 1

Drzewiecki Nr 1 – prototyp okrętu półzanurzalnego, zbudowany w 1877 roku przez Stefana Drzewieckiego w Odessie podczas wojny rosyjsko-tureckiej. Mimo że testy jednostki wypadły pomyślnie, wobec zakończenia wojny rosyjska marynarka wojenna odmówiła finansowania dalszych prób. Dwukadłubowy okręt uzbrojony był w dwie miny dynamitowe przyłączane od spodu do dna celu za pomocą przyssawki. Górna część jednostki mieściła pomieszczenie operatora okrętu, w dolnej zaś znajdował się balast.

</doc>
<doc id="3691157" url="https://pl.wikipedia.org/wiki?curid=3691157" title="Zimowe Mistrzostwa Polski Seniorów w Lekkoatletyce 1949">
Zimowe Mistrzostwa Polski Seniorów w Lekkoatletyce 1949

11. Zimowe mistrzostwa Polski Seniorów w Lekkoatletyce – zawody sportowe, które rozegrano 19 i 20 lutego 1949 w hali Wojewódzkiego Ośrodka Szkolenia Sportowego w Poznaniu.

</doc>
<doc id="3691158" url="https://pl.wikipedia.org/wiki?curid=3691158" title="Halowe Mistrzostwa Polski Seniorów w Lekkoatletyce 1949">
Halowe Mistrzostwa Polski Seniorów w Lekkoatletyce 1949



</doc>
<doc id="3691161" url="https://pl.wikipedia.org/wiki?curid=3691161" title="Bańka filtrująca">
Bańka filtrująca

Bańka filtrująca (), także bańka informacyjna – sytuacja polegająca na tym, że osoba korzystająca z sieci otrzymuje informacje wyselekcjonowane przez algorytmy na podstawie danych zgromadzonych na jej temat podczas jej wcześniejszej aktywności (np. wyszukiwań w wyszukiwarkach internetowych). Powoduje to, że użytkownik otrzymuje informacje zgodne ze swoimi poglądami i nie zostaje nakierowany na odmienne tematy lub punkty widzenia.
Przykładem tego zjawiska są wyniki spersonalizowanych wyszukiwań w wyszukiwarce Google i strony aktualności w serwisie Facebook. Termin został ukuty przez internetowego aktywistę Eliego Parisera w książce "The Filter Bubble: What the Internet Is Hiding from You" (2011). Według Parisera użytkownicy mają mniejszy kontakt z konfliktogennym punktem widzenia, a także, będąc we własnych bańkach informacyjnych, są intelektualnie odizolowani. Pariser wskazał przykład, w którym jeden z użytkowników szukając w Google’u frazy „BP” otrzymał wiadomości inwestycyjne nt. przedsiębiorstwa British Petroleum, natomiast inny szukający dostał informacje nt. eksplozji platformy wiertniczej Deepwater Horizon; autor podkreślił, że te dwa wyniki wyszukiwania były „uderzająco różne” (). W opinii Parisera efekt bańki może mieć negatywne konsekwencje w publicznym dyskursie, ale pojawiły się także kontrastujące opinie sugerujące, że ten efekt jest minimalny.
Założenia.
Pariser zdefiniował własną koncepcję bańki filtrującej, w bardziej formalny sposób, jako „indywidualny ekosystem informacji, który został przygotowany przez te algorytmy”. Także innych terminów używano do opisania tego zjawiska, są to m.in. „ramki ideologiczne” () lub „otaczająca was, podczas przeszukiwania Internetu, przenośna sfera”. Dotychczasowa historia wyszukiwania jest z biegiem czasu gromadzona, kiedy użytkownik Internetu sygnalizuje zainteresowanie konkretnymi tematami poprzez „klikanie linków, przeglądanie znajomych, umieszczanie filmów w swojej kolejce i czytanie wiadomości”. Firma internetowa używa wówczas tych informacji do dostarczenia użytkownikowi odpowiednich reklam lub by znalazły się one w bardziej widocznym miejscu na stronie z wynikami wyszukiwania. Obawy Parisera są podobne do tych przedstawionych wcześniej przez brytyjskiego fizyka i programistę Tima Bernersa-Lee, którego raport w 2010 roku opublikowano w dzienniku „The Guardian”. Napisał on, że zgodnie z zasadą efektu opisanego w piosence „Hotel California”, który ma miejsce, strony serwisów społecznościowych odgradzają zawartość od innych konkurencyjnych stron (przez co zagarniana jest większa część wszystkich użytkowników Internetu), co skutkuje tym, że „im więcej klikasz, tym bardziej jesteś zamknięty” na informacje w obrębie konkretnej strony internetowej. Według Bernersa-Lee staje się to „zamkniętym silosem treści” z możliwym podziałem World Wide Web.
W publikacji "The Filter Bubble" Pariser ostrzega, że potencjalnym minusem filtrowanego szukania jest to, iż to „zamyka nas na nowe pomysły, tematy i ważne informacje”, a także „tworzy wrażenie, że wszystko, co istnieje, to wyłącznie nasza własna korzyść”. W jego opinii takie zjawisko jest potencjalnie szkodliwe zarówno dla jednostek, jak i społeczeństwa. Skrytykował on koncern Google i Facebooka za oferowanie użytkownikom „zbyt dużo słodyczy, a za mało marchewek”. Autor ostrzegł również, że „niewidoczne algorytmiczne edytowanie sieci” może wszystkim korzystającym z Internetu ograniczać kontakt z nowymi informacjami oraz zawęzić im horyzont. Według Parisera niekorzystnym efektem filtrujących baniek jest także szkodzenie ogółowi społeczeństwa w tym sensie, że mogą one spowodować „osłabienie obywatelskiego dyskursu” (), a także możliwe jest, iż ludzie mogą stać się bardziej podatni na „propagandę i manipulacje”. Autor w swojej książce napisał:
Bańka filtrująca została opisana jako nasilający się fenomen, który został nazwany splinternetem (inne nazwy: bałkanizacja Internetu, cyberbałkanizacja), co dzieje się, kiedy Internet zostaje podzielony na podgrupy ludzi podobnie myślących, którzy zostają izolowani w ich własnych wirtualnych społecznościach i pozbawieni są możliwości kontaktu z innymi poglądami; termin „cyberbałkanizacja” został ukuty w 1996 roku.
Reakcje.
Istnieją sprzeczne informacje na temat skali zjawiska filtrowania spersonalizowanego i czy jego aktywność jest korzystna, czy szkodliwa. Analityk Jacob Weisberg, pisząc dla internetowego czasopisma „Slate”, zrealizował niewielki eksperyment nienaukowy mający na celu przetestowanie teorii Parisera. W badaniu wzięło udział pięciu jego współpracowników mających różne zaplecze ideologiczne, którym nakazał wyszukiwać w ten sam sposób. Rezultaty wszystkich pięciu zapytań wyszukiwania okazały się niemal identyczne u czterech różnych szukających. Sugerował on, że „bańka filtrująca” nie ma zastosowania, co spowodowało, że postanowił on napisać, iż sytuacja, w której wszyscy ludzie są „karmieni w korycie «Daily Me»” (), była przesadzona. 
Badanie naukowe przeprowadzone w Wharton School, które analizowało rozwiązania spersonalizowane, również potwierdziło, że w przypadku internetowego gustu muzycznego filtry te właściwie mogą tworzyć wspólność, a nie podział. Konsumenci w rzeczywistości używają filtra, by rozszerzyć swój gust, a nie po to, by go ograniczać. Recenzent książek Paul Boutin przeprowadził podobny eksperyment wśród ludzi mających różniące się historie szukania. Wyniki tego badania były zbliżone do tych zrobionych przez Weisberga, które pokazały niemal identyczne rezultaty wyszukiwań. Jonathan Zittrain, profesor prawa na Uniwersytecie Harvarda, zakwestionował stopień, do którego filtry personalizujące zniekształcają wyniki wyszukiwań w Google’u; powiedział on, że „efekty personalizacji wyszukiwania były łagodne”. Ponadto pojawiły się doniesienia, że użytkownicy mają możliwość wyłączenia ustawień personalizujących w wyszukiwarce Google poprzez usunięcie historii online lub też innymi metodami. Rzecznik Google’a zasugerował, że algorytmy zostały celowo dodane do ich wyszukiwarek po to, by „ograniczały personalizację i promowały różnorodność”.
Pomimo to istnieją informacje, że Google oraz inne strony są w posiadaniu dużych ilości danych, które mogą umożliwić im dalsze personalizowanie doświadczeń użytkownika w Internecie, jeśli tylko zechcą tak zrobić. Jeden z opisów sugerował, że Google jest w stanie śledzić dotychczasową historię użytkownika, nawet jeśli nie posiada on prywatnego konta w Google’u lub nie jest tam zalogowany. Inny opis mówił, że Google zebrał informacje „warte 10 lat” zgromadzone z różnych źródeł, takich jak Gmail, Mapy Google, a także innych serwisów, pomijając ich wyszukiwarkę. Przy takiej personalizacji Internetu dla każdego użytkownika oprócz potrzeby udostępnienia w sieci rozległej przestrzeni dyskowej (przeznaczonej na gromadzenie danych) proces taki byłby też dla przedsiębiorstwa internetowego wymagający technicznie. Analityk Doug Gross z amerykańskiej telewizji CNN zasugerował, że filtrowane wyszukiwanie wydaje się być bardziej pomocne dla konsumenta niż dla obywatela i ułatwiłoby szukającemu „pizzy” konsumentowi znalezienie lokalnego dostawcy w oparciu o spersonalizowane szukanie i odpowiednie odfiltrowanie odległych pizzerii. Strony internetowe, np. dzienników „The Washington Post” czy „The New York Times” starają się stworzyć mechanizmy z informacjami spersonalizowanymi, mające na celu dostosowanie rezultatów wyszukiwania do takich, które są akceptowalne przez użytkownika, lub takich, z którymi będzie się on zgadzać.

</doc>
<doc id="3691162" url="https://pl.wikipedia.org/wiki?curid=3691162" title="Order Skarbu Świętego">
Order Skarbu Świętego



</doc>
<doc id="3691173" url="https://pl.wikipedia.org/wiki?curid=3691173" title="Wikiwand">
Wikiwand

Wikiwand – graficzny interfejs użytkownika dla Wikipedii stworzony w 2013 roku. Jest też dostępny jako aplikacja mobilna (Android, iOS).
Cel przedsięwzięcia.
Powodem do opracowania rozszerzenia Wikiwand (pierwotnie WikiWand) był fakt, że Wikipedia, choć należy do 10 najczęściej odwiedzanych stron internetowych na świecie, posiada interfejs w wersji zasadniczo niezmienionej od chwili swego powstania w 2001 roku. Aby rozwiązać ten problem, w 2013 roku powołano do życia zespół WikiWand. Jego założycielami byli Lior Grossman i Illan Lewin. Siedziba zarządu mieści się w Tel Awiwie. Nowy interfejs został stworzony jako wtyczka do przeglądarek internetowych: Mozilla Firefox, Google Chrome oraz Safari, a także jako aplikacja mobilna na iOS oraz Android. Przedsięwzięcie sfinansował anioł biznesu Saar Wilf, przeznaczając na ten cel 600 tysięcy dolarów. Podano również pewne wskazówki co do sposobu, w jaki Wikiwand zamierza zarabiać w przyszłości. W przeciwieństwie do Fundacji Wikimedia, która gromadzi swoje środki z darowizn użytkowników, kierownictwo WikiWand stwierdziło, iż planuje zintegrować z artykułami reklamy kontekstowe, a 30 procent swoich zysków przekazać Fundacji Wikimedia. W wywiadzie udzielonym w 2015 roku wydawnictwu online "The Next Web" Lior Grossman sprecyzował, iż reklama kontekstowa w jego rozumieniu to reklama kojarząca produkt z usługą, np. użytkownik szukający wiadomości o jakimś zespole otrzymywałby ofertę zakupu jego albumu, szukający wiadomości o firmie mógłby otrzymać ofertę dotyczącą możliwości rozwoju zawodowego w niej. Oferta zarazem powinna być wyraźnie oddzielona od treści. Stwierdził, iż Wikiwand ma tę samą misję co Wikipedia, ale zarazem ma odmienne od niej podejście do takich zagadnień jak produkt, design i biznes. Nieporozumienia są rzeczą normalną, ale ostatecznie oba przedsięwzięcia realizują – jego zdaniem – ten sam cel: umożliwianie ludziom na całym świecie łatwego dostępu do ludzkiej wiedzy.
Właściwości.
Według serwisu "Fast Co.Design", Wikiwand jest narzędziem, które prezentuje artykuły Wikipedii w lepszej typografii, nawigacji oraz z lepszym rozmieszczeniem treści strony zarówno na ekranie komputera, jak i na urządzeniach mobilnych. Po zainstalowaniu go w charakterze wtyczki, strony Wikipedii zostają wyświetlone automatycznie z jego użyciem. Cechą charakterystyczną rozszerzenia jest układ graficzny – duże obrazy umieszczone w nagłówku strony, czytelniejsza czcionka oraz uniwersalny panel nawigacyjny. Dodatkowo rozszerzenie Google Chrome dzięki swym właściwościom pozwala na wczytanie strony Wikipedii szybciej niż właściwa Wikipedia. Niektóre opcje, takie jak drukowanie artykułu, edytowanie go lub pobranie go w postaci pliku PDF, są dostępne w rozwijanym menu na górze ekranu, ale kierują do Wikipedii po wybraniu. W menu tym znajdują się także narzędzia do łatwego przełączania na inny język; jest to konieczne, jeśli użytkownik chce przeszukać stronę (czyli Wikipedię), ponieważ domyślnym językiem Wikiwand jest język angielski.

</doc>
<doc id="3691186" url="https://pl.wikipedia.org/wiki?curid=3691186" title="Antoni Gabryszewski (prawnik)">
Antoni Gabryszewski (prawnik)

Roman Gabryszewski (ur. w 1839 w Krzyżu, zm. 1898) – polski prawnik, sędzia.
Życiorys.
Syn Wincentego, powstańca listopadowego, i Anny z domu Kaczorowskiej. Kształcił się w gimnazjum w Tarnowie i na Wydziale Prawa Uniwersytetu Jagiellońskiego. Wstąpił do służby sądowniczej Austro-Węgier. Był auskultantem w Tarnowie i Rzeszowie, adiunktem w Tarnowie, naczelnikiem sądu powiatowego w Krościenku, od 1889 c. k. radcą sądu krajowego w Rzeszowie. Przewodniczył trybunałowi handlowemu. Zmarł w październiku 1898.
Jego bratem był Roman (1832-1897), prawnik i starosta, a bratankiem Antoni, lekarz.

</doc>
<doc id="3691188" url="https://pl.wikipedia.org/wiki?curid=3691188" title="Antoni Gabryszewski">
Antoni Gabryszewski



</doc>
<doc id="3691189" url="https://pl.wikipedia.org/wiki?curid=3691189" title="Miljan Pušica">
Miljan Pušica

Miljan Pušica, cyr. Миљан Пушица (ur. 30 czerwca 1991 w Prijepolju) – serbski piłkarz ręczny, lewy rozgrywający, od 2017 zawodnik GWD Minden.
Kariera sportowa.
W latach 2010–2012 był zawodnikiem Crveny zvezdy, w barwach której rzucił w sezonie 2011/2012 trzy gole w Pucharze EHF. Następnie grał w Vojvodinie, z którą dwa razy zdobył mistrzostwo Serbii. W 2014 przeszedł do Wisły Płock. W ciągu następnych trzech lat rozegrał w jej barwach 33 mecze w Lidze Mistrzów, w których rzucił 19 goli. W sezonie 2016/2017, w którym rozegrał 30 meczów i zdobył 41 bramek, otrzymał nominację do tytułu najlepszego obrońcy Superligi. W 2017 przeszedł do GWD Minden. W sezonie 2017/2018 rozegrał w Bundeslidze 34 mecze i rzucił 26 bramek, a dodatkowo otrzymał 18 dwuminutowych kar oraz 16 żółtych kartek i jedną czerwoną kartkę.
W 2010 wystąpił w mistrzostwach Europy U-20 na Słowacji, podczas których zagrał w siedmiu meczach i zdobył siedem goli. W 2011 uczestniczył w mistrzostwach świata U-21 w Grecji – w siedmiu spotkaniach zdobył jednego gola.
W 2016 wraz z reprezentacją Serbii seniorów wystąpił w mistrzostwach Europy w Polsce (był rezerwowym, w trzech meczach grał przez niespełna 12,5 minuty).

</doc>
<doc id="3691191" url="https://pl.wikipedia.org/wiki?curid=3691191" title="Cmentarz przycerkiewny w Podhorcach">
Cmentarz przycerkiewny w Podhorcach

Cmentarz przycerkiewny w Podhorcach – nekropolia w Podhorcach, utworzona na potrzeby miejscowej ludności unickiej w XVIII w., użytkowana do ok. 1875.
Historia i opis.
Data powstania cmentarza nie jest znana. Najprawdopodobniej powstał w połowie XVIII w. jeszcze na potrzeby parafii unickiej w sąsiedztwie miejscowej cerkwi. Przestał być używany niedługo po erygowaniu nowego cmentarza parafii prawosławnej, powstałej wskutek likwidacji unickiej diecezji chełmskiej w 1875.
Na początku lat 90. XX wieku na terenie nekropolii jedynym w całości zachowanym nagrobkiem był grobowiec rodzinny z 1869. Jest to nagrobek małżonki i dzieci unickiego kapłana Antoniego Lebiedyńskiego. Poza tym zachowały się kilka uszkodzonych nagrobków. Inskrypcje na nagrobkach wykonane zostały w języku cerkiewnosłowiańskim. Na cmentarzu rosną lipy, brzozy, klony i topole.

</doc>
<doc id="3691195" url="https://pl.wikipedia.org/wiki?curid=3691195" title="Appalachian State Mountaineers">
Appalachian State Mountaineers

Appalachian State Mountaineers – nazwa drużyn sportowych Appalachian State University w Boone, biorących udział w akademickich rozgrywkach w Sun Belt Conference, organizowanych przez National Collegiate Athletic Association. 

</doc>
<doc id="3691196" url="https://pl.wikipedia.org/wiki?curid=3691196" title="Bezkrwawe łowy">
Bezkrwawe łowy



</doc>
<doc id="3691199" url="https://pl.wikipedia.org/wiki?curid=3691199" title="Talinolol">
Talinolol

Talinolol () – wielofunkcyjny organiczny związek chemiczny, lek stosowany w leczeniu nadciśnienia tętniczego, choroby niedokrwiennej serca oraz zaburzeń rytmu serca, o działaniu blokującym selektywnie receptory adrenergiczne β1. Jest związkiem chiralnym, produkt farmaceutyczny jest mieszaniną racemiczną obu enancjomerów.
Mechanizm działania.
Talinolol jest lekiem β-adrenolitycznym o działaniu na receptory adrenergiczne β1 bez wewnętrznej aktywności sympatykomimetycznej.
Zastosowanie.
W 2016 roku talinolol nie był dopuszczony do obrotu w Polsce.
Działania niepożądane.
Talinolol może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="3691200" url="https://pl.wikipedia.org/wiki?curid=3691200" title="Ignacio María de Orbegozo y Goicoechea">
Ignacio María de Orbegozo y Goicoechea

Ignacio María de Orbegozo y Goicoechea (ur. 25 marca 1923 w Bilbao, zm. 4 maja 1998) – peruwiański duchowny katolicki, pierwszy prałat Prałatury terytorialnej Yauyos, biskup Chiclayo.
Życiorys.
Ukończył studia medyczne (chirurgia) i uzyskał doktorat z medycyny. Przez wiele lat praktykował jako chirurg. W 1942 poznał św. Josemaríę Escrivá i poprosił o przyjęcie do Opus Dei. 
W roku 1951 otrzymał święcenia prezbiteratu. W roku 1956 uzyskał doktorat z teologii na Uniwersytecie Laterańskim. W roku 1957 Stolica Apostolska powierzyła mu Prałaturę terytorialną Yauyos. Sakrę biskupią otrzymał 25 stycznia 1964. W roku 1968 został biskupem Chiclayo. Funkcję tę pełnił do śmierci 4 maja 1998.

</doc>
<doc id="3691202" url="https://pl.wikipedia.org/wiki?curid=3691202" title="Sylwester Sembratowycz">
Sylwester Sembratowycz



</doc>
<doc id="3691205" url="https://pl.wikipedia.org/wiki?curid=3691205" title="Trond Sirevåg">
Trond Sirevåg

 
Trond Sirevåg (ur. 17 października 1955) – norweski piłkarz występujący na pozycji obrońcy. Trener piłkarski.
Kariera klubowa.
Sirevåg całą karierę spędził w Bryne FK. Rozpoczął ją w sezonie 1974, gdy Bryne grało w drugiej lidze. W sezonie 1975 awansował z nim do pierwszej ligi. W sezonach 1980 oraz 1982 wraz z zespołem wywalczył wicemistrzostwo Norwegii. W 1986 roku zakończył karierę.
Kariera reprezentacyjna.
W reprezentacji Norwegii Sirevåg wystąpił jeden raz, 20 czerwca 1984 w wygranym 1:0 towarzyskim meczu z Islandią. W tym samym roku znalazł się w kadrze na Letnie Igrzyska Olimpijskie, zakończone przez Norwegię na fazie grupowej.

</doc>
<doc id="3691208" url="https://pl.wikipedia.org/wiki?curid=3691208" title="Livia Renata Souza">
Livia Renata Souza

Livia Renata Souza (ur. 11 marca 1991 w Araraquara) – brazylijska zawodniczka mieszanych sztuk walki, mistrzyni organizacji Invicta Fighting Championships w wadze słomkowej z 2015. Uznawana za numer 1 kat. słomkowej poza organizacją UFC. Posiada czarny pas w brazylijskim jiu-jitsu.

</doc>
<doc id="3691209" url="https://pl.wikipedia.org/wiki?curid=3691209" title="Gary Bond">
Gary Bond

Gary James Bond (ur. 7 lutego 1940 w Liss, zm. 12 października 1995 w Ealing w Londynie) – angielski aktor telewizyjny, teatralny i filmowy i piosenkarz (tenor), zdobył największą sławę w teatrze muzycznym, zwłaszcza w produkcjach Andrew Lloyda Webbera, m.in. jako George Dillingham w musicalu "Aspekty miłości" ("Aspects of Love") w Piccadilly Theatre.
Życiorys.
Wczesne lata.
Urodził się w hrabstwie Hampshire jako syn zawodowego żołnierza, który zmarł w grudniu 1955, gdy Bond miał 16 lat. Ukończył Churcher’s College w Petersfield. Uczył się aktorstwa w Central School of Speech and Drama.
Kariera.
W wieku 23 lata otrzymał pracę w Connaught Theatre w Worthing. Rok później pojawił się w Royal Court Theatre w Londynie w roli Pipa w sztuce Arnolda Weskera "Żetony" ("Chips"). W 1968 na scenie Prospect Theatre Company grywał w klasycznych rolach, m.in. jako Sebastian w "Wieczorze Trzech Króli" i jako płomienny Sergiusz w komedii "Żołnierz i bohater" Shawa. W 1970 na deskach Open Air Theatre w Regent's Park grał Benedykta w "Wiele hałasu o nic" i namiętnwgo i młodzieńczego Byrona w "The Lord Byron Show". 
Pierwszy sukces Bonda jako piosenkarza i tancerza przyszedł wraz z występem w rewii muzycznej wystawionej przez Briana Epsteina w Saville Theatre w Londynie. Zdobył popularność w roku 1972 jako Józef w musicalu Andrew Lloyda Webbera "Józef i cudowny płaszcz snów w technikolorze" ("Joseph and the Amazing Technicolor Dreamcoat") na Edinburgh Fringe, następnie na Roundhouse w Camden Town, na West End i Albery Theatre. W 1978 zastąpił piosenkarza pop Davida Essexa w roli Che Guevary w musicalu Webbera "Evita". 
W 1964 zagrał rolę szeregowego Cole’a w filmie "Zulu" u boku Michaela Caine'a i Stanleya Bakera. W telewizyjnym serialu BBC "Wielkie nadzieje" ("Great Expectations", 1967) wystąpił jako Pip, a w wojskowym serialu przygodowym Thames Television "Linia" ("Frontier", 1968) grał rolę młodego pułkownika armii indyjskiej.
Życie prywatne.
W latach 1969–76 był związany z aktorem Jeremym Brettem. Od 1979 przez 16 lat dzielił swój dom z amerykańskim artystą i ilustratorem EJ Taylorem, który go utrzymywał podczas choroby. 12 października 1995 w wieku 55 lat, dokładnie miesiąc po śmierci Jeremy’ego Bretta, Bond zmarł z powodu powikłań związanych z AIDS.

</doc>
<doc id="3691212" url="https://pl.wikipedia.org/wiki?curid=3691212" title="Stein Gran">
Stein Gran

Stein Gran (ur. 20 października 1958 w Oslo) – norweski piłkarz występujący na pozycji pomocnika.
Kariera klubowa.
Gran karierę rozpoczynał w sezonie 1975 w drugoligowym zespole Lyn. W sezonie 1977 awansował z nim do pierwszej ligi. W kolejnym spadł jednak z powrotem do drugiej. W sezonie 1979 wraz z Lyn ponownie wywalczył awans do pierwszej ligi. W 1982 roku przeszedł do innego pierwszoligowca, Vålerenga Fotball. W sezonach 1983 oraz 1984 zdobył z nią mistrzostwo Norwegii. W 1985 roku wrócił do Lyn, grającego już w trzeciej lidze, a w sezonie 1986 awansował z nim do drugiej. W 1988 roku zakończył karierę.
Kariera reprezentacyjna.
W reprezentacji Norwegii Gran wystąpił jeden raz, 13 listopada 1982 w przegranym 0:1 towarzyskim meczu z Kuwejtem. W 1984 roku znalazł się w kadrze na Letnie Igrzyska Olimpijskie, zakończone przez Norwegię na fazie grupowej.

</doc>
<doc id="3691213" url="https://pl.wikipedia.org/wiki?curid=3691213" title="Aleksandra Bujakiewicz">
Aleksandra Bujakiewicz

Aleksandra Barbara Bujakiewicz – polska inżynier, profesor nauk technicznych, specjalistka w dziedzinie fotogrametrii, przewodnicząca Polskiego Towarzystwa Fotogrametrii i Teledetekcji, kierownik Katedry Geoinformatyki Politechniki Koszalińskiej.
W 1961 ukończyła studia na kierunku geodezja i kartografia na Wydziale Geodezji i Kartografii Politechniki Warszawskiej. Na tym samym wydziale 24 kwietnia 1971 otrzymała stopień doktora na podstawie pracy pt. "Budowa pojedynczego modelu fotogrametrycznego oraz nowa metoda numerycznego rozwiązania tego zadania w oparciu o zależności rzutowe" oraz 25 kwietnia 1980 uzyskała habilitację w dyscyplinie geodezja i kartografia (specjalność: fotogrametria) w oparciu o rozprawę habilitacyjną pt. "Badanie wartości pomiarowej długoogniskowych kamer niemetrycznych". 24 października 2006 otrzymała z rąk prezydenta RP Lecha Kaczyńskiego tytuł profesora nauk technicznych.
Od 1984 wykładała fotogrametrię na Wydziale Inżynierii Cywilnej na jednym z zambijskich uniwersytetów. Dwa lata później wygrała konkurs na stanowisko profesora na Wydziale Geodezji Uniwersytetu w Harare, w Zimbabwe. Tam również została członkiem uniwersyteckiego senatu i komisji ds. działalności naukowo-badawczej. Po trzech latach powróciła na zambijski uniwersytet, gdzie została dziekanem Wydziału Geodezji. Funkcję tę piastowała przez kolejne 10 lat.
W latach 2004-2006 kierowała projektem badawczym pt. "Numeryczne modelowanie fragmentów rzeźb w celu rekonstrukcji oryginalnego kontekstu zabytku", realizowanym przez Instytut Fotogrametrii i Kartografii Politechniki Warszawskiej.
Była członkini Komitetu Geodezji Polskiej Akademii Nauk oraz była kierownik Zakładu Fotogrametrii, Teledetekcji i Systemów Informacji Przestrzennej na Politechnice Warszawskiej. 17 kwietnia 2013 wybrana przewodniczącą Polskiego Towarzystwa Fotogrametrii i Teledetekcji kadencji 2013-2016. Aktualnie pełni funkcję kierownika Katedry Geoinformatyki Politechniki Koszalińskiej.
Wybrane publikacje.
Poniższa lista przedstawia wybrane publikacje:

</doc>
<doc id="3691215" url="https://pl.wikipedia.org/wiki?curid=3691215" title="Eric Brittingham">
Eric Brittingham

Eric Brittingham (ur. 8 maja 1960 w Salisbury, Maryland) – amerykański basista. Znany przede wszystkim z występów w zespole rockowym Cinderella. Wraz z grupą nagrał cztery albumy studyjne "Night Songs" (1986), "Long Cold Winter" (1988), "Heartbreak Station" (1990) oraz "Still Climbing" (1994), a także wylansował takie przeboje jak: "Nobody's Fool" (1986) czy "Don't Know What You Got (Till It's Gone)" (1988).
W latach 2014-2015 występował w supergrupie Devil City Angels, którą współtworzył z członkami zespołów Poison, L.A. Guns i Cheap Thrill. W 2016 roku jako muzyk koncertowy nawiązał współpracę z grupą Last in Line w której zastąpił Jimmy'ego Baina.

</doc>
<doc id="3691216" url="https://pl.wikipedia.org/wiki?curid=3691216" title="Emil Medycki">
Emil Medycki

Emil Medycki (ur. ok. 1830, zm. 12 stycznia 1898) – pułkownik c. i k. armii.
Był oficerem c. i k. armii. Awansowany do stopnia pułkownika. Służył w 40 pułku piechoty w Rzeszowie. Pełnił funkcję komendanta kadry uzupełniającej w tym mieście. Później przeniesiony w stan spoczynku.
Zmarł 12 stycznia 1898 we Lwowie w wieku 69 lat. Został pochowany 14 stycznia 1898.

</doc>
<doc id="3691218" url="https://pl.wikipedia.org/wiki?curid=3691218" title="André Krogsæter">
André Krogsæter

 
André Krogsæter (ur. 12 maja 1961 w Oslo) – norweski piłkarz występujący na pozycji napastnika.
Kariera klubowa.
Krogsæter karierę rozpoczynał w sezonie 1979 w czwartoligowym Årvoll IL. W 1980 roku przeszedł do pierwszoligowego zespołu Lillestrøm SK. Jego barwy reprezentował przez siedem sezonów. W tym czasie wraz z zespołem wywalczył mistrzostwo Norwegii (1986), dwa wicemistrzostwa Norwegii (1983, 1985), a także dwa Puchary Norwegii (1981, 1985). W 1987 roku odszedł do trzecioligowego Frigg Oslo FK, gdzie w 1988 roku zakończył karierę.
Kariera reprezentacyjna.
W reprezentacji Norwegii Krogsæter wystąpił jeden raz, 17 kwietnia 1985 w przegranym 0:1 towarzyskim meczu z NRD. Wcześniej, w 1984 roku znalazł się w kadrze na Letnie Igrzyska Olimpijskie, zakończone przez Norwegię na fazie grupowej.

</doc>
<doc id="3691219" url="https://pl.wikipedia.org/wiki?curid=3691219" title="Dziura w Szczerbie I">
Dziura w Szczerbie I

Dziura w Szczerbie I (Dziura w Szczerbie) – jaskinia w Dolinie Kondratowej w Tatrach Zachodnich. Wejście do niej położone jest w przełęczy Szczerba w masywie Giewontu, od strony Doliny Małego Szerokiego, na wysokości 1836 m n.p.m. Długość jaskini wynosi 17 metrów, a jej deniwelacja około 6 metrów.
Opis jaskini.
Jaskinię stanowi 2,4-metrowa studzienka, z której dna idzie w dół korytarzyk w kształcie szczeliny z trzema odnogami.
Przyroda.
W jaskini brak jest nacieków. Roślinność w niej nie występuje. Wyjątkiem jest studzienka, gdzie rosną mchy.
Historia odkryć.
Jaskinię odkrył Mariusz Zaruski w 1914 roku. W 1923 roku opublikował jej opis.

</doc>
<doc id="3691224" url="https://pl.wikipedia.org/wiki?curid=3691224" title="Glebowa materia organiczna">
Glebowa materia organiczna



</doc>
<doc id="3691226" url="https://pl.wikipedia.org/wiki?curid=3691226" title="Stephan Palla">
Stephan Palla

Stephan Maceda Palla (ur. 15 maja 1989 w Mauerbach) – austriacko–filipiński piłkarz grający na pozycji obrońcy.
Kariera klubowa.
Palla treningi rozpoczął w klubie SC Mauerbach. Później przeszedł do juniorów Rapidu Wiedeń, a w 2007 roku został włączony do jego rezerw. Z nich awansował do pierwszego składu klubu. Z Rapidu był wypożyczany do FC Lustenau 07, słowackiego DAC Dunajská Streda oraz do Admiry Wacker Mödling.
Po okresie wypożyczeń z Rapidu Wiedeń przeszedł do swojego klubu Wolfsberger AC, którego barwy reprezentował do 2018 roku. Następnie był zawodnikiem SKN St. Pölten, jednak nie rozegrał tam żadnego spotkania.
Kariera reprezentacyjna.
Palla urodził się w Austrii. Jego ojciec był Węgrem, a matka Filipinką. Mógł grać w reprezentacjach Austrii i Węgier, ale ostatecznie wybrał Austrię. Najpierw grał w reprezentacji Austrii U-17, potem do lat 18 i 19. W 2015 roku zaczął grać dla seniorskiej reprezentacji Filipin.

</doc>
<doc id="3691227" url="https://pl.wikipedia.org/wiki?curid=3691227" title="Joar Vaadal">
Joar Vaadal

 
Joar Vaadal (ur. 2 sierpnia 1960 w Steinkjer) – norweski piłkarz występujący na pozycji napastnika.
Kariera klubowa.
Vaadal karierę rozpoczynał w sezonie 1976 w drugoligowym zespole Steinkjer FK. W sezonie 1977 awansował z nim do pierwszej ligi, ale w kolejnym spadł z powrotem do drugiej. W 1984 roku przeszedł do pierwszoligowego Lillestrøm SK. Jego barwy reprezentował przez cztery sezony. W tym czasie wraz z zespołem wywalczył mistrzostwo Norwegii (1986), wicemistrzostw Norwegii (1985) oraz Puchary Norwegii (1985). W 1988 roku wrócił do Steinkjera, grającego już w trzeciej lidze. W 1990 roku zakończył tam karierę.
Kariera reprezentacyjna.
W reprezentacji Norwegii Vaadal zadebiutował 20 czerwca 1984 w wygranym 1:0 towarzyskim meczu z Islandią. W tym samym roku znalazł się w kadrze na Letnie Igrzyska Olimpijskie, zakończone przez Norwegię na fazie grupowej.
W latach 1984-1985 w drużynie narodowej Vaadal rozegrał 6 spotkań.

</doc>
<doc id="3691231" url="https://pl.wikipedia.org/wiki?curid=3691231" title="Lista odcinków serialu Fear the Walking Dead">
Lista odcinków serialu Fear the Walking Dead

Poniżej znajduje się lista odcinków serialu telewizyjnego Fear the Walking Dead – emitowanego przez amerykańską stację kablową AMC od 23 sierpnia 2015. W Polsce serial jest emitowany od 9 maja 2016 przez AMC Polska.

</doc>
<doc id="3691232" url="https://pl.wikipedia.org/wiki?curid=3691232" title="Zack Cozart">
Zack Cozart

Zachary Warren Cozart (ur. 12 sierpnia 1985) – amerykański baseballista występujący na pozycji łącznika w Los Angeles Angels.
Przebieg kariery.
Cozart studiował na University of Mississippi, gdzie w latach 2005–2007 grał w drużynie uniwersyteckiej Ole Miss Rebels. W czerwcu 2007 został wybrany w drugiej rundzie draftu przez Cincinnati Reds. Zawodową karierę rozpoczął od występów w Daytona Dragons (poziom Class A), następnie w 2009 grał w Carolina Mudcats (poziom Double-A). 10 września 2009 został przesunięty do Louisvile Bats (poziom Triple-A).
Sezon 2011 rozpoczął od występów w Triple-A, a powołanie do 40-osobowego składu Cincinnati Reds otrzymał 7 lipca 2011 i tego samego dnia zadebiutował w Major League Baseball w meczu przeciwko Milwaukee Brewers, w którym zaliczył single'a. Pierwszego home runa zdobył 17 lipca 2011 w spotkaniu z St. Louis Cardinals.
10 czerwca 2015 w meczu z Philadelphia Phillies odniósł kontuzję kolana, która wykluczyła go z gry do końca sezonu. W lipcu 2017 został po raz pierwszy w karierze wybrany do składu NL All-Star Team.
W grudniu 2017 podpisał trzyletni kontrakt z Los Angeles Angels.

</doc>
<doc id="3691233" url="https://pl.wikipedia.org/wiki?curid=3691233" title="Stein Kollshaugen">
Stein Kollshaugen

 
Stein Kollshaugen (ur. 16 lutego 1956 w Gjøviku) – norweski piłkarz występujący na pozycji napastnika.
Kariera klubowa.
Kollshaugen karierę rozpoczynał w sezonie 1974 w pierwszoligowym zespole Raufoss IL. W tamtym sezonie spadł z nim do drugiej ligi. Tam w barwach Raufoss występował przez cztery sezony. W 1979 roku został graczem pierwszoligowego Moss FK. W sezonie 1979 wywalczył z nim wicemistrzostwo Norwegii, a w sezonie 1983 wygrał rozgrywki Pucharu Norwegii.
W 1985 roku Kollshaugen odszedł do drugoligowego Hamarkameratene. W sezonie 1985 awansował z nim do pierwszej ligi, ale w sezonie 1987 spadł z powrotem do drugiej. W 1988 roku zakończył karierę.
Kariera reprezentacyjna.
W reprezentacji Norwegii Kollshaugen zadebiutował 20 maja 1980 w wygranym 1:0 towarzyskim meczu z Bułgarią. 4 czerwca 1980 w przegranym 1:3 pojedynku Mistrzostw Nordyckich z Danią strzelił swojego pierwszego gola w kadrze. W latach 1980-1983 w drużynie narodowej rozegrał 7 spotkań i zdobył 2 bramki.
W 1984 roku znalazł się w kadrze na Letnie Igrzyska Olimpijskie, zakończone przez Norwegię na fazie grupowej.

</doc>
<doc id="3691237" url="https://pl.wikipedia.org/wiki?curid=3691237" title="Biełposzta">
Biełposzta

Biełposzta (; , "Biełpoczta") – białoruska instytucja państwowa zajmująca się świadczeniem usług pocztowych. Białoruś przystąpiła do Światowego Związku Pocztowego 13 maja 1947 roku, jednak wydzielenie osobnego przedsiębiorstwa od poczty Związku Radzieckiego nastąpiło w 1991. 100% udziałów w Biełposzcie należy do Rady Ministrów Republiki Białorusi.
Historia.
W kronikach Rusi pierwsze wzmianki o przesyłaniu wiadomości z użyciem gońców spotyka się w 885. W Witebsku i Mścisławiu odnaleziono skrawki kory z zapisanymi wiadomościami datowanymi na XIII – XIV wiek.
Regularne przewozy pocztowe na terenie Białorusi ustanowiono 22 listopada 1649. W styczniu 1667 częścią ustaleń rozejmu andruszowskiego było uruchomienie cotygodniowej poczty wileńskiej na trasie Moskwa – Smoleńsk – Mohylew – Mińsk – Wilno. Czas transportu listu na trasie Moskwa – Hamburg przez pocztę wileńską wynosił wówczas 21 dni.
Od 1802 usługi pocztowe na terenie Białorusi podlegały rosyjskiemu Ministerstwu Spraw Wewnętrznych. Ustanowiono okręgi pocztowe, między innymi miński, witebski i mohylewski. Miejski urząd pocztowy w Mińsku powstał w 1851. W 1857 wprowadzono znaczki pocztowe, a w 1867 datowniki. Pierwszy telegraf został zamontowany w 1859 roku w urzędzie pocztowym w Bobrujsku. Pierwsze skrzynki pocztowe zostały ustawione w Mińsku w 1870. Regularne przewozy kolejowe poczty rozpoczęto w 1871 na trasach Mińsk – Moskwa, Mińsk – Równe, Mińsk – Brześć. W 1884 połączono w jedno przedsiębiorstwo pocztę z rozwijającymi się usługami telegraficznymi.
W latach 1905–1917 telegrafistkami były wyłącznie kobiety. Po Rewolucji Październikowej w latach 1918–1922 wielokrotnie zmieniała się nazwa i struktura jednostki organizacyjnej zajmującej się usługami pocztowymi, aż ostatecznie usługi pocztowe zostały włączone w skład Biura Komunikacji Okręgu Zachodniego. Od stycznia 1919 dekretem Lenina ustanowiono zniesienie opłat za przesył listu do 15 gramów. Uruchomiono też usługi prenumeraty gazet. W 1922 wydano pierwszy znaczek poczty radzieckiej. Pierwsze usługi poczty lotniczej na terenie BSRR uruchomiono w 1932 na trasie Mińsk – Hłusk – Parycze – Mozyrz. Na terenie Białorusi na końcu 1925 znajdowały się 603 placówki pocztowe. Do roku 1941 liczba ta wzrosła do około 2300.
W związku z atakiem Niemiec na ZSRR, w 1941 zniszczeniu uległ główny urząd pocztowy w Mińsku i wiele placówek na terenie całego kraju. Pierwsza placówka pocztowa po odzyskaniu terenu Białorusi przez Związek Radziecki uruchomiona została w Homlu w listopadzie 1943. Do 1 stycznia 1945 reaktywowano 1851 placówek pocztowych, a do końca 1947 odbudowano całą sieć pocztową na terenie BSRR.
W 1955 otwarto obecny główny urząd pocztowy w Mińsku przy Prospekcie Niepodległości 10. W 1991 decyzją Ministra Komunikacji i Informatyki BSRR powołano przedsiębiorstwo "Minskaja poszta", które następnie zostało przekształcone w obecną "Biełposztę". W 1992 wypuszczono pierwsze znaczki poczty białoruskiej.
Struktura.
Obecna struktura Biełposzty:

</doc>
<doc id="3691240" url="https://pl.wikipedia.org/wiki?curid=3691240" title="Eddie Rosario">
Eddie Rosario

Eddie Manuel Rosario (ur. 28 września 1991) – portorykański baseballista występujący na pozycji lewozapolowego w Minnesota Twins.
Przebieg kariery.
W czerwcu 2010 został wybrany w czwartej rundzie draftu przez Minnesota Twins i początkowo grał w klubach farmerskich tegio zespołu, między innymi w Rochester Red Wings, reprezentującym poziom Triple-A. W marcu 2013 wraz z reprezentacją Portoryko zdobył srebrny medal na turnieju World Baseball Classic.
W Major League Baseball zadebiutował 6 maja 2015 w meczu przeciwko Oakland Athletics, w którym zdobył home runa, po narzucie Scotta Kazmira w swoim pierwszym podejściu do odbicia, zostając 29. zawodnikiem w historii MLB, który tego dokonał po pierwszym narzucie.

</doc>
<doc id="3691241" url="https://pl.wikipedia.org/wiki?curid=3691241" title="Egil Johansen">
Egil Johansen

Egil Flemming Johansen (ur. 30 kwietnia 1962 w Oslo) – norweski piłkarz występujący na pozycji pomocnika.
Kariera klubowa.
Johansen karierę rozpoczynał w sezonie 1980 w czwartoligowym zespole Bøler IF. W 1983 roku został graczem pierwszoligowej Vålerenga Fotball. W sezonach 1983 oraz 1984 zdobył z nią mistrzostwo Norwegii. Z kolei w sezonach 1983 oraz 1985 wraz z Vålerengą dotarł do finału Pucharu Norwegii.
Pod koniec 1987 roku Johansen przeszedł do belgijskiego KSK Beveren. Grał tam do końca sezonu 1987/1988, a potem wrócił do Norwegii, gdzie został zawodnikiem trzecioligowego Frigg Oslo FK. W sezonie 1988 awansował z nim do drugiej ligi. W 1990 roku ponownie przeszedł do Vålerengi, nadal grającej w pierwszej lidze. W sezonie 1990 spadł z nią jednak do drugiej. W 1992 roku wrócił do Bøler IF, gdzie w tym samym roku zakończył karierę.
Kariera reprezentacyjna.
W reprezentacji Norwegii Johansen zadebiutował 20 czerwca 1984 w wygranym 1:0 towarzyskim meczu z Islandią, w którym strzelił także gola, który był jednocześnie jego jedynym w kadrze. W tym samym roku znalazł się w zespole na Letnie Igrzyska Olimpijskie, zakończone przez Norwegię na fazie grupowej. W latach 1984–1987 w drużynie narodowej rozegrał 8 spotkań.

</doc>
<doc id="3691245" url="https://pl.wikipedia.org/wiki?curid=3691245" title="Kurian Vayalunkal">
Kurian Vayalunkal

Kurian Mathew Vayalunkal (ur. 4 sierpnia 1966 w Vadavathoor) – indyjski syromalabarski duchowny katolicki, nuncjusz apostolski w Papui-Nowej Gwinei i na Wyspach Salomona w latach 2016–2021, nuncjusz apostolski w Algierii od 2021.
Życiorys.
26 grudnia 1991 otrzymał święcenia kapłańskie i został inkardynowany do archieparchii Kottayam. W 1996 rozpoczął przygotowanie do służby dyplomatycznej na Papieskiej Akademii Kościelnej.
3 maja 2016 papież Franciszek mianował go nuncjuszem apostolskim w Papui-Nowej Gwinei oraz arcybiskupem tytularnym "Ratiaria". Sakry dzielił mu 25 lipca 2016 arcybiskup Mathew Moolakkattu. 21 września 2016 został jednocześnie akredytowany na Wyspach Salomona.
1 stycznia 2021 papież Franciszek przeniósł go na stanowisko nuncjusza apostolskiego w Algierii. 2 lutego 2021 został jednocześnie akredytowany w Tunezji.

</doc>
<doc id="3691251" url="https://pl.wikipedia.org/wiki?curid=3691251" title="Amangylyç Koçumow">
Amangylyç Koçumow

Amangylyç Öwezowiç Koçumow, ros. Аманклыч Овезович Кочумов, "Amankłycz Owiezowicz Koczumow" (ur. 24 lipca 1965 w Aszchabadzie, Turkmeńska SRR) – turkmeński piłkarz, grający na pozycji pomocnika, trener piłkarski.
Kariera piłkarska.
W 1983 rozpoczął karierę piłkarską w klubie Köpetdag Aszchabad, ale do 1987 grał w drużynie rezerw. Latem 1989 przeszedł do Ahal FK. Latem 1991 został zaproszony do Nebitçi Balkanabat, ale po pół roku wrócił do Ahal FK. W 1993 występował w Büzmeýin FK, a w latach 1994-1995 bronił barw klubu Turan Daszoguz (pełnił obowiązki kapitana drużyny). W 1996 został piłkarzem Ekskawatorçy-Lebap Czardżou. Potem grał w Merw Mary. W 1998 powrócił do Köpetdagu Aszchabad, w którym zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. W 2000 trenował kluby Ahal FK i Galkan Aszchabad. Od 2001 roku pracował jako starszy trener oddziału piłki nożnej Szkoły rezerwy olimpijskiej Turkmenistanu i przez dłuższy czas szkolił juniorską reprezentację Turkmenistanu. 3 sierpnia 2005 pełnił obowiązki głównego trenera narodowej reprezentacji Turkmenistanu w przegranym 0-5 meczu towarzyskim z Bahrajnem. W 2008 stał na czele Aşgabat FK, którym kierował do 2015 roku. Od 2011 do 2016 również prowadził olimpijską reprezentację Turkmenistanu. W czerwcu 2015 został mianowany na stanowisko selekcjonera narodowej reprezentacji Turkmenistanu.

</doc>
<doc id="3691258" url="https://pl.wikipedia.org/wiki?curid=3691258" title="Kiki Dimula">
Kiki Dimula

Kiki Dimula (), właściwie Wasiliki Dimula z domu Radu (ur. 19 czerwca 1931 w Atenach, zm. 22 lutego 2020 tamże) – grecka poetka.
Twórczość i osiągnięcia.
Tematami poruszany w wierszach Kiki Dimuli są samotność, brak poczucia bezpieczeństwa, pustka i zapomnienie, co nawiązywało do czasów po II wojnie światowej. Jej teksty były tłumaczone na wiele języków, w tym m.in. na angielski, niemiecki, szwedzki, duński i włoski. Za swoją twórczość dwukrotnie otrzymała Grecką Nagrodę Państwową (w latach 1971 i 1988), oprócz tego została wyróżniona Nagrodą Kostasa i Eleni Uranisów (1994) i nagrodę Aristio Gramaton w Akademii Aten (2001). Również w 2001 r. została odznaczona przez prezydenta Konstandinosa Stefanopulosa Złotym Krzyżem Orderu Honoru. W 2009 roku otrzymała Europejską Nagrodę Literacką. Od 2002 roku jest członkinią Akademii Ateńskiej. W 2014 roku indyjski magazyn internetowy "Tinpahar" opublikował artykuł pt. "Kiki Dimula w tłumaczeniu", który zawierał angielskie wersje językowe trzech popularniejszych wierszy poetki: "Photograph 1948", "Immature and Untimely" i "The periphrastic rock".
Życie prywatne.
Dimula pracowała jako urzędniczka w jednym z greckich banków. Była żoną poety Athosa Dimulasa (1921–1985), z którym miała dwójkę dzieci: Dmitrija i Elsi (ur. 1956 i 1957).
Publikacje.
W języku polskim jej wiersze ukazały się w niskonakładowej antologii poezji nowogreckiej "Ciało z grzechu. Greckie wiersze miłosne", wydanej w 1990 r. w Krakowie przez Wydawnictwo Miniatura.

</doc>
<doc id="3691260" url="https://pl.wikipedia.org/wiki?curid=3691260" title="Zimowe Mistrzostwa Polski Seniorów w Lekkoatletyce 1950">
Zimowe Mistrzostwa Polski Seniorów w Lekkoatletyce 1950

12. Zimowe mistrzostwa Polski Seniorów w Lekkoatletyce – zawody sportowe, które rozegrano 18 i 19 lutego 1950 w hali WKKF w Przemyślu.

</doc>
<doc id="3691261" url="https://pl.wikipedia.org/wiki?curid=3691261" title="Halowe Mistrzostwa Polski Seniorów w Lekkoatletyce 1950">
Halowe Mistrzostwa Polski Seniorów w Lekkoatletyce 1950



</doc>
<doc id="3691262" url="https://pl.wikipedia.org/wiki?curid=3691262" title="Tor Røste Fossen">
Tor Røste Fossen

Tor Røste Fossen (ur. 19 czerwca 1940 w Kolbu, zm. 7 sierpnia 2017) – norweski piłkarz występujący na pozycji bramkarza. Trener piłkarski.
Kariera piłkarska.
W swojej karierze Fossen reprezentował barwy zespołów Engerdal SPK, Eidsvold Turn oraz Rosenborg BK. Wraz z Rosenborgiem trzykrotnie zdobył mistrzostwo Norwegii (1967, 1969, 1971), a także dwukrotnie Puchar Norwegii (1964, 1971).
Kariera trenerska.
Po zakończeniu kariery piłkarskiej, Fossen został asystentem trenera w Rosenborgu. Później był także jego pierwszym trenerem. W sezonie 1972 dotarł z nim do finału Pucharu Norwegii. W sezonie 1973 powtórzył to osiągnięcie, a dodatkowo wywalczył wicemistrzostwo Norwegii. W Rosenborgu pracował do 1974 roku.
Następnie Fossen prowadził IK Start, a w 1978 roku został selekcjonerem reprezentacji Norwegii. W roli tej zadebiutował 29 marca 1978 w przegranym 0:3 towarzyskim meczu z Hiszpanią. W 1984 roku prowadzona przez niego kadra Norwegii wystąpiła na Letnich Igrzyskach Olimpijskich, które zakończyła na fazie grupowej. Trenerem reprezentacji był do 1987 roku.
Potem trenował Frigg Oslo FK, Faaberg Fotball, Strømsgodset IF, z którym w sezonie 1991 zdobył Puchar Norwegii oraz ponownie Frigg Oslo FK. Był to zarazem ostatni klub w jego karierze trenerskiej.

</doc>
<doc id="3691264" url="https://pl.wikipedia.org/wiki?curid=3691264" title="Ratusz w Bydgoszczy">
Ratusz w Bydgoszczy



</doc>
<doc id="3691278" url="https://pl.wikipedia.org/wiki?curid=3691278" title="Grześlaki">
Grześlaki

Grześlaki – część wsi Wróblew w Polsce, położona w województwie łódzkim, w gminie Skomlin, w pobliżu koryta rzeki Prosny i osady Królewska Grobla. Miejsce krzyżowania się dawnych szlaków handlowych pomiędzy Kaliszem a Częstochową oraz Wieluniem a Byczyną. Dawniej w pobliżu znajdowała się komora celna i stanica rosyjskiej straży granicznej.
W latach 1975–1998 Grześlaki należały administracyjnie do województwa sieradzkiego.
W okresie międzywojennym istniała tu placówka Straży Celnej „Grześlaki” a potem placówka Straży Granicznej I linii „Grześlaki”.

</doc>
<doc id="3691279" url="https://pl.wikipedia.org/wiki?curid=3691279" title="Wołodymyr Łukaszew">
Wołodymyr Łukaszew

Wołodymyr Łukaszew (ukr. Володимир Анатолійович Лукашев, ur. 7 maja 1936 w Charkowie) – ukraiński śpiewak operowy, reżyser, działacz teatralny, pedagog, narodowy artysta Ukrainy, laureat międzynarodowych nagród, profesor.
Życiorys.
Urodził się w Charkowie. Jego ojciec, Anatolij Daniłowicz Łukaszew, był robotnikiem, a matką Maria Aleksandrowna Krawcowa pochodzenia rosyjskiego. Od wczesnego dzieciństwa uczył się gry na akordeonie.
W 1960 roku ukończył Charkowski państwowy konserwatorium jak koncertowo-komorowy śpiewak, w 1964 ukończył Charkowski instytut teatralny jako reżyser.
W Charkowie.
Po zakończeniu instytut pracował w Charkowskim instytucie sztuki, z 1972 roku – prorektor.
Przez te lata przedstawił około 20 spektakli. Inscenizacja opery Smetany „Sprzedana narzeczona” w 1966 roku został laureatem pierwszej nagrody na Ogólnoukraińskim konkursie teatrów szkolnych Ukrainy.
W Kijowie.
W 1996 roku został zaproszony na stanowisko dyrektora artystycznego Filharmonii Narodowej Ukrainy, gdzie zastąpił na tym stanowisku D. Ostapenko, wyznaczonego na stanowisko ministra kultury Ukrainy. Pod kierunkiem W. Łukaszewa przeprowadzono rekonstrukcję i renowację zabytkowego budynku filharmonii, zainstalowana organ, na dotacje rządu japońskiego zakupione instrumenty muzyczne dla orkiestry symfonicznej (firmy „Yamaha”) na łączną kwotę prawie 500 tysięcy dolarów.
Wraz z D. Gamkało zainicjował wydanie prezentacji kolekcji DVD „Perły kultury ukraińskiej. Antologia współczesnej sztuki muzycznej”.
Od 1999 roku – profesor wydziału reżyserii muzycznej Narodowej akademii muzycznej Ukrainy im. P. I. Czajkowskiego.

</doc>
<doc id="3691280" url="https://pl.wikipedia.org/wiki?curid=3691280" title="Jednego serca">
Jednego serca

Jednego serca (albo zapisywane bez tytułu, jako Jednego serca! lub Sonet, [Jednego serca...]) – wiersz polskiego poety Adama Asnyka, będący sonetem, napisany w 1869 roku. To tęsknota jednej osoby za drugą, za bliskością (również fizyczną), miłością, oddaniem, wyrażona w formie niemal błagalnej modlitwy czy zaklinania. Emocjonalnie kończy się powątpiewaniem, czy owe prośby spełnią się, bo wydają się zbyt nierealne. To również tytuł utworu skomponowanego przez Czesława Niemena do słów Asnyka.
Jednego serca (utwór Czesława Niemena).
Pieśń pochodzi z albumu "Enigmatic" nagranego w 1969 dla Polskich Nagrań Muza (nr kat. XL 0576) z udziałem zespołu nazywanego Enigmatic (choć to określenie odnosi się tylko do Niemena – Niemen Enigmatic) oraz z chórkami Niemena i Alibabek. Jest pierwszym utworem na stronie B ww. longplaya.

</doc>
<doc id="3691281" url="https://pl.wikipedia.org/wiki?curid=3691281" title="Listy do Marysieńki">
Listy do Marysieńki

Listy do Marysieńki – listy pisane przez hetmana, a później króla Jana III Sobieskiego do kochanki, a później żony Marii Kazimiery d’Arquien, którą nazywa w listach Marysieńką. Po raz pierwszy zostały opublikowane w 1860 roku.
Listy obejmują okres, kiedy Maria była żoną Jana „Sobiepana” Zamoyskiego, potem czasy jej wdowieństwa, wreszcie okres, kiedy już była żoną Jana Sobieskiego.
Listy powstały głównie w latach 1665–1683 – w czasie rozstań z Marysieńką, spowodowanych takimi wydarzeniami, jak np. rokosz Lubomirskiego, wyjazdy Marysieńki do Paryża, kampania wojenna w latach 1675–1676 oraz odsiecz wiedeńska w 1683. W listach tych widoczny jest świat uczuć Sobieskiego i Marysieńki, autentyczne przeżycia kochającej się pary, trudności i problemy ówczesnego świata.
Na tle ówczesnej literatury epistolarnej listy te wyróżniają się potoczną polszczyzną uwolnioną od latynizmów, choć pozostająca pod wpływem wzorców francuskich. Przedstawiają one dzieje romansu, ale też obszerne relacje dotyczące kampanii wojskowych Sobieskiego.

</doc>
<doc id="3691282" url="https://pl.wikipedia.org/wiki?curid=3691282" title="Ingvar Svensson">
Ingvar Svensson

Ingvar Svensson (ur. 30 kwietnia 1944 w Osby) – szwedzki polityk i nauczyciel, deputowany do Riksdagu.
Życiorys.
Kształcił się m.in. w kolegium nauczycielskim w Växjö, po czym pracował jako nauczyciel. Zaangażował się w działalność polityczną w ramach Chrześcijańskich Demokratów, w latach 1966–1996 wchodził w skład zarządu tego ugrupowania. Od 1979 do 1987 był redaktorem naczelnym związanego z tą partią czasopisma „Samhällsgemenskap”, następnie został etatowym pracownikiem Chrześcijańskich Demokratów (był m.in. sekretarzem ds. politycznych Alfa Svenssona oraz sekretarzem prasowym).
W latach 70. był radnym lokalnego samorządu. Od 1991 do 1994 zasiadał w Riksdagu jako zastępca poselski Matsa Odella. Do szwedzkiego parlamentu został wybrany w 1998 z regionu Sztokholm, z powodzeniem ubiegał się o reelekcję w 2002 i 2006, wykonując mandat deputowanego do 2010.

</doc>
<doc id="3691283" url="https://pl.wikipedia.org/wiki?curid=3691283" title="Alte Mozart-Ausgabe">
Alte Mozart-Ausgabe

Alte Mozart-Ausgabe – określenie pierwszego kompletnego wydania muzyki Wolfganga Amadeusa Mozarta, opublikowane przez Breitkopf &amp; Härtel pomiędzy styczniem 1877 a grudniem 1883, z dodatkami wydanymi do 1910 roku. Nazwa "Alte Mozart-Ausgabe" (w skrócie „AMA”) powstała w późniejszym czasie, dla odróżnienia tego wydania od "Neue Mozart-Ausgabe" – kolejnego zbioru wszystkich dzieł Mozarta. Tytuł nadany oryginalnie przez wydawnictwo Breitkopf &amp; Härtel brzmi "Wolfgang Amadeus Mozarts Werke. Kritisch durchgesehene Gesammtausgabe" (dlatego czasami spotykana jest nazwa „"Mozart Gesammtausgabe"”).
Jedną z najważniejszych postaci związanych z AMA był Ludwig Ritter von Köchel, który opracował wciąż obowiązujący jako standardowy Köchel-Verzeichnis (katalog tematyczny dzieł Mozarta). Köchel zza kulis współpracował przy kończeniu wydania, udzielając cennych uwag wydawcy i redaktorom. Wśród faktycznie redagujących AMA byli Johannes Brahms, Joseph Joachim, Carl Reinecke, Julius Rietz i Philipp Spitta (znany biograf Jana Sebastiana Bacha).
Choć AMA w swoim czasie było znaczącym osiągnięciem, miało poważne ograniczenia. Frederick Neumann zauważa, że „jest bardzo zróżnicowane jeżeli chodzi o możliwość polegania na nim, przy niektórych tomach niezwykle godnych zaufania a innych o wiele mniej”. Alfred Einstein wyraził niezadowolenie z tego jak został tam przedstawiony koncert „Koronacyjny” oraz "Wesele Figara" a Friedrich Blume wyraził szczególnie dotkliwą opinię o „zdumiewającej frywolności i często kompletnej nieodpowiedzialności” redaktorów tego wydania (w szczególności jeśli chodzi o koncerty fortepianowe Mozarta), zapewniając że „[AMA] i wydania praktyczne bazujące na nim nie oferują nic więcej jak szkielet jego utworów”.
Istnieją również pewne potwierdzone dzieła Mozarta, które nie zostały nigdy opublikowane w tym wydaniu. Niektóre dlatego, że zostały odkryte długo po jego ukończeniu (na przykład Symfonia F-dur, KV 19a, odnaleziona w 1981 roku), a także szereg kompozycji kiedyś nieprawidłowo przypisywanych Mozartowi, o których teraz wiadomo że są wątpliwe lub fałszywe (np. utwór opublikowany w AMA jako Symfonia nr 2 B-dur, KV 17, uważany obecnie za dzieło Leopolda Mozarta).
Z tych względów AMA nie jest już uważane za wydanie dzieł Mozarta, które byłoby bliskie kompletności i wyczerpania zagadnienia. W związku z tym, jeśli chodzi o poważne badania nad jego twórczością, zostało wyparte przez "Neue Mozart-Ausgabe". Przedruki fragmentów AMA nadal są jednak powszechnie dostępne za sprawą Dover Publications i innych firm, specjalizujących się w publikowaniu dawniejszych wydań. Można również natrafić na fragmenty tego wydania w formie elektronicznej na różnych stronach udostępniających nuty.
Materiały archiwalne AMA należą do fonds 21081 Breitkopf &amp; Härtel, Lipsk, w Sächsisches Staatsarchiv, Staatsarchiv Leipzig. Pierwsze modele graficzne i wydruki próbne są częściowo związane z redaktorami.

</doc>
<doc id="3691287" url="https://pl.wikipedia.org/wiki?curid=3691287" title="Ingvar Stadheim">
Ingvar Stadheim

 
Ingvar Stadheim (ur. 9 lutego 1951) – norweski piłkarz, a także trener. Ojciec innego piłkarza, Andersa Stadheima.
Kariera piłkarska.
W swojej karierze Stadheim występował w zespole Sogndal.
Kariera trenerska.
Po zakończeniu kariery piłkarskiej, Stadheim został trenerem drużyny Sogndal, którą prowadził dwukrotnie. Trenował też Kongsvinger IL i reprezentację Norwegii U-21, a w 1988 roku został selekcjonerem pierwszej reprezentacji Norwegii. W roli tej zadebiutował 28 lipca 1988 w zremisowanym 1:1 towarzyskim meczu z Brazylią. Kadrę Norwegii prowadził przez całe eliminacje Mistrzostw Świata 1990, na które nie wywalczyła awansu oraz w dwóch pierwszych meczach eliminacji Mistrzostw Europy 1992. W 1990 roku przestał być trenerem reprezentacji. Pod jego wodzą rozegrała ona 24 spotkania, z czego 5 było wygranych, 8 zremisowanych i 11 przegranych. Potem nie prowadził już żadnego klubu.

</doc>
<doc id="3691292" url="https://pl.wikipedia.org/wiki?curid=3691292" title="Włoska narzeczona">
Włoska narzeczona

Włoska narzeczona (hiszp. "Muchacha italiana viene a casarse") – meksykańska telenowela z 2014 roku. Serial jest remakiem meksykańskiej telenoweli "Muchacha italiana viene a casarse" z 1971 roku.
Wersja polska.
W Polsce telenowela była emitowana na kanale TV4 od poniedziałku do piątku o godzinie 17:00, powtórki o 11:00. Pierwszy odcinek wyemitowano 16 października 2015 roku, a ostatni 20 czerwca 2016 roku. Autorką tekstu była Karolina Władyka. Lektorem serialu był Radosław Popłonikowski.
Fabuła.
Fiorella (Livia Brito) wraz z siostrą i ojcem mieszka we Włoszech. Po śmierci ojca dziewczyny wyjeżdżają do Meksyku. Mają tam się spotkać z przyjacielem rodziny - Vittorio (Enrique Rocha), który zamierza poślubić Fiorellę. Dziewczyna gubi jednak adres narzeczonego, co uniemożliwia spotkanie z nim. Podejmuje więc pracę na miejscu. Tam poznaje Pedra (José Ron) - dawnego znajomego z Włoch. Jest on w sekrecie związany z szefową Fiorelli. Z obawy przed ujawnieniem sekretu, próbuje przekupić Fiorellę, która jednak nie przyjmuje pieniędzy. Po śmierci szefowej, Fiorella prosi Pedra o pracę na jego ranczo. Wkrótce zakwita między nimi uczucie.

</doc>
<doc id="3691293" url="https://pl.wikipedia.org/wiki?curid=3691293" title="Göran Lennmarker">
Göran Lennmarker

Rolf Göran Lennmarker (ur. 7 grudnia 1943 w Norbergu) – szwedzki polityk, deputowany do Riksdagu.
Życiorys.
W latach 1965–1966 był przewodniczącym studenckiej organizacji Föreningen Heimdal. Pracował zawodowo na stanowiskach menedżerskich. Zaangażował się w działalność polityczną w ramach Umiarkowanej Partii Koalicyjnej. W 1991 po raz pierwszy uzyskał mandat posła do Riksdagu. Z powodzeniem ubiegał się o reelekcję w 1994, 1998, 2002 i 2006, zasiadając w szwedzkim parlamencie do 2010. Był m.in. członkiem Konwentu Europejskiego, przewodniczącym komisji spraw zagranicznych (2006–2010) oraz przewodniczącym Zgromadzenia Parlamentarnego Organizacji Bezpieczeństwa i Współpracy w Europie (2006–2008).
W 2010 powierzono mu funkcję przewodniczącego rady zarządzającej międzynarodowego instytutu SIPRI, którą pełnił do 2014. Objął również kierownictwo fundacji Jarl Hjalmarsonstiftelsen.

</doc>
<doc id="3691294" url="https://pl.wikipedia.org/wiki?curid=3691294" title="Mecz Gwiazd PLKK 2003 - Rzeszów">
Mecz Gwiazd PLKK 2003 - Rzeszów

Mecz Gwiazd – mistrz Polski – Gwiazdy STBL 2003 – towarzyski mecz koszykówki rozegrany 8 listopada 2003 roku w Rzeszowie. W spotkaniu wzięły udział zawodniczki mistrza kraju – Lotosu Gdynia oraz najwyższej klasy rozgrywkowej w Polsce reprezentujące zespół gwiazd ligi. 
W spotkaniu zabrakło kilku zawodniczek wybranych wcześniej do udziału w imprezie tj.: Aneta Bruzgul, Limor Mizrachi (obie Lotos), Dorota Piątkowska (Meblotap AZS Chełm), Edyta Krysiewicz (KS Cukierki Odra Brzeg). Natomiast miejsce Edyty Koryzny (CCC Aquapark Polkowice) w drużynie gwiazd zajęła jej klubowa koleżanka Justyna Kłosińska.
Miss Foto wybrano spotkania została wybrana reprezentantka Lotosu, Rosjanka Jekatierina Sytniak. Tytuł najlepszej zawodniczki spotkania przypadł w udziale Elżbiecie Trześniewskiej z PZU Polfa Pabianice, która zdobyła 27 punktów dla zespołu gwiazd. W nagrodę otrzymała monitor LCD firmy Sharp (wartości 2,5 tysiąca złotych) oraz 100 euro, które za udział w spotkaniu otrzymała każda zawodniczka.

</doc>
<doc id="3691296" url="https://pl.wikipedia.org/wiki?curid=3691296" title="Øivind Johannessen">
Øivind Johannessen

Øivind Johannessen (ur. 21 września 1924, zm. 11 maja 1996) – norweski piłkarz występujący na pozycji bramkarza. Trener piłkarski.
Kariera klubowa.
W swojej karierze Johannessen reprezentował barwy zespołów Sandefjord BK oraz Skeid. Wraz ze Skeid czterokrotnie zdobył Puchar Norwegii (1955, 1956, 1957, 1959).
Kariera reprezentacyjna.
W reprezentacji Norwegii Johannessen zadebiutował 2 października 1949 w zremisowanym 3:3 meczu Mistrzostw Nordyckich ze Szwecją. W latach 1949-1952 w drużynie narodowej rozegrał 4 spotkania.
Kariera trenerska.
Karierę trenerską Johannessen rozpoczął w 1963 roku w Vålerenga Fotball. Następnie prowadził Skeid, z którym w 1965 roku zdobył Puchar Norwegii. W 1970 roku został selekcjonerem pierwszej reprezentacji Norwegii. W roli tej zadebiutował 13 maja 1970 w przegranym 0:2 towarzyskim meczu z Czechosłowacją. Kadrę Norwegii prowadził w eliminacjach do Mistrzostw Europy 1972, na które nie wywalczyła jednak awansu. W 1971 roku przestał być trenerem reprezentacji. Pod jego wodzą rozegrała ona 17 spotkań, z czego 4 były wygrane, 2 zremisowanych i 11 przegranych.
Potem Johannessen prowadził jeszcze SBK Drafn oraz ponownie Vålerengę i Skeid.

</doc>
<doc id="3691300" url="https://pl.wikipedia.org/wiki?curid=3691300" title="Biblioteka Przekładów z Literatury Antycznej">
Biblioteka Przekładów z Literatury Antycznej

Biblioteka Przekładów z Literatury Antycznej – seria wydawnicza wydawana w latach 1957-1997 przez Zakład Narodowy im. Ossolińskich. Ukazywała się pod patronatem Komitetu Nauk o Kulturze Antycznej Polskiej Akademii Nauk.
Tomy z serii zawierają przekłady klasycznych dzieł literatury greckiej i rzymskiej. Były to zazwyczaj teksty, które dotychczas nie zostały przełożone na język polski. W poszczególnych tomach oprócz tekstu przekładu znajdują się erudycyjne wstępy, przypisy niezbędne do zrozumienia tekstu, mapki, indeksy oraz inne dodatki. Ostatnim redaktorem naczelnym serii był Jerzy Danielewicz. Łącznie ukazały się 33 tomy. 

</doc>
<doc id="3691301" url="https://pl.wikipedia.org/wiki?curid=3691301" title="Dzmitryj Nabokau">
Dzmitryj Nabokau

Dzmitryj Siarhiejewicz Nabokau (ur. 20 stycznia 1996) – białoruski lekkoatleta specjalizujący się w skoku wzwyż.
Srebrny medalista juniorskich mistrzostw świata w Eugene (2014). W 2017 zdobył złoty medal młodzieżowych mistrzostw Europy.
Stawał na najwyższym stopniu podium mistrzostw Białorusi. Reprezentant kraju w meczach międzypaństwowych. 
Rekordy życiowe: stadion – 2,36 (25 maja 2018, Brześć) były rekord Białorusi; hala – 2,32 (3 marca 2018, Mińsk).

</doc>
<doc id="3691305" url="https://pl.wikipedia.org/wiki?curid=3691305" title="Dzmitry Nabokau">
Dzmitry Nabokau



</doc>
<doc id="3691306" url="https://pl.wikipedia.org/wiki?curid=3691306" title="Świecie nasz (utwór Marka Grechuty)">
Świecie nasz (utwór Marka Grechuty)

Świecie nasz – pieśń i singel pocztówkowy Marka Grechuty z 1971 roku. Utwór, jako 4. z kolei, ukazał się na płycie "Korowód", wydanej przez Polskie Nagrania „Muza”.

</doc>
<doc id="3691307" url="https://pl.wikipedia.org/wiki?curid=3691307" title="Joanne Calderwood">
Joanne Calderwood

Joanne Calderwood (ur. 23 grudnia 1986 w Kilmarnock) – szkocka zawodniczka muay thai i mieszanych sztuk walki w wadze słomkowej. Zawodniczka UFC.
Życiorys.
Po raz pierwszy zaczęła trenować boks tajski przez przypadek, kiedy to miała 13 lat i jej młodszy brat miał chodzić na treningi ze swoim przyjacielem, który się nie pojawił. Jej matka poprosiła ją, żeby poszła dotrzymać mu towarzystwa. Andrade zakochała się w tej sztuce walki i błagała matkę, aby pozwoliła jej zrezygnować z wyczynowego pływania. Doprowadziło to do robienia dwóch sesji dziennie i spędzania całego czasu na samodzielnym treningu.
Dorastając, pracowała na kilku stanowiskach. Po ukończeniu szkoły średniej, w której pomagała dzieciom i osobom korzystającym z urządzeń wentylacyjnych, monitorowała ich w szpitalu i w razie potrzeby pomagała. Były to 12-godzinne zmiany, które utrudniały jej trening i męczyły ją. Gdy w końcu znalazła inny klub, porzuciła tę pracę, by pracować w nim i podjęła znaczące zaangażowanie w swój trening.
Osiągnięcia.
Mieszane sztuki walki.
Women's MMA Press Awards

</doc>
<doc id="3691309" url="https://pl.wikipedia.org/wiki?curid=3691309" title="Jimi Manuwa">
Jimi Manuwa

Jimi Manuwa (ur. 18 lutego 1980 w Sacramento) – brytyjski zawodnik mieszanych sztuk walki w wadze półciężkiej. Były mistrz brytyjskiej organizacji Ultimate Challenge MMA w wadze półciężkiej (2009–2011). Od 2012 występuje w największej organizacji MMA na świecie UFC.
Wczesne życie.
Manuwa urodził się w Kalifornii i mieszkał tam do trzeciego roku życia, kiedy to jego ojciec przeniósł rodzinę z powrotem do Nigerii. W wieku dziesięciu lat przeniósł się do Londynu, do Anglii. Jako nastolatek popadł w kłopoty i nie ukończył szkoły. Po skazaniu za konspirację włamania, w 2002 roku trafił do więzienia, z którego wyszedł w 2003 roku.

</doc>
<doc id="3691310" url="https://pl.wikipedia.org/wiki?curid=3691310" title="Kanepi Palojärv">
Kanepi Palojärv

Palojärv () – jezioro w Estonii, w prowincji Põlvamaa, w gminie Kanepi. Położone jest na zachód od miasta Kanepi. Ma powierzchnię 8,2 ha, linię brzegową o długości 1513 m, długość 670 m i szerokość 165 m. Około 2 km na południowy zachód od niego znajduje się jezioro Mudsina.

</doc>
<doc id="3691311" url="https://pl.wikipedia.org/wiki?curid=3691311" title="Medaliści mistrzostw świata w saneczkarstwie">
Medaliści mistrzostw świata w saneczkarstwie

Lista medalistów i medalistek mistrzostw świata w saneczkarstwie.

</doc>
<doc id="3691317" url="https://pl.wikipedia.org/wiki?curid=3691317" title="Puchar Polski w futsalu (2015/2016)">
Puchar Polski w futsalu (2015/2016)

Puchar Polski w futsalu 2015/2016 – 22. edycja rozgrywek mających na celu wyłonienie zdobywcy Pucharu Polski. Przed sezonem z rozgrywek wycofał się obrońca tytułu – Wisła Krakbet Kraków. Puchar Polski po raz pierwszy zdobyła drużyna Red Devils Chojnice.
Final Four.
Półfinały.
MVP: Sebastian Wojciechowski
MVP: Michał Marek
Finał.
MVP: Witalij Kołesnyk

</doc>
<doc id="3691318" url="https://pl.wikipedia.org/wiki?curid=3691318" title="Kõlli">
Kõlli

Kõlli () – jezioro w Estonii, w prowincji Valgamaa, w gminie Otepää. Położone jest na wschód od wsi Arula. Ma powierzchnię 3,5 ha, linię brzegową o długości 713 m, długość 240 m i szerokość 230 m. Sąsiaduje z jeziorami Jussa, Tornijärv, Otipeipsi, Kärnjärv, Peräjärv, Pühajärv. Przepływa przez nie rzeka Voki oja.

</doc>
<doc id="3691319" url="https://pl.wikipedia.org/wiki?curid=3691319" title="I liga polska w piłce nożnej (2016/2017)">
I liga polska w piłce nożnej (2016/2017)

I liga 2016/2017 – 69. edycja rozgrywek drugiego poziomu ligowego piłki nożnej mężczyzn w Polsce. Ich sponsorem tytularnym była od rundy wiosennej firma Nice, w związku z czym obowiązywała nazwa marketingowa Nice I liga. Brało w nich udział 18 drużyn, grając systemem kołowym. Sezon ligowy rozpoczął się 29 lipca 2016, a zakończył się 4 czerwca 2017. Pierwszą bramkę w tym sezonie strzelił w 69. minucie meczu  –  zawodnik gospodarzy Grzegorz Bartczak (mecz zakończył się wynikiem 1:0).
Drużyny.
Uwaga: Zawisza Bydgoszcz – 5. zespół I ligi poprzedniego sezonu – nie otrzymał licencji na grę w I i II lidze w sezonie 2016/2017. Dzięki temu miejsca na tym poziomie przypadły uczestnikom odwołanych baraży – MKS Kluczbork i Wiśle Puławy.
Rozgrywki.
W sezonie 2016/2017 drużyny rozegrały 34 kolejki ligowe po 9 meczów (razem 306 spotkań) w dwóch rundach – jesiennej i wiosennej.
Dwa czołowe miejsca w końcowej tabeli premiowano awansem do Ekstraklasy. Trzy ostatnie zespoły spadły do II ligi, 15. drużyna zagrała w barażach o utrzymanie z 4. zespołem II ligi.
Miejsca po danych kolejkach.
Uwaga: zestawienie nie uwzględnia meczów przełożonych.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mecz po meczu – zwycięstwa, remisy, porażki.
Uwaga: zastosowano kolejność chronologiczną (np. jeśli dana drużyna rozegrała mecz 2. kolejki jako swój piąty w kolejności, jego rezultat podano w kolumnie oznaczonej numerem „5”).
Baraże o I ligę.
Po zakończeniu sezonu rozegrano dwumecz barażowy o miejsce w I lidze w sezonie 2017/2018 pomiędzy 15. drużyną I ligi a 4. zespołem II ligi. Mecze odbyły się 11 i 18 czerwca 2017.
Na drugim poziomie ligowym utrzymała się .
"Wynik dwumeczu – 6:0 dla Bytovii."
Trenerzy.
"Źródło: 90minut.pl"

</doc>
<doc id="3691320" url="https://pl.wikipedia.org/wiki?curid=3691320" title="Kjell Schou-Andreassen">
Kjell Schou-Andreassen

Kjell Schou-Andreassen (ur. 19 czerwca 1940 w Stavanger, zm. 19 listopada 1997) – norweski piłkarz występujący na pozycji pomocnika. Trener piłkarski.
Kariera piłkarska.
W swojej karierze Schou-Andreassen reprezentował barwy zespołów Viking FK, Stavanger IF oraz SK Brann. Wystąpił także w jednym meczu reprezentacji Norwegii U-19.
Kariera trenerska.
Karierę trenerską Schou-Andreassen rozpoczął w 1971 roku w zespole Viking FK. W 1972 roku zdobył z nim mistrzostwo Norwegii. Następnie trenował reprezentację Norwegii U-21, a od 1974 roku wraz z Nilsem Arne Eggenem, prowadził też pierwszą reprezentację Norwegii. W roli tej zadebiutował 8 sierpnia 1974 w przegranym 1:2 meczu Mistrzostw Nordyckich ze Szwecją. Kadrę Norwegii prowadził w eliminacjach do Mistrzostw Europy 1976, Letnich Igrzysk Olimpijskich 1976 oraz Mistrzostw Świata 1978, jednak na żadne z nich nie wywalczyła ona awansu. W 1977 roku przestał być trenerem reprezentacji. Pod jego wodzą rozegrała ona 27 spotkań, z czego 6 było wygranych, 4 zremisowane i 17 przegranych.
Potem Schou-Andreassen prowadził Bryne FK, a w 1980 roku został szkoleniowcem zespołu Lillestrøm SK. W sezonie 1980 dotarł z nim do finału Pucharu Norwegii (przegrana z Vålerenga Fotball), a w sezonie 1981 wygrał te rozgrywki, po czym odszedł z klubu. Następnie przez sezon 1982 prowadził Vikinga, z którym zdobył mistrzostwo Norwegii. Po tym sukcesie opuścił drużynę, ale wrócił do niej na sezon 1987. Potem nie pracował już w żadnym klubie.

</doc>
<doc id="3691322" url="https://pl.wikipedia.org/wiki?curid=3691322" title="Taylor Ellis-Watson">
Taylor Ellis-Watson

Taylor Ellis-Watson (ur. 6 maja 1993 w Filadelfii) – amerykańska lekkoatletka specjalizująca się w biegach sprinterskich.
W 2014 zdobyła złoty (w sztafecie 4 × 400 metrów) oraz srebrny (w biegu na 400 metrów) medal młodzieżowych mistrzostw NACAC. W 2016 weszła w skład amerykańskiej sztafety, która zdobyła w Rio de Janeiro olimpijskie złoto.
Medalistka mistrzostw NCAA.

</doc>
<doc id="3691324" url="https://pl.wikipedia.org/wiki?curid=3691324" title="Denisa Balážová">
Denisa Balážová



</doc>
<doc id="3691328" url="https://pl.wikipedia.org/wiki?curid=3691328" title="Łętowianka">
Łętowianka



</doc>
<doc id="3691332" url="https://pl.wikipedia.org/wiki?curid=3691332" title="Katharina Bauer">
Katharina Bauer

Katharina Bauer (ur. 12 czerwca 1990 w Wiesbaden) – niemiecka lekkoatletka, tyczkarka.
Szósta zawodniczka mistrzostw świata juniorów młodszych w Ostrawie (2007). W 2013 zajęła 8. miejsce na halowych mistrzostwach Europy oraz była piąta na uniwersjadzie w Kazaniu. W 2014 bez awansu do finału startowała na mistrzostwach Europy w Zurychu. Nie zaliczyła żadnej wysokości w finale halowych mistrzostw Starego Kontynentu (2015).
Medalistka mistrzostw Niemiec.

</doc>
<doc id="3691334" url="https://pl.wikipedia.org/wiki?curid=3691334" title="Jessica Lucas">
Jessica Lucas

Jessica Lucas (ur. 24 września 1985 w Vancouver) – kanadyjska aktorka telewizyjna i filmowa.
Życiorys.
W wieku siedmiu lat zaczęła uczęszczać do dziecięcej szkoły aktorskiej (Children's Arts Theatre School) w Toronto i występować w lokalnych przedstawieniach. W 2001 dołączyła do obsady kanadyjskiego serialu młodzieżowego "Edgemont", początkowo w roli drugoplanowej, następnie zaś znalazła się w głównej obsadzie tej produkcji.
Grała później główne role w serialach młodzieżowych "Rok 2030" (dwa sezony) i "Life As We Know It" (jeden sezon), a także w kilku odcinkach "CSI: Kryminalne zagadki Las Vegas" i "90210". W 2008 wcieliła się w postać Lily Ford w horrorze "Projekt: Monster", zagrała w tym samym roku również jedną z głównym ról w horrorze "Śmierć się śmieje". W latach 2009–2010 wystąpiła w 18 odcinkach "Melrose Place", spin-offu serialu z lat 90. pod tym samym tytułem. Następnie pojawiła się w sitcomie "To tylko seks" i w telewizyjnej produkcji "Cult". Zagrała jedne z głównych ról w takich filmach jak "Agent XXL: Rodzinny interes", "Martwe zło" i "Pompeje". W 2015 wcieliła się w postać Tabithy Galavan w "Gotham".
W 2014 wzięła udział w teledysku do piosenki „True Love” zespołu Coldplay.

</doc>
<doc id="3691336" url="https://pl.wikipedia.org/wiki?curid=3691336" title="Anders Stadheim">
Anders Stadheim

Anders Fossøy Stadheim (ur. 14 sierpnia 1980 w Sogndalu) – norweski piłkarz występujący na pozycji pomocnika. Syn trenera piłkarskiego, Ingvara Stadheima.
Kariera klubowa.
Stadheim karierę rozpoczynał w sezonie 1999 w drugoligowym zespole Sogndal. W sezonie 2000 awansował z nim do pierwszej ligi. Zadebiutował w niej 16 kwietnia 2001 w wygrany 3:0 meczu z Odds BK. 20 maja 2001 w przegranym 1:6 pojedynku z Rosenborgiem strzelił pierwszego gola w lidze. W sezonie 2004 zajął z zespołem w niej 14. miejsce i spadł do drugiej ligi.
W trakcie sezonu 2006 Stadheim przeszedł do pierwszoligowego Fredrikstadu. Zadebiutował tam 10 września 2006 w wygranym 5:1 spotkaniu z Vålerenga Fotball. W barwach Fredrikstadu zagrał 8 razy. W trakcie sezonu 2007 wrócił do Sogndal, gdzie w 2009 roku zakończył karierę.
Kariera reprezentacyjna.
W reprezentacji Norwegii Stadheim rozegrał dwa spotkania. Zadebiutował w niej 22 stycznia 2004 w wygranym 3:0 towarzyskim meczu ze Szwecją. Po raz drugi w drużynie narodowej wystąpił sześć dni później, 28 stycznia 2004 w wygranym 5:2 towarzyskim pojedynku z Singapurem, w którym strzelił też gola.

</doc>
<doc id="3691340" url="https://pl.wikipedia.org/wiki?curid=3691340" title="Juusa (jezioro)">
Juusa (jezioro)

Juusa () – jezioro w Estonii, w prowincji Valgamaa, w gminie Otepää. Położone jest na wschód od wsi Arula. Ma powierzchnię 3,5 ha, linię brzegową o długości 2011 m, długość 620 m i szerokość 530 m. Sąsiaduje z jeziorami Pühajärv, Kõlli, Tornijärv, Otipeipsi, Kärnjärv, Kääriku, Ruusa. Na północ od jeziora przepływa rzeka Voki oja.

</doc>
<doc id="3691344" url="https://pl.wikipedia.org/wiki?curid=3691344" title="Dzielnice i osiedla Radomia">
Dzielnice i osiedla Radomia



</doc>
<doc id="3691348" url="https://pl.wikipedia.org/wiki?curid=3691348" title="Roman Hurej">
Roman Hurej

Roman Hurej (ur. 19 lutego 1951 w Krynicy) – polski saneczkarz, medalista mistrzostw Europy, mistrz Polski.
Kariera sportowa.
Był zawodnikiem KTH Krynica. Jego jedynym sukcesem na arenie międzynarodowej był brązowy medal mistrzostw Europy w 1974, w dwójce (wraz z Józefem Pietrończykiem). Reprezentował Polskę na mistrzostwach świata w 1973 (26 m. w jedynkach, 9 m. w dwójkach) i 1974 (15 m. w dwójkach) oraz mistrzostwach Europy w 1970 (8 m. w dwójkach) i 1975 (4 m. w dwójkach). W 1971 został mistrzem Polski w dwójkach (z Władysławem Ują).

</doc>
<doc id="3691349" url="https://pl.wikipedia.org/wiki?curid=3691349" title="Pål André Helland">
Pål André Helland

 
Pål André Helland (ur. 4 stycznia 1990 w Trondheim) – norweski piłkarz występujący na pozycji pomocnika. Zawodnik klubu Rosenborg BK.
Kariera klubowa.
Helland treningi rozpoczął w zespole KIL/Hemne. W 2006 roku dołączył do juniorów Rosenborga, a w sezonie 2009 został włączony do jego pierwszej drużyny, grającej w pierwszej lidze. Zadebiutował w niej 20 czerwca 2009 w wygranym 3:0 meczu z Aalesunds FK. Było to jednak jedyne spotkanie przez niego w tamtym sezonie, podczas którego wraz z Rosenborgiem zdobył mistrzostwo Norwegii. W sezonie 2010 przebywał na wypożyczeniu w drugoligowym Ranheim. Nie zagrał tam jednak w żadnym meczu i w połowie sezonu wrócił do Rosenborga, z którym wywalczył kolejne mistrzostwo Norwegii.
W sezonie 2011 Helland ponownie był wypożyczony do Ranheim. W jego trakcie został graczem trzecioligowego Byåsen IL. W 2012 roku przeszedł do drugoligowego IL Hødd. W sezonie 2012 zdobył z nim Puchar Norwegii. W 2013 roku wrócił do Rosenborga. W sezonach 2013 oraz 2014 wywalczył z nim wicemistrzostwo Norwegii, a w sezonie 2015 mistrzostwo Norwegii.
Kariera reprezentacyjna.
W reprezentacji Norwegii Helland zadebiutował 8 czerwca 2015 w zremisowanym 0:0 towarzyskim meczu ze Szwecją.

</doc>
<doc id="3691351" url="https://pl.wikipedia.org/wiki?curid=3691351" title="Dmitri Nabokau">
Dmitri Nabokau



</doc>
<doc id="3691354" url="https://pl.wikipedia.org/wiki?curid=3691354" title="Edson Barboza">
Edson Barboza

Edson Mendes Barboza Jr. (ur. 21 stycznia 1986 w Nova Friburgo) – brazylijski zawodnik mieszanych sztuk walki. Od 2011 zawodnik Ultimate Fighting Championship.
Styl walki.
Barboza, określany jako napastnik z krwi i kości, znany jest z niebezpiecznej gry kopnięć. Komentator UFC, Joe Rogan stwierdził, że Barboza jest „prawdopodobnie najlepszym kopaczem w MMA. Jest jednym z dwóch zawodników, którzy wielokrotnie kończyli walki w UFC kopnięciami na nogę (drugim jest Antoni Hardonk). Znany jest również z efektywnego stosowania "switch kicków", które określane są jako „wyjątkowo szybkie” i „okrutne”.
Życie prywatne.
Barboza i jego żona, Bruna, mają syna Noah i córkę Victorię.
Osiągnięcia.
Mieszane sztuki walki.
Nagrody i wyróżnienia

</doc>
<doc id="3691355" url="https://pl.wikipedia.org/wiki?curid=3691355" title="Mike Fiers">
Mike Fiers

Michael Bruce Fiers (ur. 15 czerwca 1985) – amerykański baseballista występujący na pozycji miotacza w Oakland Athletics.
Przebieg kariery.
Po ukończeniu Nova Southeastern University, w czerwcu 2009 został wybrany w 22. rundzie draftu przez Milwaukee Brewers. Zawodową karierę rozpoczął od występów w Helena Brewers (poziom Rookie), następnie grał w Wisconsin Timber Rattlers (Class A i Brevard County Manatees (Class A-Advanced). 4 lipca 2010 został przesunięty do Huntsville Stars (Double-A), zaś 21 maja 2011 do Nashville Sounds (Triple-A).
10 września 2011 został powołany do składu Milwaukee Brewers i cztery dni później zadebiutował w Major League Baseball jako reliever. 7 sierpnia 2012 w spotkaniu z Cincinnati Reds notował perfect game w szóstej zmianie, ostatecznie rozegrał osiem inningów, oddał trzy uderzenia, a Brewers zwyciężyli 3–1.
30 lipca 2015 w ramach wymiany zawodników przeszedł do Houston Astros. 21 sierpnia 2015 w swoim trzecim starcie w Astros, w meczu przeciwko Los Angeles Dodgers zaliczył jedenastego w historii klubu no-hittera. W całym spotkaniu oddał 134 narzuty, trzy bazy za darmo i zaliczył 10 strikeoutów. Był to jego pierwszy complete game shutout w MLB.
W grudniu 2017 podpisał roczny kontrakt z Detroit Tigers. W sierpniu 2018 w ramach wymiany przeszedł do Oakland Athletics. 7 maja 2019 w meczu przeciwko Cincinnati Reds na Oakland-Alameda County Coliseum rozegrał drugiego w swojej karierze no-hittera.

</doc>
<doc id="3691357" url="https://pl.wikipedia.org/wiki?curid=3691357" title="Sanitarka">
Sanitarka



</doc>
<doc id="3691358" url="https://pl.wikipedia.org/wiki?curid=3691358" title="Martina Kocher">
Martina Kocher

Martina Kocher (ur. 14 marca 1985 w Biel/Bienne) – szwajcarska saneczkarka, dwukrotna medalistka mistrzostw świata.
Kariera.
Pierwszy sukces w karierze osiągnęła 18 stycznia 2004 roku w Winterbergu, gdzie zdobyła pierwsze punkty Pucharu Świata, zajmując siódme miejsce. W klasyfikacji końcowej sezonu 2003/2004 zajęła ostatecznie 30. miejsce. Jak dotąd nie stanęła na podium zawodów tego cyklu. Największe sukcesy osiągnęła w 2016 roku, zdobywając dwa medale podczas mistrzostw świata w Königssee. Najpierw zwyciężyła w nowo wprowadzonej konkurencji sprintu, zostając tym samym pierwszą w historii mistrzynią świata w tej konkurencji. Wyprzedziła dwie Niemki: Natalie Geisenberger i Dajanę Eitberger. Dzień później była druga w jedynkach, rozdzielając Geisenberger i Rosjankę Tatjanę Iwanową. W 2006 roku wystartowała na igrzyskach olimpijskich w Turynie, zajmując dziewiąte miejsce. Na rozgrywanych cztery lata później igrzyskach w Vancouver, była siódma. Brała też udział w igrzyskach olimpijskich w Soczi w 2014 roku, ponownie zajmując dziewiąte miejsce. Podczas mistrzostw świata w Igls w 2017 roku wywalczyła srebrny medal w konkurencji sprintu.
W sierpniu 2018 roku ogłosiła zakończenie kariery sportowej.

</doc>
<doc id="3691360" url="https://pl.wikipedia.org/wiki?curid=3691360" title="Cerkiew Przemienienia Pańskiego w Podhorcach">
Cerkiew Przemienienia Pańskiego w Podhorcach

Cerkiew Przemienienia Pańskiego – unicka, następnie prawosławna cerkiew w Podhorcach, w ostatnich latach istnienia użytkowana jako kościół rzymskokatolicki. Wzniesiona prawdopodobnie w XVIII w., spłonęła w 1951.
Historia.
Cerkiew prawosławna wzmiankowana jest w Podhorcach na r. 1531. Od przejścia prawosławnej eparchii chełmskiej do Kościoła unickiego (w momencie podpisania aktu unii brzeskiej) do likwidacji unickiej diecezji chełmskiej w 1875 była to świątynia unicka. Nie wiadomo, jak długo istniała najstarsza z podhoreckich świątyń; na jej miejscu w 1749 Stanisław Góźdź ufundował nową drewnianą budowlę sakralną. Świątynię zamknięto w 1915, w momencie, gdy prawosławne duchowieństwo wraz z wiernymi zostało ewakuowane w głąb Rosji. Powracająca ludność ubiegała się o ponowne otwarcie cerkwi od drugiej połowy lat 20. XX wieku. W 1929 o otwarcie cerkwi w Podhorcach osobiście zabiegał w Ministerstwie Wyznań Religijnych i Oświecenia Publicznego metropolita warszawski i całej Polski Dionizy. Równocześnie przez całe lata 20. XX wieku o budynek zabiegała miejscowa ludność rzymskokatolicka, stanowiąca zdecydowaną mniejszość mieszkańców wsi. Świątynia została faktycznie otwarta jako jedyna ze wskazywanych przez metropolitę nieczynnych cerkwi w województwie lubelskim. Liczbę wiernych uczęszczających do obiektu szacowano na 2050 osób. Latem 1938, podczas akcji polonizacyjno-rewindykacyjnej, katolicy w Podhorcach ponownie bezskutecznie starali się o przejęcie budynku. Ostatecznie cerkiew w Podhorcach została przejęta przez Kościół rzymskokatolicki po II wojnie światowej i wywiezieniu ze wsi ludności ukraińskiej wyznania prawosławnego, w czerwcu 1945. W 1951 spłonęła wskutek uderzenia pioruna. Na jej miejsce przeniesiono ze Starego Sioła nowy kościół rzymskokatolicki św. Stanisława Biskupa Męczennika. Zachowała się natomiast XVIII-wieczna dzwonnica przycerkiewna, pełniąca obecnie funkcję salki katechetycznej.
W sąsiedztwie świątyni znajdował się cmentarz przycerkiewny, użytkowany do II poł. XIX w., gdy zastąpiła go nowa nekropolia prawosławna. Innym śladem po funkcjonowaniu w Podhorcach parafii prawosławnej są dwa przydrożne krzyże wotywne zachowane na terenie wsi.

</doc>
<doc id="3691362" url="https://pl.wikipedia.org/wiki?curid=3691362" title="Trygve Smith">
Trygve Smith

Trygve Smith (ur. 20 września 1880 w Oslo, zm. 10 listopada 1948 tamże) – norweski tenisista, olimpijczyk.
Smith brał udział w rozgrywkach tenisowych podczas Letnich Igrzysk Olimpijskich 1912, które odbyły się w Sztokholmie. W konkurencji gry pojedynczej przegrał w pierwszej rundzie wynikiem 2:6, 4:6, 1:6 ze Szwedem Wollmarem Boströmem. W grze podwójnej jego partnerem był Herman Bjørklund. W spotkaniu pierwszej rundy lepszy okazał się austriacki debel Arthur Zborzil–Fritz Felix Piepes (zdobywcy srebrnego medalu), z którym Norwegowie przegrali 0:6, 2:6, 0:6.

</doc>
<doc id="3691363" url="https://pl.wikipedia.org/wiki?curid=3691363" title="Herman Bjørklund">
Herman Bjørklund

Johan Herman Bjørklund (ur. 29 kwietnia 1883 w Oslo, zm. 15 marca 1960 tamże) – norweski tenisista, olimpijczyk.
Bjørklund brał udział w rozgrywkach tenisowych podczas Letnich Igrzysk Olimpijskich 1912, które odbyły się w Sztokholmie. W konkurencji gry pojedynczej przegrał w pierwszej rundzie wynikiem 0:6, 0:6, 1:6 z późniejszym brązowym medalistą, reprezentującym Cesarstwo Niemieckie Oscarem Kreuzerem. W grze podwójnej jego partnerem był Trygve Smith. W spotkaniu pierwszej rundy lepszy okazał się austriacki debel Arthur Zborzil–Fritz Felix Piepes (zdobywcy srebrnego medalu), z którym Norwegowie przegrali 0:6, 2:6, 0:6.

</doc>
<doc id="3691364" url="https://pl.wikipedia.org/wiki?curid=3691364" title="Ruben Kristiansen">
Ruben Kristiansen

Ruben Kristiansen (ur. 20 lutego 1988 w Bodø) – norweski piłkarz występujący na pozycji obrońcy. Zawodnik klubu SK Brann.
Życiorys.
Kariera klubowa.
Kristiansen treningi rozpoczął w zespole Nordreisa IL. W 2008 roku przeszedł do czwartoligowego Skjervøy IK, a w 2010 roku został graczem drugoligowego Tromsdalen UIL. W sezonie 2010 spadł z nim do trzeciej ligi. W 2012 roku podpisał kontrakt z Tromsø IL. W pierwszej lidze zadebiutował 22 kwietnia 2012 w przegranym 0:3 pojedynku z Rosenborgiem. W sezonie 2012 wraz z Tromsø dotarł do finału Pucharu Norwegii. W sezonie 2013 Kristiansen spadł z zespołem do drugiej ligi. Wówczas jednak odszedł z Tromsø.
Został zawodnikiem pierwszoligowej Vålerenga Fotball. Pierwszy raz w jej barwach wystąpił 6 kwietnia 2014 w wygranym 3:1 spotkaniu z FK Bodø/Glimt. W Vålerendze spędził sezon 2014, a także część sezonu 2015. Następnie odszedł do drugoligowego SK Brann, z którym w 2015 awansował do pierwszej ligi.
Kariera reprezentacyjna.
W reprezentacji Norwegii Kristiansen zadebiutował 8 stycznia 2013 w wygranym 1:0 towarzyskim meczu z Południową Afryką.

</doc>
<doc id="3691366" url="https://pl.wikipedia.org/wiki?curid=3691366" title="Herman Björklund">
Herman Björklund



</doc>
<doc id="3691373" url="https://pl.wikipedia.org/wiki?curid=3691373" title="Archaeorhizomycetes">
Archaeorhizomycetes

Archaeorhizomycetes Rosling &amp; T.Y. James – klasa grzybów z gromady workowców ("Ascomycota").
Systematyka.
Klasę "Archaeorhizomycetes" utworzyli Anna Rosling i Timotchy James w 2011 r. Jest to takson monotypowy, do którego należy tylko jeden rodzaj:

</doc>
<doc id="3691375" url="https://pl.wikipedia.org/wiki?curid=3691375" title="Book of Shadows II">
Book of Shadows II

Book of Shadows II – drugi album solowy amerykańskiego gitarzysty Zakka Wylde’a. Wydawnictwo ukazało się 8 kwietnia 2016 roku nakładem wytwórni muzycznej eOne Music. Wylde’a w nagraniach wsparli basista John DeServio i perkusista Jeff Fabb. Gościnnie w nagraniach wziął udział Corey Taylor, znany z występów w zespole Slipknot, który zaśpiewał w utworze pt. „Sleeping Dogs”. 
Album dotarł do 18. miejsca listy Billboard 200 w Stanach Zjednoczonych, sprzedając się w nakładzie 18 tys. egzemplarzy w przeciągu tygodnia od dnia premiery. Produkcja trafiła ponadto na listy przebojów w Wielkiej Brytanii, Szwajcarii, Finlandii, Austrii i Niemczech.
Lista utworów.
Opracowano na podstawie materiału źródłowego.

</doc>
<doc id="3691377" url="https://pl.wikipedia.org/wiki?curid=3691377" title="Charles R. Drew">
Charles R. Drew

Charles R. Drew (ur. 3 czerwca 1904 w Waszyngtonie, zm. 1 kwietnia 1950 w Burlington) – amerykański lekarz, pionier badań nad magazynowaniem krwi.
Życiorys.
Urodzony 3 czerwca 1904 roku w Waszyngtonie, uczęszczał do Dunbar High School (ukończone w 1922 r.) i Amherst College w Massachusetts (ukończone w 1926 r.), gdzie odnosił sukcesy jako lekkoatleta i futbolista. Z braku pieniędzy na podjęcie studiów lekarskich w następnych dwóch latach uczył biologii i pracował jako trener w Morgan State College w Baltimore, po czym wstąpił w 1928 roku na McGill University School of Medicine w Montrealu. W czasie studiów należał do wyróżniających się studentów, otrzymał stypendium J. Francisa Williamsa. Ukończył studia w 1933 roku i podjął pracę wykładowcy patologi na Howard University (1935–1936). Następnie uczył chirurgii i pracował jako asystent we Freedman's Hospital, powiązanym z Howard University.
W 1938 roku Drew zdobył dwuletnie stypendium Rockefellera i doktoryzował się w Columbia University z technik przechowywania krwi. Pracował w projekcie mającym na celu zapewnienie dostaw krwi do walczącej Wielkiej Brytanii. W 1941 roku został dyrektorem pierwszego w USA banku krwi Czerwonego Krzyża odpowiedzialnego za dostawy na rzecz wojska. W tym czasie dążył do zniesienia reguł wykluczających krew Afroamerykanów z systemu krwiodawstwa. W 1942 roku zrezygnował ze stanowiska po tym, jak władze dopuściły dawstwo krwi czarnych, ale zarządziły jej oddzielne przechowywanie od krwi białych.
Powrócił do Freedman's Hospital i na Howard University, gdzie pracował jako profesor chirurgii. 1 kwietnia 1950 roku Drew jechał na zjazd w John A. Andrews Association w Tuskegee, zginął jednak w wypadku samochodowym pod Burlington. Zmarł po przewiezieniu do szpitala.
W 1944 roku otrzymał medal za zasługi od National Association for the Advancement of Colored People. W 1945 roku został doctorem honoris causa Virginia State College, a w 1947 roku Amherst College. W 1981 roku amerykańska poczta wydała znaczek z jego podobizną. Patron Charles R. Drew University of Medicine and Science w Los Angeles. Zgodnie z nieprawdziwym mitem, powielanym przez m.in. serial M*A*S*H czy Philipa Rotha, zmarł po tym, jak lekarze odmówili mu przetoczenia krwi z powodu jego rasy. Teorii tej zaprzeczają jednak świadectwa innych uczestników wypadku.
Żonaty z Lenore, para miała czworo dzieci.

</doc>
<doc id="3691379" url="https://pl.wikipedia.org/wiki?curid=3691379" title="Herb gminy Nielisz">
Herb gminy Nielisz

Herb gminy Nielisz przedstawia w polu czerwonym dwie włócznie w krzyż skośny, złote a na nich takież wiosło w słup piórem w dół.
Herb został ustanowiony przez Radę Gminy 12 lutego 2016 r.
Autorem koncepcji herby jest dr Gerard Kucharski. Opracowanie graficzne projektu herbu wykonała Ewa Cygańska.
Symbolika.
Symbolika projektu herbu gminy Nielisz odnosi się do patrona parafii w Nieliszu św. Wojciecha - wiosło i włócznie. Charakterystyczne ułożenie godła w gwiazdę pośrednio nawiązuje też do godła herbu szlacheckiego Jelita rodziny Zamoyskich – trzy kopie w gwiazdę.

</doc>
<doc id="3691381" url="https://pl.wikipedia.org/wiki?curid=3691381" title="Fredrik Ulvestad">
Fredrik Ulvestad

 
Fredrik Stensøe Ulvestad (ur. 17 czerwca 1992 w Ålesundzie) – norweski piłkarz występujący na pozycji pomocnika. Zawodnik tureckiego klubu Sivasspor.
Życiorys.
Kariera klubowa.
Ulvestad treningi rozpoczął w SK Herd, a w 2008 roku przeszedł do juniorów zespołu Aalesunds FK. W sezonie 2010 został włączony do jego pierwszej drużyny, grającej w pierwszej lidze. Zadebiutował w niej 31 października 2010 w wygranym 3:1 meczu z SK Brann. 25 kwietnia 2011 w wygranym 1:0 pojedynku z Sogndal Fotball strzelił swojego pierwszego gola w lidze. W sezonie 2011 wraz z zespołem zdobył Puchar Norwegii. Graczem Aalesunds był do końca sezonu 2014. Następnie odszedł z klubu, zostając wolnym agentem.
W lutym 2015 roku Ulvestad podpisał kontrakt z angielskim Burnley F.C. W Premier League zadebiutował 16 maja 2015 w zremisowanym 0:0 meczu ze Stoke City. W sezonie 2014/2015 spadł z Burnley do Championship. W sezonie 2016/2016 był wypożyczony do Charlton Athletic. W 2018 przeszedł do Djurgårdens IF.
Kariera reprezentacyjna.
W reprezentacji Norwegii Ulvestad zadebiutował 17 sierpnia 2014 w zremisowanym 0:0 towarzyskim meczu ze Zjednoczonymi Emiratami Arabskimi.

</doc>
<doc id="3691383" url="https://pl.wikipedia.org/wiki?curid=3691383" title="Johnathan Cabral">
Johnathan Cabral

Johnathan Cabral (ur. 31 grudnia 1992 w Eugene) – kanadyjski lekkoatleta specjalizujący się w biegach płotkarskich. Do 2015 roku reprezentował Stany Zjednoczone.
Półfinalista mistrzostw świata juniorów w Moncton (2010). Po zmianie barw narodowych w 2015 zajął 8. miejsce na igrzyskach panamerykańskich oraz osiągnął półfinał mistrzostw świata w Pekinie. Rok później zajął 6. miejsce na igrzyskach olimpijskich w Rio de Janeiro.
Medalista mistrzostw Kanady oraz czempionatu NCAA.

</doc>
<doc id="3691385" url="https://pl.wikipedia.org/wiki?curid=3691385" title="Remix OS">
Remix OS

RemixOS – zmodyfikowana wersja systemu Android przystosowana do obsługi myszki i klawiatury, preinstalowana na urządzeniach takich jak: Remix Ultratablet czy Remix Mini.
RemixOS for PC.
Jest to projekt przeniesienia systemu Android na komputery PC z architekturą x86, x86-64. Był on rozwijany przy współpracy z android-x86. Firma Jide oficjalnie porzuciła projekt w 2017 roku. Tak jak RemixOS jest przystosowany do obsługi myszką i klawiaturą.

</doc>
<doc id="3691387" url="https://pl.wikipedia.org/wiki?curid=3691387" title="Sten Grytebust">
Sten Grytebust

 
Sten Michael Grytebust (ur. 25 października 1989 w Ålesundzie) – norweski piłkarz pochodzenia liberyjskiego występujący na pozycji bramkarza. Zawodnik norweskiego klubu Aalesunds FK.
Życiorys.
Kariera klubowa.
Grytebust treningi rozpoczął w Ellingsøy IL, a w 2005 roku przeszedł do juniorów zespołu Aalesunds FK. W sezonie 2008 został włączony do jego pierwszej drużyny, grającej w Eliteserien. Zadebiutował w niej w kolejnym sezonie, 22 sierpnia 2009 w przegranym 1:3 meczu z Molde FK. W sezonie 2009 zdobył wraz z zespołem Puchar Norwegii. Osiągnięcie to powtórzył w sezonie 2011.
17 lutego 2016 Grytebust przeszedł do duńskiego Odense Boldklub. W Superligaen zadebiutował 26 lutego w zremisowanym 2:2 spotkaniu z Aarhus GF.
1 lipca 2019 podpisał kontrakt z FC København. 31 sierpnia 2021 został wypożyczony do Vejle BK. 15 lutego 2022 powrócił do Aalesunds FK.
Kariera reprezentacyjna.
W reprezentacji Norwegii Grytebust zadebiutował 11 czerwca 2013 w wygranym 2:0 towarzyskim meczu z Macedonią.

</doc>
<doc id="3691394" url="https://pl.wikipedia.org/wiki?curid=3691394" title="Dajana Eitberger">
Dajana Eitberger

Dajana Eitberger (ur. 7 stycznia 1991 w Ilmenau) – niemiecka saneczkarka, dwukrotna zdobywczyni miejsca na podium klasyfikacji generalnej Pucharu Świata, trzykrotna medalistka mistrzostw Europy, dwukrotna medalistka mistrzostw świata juniorów i mistrzostw świata, wicemistrzyni olimpijska z igrzysk w Pjongczangu.
Kariera.
Saneczkarstwo uprawia od 2001 roku. W zawodach Pucharu Świata zadebiutowała i zarazem zdobyła pierwsze punkty 11 stycznia 2013 roku na zawodach w Oberhofie, na których zajęła 4. miejsce w konkurencji sprintu. Pierwszy raz na podium zawodów tego cyklu stanęła 11 stycznia 2014 roku w Oberhofie, zajmując trzecie miejsce za rodaczkami: Tatjaną Hüfner i Natalie Geisenberger. Najlepsze wyniki osiągnęła w sezonie 2014/2015, kiedy była druga za Geisenberger w klasyfikacji końcowej. Ośmiokrotnie stawała wtedy na podium, odnosząc jedno zwycięstwo: 28 lutego 2014 roku w Soczi. W 2014 roku zdobyła też brązowy medal na mistrzostwach Europy w Siguldzie w konkurencji jedynek, a na rozgrywanych rok później mistrzostwach Europy w Soczi była najlepsza w jedynkach oraz w rywalizacji sztafet. Zdobyła również brązowy medal w sprincie podczas mistrzostw świata w Königssee w 2016 roku. W zawodach tych wyprzedziły ją tylko Szwajcarka Martina Kocher i Natalie Geisenberger. W 2018 roku zadebiutowała w igrzyskach olimpijskich zdobywając srebro w jedynkach.

</doc>
<doc id="3691395" url="https://pl.wikipedia.org/wiki?curid=3691395" title="Herb gminy Tuchomie">
Herb gminy Tuchomie

Herb gminy Tuchomie przedstawia w polu czerwonym półpostać rycerza srebrnego z mieczem srebrnym w prawej ręce i tarczą w lewej ręce, na tarczy z okuciem srebrnym w polu czerwonym rybogryf srebrny.
Herb został ustanowiony przez Radę Gminy 11 marca 2016 r.
W latach 1994–2016 gmina posługiwała się herbem o odmiennym rysunku ustanowionym 27 maja 1994 r.

</doc>
<doc id="3691399" url="https://pl.wikipedia.org/wiki?curid=3691399" title="Book of Shadows">
Book of Shadows

Book of Shadows – debiutancki album solowy amerykańskiego gitarzysty Zakka Wylde’a. Wydawnictwo ukazało się 18 czerwca 1995 roku nakładem wytwórni muzycznej Geffen Records. Wylde’a w nagraniach wsparli basista James LoMenzo i perkusista Joe Vitale. Nagrania promował singel pt. „Between Heaven And Hell”, który dotarł do 28. miejsca listy Billboard Mainstream Rock Songs w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="3691401" url="https://pl.wikipedia.org/wiki?curid=3691401" title="Thomas Grøgaard">
Thomas Grøgaard

 
Thomas Grøgaard (ur. 8 lutego 1994 w Arendalu) – norweski piłkarz występujący na pozycji obrońcy. Zawodnik norweskiego klubu SK Brann.
Życiorys.
Kariera klubowa.
Grøgaard treningi rozpoczął w Kragerø IF, a w 2010 roku przeszedł do juniorów zespołu Odds BK. W sezonie 2012 został włączony do jego pierwszej drużyny, grającej w pierwszej lidze. W tamtym sezonie nie rozegrał jednak żadnego spotkania, a po jego zakończeniu, klub zmienił nazwę na Odds BK. W lidze zadebiutował 17 sierpnia 2013 w zremisowanym 1:1 meczu z Molde FK. W sezonie 2014 wraz z zespołem dotarł do finału Pucharu Norwegii.
14 sierpnia 2019 podpisał kontrakt z norweskim klubem SK Brann, umowa do 31 grudnia 2021.
Kariera reprezentacyjna.
W reprezentacji Norwegii Grøgaard zadebiutował 27 sierpnia 2014 w zremisowanym 0:0 towarzyskim meczu ze Zjednoczonymi Emiratami Arabskimi.

</doc>
<doc id="3691403" url="https://pl.wikipedia.org/wiki?curid=3691403" title="5 Dywizja Górska (III Rzesza)">
5 Dywizja Górska (III Rzesza)

5 Dywizja Górska (5. Gebirgs-Division) – dywizja górska Wehrmachtu.
Formowanie Dywizji.
5 Dywizja Górska sformowana została jesienią 1940 r. w okolicach Salzburga, z połączenia 100 pułku strzelców górskich (Gebirgsjäger Regiment – GJR) wyłączonego ze składu 1 Dywizji Górskiej oraz 85 pułku piechoty z przeznaczonej do motoryzacji 10 Dywizji Piechoty. Większość żołnierzy w niej służących żołnierzy pochodziła z Austrii, a dywizja czerpała tradycje z utworzonego podczas I wojny światowej „Alpenkorps”.
Szlak bojowy.
W lutym 1941 r. 5 Dywizja Górska w składzie XVIII Korpusu Górskiego dyslokowana została do południowej Rumunii, a w marcu 1941 r., po dołączeniu Bułgarii do „Paktu trzech”, przeszła do Bułgarii celem wzięcia udziału w niemieckiej inwazji na Grecję.
Fall Marita.
6 kwietnia 1941 r. rozpoczął się Fall Marita – niemiecki atak na Jugosławię i Grecję. 5 Dywizja Górska skierowana została do ataku na umocnioną grecką Linię Metaxasa, osłaniającą od północy Saloniki. Jednostki XVIII Korpusu Górskiego kosztem dużych strat przełamały grecką obronę i w dniu 9 kwietnia 1941 r. wraz z niemiecką 2 Dywizją Pancerną zajęły Saloniki, zmuszając grecką armię „Wschodnia Macedonia” do kapitulacji.
W kolejnych dniach 5 Dywizja Górska ścigała wycofujących się Greków oraz wspierający ich Brytyjski Korpus Ekspedycyjny na południe, aż do zajęcia Aten 27 kwietnia 1941 r.
Fall Merkur.
W kwietniu 1941 r. wzmocniona o 141 GJR z 6 Dywizji Górskiej 5 Dywizja Górska została włączona w skład XI Korpusu Lotniczego (powietrznodesantowego) w miejsce znajdującej się w Rumunii 22 Dywizji Powietrznodesantowej, celem wzięcia udziału w Operacji Merkury – niemieckiego desantu na śródziemnomorską wyspę Kretę. 5 Dywizja Górska wybrana została do tej operacji ze względu na górzysty teren wyspy, wymagający wykorzystania specjalistycznego sprzętu i szkolenia górskiego. Dywizja miała zostać przerzucona z kontynentalnej Grecji do zdobytych atakiem spadochroniarzy i piechoty powietrznej portów drogą morską (II/85 GJR, III/100 GJR wraz z ciężkim sprzętem i pojazdami) lub samolotami transportowymi na zdobyte lotniska, a następnie przeprowadzić ofensywę celem zajęcia całej wyspy.
Operacja rozpoczęła się 20 maja 1941 r. Nieuzbrojone statki wiozące żołnierzy Dywizji zostały zatopione lub zmuszone do odwrotu przez Royal Navy w nocy z 21 na 22 maja. 21 maja rozpoczęło się przerzucanie 5 Dywizji Górskiej drogą lotniczą na jedyne zdobyte przez wojska powietrznodesantowe lotnisko na Krecie – w Maleme. Do 22 maja na Krecie znalazły się cztery bataliony 85 i 100 GJR, a dowódca dywizji, gen. Julius Ringel objął dowództwo nad wszystkimi niemieckimi wojskami desantowanymi na wyspie.
Pododdziały 5 Dywizji Górskiej zmusiły do wycofania się aliancką artylerię ostrzeliwującą rejon lotniska w Maleme i kontynuowały pościg za wycofującymi się z Maleme Aliantami. 24 maja 1941 r. strzelcy górscy wywalczyli połączenie lotniska z okrążonymi w rejonie Chanii pododdziałami 7 Dywizji Lotniczej (spadochronowej), dzięki czemu spadochroniarze uzyskali możliwość uzupełnienie zapasów dostarczanych przez lotnisko w Maleme. 25 maja, po przetransportowaniu do Maleme 141 GJR Niemcy przeprowadzili decydującą ofensywę, która doprowadziła do całkowitego rozbicia wojsk alianckich broniących Chanii i Sudy. W rezultacie tej klęski Alianci wycofali się z Krety, a pozostałe na wyspie oddziały skapitulowały 2 czerwca 1941 r. Zasługi w kampanii śródziemnomorskiej przyniosły Juliusowi Ringelowi awans na stopień Generalleutnant i Krzyż Rycerski.
W czasie walk na Krecie żołnierze 5 Dywizji Górskiej dopuścili się licznych zbrodni na ludności cywilnej. Między innymi 24 maja w miasteczku Kastelli-Kisamos pionierzy górscy rozstrzelali na rynku około 200 zakładników. Z kolei 3 czerwca strzelcy górscy doszczętnie spalili wieś Kandanos, mordując 180 mieszkańców (w większości starców i kobiety).
Front wschodni.
Po zakończeniu bitwy o Kretę 5 Dywizja Górska została skierowana do Niemiec celem odpoczynku i reorganizacji. W marcu 1942 r. dywizja w składzie XVIII Korpusu Grupy Armii Północ trafiła w rejon Leningradu, w przeddzień radzieckiej ofensywy zmierzającej do zniesienia blokady miasta. Po odparciu ofensywy strzelcy górscy uczestniczyli w pościgu za rozbitymi wojskami radzieckimi.
19 sierpnia 1942 r. ciężkie walki zostały wznowione, 5 Dywizja Górska do 20 września 1942 r. ścierała się z radziecką 3 Dywizją Gwardyjską w okolicach Siniawy, gdzie obydwie strony poniosły ciężkie straty. W 1943 r. 5 Dywizja Górska kierowana była na zagrożone odcinki frontu w rejonie Leningradu. 13 stycznia 1943 r. przy dwudziestostopniowym mrozie kontratakowała przeciwko radzieckiej 45 Dywizji Gwardyjskiej przełamującej niemieckie umocnienia, a następnie utrzymywała do 18 stycznia 1943 r. kluczowe Wzgórza Sieniawy. Gdy ofensywa radziecka wygasła 30 stycznia 5 Dywizja Górska poniosła ciężkie straty w wielotygodniowych walkach pozycyjnych. Latem 1943 r. 5 Dywizja Górska broniła linii kolejowej Mga-Wołkow w czasie kolejnej ofensywy radzieckiej, czasowo powstrzymując postępy Armii Czerwonej. 15 września 1943 r. została zaatakowana przez trzy radzieckie dywizje piechoty i zmuszona do odwrotu. Zaciekła obrona niemiecka wyczerpała jednak na tyle atakujących Rosjan, że pomimo zdobycia Wzgórz Sieniawy trzy dni później Armia Czerwona przeszła do obrony. Za wzorową postawę w trakcie 20-miesięcznych walk na Froncie Wschodnim generał Ringel został odznaczony Liśćmi Dębu.
Front włoski.
W grudniu 1943 r. 5 Dywizja Górska została dyslokowana do Włoch w ramach XIV Korpusu Pancernego niemieckiej 10 Armii i zajęła pozycje na Linii Gustawa wzdłuż rzeki Rapido w rejonie Cassino. 26 grudnia 1943 r. zaczęła odpierać ataki Francuskiego Korpusu Ekspedycyjnego. Dywizja poniosła znaczne straty i zmuszona została do wycofania się w rejon Monte Cassino, gdzie do 4 lutego 1944 r. uczestniczyła w odpieraniu pierwszego ataku alianckiego na tę pozycję. 10 lutego 1944 r. dowódca dywizji Julius Ringel został awansowany na stopień General der Gebirgstrüppen i skierowany na stanowisko dowódcy LXIX korpusu Górskiego. W dywizji zastąpił go pułkownik (Oberst) Max Schrank, 25 maja 1944 r. awansowany na generała (Generalmajor). W walkach pozycyjnych w rejonie Cassino 5 Dywizja Górska poniosła 80% straty i została skierowana do odwodu w skład LI Korpusu Górskiego. Podczas czwartej bitwy o Cassino pododdziały Dywizji walczyły z wojskami polskimi i brytyjskimi, zadając im poważne straty. Przełamanie niemieckiej obrony przez II Korpus Polski i okrążenie jej przez amerykański desant zmusiło Niemców do wycofania się na północ 25 maja 1944 r.
W czerwcu 1944 r. niedobitki Dywizji opóźniały aliancki pościg w kierunku Linii Gotów, którą zajęły pod koniec miesiąca. Grupa bojowa z 5 Dywizji Górskiej odpierała ataki brytyjskiej 6 Dywizji Pancernej i hinduskiej 4 Dywizji Piechoty, zatrzymując postęp wojsk alianckich w swym rejonie aż do września 1944 r. Po przełamaniu Linii Gotów we wrześniu 1944 r. 100 GJR w oderwaniu od reszty dywizji bronił przez 10 dni przełęczy Gemmano przed przeważającymi siłami brytyjskich 46 i 56 Dywizji Piechoty oraz 8 pułkiem czołgów. Pięciu żołnierzy pułku odznaczonych zostało po bitwie Krzyżami Rycerskimi.
Jesienią i zimą 1944 r. 5 Dywizja Górska skierowana została w Alpy Zachodnie w składzie LXXV Korpusu celem zabezpieczenia przełączy przed atakami wojsk francuskich i włoskich partyzantów.
Kapitulacja.
W kwietniu 1945 r. 5 Dywizja Górska skierowana została na tyły, gdzie 2 maja 1945 r. poddała się Amerykanom.

</doc>
<doc id="3691404" url="https://pl.wikipedia.org/wiki?curid=3691404" title="Julio César Salazar">
Julio César Salazar

Julio César Salazar Enríquez (ur. 8 lipca 1993 w Chihuahua) – meksykański lekkoatleta specjalizujący się w chodzie sportowym.
Dziewiąty chodziarz mistrzostw świata juniorów młodszych (2011). W 2014 zdobył srebrny medal mistrzostw Ameryki Środkowej i Karaibów, a rok później zajął 6. miejsce na czempionacie ibero-amerykańskim. Czwarty zawodnik igrzysk panamerykańskich (2015). W tym samym roku zajął 31. miejsce podczas mistrzostw świata w Pekinie.
Rekordy życiowe: chód na 20 kilometrów – 1:20:24 (9 kwietnia 2016, Podiebrady).

</doc>
<doc id="3691407" url="https://pl.wikipedia.org/wiki?curid=3691407" title="Ahal Akdaşaýak">
Ahal Akdaşaýak



</doc>
<doc id="3691408" url="https://pl.wikipedia.org/wiki?curid=3691408" title="Ahal Annau">
Ahal Annau



</doc>
<doc id="3691410" url="https://pl.wikipedia.org/wiki?curid=3691410" title="Roston">
Roston

Roston – przysiółek w Anglii, w Derbyshire. Leży 22,7 km od miasta Derby, 25,3 km od miasta Matlock i 199,7 km od Londynu. Roston jest wspomniana w Domesday Book (1086) jako "Roschintone"/"Roschintun".

</doc>
<doc id="3691411" url="https://pl.wikipedia.org/wiki?curid=3691411" title="Sergej Grecicho">
Sergej Grecicho



</doc>
<doc id="3691418" url="https://pl.wikipedia.org/wiki?curid=3691418" title="Władysław Adamczyk (inżynier)">
Władysław Adamczyk (inżynier)

Władysław Adamczyk (ur. przed 1860, zm. 15 czerwca 1915 w Białej) – polski inżynier budownictwa, działacz sokoli i społeczny.
Życiorys.
Był synem Franciszka i Józefy z domu Śliwińskiej.
Ukończył studia techniczne uzyskując tytuł inżyniera. W okresie zaboru austriackiego w ramach autonomii galicyjskiej wstąpił do c. k. służby państwowej w sferze budownictwa. Jako urzędnik C. K. Namiestnictwa od około 1879 w randze praktykanta budownictwa pracował w oddziale budowniczym starostwa c. k. powiatu rzeszowskiego. W 1882 został mianowany adiunktem budownictwa i przeniesiony z Rzeszowa do Białej. Był zatrudniony w oddziale budowniczym starostwa c. k. powiatu bialskiego, w którym od około 1882 był adiunktem budownictwa, w tej randze od około 1886 pracował przy budowie drogi Bursztyn-Łopuszna, a od około 1889 był pierwszym inżynierem. Jako inżynier decyzją C. K. Namiestnictwa w 1892 został przeniesiony z Białej do Sanoka (w przeciwnym kierunku został przeniesiony inż. Klemens Lewicki). Podjął pracę w urzędzie budowniczym starostwa c. k. powiatu sanockiego, gdzie był kierownikiem od 1892 w randze inżyniera, w grudniu 1895 został mianowany starszym inżynierem i nadal pracował na swoim stanowisku (określany też jako nadinżynier). W 1897 funkcjonował w charakterze rządowym. W 1892 został mianowany komisarzem nadzoru kotłów parowych dla powiatów brzozowskiego, liskiego, sanockiego. Przed 1902 był w składzie komisji opiniującej powstanie pomnika Tadeusza Kościuszki w Sanoku.
Od około 1904 był delegatem Wydziału Krajowego do wydziału fachowej szkoły uzupełniającej w Sanoku. Został członkiem zwyczajnym Macierzy Szkolnej dla Księstwa Cieszyńskiego. Był członkiem założycielem sanockiego gniazda Polskiego Towarzystwa Gimnastycznego „Sokół”, pełnił funkcje członka wydziału (1892), wiceprezesa (1896), prezesa od 1897 do 1906 (25 lutego 1899 ponownie wybrany prezesem na kolejne trzy lata), otrzymał tytuł członka honorowego. Był inicjatorem utworzenia boiska sportowego, jako obiektu funkcjonującego poza gmachem sokolim (ostatecznie w 1897 boisko powstało na terenie tzw. „Sędziówki” w ramach Sanockiego Klubu Sportowego pod prezesurą Michała Jorkascha-Kocha). Otrzymał tytuł prezesa honorowego sanockiego „Sokoła”, a inicjały jego i żony (M.) zostały umieszczone w drzewcu sztandaru TG Sokół w Sanoku, na jednym z 125 gwoździ upamiętniających członków gniazda. 28 marca 1896 został wybrany prezesem Czytelni Chrześcijańskiej „Ogniwo” w Sanoku. Został wiceprezesem Towarzystwa Kasy Zaliczkowej w Sanoku. 28 września 1904 i 28 września 1905 był wybierany członkiem wydziału „Towarzystwa Bursy”, sprawującego pieczę nad Bursą Jubileuszową im. Cesarza Franciszka Józefa w Sanoku. Był jednym z założycieli stowarzyszenia Towarzystwo Młodzieży Polskiej „Znicz” w Sanoku, powołanego 17 lipca 1904, zostając jego członkiem wspierającym, a na początku 1905 został wybrany członkiem sądu polubownego tej organizacji. Był skarbnikiem Towarzystwa Korpusów Wakacyjnych w Sanoku. 3 marca 1906 w Sanoku odbyła się uroczysta wieczornica stanowiąca pożegnanie z miastem Władysława Adamczyka, który otrzymał wówczas dyplom członka honorowego członka sanockiego „Sokoła”, przyznany decyzją z 18 lutego 1906.
Decyzją c. k. Namiestnika na początku lutego 1906 jako starszy inżynier został przeniesiony z Sanoka do Lwowa. W 1906 został dyrektorem zarządu „Towarzystwa kredytowego dla urzędników i sług państwowych dla budowy domów mieszkalnych członkom i dostarczania tymże członkom artykułów spożywczych” w Sanoku. Podjął pracę w oddziale budowniczym c. k. Namiestnictwa we Lwowie, gdzie od 1906 był nadinżynierem, następnie jako starszy inżynier starszy inżynier pod koniec 1907 został mianowany przez c. k. ministra spraw wewnętrznych radcą budownictwa, zaś po przekształceniach strukturalnych od około 1908 był radcą budownictwa w Departamencie Technicznym c. k. Namiestnictwa we Lwowie, około 1911 mianowany c. k. starszym radcą budownictwa (niem. "Ober-Bau-Rat") pełnił funkcję w kolejnych latach. W Departamencie Technicznym kierował działem budowy dróg i mostów nieerarialnych. Od około 1909 był egzaminatorem komisji egzaminacyjnych kandydatów na autoryzowanych techników prywatnych, w tym na autoryzowanych inżynierów budownictwa, względnie inżynierów budownictwa i kultury (od około 1912 zastępca przewodniczącego tej komisji), a od około 1910 na autoryzowanych geometrów względnie geometrów i techników kultury (od około 1912 zastępca przewodniczącego tej komisji). Był autorem sprawozdania z I Kongresu Drogowego w Paryżu z października 1908, opublikowanego w „Czasopiśmie Technicznym” w 1910.
Od 1878 do końca życia był członkiem zwyczajnym Towarzystwa Politechnicznego we Lwowie. Należał do Sodalicji Mariańskiej. W swoim życie aktywnie udzielał się w organizacjach o charakterze społecznym, humanitarnym i naukowym. 2 lutego 1913 został przewodniczącym zarządu Związku Inżynierów Galicyjskiego Namiestnictwa we Lwowie. Był kilkukrotnie wybierany prezesem tego zrzeszenia.
Pod koniec 1914 podczas I wojny światowej przebywał w Białej. Zmarł w trakcie pracy w biurze 15 czerwca 1915 w Białej. Został pochowany w Białej 19 czerwca 1915, a w pogrzebie uczestniczył przebywający wówczas w mieście c. k. Namiestnik Galicji, Witold Korytowski. Zawiadomiony o śmierci inż. Adamczyka jego znajomy dr Karol Zaleski wspominał go ciepłymi słowami w swoim pamiętniku notując m.in. słowa: „cześć pamięci tak szlachetnej duszy ludzkiej, serca tak kochającego Polskę ujarzmioną – i jutrzenkę...”.
Władysław Adamczyk był żonaty z Marią Romualdą z domu Janiszewską (ur. 1861, córka Wiktora Janiszewskiego, aptekarza z Przeworska). Jego dziećmi byli: Janina (wzgl. Joanna, ur. 1884, od 1900 zamężna z Stanisławem Basińskim, profesorem C. K. Gimnazjum Męskiego w Sanoku, od 1940 żona Władysława Studzińskiego), Zdzisław (1886-1940, podpułkownik dyplomowany Wojska Polskiego, ofiara zbrodni katyńskiej), Tadeusz (1893-1944, nauczyciel, rozstrzelany przez Niemców podczas powstania warszawskiego). W Sanoku rodzina Adamczyków zamieszkiwała na Wójtostwie.
Podczas uroczystości 130-lecia gniazda TG „Sokół” w Sanoku 29 czerwca 2019 na gmachu tegoż została odsłonięta tablica upamiętniająca 10 działaczy zasłużonych dla organizacji sokolej i Sanoka, w tym Władysława Adamczyka.
Odznaczenia.
austro-węgierskie

</doc>
<doc id="3691421" url="https://pl.wikipedia.org/wiki?curid=3691421" title="Shatton">
Shatton

Shatton – przysiółek w Anglii, w Derbyshire. Leży 24,8 km od miasta Matlock, 48,7 km od miasta Derby i 230,7 km od Londynu. Shatton jest wspomniana w Domesday Book (1086) jako "Scetune".

</doc>
<doc id="3691423" url="https://pl.wikipedia.org/wiki?curid=3691423" title="Kąt zenitalny">
Kąt zenitalny



</doc>
<doc id="3691424" url="https://pl.wikipedia.org/wiki?curid=3691424" title="Merw FK">
Merw FK

Merw FK (turkm. Merw bedenterbiýe-sport futbol kluby, Mary) – turkmeński klub piłkarski, mający siedzibę w mieście Mary w południowo-wschodniej części kraju.
Od 1992 bez przerw występuje w Ýokary Liga.
Historia.
Chronologia nazw:
Piłkarski klub Merw FK został założony w miejscowości Mary w 1991 roku, chociaż już po zakończeniu II wojny światowej w mieście istniała drużyna o nazwie Lokomotiw Mary, która w 1951 startowała w rozgrywkach Pucharu ZSRR, a w 1954 zdobyła mistrzostwo Turkmeńskiej SRR. W 1967 zespół Murgab Mary debiutował w Klasie B, strefie Środkowej Azji i Kazachstanu Mistrzostw ZSRR. W 1968 zmienił nazwę na Garagum Mary, a w 1969 po reorganizacji systemu lig ZSRR klub został zdegradowany do rozgrywek amatorskich. W 1990 po kolejnej reorganizacji systemu lig ZSRR klub otrzymał promocję do Drugiej Niższej Ligi, strefy 9, w której występował do 1991. Od 1990 nazywał się Merw FK.
W 1992 debiutował w pierwszych niepodległych rozgrywkach Wyższej Ligi Turkmenistanu. Zajął 4.miejsce tuż za podium. Pierwszy sukces przyszedł w 1993, kiedy to zespół został finalistą Pucharu Turkmenistanu. W następnym 1994 zdobył brązowe medale mistrzostw. W sezonie 1994/95 debiutował w rozgrywkach pucharów azjatyckich. Klub ciągle gra w najwyższej lidze.
Stadion.
Klub rozgrywa swoje mecze domowe na stadionie Sport toplumy w Mary, który może pomieścić 10 000 widzów.
Piłkarze.
Znani piłkarze:

</doc>
<doc id="3691428" url="https://pl.wikipedia.org/wiki?curid=3691428" title="Merw Mary">
Merw Mary



</doc>
<doc id="3691431" url="https://pl.wikipedia.org/wiki?curid=3691431" title="Henrik Christiansen">
Henrik Christiansen

Henrik André Sole Christiansen (ur. 10 lutego 1983 w Bærum) – norweski łyżwiarz szybki.
W wieku 27 lat Christiansen uczestniczył w Zimowych Igrzyskach Olimpijskich 2010 w Vancouver. Brał wówczas udział w trzech konkurencjach łyżwiarstwa szybkiego: biegu na 5000 m (8. miejsce), Biegu na 10 000 m (7. miejsce) oraz biegu drużynowym (4. miejsce; wraz z Håvardem Bøkko, Mikaelem Flygindem Larsenem i Fredrikem van der Horstem).

</doc>
<doc id="3691433" url="https://pl.wikipedia.org/wiki?curid=3691433" title="Adrián Marín (hiszpański piłkarz)">
Adrián Marín (hiszpański piłkarz)

Adrián Marín Gómez (ur. 9 stycznia 1997 w Torre-Pacheco) – hiszpański piłkarz występujący na pozycji obrońcy w Gil Vicente. Poprzednio występował w Deportivo Alavés i Granadzie.

</doc>
<doc id="3691434" url="https://pl.wikipedia.org/wiki?curid=3691434" title="Tadeusz Klus">
Tadeusz Klus

Tadeusz Klus (ur. 18 września 1898 w Jarosławiu, zm. 22 września 1975 w Krakowie) – polski dendrolog, docent doktor habilitowany Akademii Rolniczej w Krakowie, członek korespondent Polskiej Akademii Nauk.
Życiorys.
Uczęszczał do I gimnazjum w Rzeszowie, naukę przerwał wybuch I wojny światowej. W 1916 złożył egzamin dojrzałości w II Gimnazjum w Rzeszowie, walczył w armii austriackiej, a po odzyskaniu przez Polskę niepodległości w szeregach Wojska Polskiego uczestniczył w wojnie polsko-bolszewickiej i polsko-ukraińskiej. Po przeniesieniu do rezerwy studiował na Wydziale Prawa Uniwersytetu Jagiellońskiego oraz na Wydziale Rolniczo-Lasowym Politechniki Lwowskiej. W 1924 ukończył naukę i posiadając tytuł inżyniera leśnika był asystentem w Katedrze Inżynierii Leśnej Politechniki Lwowskiej. W 1929 zrezygnował z pracy na uczelni i do wybuchu II wojny światowej pracował w lwowskiej Dyrekcji Lasów Państwowych, gdzie zajmował się ochroną lasów. Następnie był nadleśniczym w Dyrekcji Lasów Państwowych w Rzeszowie, a po wkroczeniu Armii Czerwonej został kierownikiem biura inspekcyjnego. W 1945 przeniósł się do Krakowa, należał do grupy organizatorów a następnie stał na czele Katedry Inżynierii Leśnej na Wydziale Leśnym Uniwersytetu Jagiellońskiego. Po powstaniu Wyższej Szkoły Rolniczej wykładał tam na Wydziale Leśnym, a w roku akademickim 1953/1954 pełnił funkcję dziekana.

</doc>
<doc id="3691435" url="https://pl.wikipedia.org/wiki?curid=3691435" title="Bo ja mam teścia">
Bo ja mam teścia

Bo ja mam teścia – album zespołu Bayer Full, który ukazał się w lipcu 2015 roku. Autorem muzyki do tytułowej piosenki jest Ryszard Poznakowski. Płyta promowana była teledyskami, które grupa nagrała w Chinach.

</doc>
<doc id="3691436" url="https://pl.wikipedia.org/wiki?curid=3691436" title="Motocyklowe Mistrzostwa Świata 1965">
Motocyklowe Mistrzostwa Świata 1965

Motocyklowe Mistrzostwa Świata 1965 – siedemnasty sezon motocyklowych mistrzostw świata.

</doc>
<doc id="3691437" url="https://pl.wikipedia.org/wiki?curid=3691437" title="Mistrzostwa Nordyckie w piłce nożnej">
Mistrzostwa Nordyckie w piłce nożnej

Mistrzostwa Nordyckie w piłce nożnej (duń.: Nordisk Mesterskab, norw.: Nordisk Mesterskap, szwed.: Nordiska Mästerskapet, fiń.: Pohjoismaiden-mestaruusturnaus) – międzynarodowy turniej piłkarski, w którym udział brały reprezentacje krajów nordyckich. Pierwszy edycja turnieju była rozgrywana w latach 1924–1928 i uczestniczyły w niej Dania, Norwegia i Szwecja. Od drugiej edycji dołączyła Finlandia, zaś w ostatniej udział wzięły także reprezentacje Islandii i Wysp Owczych.
Historia.
Turniej został utworzony z inicjatywy Danii, chcącej w ten sposób zastąpić kontrakt wygasły w 1919 roku, pomiędzy związkami piłki nożnej Danii ("DBU"), Norwegii ("NFF") i Szwecji ("SvFF"), według, którego drużyny narodowe tych trzech krajów, zobowiązują się do rozegrania dwóch meczów rocznie przeciwko sobie (każdy z każdym). Jako że ta idea nie była realizowana już od czterech lat, Duński Związek Piłki Nożnej w 35. rocznicę swojego istnienia, zorganizował pierwszą edycję turnieju, nazwanego Mistrzostwami Nordyckimi. Utworzono jedną grupę, składającą się z trzech drużyn. W ciągu pięciu lat trwania edycji, wszystkie reprezentacje miały zagrać przeciwko sobie pięć razy, rozgrywając w ten sposób 10 spotkań. Zwycięzcą pierwszej edycji, zakończonej w 1928 roku, została Dania.
Druga edycja turnieju została zorganizowana przez SvFF w 25. rocznicę jej powstania. Udział w niej wzięła także reprezentacja Finlandii. Czas trwania jednej edycji skrócono do czterech lat, a każdy zespół miał rozegrać 12 spotkań (po 4 przeciwko każdej drużynie, po 2 mecze u siebie i na wyjeździe). Drugą edycję wygrała Norwegia. Jednakże w kolejnych dziewięciu zwyciężyła Szwecja. Czwarty turniej, ze względu na wybuch II wojny światowej, został rozciągnięty w czasie na 10 lat (1937-1947).
Wraz z upływem lat turniej stracił na znaczeniu, a w 1985 roku zaprzestano jego rozgrywania. Wznowiono go na jedną edycję w latach 2000–2001. Oprócz czterech dotychczasowych uczestników, udział wzięły też drużyny Islandii i Wysp Owczych.

</doc>
<doc id="3691438" url="https://pl.wikipedia.org/wiki?curid=3691438" title="Mistrzostwa Nordyckie w Piłce Nożnej">
Mistrzostwa Nordyckie w Piłce Nożnej



</doc>
<doc id="3691439" url="https://pl.wikipedia.org/wiki?curid=3691439" title="Zimowe Mistrzostwa Polski Seniorów w Lekkoatletyce 1951">
Zimowe Mistrzostwa Polski Seniorów w Lekkoatletyce 1951

13. Zimowe mistrzostwa Polski Seniorów w Lekkoatletyce – zawody sportowe, które rozegrano 17 i 18 lutego 1951 w hali Wojewódzkiego Ośrodka Szkolenia Sportowego w Poznaniu. Były to ostatnie oficjalne halowe mistrzostwa Polski seniorów do 1973. W latach 1954–1956 rozgrywano zawody halowe, którym wówczas nie nadawano rangi mistrzostw Polski, chociaż obecnie niekiedy są za takie uznawane.

</doc>
<doc id="3691442" url="https://pl.wikipedia.org/wiki?curid=3691442" title="Motocyklowe Grand Prix Czechosłowacji">
Motocyklowe Grand Prix Czechosłowacji



</doc>
<doc id="3691443" url="https://pl.wikipedia.org/wiki?curid=3691443" title="Falefa">
Falefa

Falefa – miejscowość na Samoa, na wyspie Upolu. Według spisu ludności z roku 2016 liczyła 1519 mieszkańców.

</doc>
<doc id="3691444" url="https://pl.wikipedia.org/wiki?curid=3691444" title="Wielka Synagoga we Florencji">
Wielka Synagoga we Florencji

Wielka Synagoga we Florencji (wł. "Tempio maggiore israelitico di Firenze") – żydowska synagoga znajdująca się we włoskiej Florencji.
Historia.
Po zjednoczeniu Włoch Żydzi otrzymali prawa obywatelskie, a istniejące od 1571 roku florenckie getto zostało zlikwidowane. Bankier David Levi przekazał wówczas kwotę 1,5 mln lirów na wzniesienie w mieście nowej synagogi. Prace budowlane, rozpoczęte od położenia przywiezionego z Jerozolimy kamienia węgielnego, trwały od 1874 do 1882 roku.
Synagoga przetrwała II wojnę światową bez większych zniszczeń – Niemcy początkowo wykorzystywali ją jako garaż, tuż przez wycofaniem się z miasta zaminowali ją w celu wysadzenia, jednak członkom włoskiego ruchu oporu udało się rozbroić większość ładunków. Budynek ucierpiał jednak w poważnym stopniu podczas powodzi w 1966 roku.
Architektura i wystrój.
Wzniesiona w stylu mauretańskim budowla została zaprojektowana przez Mariano Falciniego, Vincenzo Micheliego oraz Marco Trevesa. Nakryta wielką miedzianą kopułą synagoga została zbudowana z granitu i trawertynu. Fasada frontowa zwieńczona jest dwiema wieżyczkami. Wnętrze zdobią witraże i mozaiki, podłogi wyłożono marmurem. Na dziedzińcu umieszczono tablice z nazwiskami florenckich Żydów, którzy nie przetrwali Holocaustu.

</doc>
<doc id="3691447" url="https://pl.wikipedia.org/wiki?curid=3691447" title="Sergej Grečicho">
Sergej Grečicho

Sergej Grečicho (ur. 30 września 1980 w Wilnie) – litewski zawodnik MMA oraz utytułowany sambista walczący w kategorii piórkowej. Walczył m.in. dla Cage Warriors, MMA Attack i KSW.

</doc>
<doc id="3691448" url="https://pl.wikipedia.org/wiki?curid=3691448" title="Matavai">
Matavai

Matavai (Asau) – miejscowość na Samoa, na wyspie Savaiʻi. Według spisu ludności z roku 2016 liczyła 1133 mieszkańców.

</doc>
<doc id="3691450" url="https://pl.wikipedia.org/wiki?curid=3691450" title="Gawra (jaskinia)">
Gawra (jaskinia)

Gawra – jaskinia w Dolinie Kościeliskiej w Tatrach Zachodnich. Wejście do niej położone jest w Wąwozie Kraków, w zboczu Upłazkowej Turni opadającym do Upłazkowego Kotła, w pobliżu Małej Gawry i Jaskini Jagnięcej, na wysokości 1303 metry n.p.m. Długość jaskini wynosi 17 metrów, a jej deniwelacja około 2 metry.
Opis jaskini.
Jaskinię stanowi obszerna, ale niska komora, do której prowadzi szeroki otwór wejściowy. Zaczynają się w niej dwa korytarzyki, z których jeden kończy się zaraz namuliskiem, natomiast drugi wiedzie przez zacisk do niewielkiej salki.
Przyroda.
W jaskini można spotkać nacieki grzybkowe i mleko wapienne. Roślinność występuje tylko w okolicach otworu.
Historia odkryć.
Jaskinię odkryli grotołazi zakopiańscy w 1954 roku. Jej plan i opis sporządził J. Rudnicki w 1959 roku.

</doc>
<doc id="3691452" url="https://pl.wikipedia.org/wiki?curid=3691452" title="Gataivai">
Gataivai

Gataivai – miejscowość na Samoa, na wyspie Savaiʻi. Według spisu ludności z roku 2016 liczyła 1118 mieszkańców.

</doc>
<doc id="3691455" url="https://pl.wikipedia.org/wiki?curid=3691455" title="Finn Thorsen">
Finn Thorsen

 
Finn Thorsen (ur. 10 marca 1940 w Hamar) – norweski piłkarz występujący na pozycji obrońcy. Trener piłkarski. Łyżwiarz szybki.
Kariera piłkarska.
Kariera klubowa.
Thorsen karierę rozpoczynał w drugoligowym zespole Hamarkameratene. W 1963 roku został graczem pierwszoligowego Skeid. W sezonach 1963 oraz 1965 wywalczył z nim Puchar Norwegii, a w sezonie 1966 mistrzostwo Norwegii. W 1969 roku wrócił do Hamarkameratene. W sezonie 1969 awansował z nim z drugiej ligi do pierwszej. W 1973 roku zakończył karierę.
Kariera reprezentacyjna.
W reprezentacji Norwegii Thorsen zadebiutował 16 września 1962 w wygranym 2:1 meczu Mistrzostw Nordyckich ze Szwecją. W latach 1962-1971 w drużynie narodowej rozegrał 48 spotkań.
Kariera łyżwiarska.
Obok piłki nożnej, Thorsen uprawiał łyżwiarstwo szybkie. W 1959 roku jako zawodnik Hamar IL został mistrzem Norwegii w kategorii juniorów. W 1962 roku zajął 18. miejsce w Mistrzostwach Europy w Łyżwiarstwie Szybkim w Wieloboju. W 1963 roku zakończył karierę.

</doc>
<doc id="3691457" url="https://pl.wikipedia.org/wiki?curid=3691457" title="Scropton">
Scropton

Scropton – wieś w Anglii, w Derbyshire, w dystrykcie South Derbyshire, w civil parish Foston and Scropton. Leży 17 km od miasta Derby, 31,4 km od miasta Matlock i 187,3 km od Londynu. W 1851 roku civil parish liczyła 515 mieszkańców. Scropton jest wspomniana w Domesday Book (1086) jako "Scroftun"/"Scotun(e)".

</doc>
<doc id="3691458" url="https://pl.wikipedia.org/wiki?curid=3691458" title="Halowe Mistrzostwa Polski Seniorów w Lekkoatletyce 1951">
Halowe Mistrzostwa Polski Seniorów w Lekkoatletyce 1951



</doc>
<doc id="3691461" url="https://pl.wikipedia.org/wiki?curid=3691461" title="Johannes Vold">
Johannes Vold

 
Johannes Vold (ur. 12 maja 1945) – norweski piłkarz występujący na pozycji pomocnika.
Kariera klubowa.
Vold karierę rozpoczynał w sezonie 1961/1962 w drugoligowym zespole Bryne FK. W tamtym sezonie spadł z nim do trzeciej ligi, ale w sezonie 1964 awansował z powrotem do drugiej. W 1971 roku został graczem pierwszoligowego Vikinga. W sezonach 1972 oraz 1973 zdobył z nim mistrzostwo Norwegii. Ponadto w sezonie 1972 z 16 bramkami, wraz z Egilem Solbergiem, został królem strzelców pierwszej ligi. W 1973 roku zakończył karierę.
Kariera reprezentacyjna.
W reprezentacji Norwegii Vold zadebiutował 6 czerwca 1973 w zremisowanym 1:1 towarzyskim meczu z Irlandią. 25 lipca 1973 w wygranym 3:0 towarzyskim pojedynku z Koreą Północną strzelił swojego jedynego gola w kadrze. W drużynie narodowej rozegrał 3 spotkania, wszystkie w 1973 roku.

</doc>
<doc id="3691464" url="https://pl.wikipedia.org/wiki?curid=3691464" title="Motocyklowe Mistrzostwa Świata 1966">
Motocyklowe Mistrzostwa Świata 1966

Motocyklowe Mistrzostwa Świata 1966 – osiemnasty sezon motocyklowych mistrzostw świata.

</doc>
<doc id="3691468" url="https://pl.wikipedia.org/wiki?curid=3691468" title="Alex Kanaar">
Alex Kanaar

Alex Kanaar (ur. 4 marca 1983 w Nowra) – australijski rugbysta grający w drugiej i trzeciej linii młyna, reprezentant kraju.
Uczęszczał do "Oxley College", a następnie studiował na Uniwersytecie w Sydney. Związał się wówczas z Sydney Uni Football Club, w którego juniorskich drużynach występował przez trzy lata, do pierwszego zespołu przebijając się w 2004 roku. W 2003 roku został wybrany do reprezentacji australijskich uniwersytetów, zaś rok później otrzymał powołanie do kadry U-21 na Mistrzostwa Świata 2004. W tym turnieju zagrał we wszystkich pięciu spotkaniach, a młodzi Australijczycy zajęli ostatecznie czwarte miejsce.
Dla Nowej Południowej Walii zadebiutował w październiku 2004 roku podczas szkoleniowego "tournée" do Argentyny. W prowadzonej przez Ewena McKenzie drużynie zagrał wówczas w trzech meczach, a dobre występy dały mu wyróżnienie dla najlepszego nowego zawodnika oraz roczny kontrakt z Waratahs. W 2005 roku opuścił tylko jedno spotkanie sezonu Super 12 z powodu kontuzji, a jego zespół dotarł do finału tych rozgrywek. Pod koniec lipca zagrał jeszcze w meczu Waratahs z Auckland.
Jego wysoka forma zwróciła na niego uwagę szkoleniowców kadry. W ramach Australii A dwukrotnie zagrał przeciwko Junior All Blacks, zaś dla "Wallabies" zadebiutował w ostatnim meczu Pucharu Trzech Narodów 2005 z Nową Zelandią, zostając setnym reprezentantem kraju pochodzącym z Sydney Uni. Czerwona kartka z klubowego pojedynku, po której otrzymał trzymiesięczną karę zawieszenia, kosztowała zawodnika kolejny wyjazd Waratahs oraz resztę sezonu reprezentacyjnego.
W 2006 roku zagrał we wszystkich meczach Waratahs w rozszerzonych rozgrywkach Super 14, a sezon zakończył się nieznaczną porażką z Hurricanes w półfinale. Zainteresowanie zawodnikiem wyraził zespół Western Force, Kanaar przedłużył jednak kontrakt z Waratahs o kolejne dwa lata. Pod koniec czerwca tego roku w spotkaniu Sydney Uni z Warringah Rats doznał kontuzji kostki, a artroskopia i rehabilitacja wyeliminowały go ze zwycięskiej kampanii Sydney Uni, rozgrywek Australian Provincial Championship i szkoleniowego "tournée" Waratahs, a także walki o miejsce w składzie "Wallabies".
Do grania powrócił w styczniu 2007 roku w przedsezonowym spotkaniu z Brumbies. Wkrótce po wejściu na boisko uszkodził więzadło krzyżowe przednie w lewym kolanie, przez co opuścił cały sezon. Rehabilitacja po rekonstrukcji kolana początkowo przebiegała zgodnie z planem, następnie przeszedł jednak kolejne operacje. Z uwagi na problemy w dojściu do pełnej sprawności pod koniec stycznia 2008 roku oficjalnie ogłosił zakończenie kariery sportowej.
Ogółem w stanowych barwach zagrał trzydziestokrotnie, w tym 26 razy w rozgrywkach Super 12/14. Mecz z "All Blacks" był zaś jego jedynym występem w reprezentacji kraju.
Pozostał związany ze sportem w roli trenera zespołów juniorskich, zajął się również działalnością ekologiczną.

</doc>
<doc id="3691471" url="https://pl.wikipedia.org/wiki?curid=3691471" title="Odd Berg">
Odd Berg

Odd Sigurd Berg (ur. 3 stycznia 1952) – norweski piłkarz występujący na pozycji napastnika. Trener piłkarski. Brat innego piłkarza, Jana Berga.
Kariera piłkarska.
W swojej karierze Berg występował w zespole Molde FK. W sezonie 1974 z 13 bramkami na koncie został królem strzelców pierwszej ligi norweskiej.
Kariera trenerska.
W 2003 roku Berg prowadził zespół Molde FK, grający w pierwszej lidze. Zadebiutował tam 25 maja 2003 w wygranym 2:1 meczu z Tromsø IL. W sezonie 2003 zajął z klubem 9. miejsce w lidze. Dotarł z nim też do drugiej rundy Pucharu UEFA, w którym Molde uległo Benfice. Po sezonie odszedł z klubu. W latach 2007-2015 trenował drużynę Molde U-19, a w 2015 roku był asystentem trenera w zespole IK Start.

</doc>
<doc id="3691474" url="https://pl.wikipedia.org/wiki?curid=3691474" title="Osleston">
Osleston

Osleston – przysiółek w Anglii, w Derbyshire. Leży 11,2 km od miasta Derby, 24,5 km od miasta Matlock i 189,2 km od Londynu. Osleston jest wspomniana w Domesday Book (1086) jako "Osmund"/"Oslavestune".

</doc>
<doc id="3691475" url="https://pl.wikipedia.org/wiki?curid=3691475" title="Diego Sanchez">
Diego Sanchez

Diego Sanchez (ur. 31 grudnia 1981 w Albuquerque) – amerykański zawodnik mieszanych sztuk walki (MMA) meksykańskiego pochodzenia. Zwycięzca pierwszej edycji The Ultimate Fighter z 2005 oraz wieloletni zawodnik Ultimate Fighting Championship. Jeden z dwóch zawodników (obok Kennego Floriana) który rywalizował w UFC w czterech różnych kategoriach wagowych – średniej, półśredniej, lekkiej i piórkowej. Trzykrotnie walki z jego udziałem były nagradzane przez Wrestling Observer Newsletter "Walkami Roku".
Kariera sportowa.
W mieszanych sztukach walki zadebiutował 21 czerwca 2002 pokonując Michaela Johnsona. Od 2002 do 2004 był związany głównie z King of the Cage, gdzie 12 czerwca 2004 zdobył pas mistrzowski wagi półśredniej, wygrywając na punkty z Brazylijczykiem Jorge Santiago. W 2005 wziął udział w pierwszej edycji reality show The Ultimate Fighter. Sanchez przebrnął przez eliminacje wewnątrz programu i w finale, który miał miejsce 12 czerwca 2005, pokonał Kennego Floriana przez techniczny nokaut, wygrywając tym samym pierwszą edycję TUF'a i otrzymując kontrakt z Ultimate Fighting Championship. Od wygranego finału pokonywał pięciu rywali m.in. Nicka Diaza czy Karo Parizjana. Po znokautowaniu Joe Riggsa, w grudniu 2006 został zawieszony na trzy miesiące w związku z wykryciem w jego organizmie substancji THC (marihuana).
W 2007 mierzył się z zawodnikami ze ścisłej czołówki, Joshem Koscheckiem i Jonem Fitchem jednak przegrywał te starcia. Na przełomie 2008/2009 zanotował serię czterech zwycięstw, w tym nad Clayem Guidą ("walka roku" wg World MMA Awards oraz Wrestling Observer Newsletter), otrzymując za to szanse walki o tytuł wagi lekkiej z Hawajczykiem B.J. Pennem. 12 grudnia 2009 na UFC 107 przegrał z Pennem przed czasem (zatrzymanie walki przez narożnik Sancheza).
W latach 2010-2013 przeplatał zwycięstwa, porażkami. Wygrywał z utytułowanymi zawodnikami, takimi jak Martin Kampmann czy Takanori Gomi ale również notował porażki z niżej notowanymi Johnem Hathawayem oraz Jakem Ellenbergerem. 19 października 2013 zmierzył się z byłym mistrzem Strikeforce Gilbertem Melendezem. Ostatecznie to Melendez zwyciężył na punkty lecz walka była na tyle emocjonująca, że została nagrodzona przez Dave'a Meltzera z Wrestling Observer Newsletter "walką roku".
W kolejnych latach ponownie lawirował między kategoriami, w tym przypadku lekką i piórkową, wygrywając punktowo z Rossem Pearsonem i Jimim Millerem oraz przegrywając z Ricardo Lamasem. 5 listopada 2016 pokonał Polaka Marcina Helda jednogłośnie na punkty.
Rok 2017 był nieudany dla Sancheza. Stoczył w nim dwa przegrane pojedynki, oba przed czasem, najpierw z Alem Iaquintą (22 kwietnia), następnie z Mattem Brownem (11 listopada).
Osiągnięcia i wyróżnienia.
Mieszane sztuki walki:
Grappling:
Zapasy:

</doc>
