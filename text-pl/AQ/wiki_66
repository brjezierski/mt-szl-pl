<doc id="3715114" url="https://pl.wikipedia.org/wiki?curid=3715114" title="David Soria">
David Soria

 David Soria Solís (ur. 4 kwietnia 1993 w Madrycie) – hiszpański piłkarz grający na pozycji bramkarza w Getafe CF. 
Kariera.
Urodzony w Madrycie (Hiszpania), Soria rozpoczynał karierę w rezerwach Realu Madryt. W styczniu 2013 roku dołączył do zespołu Sevilli C. W swoim pierwszym sezonie zagrał łącznie w 16 meczach rozgrywek ligowych Segunda División B. W dniu 14 września 2014 roku po raz pierwszy zasiadł na ławce rezerwowych dorosłej drużyny w ligowym meczu z Getafe. 16 kwietnia po raz pierwszy zasiadł na ławce rezerwowych w rozgrywkach Ligi Europy. 2 grudnia 2015 roku zadebiutował w dorosłej drużynie w meczu Copa del Rey z UD Logroñés. W dniu 18 lutego 2016 roku zagrał w spotkaniu Ligi Europy z Molde FK, zachowując czyste konto. 5 kwietnia podpisał nowy kontrakt, obowiązujący do 2019 roku. Soria został bramkarzem numer jeden w rozgrywkach pucharowych. 18 maja wystąpił w finałowym meczu Ligi Europejskiej z Liverpoolem, wygranym przez drużynę z Andaluzji 3-1. Soria znalazł się w najlepszej drużynie tych rozgrywek, wspólnie z bramkarzem Manchesteru United - Davidem de Geą.
Sukcesy.
Klubowe.
Sevilla

</doc>
<doc id="3715116" url="https://pl.wikipedia.org/wiki?curid=3715116" title="Ambasada Zakonu Maltańskiego">
Ambasada Zakonu Maltańskiego



</doc>
<doc id="3715136" url="https://pl.wikipedia.org/wiki?curid=3715136" title="Maciej Komosiński">
Maciej Komosiński

Maciej Marcin Komosiński – polski inżynier informatyk, doktor habilitowany nauk technicznych. Specjalizuje się w systemach inteligentnych. Adiunkt w Instytucie Informatyki Wydziału Informatyki Politechniki Poznańskiej.
Studia ukończył na Politechnice Poznańskiej, gdzie następnie został zatrudniony (1998). Stopień doktorski uzyskał w 2001 na podstawie pracy pt. "Ewolucyjna optymalizacja realistycznych agentów autonomicznych", przygotowanej pod kierunkiem prof. Romana Słowińskiego. Habilitował się w 2013 na podstawie dorobku naukowego i rozprawy pt. "Modelowanie, symulacja i optymalizacja w badaniach procesów biologicznych, ewolucyjnym projektowaniu i robotyce". Poza Politechniką pracuje także jako wykładowca w Instytucie Psychologii UAM. Jest członkiem: IEEE (Institute of Electrical and Electronics Engineers) oraz EvoNet (Network of Excellence in Evolutionary Computation).
Wraz z Andrew Adamatzky'm jest współredaktorem dwóch książek: "Artificial Life Models in Software" (wyd. Springer Science &amp; Business Media 2009, ) oraz "Artificial Life Models in Hardware" (wyd. Springer Science &amp; Business Media 2009, ). Artykuły publikował w takich czasopismach jak m.in. "Advances in Artificial Life", "Artificial Intelligence in Medicine" oraz "Theory in Biosciences".

</doc>
<doc id="3715142" url="https://pl.wikipedia.org/wiki?curid=3715142" title="Indywidualne Mistrzostwa Danii na Żużlu 1987">
Indywidualne Mistrzostwa Danii na Żużlu 1987

Indywidualne Mistrzostwa Danii na Żużlu 1987 – cykl turniejów żużlowych, mających na celu wyłonienie najlepszych żużlowców w Danii w sezonie 1987. Tytuł zdobył Hans Nielsen.

</doc>
<doc id="3715149" url="https://pl.wikipedia.org/wiki?curid=3715149" title="Twice">
Twice

Twice (hangul: 트와이스, zapis stylizowany: Twice) – południowokoreański girlsband k-popowy utworzony przez wytwórnię JYP Entertainment. Zespół został złożony poprzez południowokoreański reality show "Sixteen", debiutując tym samym z dziewięcioma członkiniami: Nayeon, Jeongyeon, Momo, Sana, Jihyo, Mina, Dahyun, Chaeyoung oraz Tzuyu. Członkinie są pochodzenia południowokoreańskiego, japońskiego, a także tajwańskiego. Zespół zadebiutował 20 października 2015 roku wydając pierwszy minialbum pt. "The Story Begins".
Nazwa ich oficjalnego fanklubu to "Once".
Historia.
Przed debiutem.
19 grudnia 2013 roku JYP Entertainment ogłosiła, że w pierwszej połowie 2014 roku zadebiutuje nowy girlsband. 27 lutego 2014 roku stażystki JYP, Lena i Cecilia, zostały oficjalnie wymienione jako członkinie grupy. Innymi kandydatkami na członkinie były Nayeon, Jeongyeon, Jisoo (później Jihyo) i Minyoung. 2014, stażyści JYP Lena i Cecilia zostali potwierdzeni jako członkowie grupy, podczas gdy inni członkowie grupy to JYP Nayeon, Jeongyeon, Jisoo (później Jihyo) i Minyoung. Po wyjeździe Cecilii, Sana zastąpiła ją, ale tuż przed debiutem 6MIX (początkowa nazwa zespołu), z wytwórni odeszła Lena uniemożliwiając debiut zespołu.
11 lutego 2015 roku Park Jin-young ogłosił, że skład kolejnej grupy JYP zostanie wybrany przez "Sixteen", survivalowy reality show emitowany na kanale Mnet. Pierwszy odcinek został wyemitowany 5 maja, program zakończył się wyborem Nayeon, Jeongyeon, Sana, Jihyo, Mina, Dahyun i Chaeyoung jako członkiń TWICE.
JYP powiększył zespół o dwie członkinie, dodając Tzuyu będącą „wyborem publiczności”, ponieważ była najbardziej popularną uczestniczką programu, a także Momo, która została dodana przez samego JYP, ponieważ czuł, że grupa potrzebuje kogoś o jej zdolnościach. Decyzja była kontrowersyjna w tym czasie, gdyż wielu ludzi narzekało na to, że wyeliminowane uczestniczki mogły dołączyć do grupy.
Twice zadebiutowały pod koniec 2015 roku. 10 lipca 2015 roku Twice założyły oficjalne konto na Instagramie i opublikowały pierwsze zdjęcie wszystkich dziewięciu członkiń.
2015–2016: Debiut z "The Story Begins", "Page Two" i "TWICEcoaster: Lane 1".
7 października 2015 roku JYP Entertainment uruchomiła oficjalną stronę zespołu i ogłosiła przez SNS, że grupa zadebiutuje z minialbumem "The Story Begins" i głównym singlem „Like OOH-AHH”. W komponowaniu utworu wzięli udział Black Eyed Pilseung znani z komponowania udanych piosenek, takich jak „Only You” grupy miss A. 20 października płyta i teledysk do głównego utworu zostały wydane w Internecie i poprzez Naver V Live. Tego samego dnia odbył się showcase, podczas którego Twice zaprezentowały „Like OOH-AHH” oraz z utwory dance „Must Be Crazy” (kor. 미쳤나봐) i „Do It Again” (kor. 다시 해줘). Teledysk zdobył 50 milionów odsłon w ciągu pięciu miesięcy od premiery i stał się najczęściej oglądanym debiutanckim teledyskiem spośród ówczesnych zespołów K-popowych. W grudniu Twice podpisały dziesięć kontraktów z firmami zarabiając łącznie 1,8 mld wonów. 27 grudnia zespół wykonał remix singla „Like OOH-AHH” w SBS Gayo Daejeon, był to pierwszy występ Twice w końcoworocznym programie muzycznym.
Drugi minialbum Twice, "Page Two", ukazał się 25 kwietnia 2016 roku. Na płycie znalazły się utwory „Cheer Up” (będący głównym singlem z płyty), remake piosenki Park Ji-yoon „Precious Love” (kor. 소중한 사랑) oraz „I’m Gonna Be A Star” będący piosenką przewodnią programu "Sixteen". Tego samego dna odbył się shopcase w Yes24 Live Hall w Seulu. Twice zdobyły pierwszą nagrodę w programie muzycznym 5 maja 2016 roku – "M Countdown", dokładnie rok po premierze pierwszego odcinka "Sixteen", a następnie wygrały w programach "Music Bank" i "Inkigayo".
23 września 2016 roku Twice ujawniły dwa oficjalne kolory: Apricot (Pantone 712 C) i Neon Magenta (Pantone 812 C), które oznaczają grupę i ich klub fanlub „ONCE”. Pięć dni później JYP Entertainment ogłosiło, że grupa przygotowuje się na comeback pod koniec października z nowym albumem i kolejnym utworem autorstwa Black Eyed Pilseung. 10 października agencja opublikowała rozkład zajęć związany z trzecim minialbumem, ", poprzez oficjalną stronę zespołu i SNS, na którym znalazł się plan występów promujących płytę od 10 października, aż do premiery ich albumu – 24 października. 19 października dwukrotnie ujawniły oficjalne lightstick „Candy Bong”, które zostało zainspirowane piosenką „Candy Boy” z ich pierwszego minialbumu. W obchodach pierwszej rocznicy debiutu grupy, Twice zaprezentowały nową piosenkę „One in a Million”, transmitowaną na żywo przez Naver V Live 20 października o 22:30 KST.
24 października 2016 roku ukazał się minialbum " oraz teledysk do utworu „TT”. Tego samego dnia odbył się showcase, podczas którego Twice zaprezentowały utwory „One in a Million”, „Jelly Jelly” oraz „TT”.
11 listopada teledysk do utworu „Like OOH-AHH” osiągnął 100 milionów odsłon w YouTube, dzięki czemu Twice zostały czwartą grupą K-popową, która tego dokonała. Teledysk do „Cheer Up” osiągnął 100 mln odsłon sześć dni później. Osiem dni później utwór „Cheer Up” zdobył nagrodę „Piosenka Roku” podczas 8. Melon Music Awards, a 2 grudnia zdobył ową nagrodę podczas 18. Mnet Asian Music Awards. 5 grudnia ogłoszono przez oficjalny Twitter grupy, że ukaże się świąteczna wersja albumu "Twicecoaster: Lane 1". Płyta ukazała się 19 grudnia z tą samą listą utworów.
Pod koniec roku YouTube opublikowało listę 10 najpopularniejszych teledysków w Korei w 2016 roku. Teledyski „Cheer Up” i „TT” znalazły się na pierwszej i trzeciej pozycji tej listy.
2017: "TWICEcoaster: LANE 2", debiut w Japonii, "Signal" i "Twicetagram".
10 stycznia JYP Entertainment zapowiedziało pierwszą solową trasę koncertową Twice. Trzydniowa seria koncertów, zatytułowana "Twice 1st Tour: Twiceland – The Opening", odbyła się w dniach 17–19 lutego w SK Olympic Handball Gymnasium. Następnie zespół koncertował w Tajlandii i Singapurze. 20 lutego ukazał się minialbum "", z głównym singlem „Knock Knock”, będący ponownym wydaniem płyty "TWICEcoaster: LANE 1".
Japońska strona zespołu i inne kanały społecznościowe zostały uruchomione na początku lutego 2017 roku. 24 lutego Twice oficjalnie ogłosiły, że ich japoński debiut z kompilacją zatytułowaną "#Twice" odbędzie się 28 czerwca 2017 roku.
W kwietniu JYP Entertainment zapowiedziało nowe wydawnictwo Twice. Minialbum "Signal" ukazał się 15 maja, razem z promującym go singlem o tym samym tytule wyprodukowanym przez Park Jin-younga.
14 czerwca ukazał się cyfrowy singel – japońska wersja „Signal”, razem z krótką wersją teledysku, jako zapowiedź albumu. Tydzień później ukazał się pełny teledysk japońskiej wersji piosenki „TT”, w reżyserii Jimmy’ego z BS Pictures. Oficjalnie zadebiutowały w Japonii 28 czerwca, wraz z wydaniem albumu "#Twice". Składa się z dziesięciu piosenek, w tym zarówno koreańskich, jak i japońskich wersji pierwszych pięciu singli zespołu. 2 lipca miał miejsce pierwszy japoński showcase Twice, "Touchdown in Japan", w Tokyo Metropolitan Gymnasium z udziałem 15 tys. osób. Album uplasował się na 2. miejscu listy Oricon Albums Chart, w ciągu tygodnia od premiery sprzedano egzemplarzy. 8 października grupa wydała swój pierwszy japoński singel „One More Time”. Teledysk ukazał się 6 października. Singel osiągnął największą sprzedaż pierwszego dnia spośród południowokoreańskich girlsbandów w Japonii.
Na początku września 2017 roku portal "Naver" poinformował, że Twice nakręciły nowy teledysk w Kanadzie. Agencja zespołu zapowiedziała comeback zespołu na koniec października. Album "Twicetagram" ukazał się 30 października 2017 roku, wraz z promującym go utworem „Likey”. Album "Twicetagram" został wydany ponownie pt. "Merry &amp; Happy" 11 grudnia, zawierał dwa nowe utwory: „Merry &amp; Happy” i główny singel „Heart Shaker”.
2018–2019: "What is Love?", "Summer Nights", "Yes or Yes", "Fancy You" oraz "Feel Special".
Drugi japoński singel zatytułowany „Candy Pop” ukazał się cyfrowo 12 stycznia 2018 roku, a fizycznie 7 lutego. Grupa rozpoczęła także swoją pierwszą trasę koncertową w Japonii, zatytułowaną "Twice Showcase Live Tour 2018 „Candy Pop”", 19 stycznia koncertem w prefekturze Aichi.
Pod koniec marca Twice zapowiedziały premierę trzeciego japońskiego singla „Wake Me Up”. „Wake Me Up” został wydany 16 maja i uplasował się na 1. pozycji Oricon Weekly Single Chart. 9 kwietnia ukazał się piąty koreański minialbum zespołu, "What is Love?", z głównym singlem o tym samym tytule. Druga krajowa trasa, zatytułowana "Twice 2nd Tour: Twiceland Zone 2 – Fantasy Park", rozpoczęła się koncertami w Seulu 18–20 maja.
W czerwcu grupa zapowiedziała wydanie kolejnego albumu; "Summer Nights" ukazał się 9 lipca jako album specjalny. Zawierał sześć piosenek z poprzedniego minialbumu oraz trzy nowe piosenki, w tym główny singel „Dance the Night Away”. Pod koniec czerwca zespół zapowiedział premierę pierwszego japońskiego albumu studyjnego "BDZ", który ukazał się 12 września. Od 29 września do 17 października trwała trasa "TWICE 1st ARENA TOUR 2018 „BDZ”" promująca japoński album.
Szósty minialbum "Yes or Yes" został wydany 5 listopada. 12 grudnia ukazała się jego wersja repackage, pt. "The year of „YES”", z głównym singlem „The Best Thing I Ever Did” (kor. 올해 제일 잘한 일).
22 kwietnia 2019 roku zespół wydał siódmy koreański minialbum, zatytułowany "Fancy You", wraz z głównym singlem "Fancy".
Dwa japońskie single, pt. „HAPPY HAPPY” i „Breakthrough”, ukazały się kolejno 17 i 24 lipca. Oba single zdobyły platynowy certyfikat.
8 sierpnia ujawniono, że Twice kręcą nowy teledysk, a JYP Entertainment potwierdziło, że zespół przygotowuje się do comebacku bez ustalonej daty. 23 września wydały swój ósmy minialbum pt. "Feel Special", wraz z teledyskiem do wiodącego singla o tym samym tytule. Mina nie wzięła udziału w promocjach płyty ze względu na stan zdrowia.
2020: Promocja w Stanach, "More &amp; More" i "Eyes Wide Open".
W marcu 2020 roku grupa dodała dwa przystanki do światowej trasy koncertowej "Twicelights", w Tokyo Dome. Zakończenie trasy, pt. "World Tour Twicelights Finale", miało się odbyć w Seulu w dniach 7 i 8 marca, w KSPO Dome, ale później zostało odwołane z powodu pandemii COVID-19. 24 lutego ogłoszono, że grupa podpisała kontrakt z Republic Records w celu promocji w Stanach Zjednoczonych w ramach partnerstwa JYP Entertainment z ową wytwórnią.
Serial dokumentalny "Twice: Seize the Light" pokazujący materiał z "TWICE WORLD TOUR 2019" miał swoją premierę 29 kwietnia na YouTube Originals. 20 kwietnia ogłoszono, że grupa przygotowuje się do wydania nowego koreańskiego albumu w czerwcu. Dziewiąty minialbum, zatytułowany "More &amp; More" ukazał się 1 czerwca, wraz z teledyskiem do tytułowego utworu.
Drugi koreański album studyjny "Eyes Wide Open" ukazał się 26 października, wraz z teledyskiem do głównego singla „I Can't Stop Me”.
Następnie Twice nawiązały współpracę z wirtualną grupą K/DA – Nayeon, Sana, Jihyo i Chaeyoung wystąpiły w piosence „I'll Show You” z pierwszego minialbumu grupy, "All Out", wydanego 6 listopada. Cztery członkinie wykonały piosenkę obok amerykańskich piosenkarek Bekuh Boom i Anniki Wells. Następnie Twice wydały swój siódmy japoński singel zatytułowany „BETTER” 18 listopada. Singel zadebiutował na trzecim miejscu listy Billboard Japan Hot 100, odnotowując sprzedaż ponad 93 tys. egzemplarzy w dniach 16-22 listopada. 30 listopada grupa wystąpiła w amerykańskiej telewizji, w serii „#PlayAtHome” programu "The Late Show With Stephen Colbert", wykonując piosenkę „I Can't Stop Me”. Dwa miesiące po premierze album zadebiutował na 72. miejscu listy Billboard 200.
Następnie Twice współpracowały z wirtualną grupą żeńską K/DA – członkinie Nayeon, Sana, Jihyo i Chaeyoung pojawiły się w piosence „I'll Show You” nagranej do pierwszego minialbumu "All Out" wydanego 6 listopada. Wokalistki wykonały piosenkę razem z amerykańskimi piosenkarkami Bekuh Boom i Annika Wells. 18 listopada ukazał się siódmy japoński singel zatytułowany „BETTER”, udostępniony w dystrybucji cyfrowej tydzień wcześniej.
1 grudnia poinformowano, że łączna sprzedaż albumów wyniosła ponad 5,81 miliona na Gaon. Biorąc pod uwagę sprzedaż płyt w Japonii, łączna sprzedaż przekroczyła 10 milionów w obu krajach. Podczas występu na Mnet Asian Music Awards w 2020 roku 6 grudnia, Twice wykonały niewydany jeszcze utwór zatytułowany „Cry For Me”, który grupa zadedykowała swoim fanom, a po dużym popycie piosenka została oficjalnie wydana jako cyfrowy singel 18 grudnia. Zadebiutował na szczycie listy Billboard World Digital Song Sales Chart.
2021: "Taste of Love", "Perfect World" i "Formula of Love: O+T=&lt;3".
6 marca 2021 roku odbył się drugi koncert online zatytułowany „Twice in Wonderland”, który po raz pierwszy został ogłoszony 14 stycznia. Koncert odbył się we współpracy z NTT docomo i był transmitowany przy użyciu różnych technologii, w tym AR (rzeczywistość rozszerzona) i MR (rzeczywistość mieszana). Pod koniec koncertu, Twice zapowiedziały premierę nowego japońskiego singla „Kura Kura” na 12 maja. Singel został przedpremierowo wydany na internetowych platformach streamingowych 20 kwietnia. Teledysk do utworu został również wydany tego samego dnia.
19 kwietnia JYP Entertainment ogłosiło plany wydania minialbumu w czerwcu 2021 roku. 28 kwietnia Twice pojawiły się w programie "The Kelly Clarkson Show", gdzie wykonały utwór „Cry For Me”. Dziesiąty koreański minialbum grupy, "Taste of Love", został wydany 11 czerwca. „Alcohol-Free”, główny singel z płyty, miał swoją premierę 9 czerwca wraz z teledyskiem. Po wydaniu teledysku liczba wyświetleń na YouTube przekroczyła 20 milionów w ciągu zaledwie 24 godzin. "Taste of Love" zadebiutował na 6. miejscu listy Billboard 200, stając się pierwszym albumem Twice w pierwszej dziesiątce w Stanach Zjednoczonych z odpowiednikiem 46 tys. sprzedanych egzemplarzy. Z tej sumy minialbum sprzedał się w liczbie 43 tys. płyt, co uczyniło go najlepiej sprzedającym się albumem w USA w owym tygodniu. 
Trzeci japoński album studyjny grupy, "Perfect World", został wydany 28 lipca. Zawierał 10 utworów, w tym główny singel o tym samym tytule i trzy wcześniejsze single: „Fanfare”, „Better” i „Kura Kura”. 
1 października grupa wydała swój pierwszy oficjalny anglojęzyczny singel „The Feels”. Pod koniec teledysku do singla, który ukazał się tego samego dnia, zapowiedziano ich trzeci koreański album studyjny w Korei (szósty łącznie) i czwartą światową trasę koncertową.11 października „The Feels” zadebiutował 83. pozycji na liście Billboard Hot 100. Piosenka trafiła również na listę "UK Singles Chart", gdzie uplasowała się na 80. miejscu. Trzeci koreański album studyjny grupy, "", został wydany 12 listopada wraz z głównym utworem „Scientist”. Album osiągnął 3. miejsce na liście Billboard 200, bijąc rekord "Taste of Love". 
15 listopada grupa ogłosiła pięć pierwszych przystanków trasy koncertowej w ramach czwartej światowej trasy "Twice 4th World Tour III". Trasa rozpoczęła się dwudniowym koncertem w Seulu w dniach 25–26 grudnia. 3 grudnia wydały przedpremierowo swój dziewiąty japoński singel „Doughnut” wraz z teledyskiem. Został fizycznie wydany 15 grudnia w Japonii.
2022: Trasa "Twice 4th World Tour III".
Po pomyślnym zakończeniu siedmiodniowej trasy po USA "Twice 4th World Tour III", która zakończyła się 27 lutego 2022 roku, Twice zostały pierwszym żeńskim zespołem K-popowym, który odbył dwie oddzielne trasy koncertowe na największym światowym rynku muzycznym, gromadząc około 100 tys. fanów. Pierwotnie ogłoszono tylko po jednej dacie dla LA i NY, ale kolejne koncerty zostały szybko dodane ze względu na duży popyt. Po sukcesie trasy po Stanach Zjednoczonych, Twice zapowiedziały koncert na bis na stadionie Banc of California w Los Angeles. Do planowanego koncertu na 14 maja, grupa postanowiła zorganizować dodatkowy występ 15 maja w związku z dużym zainteresowaniem.
Ponadto grupa dała dwa koncerty w Tokyo Dome w Japonii (23 i 24 kwietnia), ale ponieważ bilety zostały wyprzedane w dniu otwarcia sprzedaży, został dodany występ 25 kwietnia. Z trzema wyprzedanymi koncertami w Tokyo Dome, Twice stały się pierwszą żeńską grupą K-popową i drugą ogólnie (po AKB48), która zorganizowała trzydniowy koncert w tym miejscu.
Nagrody i nominacje.
Twice otrzymały pierwszą nominację i nagrodę na Mnet Asian Music Awards w 2015 w kategorii Best New Female Artist.
Twice zdobyły pierwszą nagrodę w programie muzycznym za „Cheer Up” 5 maja 2016 w programie "M Countdown". Grupa zdobyła także kilka nagród, w tym Piosenka Roku z „Cheer Up” podczas dwóch dużych festiwali muzycznych – Melon Music Awards i Mnet Asian Music Awards. Piosenka „Signal” z czwartego minialbumu o tym samym tytule, zdobyła drugą nagrodę Piosenka Roku na Mnet Asian Music Awards 30 listopada 2017, czyniąc Twice pierwszym artystą, który wygrał tę nagrodę dwa lata z rzędu. W maju następnego roku zostały pierwszym artystą, który wygrał siedem Triple Crowns w "Inkigayo". Twice otrzymały trzecią z rzędu nagrodę Piosenka Roku na Mnet Asian Music Awards w 2018 roku za piosenkę „What Is Love?” z piątego minialbumu o tym samym tytule, czyniąc je pierwszą grupą, która wygrała tę nagrodę przez trzy lata z rzędu.

</doc>
<doc id="3715160" url="https://pl.wikipedia.org/wiki?curid=3715160" title="Ufo">
Ufo



</doc>
<doc id="3715164" url="https://pl.wikipedia.org/wiki?curid=3715164" title="Mark Spiwak">
Mark Spiwak

Mark Sidorowicz Spiwak (ros. Марк Си́дорович Спива́к, ukr. Марк Сидорович Співак, ur. 24 grudnia 1902 we wsi Kustołowo w guberni połtawskiej, zm. ?) – radziecki działacz partyjny i państwowy.
Życiorys.
W 1926 skończył rolniczą szkołę zawodową, a 1930 Charkowski Instytut Zootechniczny, od 1930 do października 1934 był starszym zootechnikiem i zastępcą dyrektora sowchozu w obwodzie donieckim, a 1934-1941 dyrektorem sowchozu, kierownikiem sekcji szkoleniowej i wykładowcą w technikum zootechnicznym w obwodzie donieckim/stalińskim. Od 1940 należał do WKP(b), od 1941 kierował rejonowym oddziałem rolnym w obwodzie stalińskim, potem do 1944 był zastępcą kierownika Wydziału Rolnego Komitetu Obwodowego KP(b)U w Stalino (obecnie Donieck), 1944-1947 kierownikiem Wydziału Rolnego Komitetu Obwodowego KP(b)U w Stalino, a od 1947 do czerwca 1949 III sekretarzem Komitetu Obwodowego KP(b)U w Stalino. Od czerwca 1949 do sierpnia 1950 był przewodniczącym Komitetu Wykonawczego Stalińskiej Rady Obwodowej, od sierpnia 1950 do września 1952 I sekretarzem Komitetu Obwodowego KP(b)U w Połtawie, a od 27 września 1952 do 15 marca 1966 członkiem KC KP(b)U/KPU. W latach 1952-1953 był ministrem gospodarki rolnej Ukraińskiej SRR, potem do 18 grudnia 1953 I zastępcą ministra gospodarki rolnej Ukraińskiej SRR, a od 18 grudnia 1953 do kwietnia 1965 ponownie ministrem gospodarki rolnej Ukraińskiej SRR, w kwietniu 1965 przeszedł na emeryturę.

</doc>
<doc id="3715166" url="https://pl.wikipedia.org/wiki?curid=3715166" title="Barbara (serial telewizyjny)">
Barbara (serial telewizyjny)

Barbara – brytyjski sitcom z Gwen Tylor w roli tytułowej.
Trzy serie serialu emitowane były w latach 1999 – 2003 na kanale ITV (sieć telewizyjna).

</doc>
<doc id="3715168" url="https://pl.wikipedia.org/wiki?curid=3715168" title="Liga Europy UEFA (2016/2017)">
Liga Europy UEFA (2016/2017)

Liga Europy UEFA 2016/2017 – 46. sezon drugich w hierarchii i pod względem prestiżu międzynarodowych, klubowych rozgrywek piłkarskich federacji zrzeszonych w UEFA, po raz 8. przeprowadzanych pod nazwą Ligi Europy UEFA (wcześniej, jako Puchar UEFA) w formacie wprowadzonym w 2009 roku.
Finał Ligi Europy 2016/2017 został rozegrany 24 maja 2017 na stadionie Friends Arena w Solnie, w Szwecji. Zwycięzcą został Manchester United po wygranej 2:0 nad Ajaxem Amsterdam.
Zwycięzca edycji 2016/2017 zakwalifikował się do Ligi Mistrzów w sezonie 2017/2018 oraz rozegra mecz o Superpuchar Europy.
Zespół Sevilla FC, jako zdobywca pucharu Ligi Europy w sezonie 2015/2016, wystąpi w sezonie 2016/2017 w Lidze Mistrzów, rozpoczynając rozgrywki od fazy grupowej. Zespół ten wygrał trzy ostatnie edycje Ligi Europy.
Rozgrywki składały się z 3 części:
Szczegółowy podział miejsc.
W edycji 2016/2017 Ligi Europy wzięło udział 188 zespołów z 54 federacji piłkarskich zrzeszonych w UEFA (poza Kosowem, które nie zostało dopuszczone do rywalizacji już od tej edycji). Liczba drużyn z poszczególnych federacji oraz runda w której zaczęły rywalizację zostały przydzielone zgodnie z rankingiem lig europejskich UEFA na rok 2016.
Uczestnicy.
Lista uczestników Ligi Europy UEFA 2015/2016 z wyszczególnieniem rund, w których dane drużyny rozpoczęły udział w rozgrywkach.
Oznaczenia:
Terminarz.
Losowania każdej rundy odbywały się w siedzibie UEFA w Nyonie, w Szwajcarii.
Mecze w fazie kwalifikacyjnej, w rundzie play-off oraz w fazie pucharowej mogły być rozgrywane we wtorki lub środy, zamiast standardowo w czwartki.
Faza kwalifikacyjna.
I runda kwalifikacyjna.
Do startu w I rundzie kwalifikacyjnej uprawnionych było 96 drużyn, z czego 48 było rozstawionych.
II runda kwalifikacyjna.
Do startu w II rundzie kwalifikacyjnej uprawnionych było 66 drużyn, z czego 33 były rozstawione.
III runda kwalifikacyjna.
Do startu w III rundzie kwalifikacyjnej uprawnionych było 58 drużyn, z czego 29 były rozstawione.
Runda play-off.
Do startu w rundzie play-off były uprawnione 44 drużyny (29 z poprzedniej rundy i 15 z 3. rundy eliminacji Ligi Mistrzów), z czego 22 było rozstawionych.
Faza grupowa.
Do startu w fazie grupowej uprawnionych było 48 drużyn (w tym 22 zwycięzców rundy play-off Ligi Europy, 10 przegranych rundy play-off Ligi Mistrzów), które rozegrały spotkania systemem każdy z każdym u siebie i na wyjeździe. W jego trakcie losowania zespoły były rozdzielone na 4 koszyki według współczynnika UEFA, następnie rozlosowane i podzielone na 12 grup po 4 drużyny każda. Do jednej grupy nie trafiły drużyny z tego samego koszyka i federacji, a także z powodu napiętej sytuacji politycznej na Ukrainie, UEFA podjęła decyzję, że w jednej grupie nie mogły znaleźć się drużyny z federacji ukraińskiej i rosyjskiej. Losowanie odbyło się 26 sierpnia 2016 roku w Monako.
Zasady ustalania kolejności w tabeli:
Faza pucharowa.
Do startu w fazie pucharowej uprawnione były 32 drużyny:
Do dalszych etapów turnieju przechodzili zwycięzcy poszczególnych dwumeczów.
Zakwalifikowane drużyny.
Losowanie par 1/16 finału odbyło się 12 grudnia 2016 roku. Zwycięzcy fazy grupowej Ligi Europy oraz 4 najlepsze z zespołów, które zajęły 3. miejsca w fazie grupowej Ligi Mistrzów zostali rozlosowani przeciwko zespołom, które zajęły 2. miejsca w fazie grupowej Ligi Europy oraz pozostałym drużynom, które zajęły 3. miejsca w fazie grupowej Ligi Mistrzów. Drużyny z tych samych federacji oraz grup nie mogły zostać zestawione w jednej parze (dotyczy jedynie 1/16 finału). Z powodu napiętej sytuacji politycznej pomiędzy Rosją i Ukrainą w jednej parze nie mogły zostać zestawione także drużyny z tych krajów.
1/16 finału.
Losowanie par tej rundy odbyło się 12 grudnia 2016 roku. Pierwsze mecze zostały rozegrane 16 lutego, a rewanże 23 lutego 2017.
1/8 finału.
Od tej rundy drużyny rywalizujące ze sobą w parach losowane były niezależnie od kraju z którego pochodzą, a także grupy w której występowały. Losowanie par tej rundy odbyło się 24 lutego 2017 roku. Pierwsze mecze zostały rozegrane 9 marca, a rewanże 16 marca 2017.
Ćwierćfinały.
Losowanie par tej rundy odbyło się 17 marca 2017 roku. Pierwsze mecze zostały rozegrane 13 kwietnia, a rewanże 20 kwietnia 2017.
Półfinały.
Losowanie par tej rundy odbyło się 21 kwietnia 2017 roku. Pierwsze mecze zostały rozegrane 3 i 4 maja, a rewanże 11 maja 2017.
Finał.
ZDOBYWCA LIGI EUROPY 2016/2017
MANCHESTER UNITED PIERWSZY TYTUŁ 
Klasyfikacja strzelców.
"Nie wliczono bramek z kwalifikacji i play-off".

</doc>
<doc id="3715175" url="https://pl.wikipedia.org/wiki?curid=3715175" title="Gordana Grubin">
Gordana Grubin

Gordana Grubin (serb. Гордана Грубин; ur. 20 sierpnia 1972 w Zrenjaninie) – serbska koszykarka, występująca na pozycji rzucającej.

</doc>
<doc id="3715178" url="https://pl.wikipedia.org/wiki?curid=3715178" title="Aleksandr Andriejew (działacz)">
Aleksandr Andriejew (działacz)

Aleksandr Nikitowicz Andriejew (ros. Александр Никитович Андреев, ur. 1917 we wsi Dmitrowka w guberni chersońskiej, zm. 1988) – radziecki działacz partyjny.
Życiorys.
Ukończył Humański Instytut Rolniczy, od 1933 był nauczycielem, kierownikiem sekcji szkoleniowej i dyrektorem niepełnej szkoły średniej, 1942-1945 służył w Armii Czerwonej. Od 1944 należał do WKP(b), od 1945 był lektorem, propagandzistą i sekretarzem rejonowego komitetu KP(b)U, a od 1954 do stycznia 1963 sekretarzem Komitetu Obwodowego KPU, był również słuchaczem Wyższej Szkoły Partyjnej przy KC KPU. Od stycznia 1963 do grudnia 1964 był II sekretarzem Czerkaskiego Wiejskiego Komitetu Obwodowego KPU, od grudnia 1964 do października 1965 II sekretarzem Czerkaskiego Komitetu Obwodowego KPU, od października 1965 do 27 stycznia 1976 I sekretarzem Czerkaskiego Komitetu Obwodowego KPU, a od 18 marca 1966 do 10 lutego 1976 członkiem KC KPU. Był deputowanym do Rady Najwyższej ZSRR 7 kadencji.

</doc>
<doc id="3715184" url="https://pl.wikipedia.org/wiki?curid=3715184" title="Mistrzostwa Europy w Lekkoatletyce 2014 - sztafeta 4 × 100 m mężczyzn">
Mistrzostwa Europy w Lekkoatletyce 2014 - sztafeta 4 × 100 m mężczyzn



</doc>
<doc id="3715190" url="https://pl.wikipedia.org/wiki?curid=3715190" title="Kościół św. Franciszka z Asyżu w Świebodzicach">
Kościół św. Franciszka z Asyżu w Świebodzicach

Kościół świętego Franciszka z Asyżu – rzymskokatolicki kościół parafialny należący do dekanatu Świebodzice diecezji świdnickiej.
Świątynia powstała w I połowie XIII wieku jako budowla romańska. Pierwsza wzmianka o niej pochodzi z dnia 30 sierpnia 1228 roku. Została przebudowana w XIV i XV wieku, do dnia dzisiejszego zachowała się w formie budowli jednonawowej z niższym i węższym prezbiterium zamkniętym ścianą prostą. Do nawy od strony południowej jest dobudowana kruchta, do prezbiterium od strony północnej jest dobudowana zakrystia. Nawę i kruchtę nakrywa drewniany strop, prezbiterium - sklepienie krzyżowo-żebrowe, zakrystię - sklepienie kolebkowe. Od strony zachodniej znajduje się wieża odbudowana w XIX wieku. We wnętrzu znajdują się: gotyckie sakramentarium z 1352 roku, późnobarokowe organy oraz ołtarz główny wykonany w XVII wieku. Pierwotny ołtarz główny, w formie gotyckiego tryptyku przedstawiający Tryumf Matki Bożej znajduje się obecnie w Muzeum Narodowym we Wrocławiu. Na zewnątrz zachowały się detale kamieniarki gotyckiej, renesansowy nagrobek oraz znajdująca się przy wejściu do świątyni, w ścianie kruchty, rzeźba Tronującej Madonny z Dzieciątkiem (konsekrowana w latach 1975-1978). W 2 połowie XX wieku, podczas prac konserwatorskich prowadzonych pod kierunkiem profesora Akademii Sztuk Pięknych w Krakowie Józefa Edwarda Dutkiewicza zostały odkryte cenne malowidła z okresu średniowiecza przedstawiające m.in. postać św. Krzysztofa. W 1970 roku w kruchcie południowej zostały przeprowadzone pod kierunkiem profesor Zofii Medweckiej badania nawarstwień oraz został odsłonięty i zakonserwowany fragment malowideł z początku XVI wieku na ścianie południowej.

</doc>
<doc id="3715191" url="https://pl.wikipedia.org/wiki?curid=3715191" title="Albania na Igrzyskach Europejskich 2015">
Albania na Igrzyskach Europejskich 2015

Albania na Igrzyskach Europejskich w Baku – grupa sportowców, którzy reprezentowali Albanię na Igrzyskach Europejskich w Baku. Kraj reprezentowało 28 sportowców biorących udział w 9 dyscyplinach. 

</doc>
<doc id="3715205" url="https://pl.wikipedia.org/wiki?curid=3715205" title="Wasilij Ryczko">
Wasilij Ryczko

Wasilij Własowicz Ryczko, "Wasyl Własowicz Ryczko" (ros. Василий Власович Рычко́, ukr. Василь Власович Ричко, ur. 1 marca 1919 w Hłobynem, zm. 20 września 1977 w Czerkasach) – radziecki działacz państwowy i partyjny.
Życiorys.
Studiował w Dniepropetrowskim Instytucie Górniczym, 1941-1945 służył w Armii Czerwonej, od 1945 należał do WKP(b), 1947-1949 był pomocnikiem głównego inżyniera i głównym inżynierem kopalni w obwodzie stalińskim (obecnie obwód doniecki). Od sierpnia 1949 do stycznia 1950 był szefem Wydziału Produkcyjno-Technicznego Oddziału Radzieckiej Spółki Akcyjnej "Kalij" w Erfurcie w NRD], od stycznia 1950 do września 1951 głównym inżynierem kombinatu Heiligenroda Oddziału Radzieckiej Spółki Akcyjnej "Kalij" w Erfurcie, a od września 1951 do sierpnia 1952 dyrektorem generalnym kombinatu Volkenroda Radzieckiej Spółki Akcyjnej "Kalij" w Erfurcie. Od września 1952 do 1954 był szefem zarządu budowy kopalni i działu technicznego trustu górniczego w obwodzie stalińskim, 1954-1956 II sekretarzem Komitetu Miejskiego KPU w Czystiakowem, 1956-1960 inspektorem KC KPU, od 1960 do lutego 1961 sekretarzem, a od lutego 1961 do stycznia 1963 II sekretarzem Wołyńskiego Komitetu Obwodowego KPU. Od stycznia 1963 do grudnia 1964 był I sekretarzem Czerkaskiego Przemysłowego Komitetu Obwodowego KPU, od grudnia 1964 do października 1965 sekretarzem Czerkaskiego Komitetu Obwodowego KPU, od października 1965 do 1975 II sekretarzem tego komitetu, a od 1975 do końca życia zastępcą przewodniczącego Komitetu Wykonawczego Czerkaskiej Rady Obwodowej.

</doc>
<doc id="3715218" url="https://pl.wikipedia.org/wiki?curid=3715218" title="Sukcesja państwa">
Sukcesja państwa

Sukcesja państwa (z łac. "successio" – "następstwo") – odziedziczenie uprawnień i zobowiązań międzynarodowych przez państwo będące następcą prawnym swoich poprzedników, gdy doszło do przekształcania (przez podział lub zjednoczenie) jednych tworów polityczno-państwowych w inne. Dotyczy to także granic państwowych, członkostwa organizacji międzynarodowych, mienia państwowego, zewnętrznych i wewnętrznych długów państwowych, archiwów państwowych, systemu polityczno-prawnego, obywatelstwa ludności i przynależności państwowej osób prawnych. W prawie międzynarodowym istnieje także spór co do istnienia sukcesji państw w zakresie odpowiedzialności międzynarodowej. 
Sukcesja stała się szczególnie istotnym elementem stosunków międzynarodowych w okresie dekolonizacji, ale również w Europie w latach 90. w związku z rozpadem ZSRR, Jugosławii, Czechosłowacji oraz zjednoczeniem Niemiec.
Przedmiotem sukcesji są również umowy międzynarodowe, pozatraktatowe prawa i zobowiązania, członkostwo w organizacjach międzynarodowych. Ustalenia dotyczące granic i innych kwestii terytorialnych muszą być przejęte. Umowy dwustronne obowiązują, jeśli strony w sposób umowny lub domniemany zgadzają się na to. W wypadku traktatów wielostronnych sukcesor ma prawo wyboru określonych umów lub uznania, iż nie czuje się związany umowami swego poprzednika.
Sprawy sukcesji dotyczą dwie wiedeńskie konwencje zawarte w ramach ONZ:
W 1997 Komisja Prawa Międzynarodowego ułożyła projekt "Konwencji o obywatelstwie osób fizycznych w przypadku sukcesji państw".
Zgodnie z art. 2 ust. 1 pkt. b) pierwszej z Konwencji "Sukcesja państw oznacza zastąpienie jednego państwa przez inne państwo w zakresie odpowiedzialności za międzynarodowe stosunki terytorium".
Konwencja wiedeńska o prawie traktatów w art. 73 głosi: "Postanowienia niniejszej konwencji nie przesądzają żadnej kwestii, jaka w stosunku do traktatu może wyniknąć z sukcesji państw, z międzynarodowej odpowiedzialności państwa lub z wszczęcia kroków nieprzyjacielskich między państwami."

</doc>
<doc id="3715220" url="https://pl.wikipedia.org/wiki?curid=3715220" title="Urzędnik maklera">
Urzędnik maklera



</doc>
<doc id="3715222" url="https://pl.wikipedia.org/wiki?curid=3715222" title="Igor Martínez">
Igor Martínez

Igor Martínez Caseras (ur. 19 lipca 1989 w Vitoria) – hiszpański piłkarz występujący na pozycji pomocnika w CD Lugo.

</doc>
<doc id="3715223" url="https://pl.wikipedia.org/wiki?curid=3715223" title="Andora na Igrzyskach Europejskich 2015">
Andora na Igrzyskach Europejskich 2015

Andora na Igrzyskach Europejskich w Baku – grupa sportowców, którzy reprezentowali Andorę na Igrzyskach Europejskich 2015 w Baku. Kraj reprezentowało 31 sportowców biorących udział w 6 dyscyplinach.

</doc>
<doc id="3715224" url="https://pl.wikipedia.org/wiki?curid=3715224" title="Strażnica KOP „Paszuki”">
Strażnica KOP „Paszuki”



</doc>
<doc id="3715229" url="https://pl.wikipedia.org/wiki?curid=3715229" title="Order Zasługi dla Kobiet">
Order Zasługi dla Kobiet



</doc>
<doc id="3715231" url="https://pl.wikipedia.org/wiki?curid=3715231" title="Aleix Espargaro">
Aleix Espargaro



</doc>
<doc id="3715233" url="https://pl.wikipedia.org/wiki?curid=3715233" title="Iosif Badiejew">
Iosif Badiejew

Iosif Isaakowicz Badiejew, wł. Suslik (ros. Ио́сиф Исаа́кович Баде́ев (Суслик), ur. w styczniu 1880 w Orgiejowie, zm. 11 października 1937) – radziecki działacz partyjny.
Życiorys.
Urodzony w rodzinie żydowskiej. W latach 1903-1915 działał w Bundzie, 1917 wstąpił do SDPRR(b), w lipcu 1919 został członkiem Nadzwyczajnego Biura Besarabskiego Komitetu RKP(b), później był jednym z kierowników Orgiejowskiego Podziemnego Komitetu KP(b)U i kierownikiem Wydziału Agitacyjno-Propagandowego Komitetu Okręgowego KP(b)U w Mikołajowie. W 1924 był przewodniczącym Mołdawskiej Sekcji Komitetu Gubernialnego KP(b)U w Odessie, od 15 października do 15 grudnia 1924 sekretarzem odpowiedzialnym Biura Organizacyjnego KP(b)U na Mołdawską ASRR, od października 1924 do kwietnia 1925 członkiem Mołdawskiego Komitetu Rewolucyjnego, a od 15 grudnia 1924 do 27 grudnia 1928 sekretarzem odpowiedzialnym Mołdawskiego Komitetu Obwodowego KP(b)U (I sekretarzem Komunistycznej Partii Mołdawii w Mołdawskiej Autonomicznej Socjalistycznej Republice Radzieckiej). Od 12 grudnia 1925 do 5 czerwca 1930 był członkiem KC KP(b)U, od grudnia 1928 kierownikiem Wydziału Organizacyjnego Komitetu Okręgowego WKP(b) w Kursku, od 1929 funkcjonariuszem partyjnym Ukraińskiej SRR, a od 1932 pracownikiem fabryki traktorów w Charkowie.
11 sierpnia 1937 został aresztowany w Mariupolu i oskarżony o szpiegostwo na rzecz Rumunii, następnie rozstrzelany w ramach wielkiej czystki. Zrehabilitowany w 1957 r.

</doc>
<doc id="3715238" url="https://pl.wikipedia.org/wiki?curid=3715238" title="Instytut Kulturoznawstwa Uniwersytetu im. Adama Mickiewicza w Poznaniu">
Instytut Kulturoznawstwa Uniwersytetu im. Adama Mickiewicza w Poznaniu

Instytut Kulturoznawstwa Uniwersytetu im. Adama Mickiewicza w Poznaniu – jednostka dydaktyczno-naukowa Uniwersytetu im. Adama Mickiewicza, powstała w 1976 r. na Wydziale Historycznym UAM, przeniesiona w 1985 r. na Wydział Nauk Społecznych. Obecnie, od 2019 roku wchodzi w skład Wydziału Antropologii i Kulturoznawstwa. Obok Wrocławia i Łodzi, jeden z najstarszych ośrodków kulturoznawczych w kraju. Do głównych inicjatorów założenia Instytutu należeli Jerzy Kmita, Krzysztof Kostyrko i Walerian Sobisiak. Teoria kultury opracowana przez Kmitę i jego współpracowników oraz nacisk kładziony na zagadnienia metodologiczne stanowiły "differentia specifica" jednostki, a Instytut stał się głównym ośrodkiem poznańskiej szkoły metodologicznej. W Rankingu Kierunków Studiów Perspektywy 2015 kulturoznawstwo poznańskie uplasowało się na trzeciej pozycji.
Historia.
W 1976 r. otwarto Studium Kulturoznawstwa na Wydziale historycznym UAM. Zostało powołane Zarządzeniem nr 60 Ministra Nauki, Szkolnictwa Wyższego i Techniki z dnia 30 września 1976 r. Wcześniej już, bo 31 maja 1973 r., rektor UAM wydał zarządzenie ustalające strukturę organizacyjną i program działalności jednostki.
Rok akademicki 1985/1986 Instytut rozpoczął na Wydziale Nauk Społecznych UAM, gdzie funkcjonuje do dzisiaj. W 1976 r. studia na kulturoznawstwie poznańskim rozpoczęło 58 osób (30 studiowało dziennie, 28 zaocznie), dwadzieścia lat później studiowało już łącznie 550 osób (251 na studiach dziennych, 299 na zaocznych). Obecnie studiuje ok. 300 osób (tylko na studiach dziennych). Uprawnienia do nadawania stopnia doktora Instytut nabywa w grudniu 1993 r. w zakresie nauk o poznaniu i komunikacji (w 2005 r. zmieniono nazwę na nauki o poznaniu i komunikacji społecznej), by od 2009 r. cieszyć się już uprawnieniami do nadawania stopnia doktora w zakresie kulturoznawstwa.
Od 2012 r. poznańscy kulturoznawcy mogą zdobyć tytuł naukowy doktora habilitowanego w zakresie kulturoznawstwa (w ramach Wydziału Nauk Społecznych UAM). Kulturoznawcy działają w administracji Wydziału Nauk Społecznych. Dr hab. Jan Grad pełnił funkcje prodziekana ds. studenckich (1999-2002) i dziekana Wydziału (2002-2008). Doktorzy Jacek Zydorowicz i Remigiusz Ciesielski w latach 2008–2016 byli prodziekanami ds. studenckich. W latach 2016–2019 ostatnim Dziekanem Wydziału Nauk Społecznych był także dotychczasowy Dyrektor Instytutu, dr hab. Jacek Sójka, a jednym z prodziekanów dr Marcin Poprawski. Od 1 października 2019 roku, zarządzeniem Rektora UAM, Instytut funkcjonuje jako jednostka organizacyjna Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Budynki i lokalizacja.
Instytut ma swoją główną siedzibę na Wydziale Nauk Społecznych UAM, przy ul. Szamarzewskiego 89 A. Dodatkowo korzysta z należących do UAM pomieszczeń przy ul. Międzychodzkiej 5.
Organizacja.
Centra badawcze.
Od 2003 r. w ramach Instytutu funkcjonuje Centrum Badań im. Edyty Stein, którym kieruje prof. Anna Grzegorczyk. Centrum regularnie organizuje wykłady, konferencje naukowe, publikując artykuły napisane na podstawie referatów w wydawanej przez Centrum serii Zeszytów Naukowych. W 2014 r. pod egidą Instytutu powstało Centrum Myśli Społecznej im. Floriana Znanieckiego. Kieruje nim prof. Andrzej Przyłębski. Centrum organizuje konferencje i spotkania z różnymi gośćmi (m.in. z Antonim Liberą).
Działalność i znaczenie Instytutu.
Powstanie Instytutu.
Założenia stojące za powołaniem Instytutu Kulturoznawstwa wyjaśnił jego pierwszy dyrektor, dr Krzysztof Kostyrko, w wywiadzie dla miesięcznika „Nurt” (nr 3 z 1977 r.): „Chcemy dać studentowi szeroką bazę wiedzy ogólnej i chcemy przygotowywać go do różnych praktycznych sytuacji, by wiedział jak rozwijać teoretyczno-praktyczną problematykę bardziej szczegółowo (…). Chcielibyśmy więc dać rzetelne podstawy teoretyczne wiedzy o kulturze, a jednocześnie wyposażyć studentów w pewne umiejętności praktyczne pozwalające im pełnić po ukończeniu studiów różne role społeczne (…). Środowisko humanistyczne – można to bez ryzyka uogólnić – przyzwyczajone jest, że na studiach najpierw opanowywane są zagadnienia faktograficzne, dopiero później – na poziomie seminarium magisterskiego i wyższych lat dokonuje się pewnych uogólnień. My proponujemy inny punkt widzenia zarówno w układzie ogólnym programu, jak i w przebiegu programu na poszczególnych latach. Zaczynamy od bazy teoretyczno-metodologicznej po to, by na wyższych latach pozwolić na zastosowanie tej wiedzy do faktografii. W gruncie rzeczy złudzeniem jest, że można operować „gołymi” faktami.”
Społeczno-regulacyjna koncepcja kultury.
Prof. Jerzy Kmita, wraz ze współpracownikami i uczniami, opracował społeczno-regulacyjną koncepcję kultury (zwaną wcześniej socjopragmatyczną), która dała podstawy teoretyczne dla rozwijanych w Instytucie badań. Dzięki perspektywie, jaką dawała ta koncepcja, różne zjawiska społeczne, takie jak sztuka, nauka, obyczaj etc., analizowano przy pomocy podobnej aparatury teoretycznej (nie negującej ustaleń dyscyplin tradycyjnie zajmujących się danymi zagadnieniami, jak np. historii sztuki), traktując je jak zjawiska kulturowe. Przykładowo, sam Kmita stosował jej narzędzia do badania rozwoju nauki, Teresa Kostyrko zajmowała się sztukami plastycznymi, Jan Grad analizował zagadnienia moralności i obyczaju.
Badania naukowe i działalność dydaktyczna.
Dzięki działalności naukowej prof. Kmity, współpracującego z filozofami (Barbara Kotowa, Anna Pałubicka), historykami (Jerzy Topolski) i etnologami (Wojciech J. Burszta, Jacek Schmidt), Instytut Kulturoznawstwa stał się głównym ośrodkiem poznańskiej szkoły metodologicznej. Myśl prof. Kmity nie była jedyną ofertą działalności dydaktyczno-naukowej Instytutu, rozwijano w nim i badano zagadnienia komunikacji kulturowej i najróżnorodniejsze wątki historii kultury, a także takie nurty myśli humanistycznej, kierunki badań i orientacje badawcze, jak teoria krytyczna, postmodernizm, dekonstrukcja, etyka biznesu ("business ethics"), studia kulturowe ("cultural studies"), semiotyka, poststrukturalizm, studia nad postkolonializmem, kulturowe studia miejskie, visual studies, gender studies, hermeneutyka filozoficzna czy performatyka. Badania wyżej wymienionych koncepcji zaowocowały licznymi publikacjami i konferencjami naukowymi firmowanymi przez Instytut, znajdują również odzwierciedlenie w podziale Instytutu na Zakłady i w programie nauczania. Pracownicy starali się modyfikować i uzupełniać ofertę w oparciu o przemiany zachodzące w samej humanistyce światowej i wymogi rynku pracy.
Współpraca z UAP.
Silne więzy połączyły Instytut z poznańską Akademią Sztuk Pięknych (dziś: Uniwersytet Artystyczny). W przypadku kulturoznawców zaowocowało to owocnymi badaniami nad sztuką i kulturą artystyczną oraz włączeniem się w funkcjonowanie życia artystycznego miasta. Instytut udostępnia też artystom przestrzeń wystawową w tzw. Hyde Parku Szamarzewo (Collegium Znanieckiego).
Czasopisma.
Instytut Kulturoznawstwa intensywnie współpracował z poznańskim czasopismem „Nurt” (1965 -1989), którego redaktorem naczelnym był przez długi czas Krzysztof Kostyrko, pierwszy dyrektor Instytutu. Obecnie Instytut wydaje własne czasopisma: „Studia Kulturoznawcze” (od 1995 r. wydawane jako cykl antologii i monografii, w 2011 r. przekształcone w regularnie wydawane czasopismo) i „Perspektywy Kulturoznawcze” (redagowane przez doktorantów, od 2008 r.). Przez krótki czas funkcjonowały czasopisma zainicjowane w ramach działalności Koła Naukowego: „Zeszyty Kulturoznawcze” i „Poznański Przegląd Teatralny”. Pracownicy Instytutu są poza tym członkami rad programowych i redakcji licznych czasopism wydawanych poza jednostką.
Instytut i studenci.
Od początku istnienia Instytutu, aż do 1991 r., prowadzono na nim kursy instruktorskie (teatralny i fotograficzny oraz teatralny i upowszechniania kultury filmowej), przygotowujące do prowadzenia amatorskich zespołów. Od 1991 r. działa w Instytucie Koło Naukowe Kulturoznawców, posiadające różne sekcje. Oprócz regularnych spotkań, Koło organizuje m.in. wyjazdy na konferencje i warsztaty. W latach 1979–1992 zorganizowano dwadzieścia obozów teatralnych dla studentów.
Wkład w polskie kulturoznawstwo.
Poznańscy kulturoznawcy walnie przyczynili się do utworzenia w 2002 r. Polskiego Towarzystwa Kulturoznawczego. Dzięki wysiłkowi Towarzystwa powstał Komitet Nauk o Kulturze PAN. W 2017 r. Instytut będzie organizatorem III Zjazdu ogólnopolskiego Towarzystwa Kulturoznawczego.
Kulturoznawcy w Poznaniu.
Poznańskie kulturoznawstwo jest silnie wrośnięte w tkankę miejską. Pracownicy oraz absolwenci Instytutu współpracowali i współpracują z publicznymi instytucjami kultury, takimi jak Centrum Kultury Zamek (od 2014 r. działa tam prowadzone przez nich Centrum Praktyk Edukacyjnych), Galeria Miejska Arsenał (są członkami Rady Programowej, odbywając tam staże i praktyki) oraz prywatnymi, jak Art Stations Foundation Grażyny Kulczyk, Galeria EGO i in. Z kolei takie przedsięwzięcia, jak Teatr Strefa Ciszy czy Barak Kultury powstały z inicjatywy samych absolwentów kierunku. Kulturoznawcy w Poznaniu i poza nim organizowali i organizują niezliczone wykłady popularnonaukowe, wystawy, pokazy filmowe itd. Ich obecność i działalność zaznacza się nie tylko w instytucjach tradycyjnie kojarzonych z kulturą artystyczną, ale też w pubach „W Starym Kinie”, „Kisielice”, „Meskalina” i „Dragon”. Rok 2016 był rokiem 40-lecia Instytutu Kulturoznawstwa. Z tej okazji zorganizowano zjazd absolwentów połączony z licznymi wydarzeniami na Wydziale Nauk Społecznych i w centrum miasta, gdzie niebagatelną rolę odgrywają wszystkie miejsca kojarzone z kulturoznawstwem.

</doc>
<doc id="3715240" url="https://pl.wikipedia.org/wiki?curid=3715240" title="Piramerd">
Piramerd

Piramerd, właśc. Tawfeq Mahmoud Hamza (ur. 1867 w As-Sulajmanijja, zm. 1950 w As-Sulajmanijja) – kurdyjski poeta, prozaik oraz dziennikarz. Autor poezji patriotycznej, wierszy dla dzieci, krótkich opowiadań jak i również prac historycznych. Redaktor kurdyjskiej gazety "Jîyan" (później "Jîn"). Spisał ponad 6000 kurdyjskich przysłów. Jego prace wywarły duży wpływ na współczesną kurdyjską literaturę. Większość swojego życia spędził w As-Sulajmanijja.

</doc>
<doc id="3715244" url="https://pl.wikipedia.org/wiki?curid=3715244" title="Chaim Bogopolski">
Chaim Bogopolski

Chaim Bencjonowicz Bogopolski (ros. Хаим Бенционович Богопольский, ur. 1891 w Kiszyniowie, zm. 11 października 1937 w Moskwie) – radziecki działacz partyjny.
Życiorys.
Urodzony w rodzinie żydowskiej. Od 1905 działał w partii eserowców, 1918 został członkiem RKP(b), 1919 był przewodniczącym Tymczasowego Kiszyniowskiego Komitetu RKP(b). W 1920 został aresztowany przez rumuńskie władze, 1922 amnestionowany, następnie wyjechał do ZSRR, gdzie 1923-1924 był pełnomocnikiem ds. emigrantów politycznych. Od 1925 do grudnia 1928 był przewodniczącym Mołdawskiej Obwodowej Rady Związków Zawodowych, od 27 grudnia 1928 do marca 1930 sekretarzem odpowiedzialnym Mołdawskiego Komitetu Obwodowego KP(b)U (I sekretarzem Komunistycznej Partii Mołdawii w Mołdawskiej Autonomicznej Socjalistycznej Republice Radzieckiej), później konstruktorem w fabryce mebli nr 161 w Moskwie.
13 marca 1937 został aresztowany, następnie rozstrzelany w ramach wielkiego terroru.

</doc>
<doc id="3715245" url="https://pl.wikipedia.org/wiki?curid=3715245" title="Strażnica KOP „Badówka”">
Strażnica KOP „Badówka”



</doc>
<doc id="3715249" url="https://pl.wikipedia.org/wiki?curid=3715249" title="Barbara Machnicka-Redlińska">
Barbara Machnicka-Redlińska



</doc>
<doc id="3715279" url="https://pl.wikipedia.org/wiki?curid=3715279" title="David Anders">
David Anders

David Anders, właściwie David Anders Holt (ur. 11 marca 1981 w Grants Pass w Oregon) – amerykański aktor filmowy, teatralny i telewizyjny, najlepiej znany jako Julian Sark z serialu "Agentka o stu twarzach" ("Alias").
Życiorys.
Urodził się w Grants Pass w stanie Oregon jako najmłodsze z czwórki dzieci Jeri Holt i doktora Tony’ego Holta. Ma troje rodzeństwa: dwóch braci - biologicznego brata Arika i adoptowanego brata Jasona oraz adoptowaną siostrę Maili. 
W młodym wieku zaczął występować w szkolnych przedstawieniach, ale większość szkoły średniej spędził grając w gry sportowe, takie jak koszykówka i tenis. Kiedy miał 15 lat w szkole średniej, dostał rolę Filipa Apostoła w regionalnym widowisku "Jesus Christ Superstar". Mając 18 lat otrzymał rolę George'a w jego licealnym spektaklu "Nasze miasto" ("Our Town"), a następnie zagrał Freddy'ego Eynsford-Hill'a w przedstawieniu "My Fair Lady". Odrzucił propozycję studiów w kilku szkołach wyższych i konserwatoriów, w tym American Academy of Dramatic Arts w Pasadenie, i przeniósł się do Los Angeles.
Zdecydował się zmienić nazwisko na David Anders (Anders to jego drugie imię), ponieważ istnieje już aktor, który nazywa się David Holt. 
W wieku 20 lat dostał swoją przełomową rolę jako Julian Sark w serialu "Agentka o stu twarzach" ("Alias").
W 2001 wystąpił w sztuce Anne Frank "The Diary of Anne Frank".

</doc>
<doc id="3715282" url="https://pl.wikipedia.org/wiki?curid=3715282" title="José Luis Moreno">
José Luis Moreno

José Luis Moreno Barroso (ur. 3 marca 1991 w Cartaya) – hiszpański piłkarz występujący na pozycji napastnika w Granadzie.

</doc>
<doc id="3715284" url="https://pl.wikipedia.org/wiki?curid=3715284" title="Ilja Iljin (polityk)">
Ilja Iljin (polityk)

Ilja Moisiejewicz Iljin (Brojtman) (ros. Илья́ Моисе́евич Ильи́н (Бройтман), ur. 1893 w Anańjiwie, zm. w kwietniu 1973 w Kiszyniowie) – radziecki działacz partyjny.
Życiorys.
W kwietniu 1917 wstąpił do SDPRR(b), od 1922 był funkcjonariuszem partyjnym i działaczem gospodarczym w Ukraińskiej SRR, Jekaterynburgu i Moskwie, od kwietnia 1930 do października 1931 sekretarzem odpowiedzialnym Mołdawskiego Komitetu Obwodowego KP(b)U (I sekretarzem Komunistycznej Partii Mołdawii w Mołdawskiej Autonomicznej Socjalistycznej Republice Radzieckiej), a od 15 czerwca 1930 do 18 stycznia 1934 zastępcą członka KC KP(b)U. Podczas wielkiej czystki został aresztowany, w 1938 skazany, później wypuszczony, 1955 przeszedł na emeryturę.

</doc>
<doc id="3715286" url="https://pl.wikipedia.org/wiki?curid=3715286" title="Pau Cendrós">
Pau Cendrós

Pau Cendrós López (ur. 1 kwietnia 1987 w Palma de Mallorca) – hiszpański piłkarz występujący na pozycji obrońcy w CD Lugo.

</doc>
<doc id="3715290" url="https://pl.wikipedia.org/wiki?curid=3715290" title="Władimir Todres">
Władimir Todres

Władimir Zacharowicz Todres (Selektor) (ros. Владимир Захарович Тодрес (Селектор), ur. 18 marca 1897 we wsi Maszurino w guberni jekaterynosławskiej, zm. 2 lutego 1959 w Moskwie) – radziecki działacz partyjny.
Życiorys.
Podczas wojny domowej w Rosji służył w Armii Czerwonej, został ranny i odesłany na leczenie, 1920 był redaktorem gazety w Aleksandrii w guberni chersońskiej. Od 1920 należał do RKP(b), 1920-1922 kierował Oddziałem Rosyjskiej Agencji Telegraficznej przy Radzie Komisarzy Ludowych RFSRR w Krasnodarze i Rostowie nad Donem, 1922 został zastępcą kierownika Wydziału Agitacyjno-Propagandowego Dońskiego Komitetu Obwodowego RKP(b), potem do 1928 był zastępcą redaktora gazety "Mołot" w Kraju Północnokaukaskim. W latach 1928-1930 kierował Wydziałem Kultury i Propagandy Leninizmu Terskiego Komitetu Okręgowego WKP(b), od 1930 był zastępcą kierownika Wydziału Agitacji i Kampanii Masowych Północnokaukaskiego Komitetu Krajowego WKP(b), potem kierownikiem sektora Wydziału Agitacji i Kampanii Masowych KC WKP(b) i do 1933 kierownikiem sektora Wydziału Rolnego KC WKP(b). W latach 1933-1935 był sekretarzem odpowiedzialnym Wszechzwiązkowego Komitetu Przesiedleńczego przy Centralnym Komitecie Wykonawczym (CIK) ZSRR, 1935-1937 II sekretarzem Komitetu Obwodowego KP(b)U, od kwietnia 1937 I sekretarzem Mołdawskiego Komitetu Obwodowego KP(b)U, a od 3 czerwca do 30 sierpnia 1937 członkiem KC KP(b)U.
12 sierpnia 1937 został aresztowany, 11 października 1939 skazany na 8 lat pozbawienia wolności, 8 marca 1947 skazany na zesłanie do obwodu tiumeńskiego, a 26 listopada 1949 skazany na zesłanie do Kazachskiej SRR, 21 maja 1955 zwolniony.

</doc>
<doc id="3715296" url="https://pl.wikipedia.org/wiki?curid=3715296" title="Odwilż (serial telewizyjny 2013)">
Odwilż (serial telewizyjny 2013)

Odwilż () – rosyjski serial telewizyjny, emitowany przez publiczną stację telewizyjną Federacji Rosyjskiej Pierwyj kanał emitowany od 2 do 10 grudnia 2013 roku.
Produkcją zajęło się studio Marmot-film, a reżyserią Walerij Todorowski. Film jest hołdem reżysera złożonym swojemu ojcu oraz całemu środowisku filmowemu lat 50. i 60. Akcja serialu została podzielona na 12 odcinków i opisuje sowiecką kinematografię lat 60. XX wieku, kiedy swoją karierę zaczynał Piotr Todorowski, ojciec reżysera.
Fabuła.
Akcja serialu rozgrywa się w 1961 roku. Głównym bohaterem jest Wiktor Chrustaliow, znany operator filmowy, zamieszany w sprawę śmierci swojego przyjaciela, utalentowanego scenarzysty Kosti Parszyna, który popełnił samobójstwo. W międzyczasie Wiktor pracuje przy produkcji komedii "Dziewczyna i brygadzista" w reżyserii Kriwickiego – znanego reżysera tamtych czasów. W jego życiu wiele zmienia znajomość z młodym reżyserem Jegorem Miaczinem. Mężczyźni pragną nakręcić film "Odłamki", którego scenariusz napisał Kostia Parszyn. Chrustaliow załatwia Miaczinowi pracę stażysty przy produkcji "Dziewczyna i brygadzista". W filmie gra była żona Chrustaliowa – Inga oraz młoda studentka Mariana. Nawiązuje się trójkąt miłosny pomiędzy Chrustaliowem, Miaczinem i Marianą.
Historia.
Idea powstania serialu pojawiła się, gdy Walerij Todorowski poznał Matthew Weiner, amerykańskiego reżysera serialu „mad men” (ang. "Mad Men") o codziennym życiu agencji reklamowej w latach 60. XX wieku. Wzorując się na Matthew Weinerze, Todorowski postanowił nakręcić serial inspirowany życiem i twórczością swego ojca reżysera. Jak sam powiedział, „moim celem nie było nakręcenie 12 odcinków o tematyce politycznej, lecz przedstawienie ludzi i ich odczuć” Jednakże w serialu nie znajdujemy konkretnych odwołań do znanych mu osób, charaktery postaci są pomieszane, mityczne i posiadają cechy charakterystyczne dla środowiska filmowego. Można jedynie zgadywać kim były inspirowane.
Jak twierdzi sam Todorowski, u dyrektora studia filmowego można doszukać się cech dyrektora „Mosfilmu” Sizowa (w przeszłości – generała MSW), zastępcy ministra kinematografii Pawlikowa oraz reżysera Pyniewa, natomiast w obrazie Chrustaliowa znajdujemy podobieństwo do operatorów filmowych (Rerberga, Kniażinskogo, Jusowa i Liebieszewa), a w postaci Miaczina odbija się młody Eldar Riazanow z czasów "Karnawału nocy". Natomiast prototypem Pieti z Odessy, przyjaciela Chrustaliowa, był sam Piotr Todorowski.
Todorowski już wcześniej kręcił filmy okresu lat 60. W 1993 wraz z Dmitrijem Mescziewem nakręcił film "Nad ciemną wodą", który zadedykowali „pokoleniu ojców”, którym to jednak film nie przypadł do gustu, poczuli się wręcz oczernieni. Po upływie 20 lat Walerij postanowił znów zająć się epoką młodości swoich ojców, tym razem z pozytywnym odzewem. To był jego debiut jako reżysera serialu telewizyjnego, wcześniej zajmował się jedynie produkcją seriali i filmów pełnometrażowych.
Scenariusz powstał w przeciągu półtora roku, natomiast nakręcenie 12 odcinków zajęło jedynie 3 miesiące. Zdjęcia w plenerze były kręcone w Mińsku, który oddaje klimat tamtych lat. Dużo pracy w produkcję filmu włożyli scenarzyści i charakteryzatorzy, których owoce pracy oddają charakter lat 60..
Muzyka.
Specjalnie dla serialu "Odwilż" muzykę komponował słynny rosyjski kompozytor Konstantin Meladze.
Podczas pracy nad muzyką do serialu starał się on wcielić w rolę kompozytora końca 50. i początku lat 60. Dlatego też przesłuchał wiele piosenek z tamtego okresu, gdyż muzyka tamtych lat była wyjątkowa. Jak mówi sam kompozytor, wzorował się głównie na twórczości słynnego włoskiego kompozytora Nino Rota, gdyż mniej więcej taka muzyka była grana w sowieckich filmach. Meladze uważa, że muzyka sowiecka była najbliższa europejskiej właśnie w latach 60. Wtedy na estradzie królowali artyści pokroju Larisy Mandrus. Gdy skończył się okres „odwilży”, muzyka zaczęła był kontrolowana.
W serialu "Odwilż" usłyszymy wiele instrumentów odszukanych przez Konstantina, jak: syntezatory, elektroorgany, bębny, których jest wiele w jego aranżacjach. Podczas nagrywania dźwięk celowo „psuli”, by uzyskać wrażenie „lambowego” brzmienia z tamtych lat. Oprócz tego w ścieżce dźwiękowej wykorzystano gitarowe improwizacje Todorowskiego-starszego.
Konstantin Meladze stworzył również dwie piosenki specjalnie dla serialu. Na początku kompozytor próbował nagrać je z profesjonalnymi piosenkarzami, lecz wraz z reżyserem stwierdzili, że takie wykonania nie pasują do filmu Todorowskiego, gdzie śpiewać powinni sercem. W serialu śpiewają odtwórcy ról:
W serialu brzmią także piosenki z końca lat 50. i początku 50.
Nawiązanie do epoki.
Na potrzeby filmu uszyto ponad 100 kostiumów, z czego część była kupiona w antykwariatach i na pchlich targach. Były to stroje „wzorcowe”, na których wzorowali się charakteryzatorzy. W latach 60. podczas spotkań towarzyskich większość ludzi ubierała się w białe spodnie oraz uwielbiała nosić modne okulary.
Największa ilość kostiumów tj. 25, przypadła dwóm głównym aktorkom: Annie Czipowskoj i Wiktorii Isakowoj. Wedle słów oraz zdjęć Anny dowiadujemy się, że również ich bielizna nawiązywała do tamtych czasów, kobiety nosiły pas z pończochami.
Było to niewygodne, lecz niezbędne do zachowania odpowiedniej sylwetki i wczucia się w rolę. Charakteryzatorzy znaleźli również typowe dla lat 60. gorsety, staniki, a nawet majtki w bardzo dobrym stanie. Obie aktorki lubiły nosić tę bieliznę, nawet gdy sceny tego od nich nie wymagały.
Czerwone auto Chrustaliowa, Moskwicz 402, jest takie samo jak samochód Piotra Todorowskiego w tamtym okresie. Reżyser wspomina, że jego ojciec kupił auto pomimo braku pieniędzy, powszechnego w czasach komuny.
Krytyka i reakcję widzów.
Jeszcze w trakcie emisji serialu filmoznawca Jurij Bogomołow zauważył szereg negatywnych opinii opublikowanych na portalach społecznościowych. „Odwilży” zarzucano, że nie oddaje realiów typowych dla tamtej epoki, znajdowano rozbieżności w stylizacjach aktorów oraz miejsc zdjęciowych.
Filmoznawca Witta Ram ukazuje charakterystyczną wiarygodność takich aktorów jak: Swietłana Kołpakowa, Jana Sekste, Aleksandra Jacenko, Wasilija Miszenko, lecz zaznacza, że według jej opinii są oni jakby wyjęci z naszej epoki i osadzeni w tamtych realiach. Zarzuca też brak rozwoju wewnętrznego głównego bohatera.
Telewizyjna kronikarka Irina Pietrowska w swoim artykule zaznacza, że większość krytyków postrzega "Odwilż" jako kino dokumentalne, zarzucając mu nieautentyczność, podczas gdy jest to serial artystyczny, ukazujący lata 60. w sposób, w jaki zostały zapamiętane przez reżysera.
Dziennikarka Ksienia Łarina uważa, że aktorzy zostali idealnie dopasowani do ról i dobrze oddali charakter granych postaci, pomogli widzom wczuć się w klimat epoki.
Dmitrij Bykow uważa, że fenomen serialu tkwi w tym, że reżyser skupił się na ukazaniu jednej, konkretnej grupy, a mianowicie znanego mu środowiska filmowego, nie zaś życia całego społeczeństwa.
Palenie w serialu.
Jednym z najczęstszych zarzutów wobec serialu są częste sceny palenia. Stowarzyszenie „Zdrowie regionalne” wysłało wiele skarg do Państwowej prokuratury w Moskwie oraz do służb zajmujących się kontrolą treści w środowiskach masowej komunikacji, powołując się na ustawę z Kodeksu Karnego Federacji Rosyjskiej o szkodliwym działaniu wyrobów tytoniowych na zdrowie człowieka. Autor skarg domagał się pociągnięcia Todorowskiego do odpowiedzialności karnej za każdy kadr w wykorzystaniem papierosa jako rekwizytu.
Lider Liberalno-Demokratycznej Partii Rosji Władimir Żyrinowski także był oburzony ilością scen palenia i spożywania alkoholu w serialu, którego odcinki były emitowane podczas godzin największej oglądalności. Zaproponował nawet by zaprzestano emisji serialu.
Reżyser Mark Zacharow wypowiedział się na ten temat w następujący sposób: „Opierając się na swoim prywatnym doświadczeniu wiem, że często zdarza się, że reżyser wraz z aktorem, utknąwszy w martwym punkcie, wspólnie palą oraz piją. Jednakże nie pokazałbym tego w swoim filmie, ewentualnie przeplatałbym te sceny z ważnymi epizodami, w przeciwnym wypadku widz może odnieść wrażenie, że reżyser nie ma nic ważnego do przekazania”.

</doc>
<doc id="3715303" url="https://pl.wikipedia.org/wiki?curid=3715303" title="Ulisses Correia e Silva">
Ulisses Correia e Silva

Jose Pina Ulisses Correia e Silva (ur. 4 czerwca 1962 w Prai, ówczesna kolonia Wyspy Zielonego Przylądka) – polityk Republiki Zielonego Przylądka. premier od 22 kwietnia 2016.

</doc>
<doc id="3715310" url="https://pl.wikipedia.org/wiki?curid=3715310" title="Płytka z Magliano">
Płytka z Magliano

Płytka z Magliano – odkryty w 1883 roku we włoskim Magliano in Toscana zabytek epigraficzny języka etruskiego. Obecnie znajduje się w zbiorach Narodowego Muzeum Archeologicznego we Florencji.
Jest to wykonana z ołowiu soczewkowata płytka o owalnym kształcie. Datowana jest na połowę V wieku p.n.e. Na obydwu jej stronach wyryta została inskrypcja pismem etruskim, biegnąca spiralnie od brzegów ku środkowi. Liczący około 70 słów tekst ma przypuszczalnie charakter liturgiczny. Wyróżniono w nim imiona kilku bóstw etruskich: Calus, Suri, Cautha, Maris, Thanr, Tins.

</doc>
<doc id="3715312" url="https://pl.wikipedia.org/wiki?curid=3715312" title="Joseph Chambers (rugby union)">
Joseph Chambers (rugby union)



</doc>
<doc id="3715313" url="https://pl.wikipedia.org/wiki?curid=3715313" title="Ytternäs och Vreta">
Ytternäs och Vreta

Ytternäs och Vreta – miejscowość ("tätort") w Szwecji, w regionie administracyjnym ("län") Uppsala (gmina Uppsala).
Miejscowość jest położona w prowincji historycznej ("landskap") Uppland nad zatoką Melaru – Ekoln, ok. 10 km na południowy zachód od centrum Uppsali. Ytternäs och Vreta pełni funkcję jednego z jej przedmieść o charakterze mieszkaniowym z dominującą zabudową jednorodzinną.
W 2010 roku Ytternäs och Vreta liczyło 636 mieszkańców.

</doc>
<doc id="3715315" url="https://pl.wikipedia.org/wiki?curid=3715315" title="Simplice Sarandji">
Simplice Sarandji

Mathieu Simplice Sarandji (ur. 4 kwietnia 1955 w Baoro, ówczesna kolonia Ubangi-Szari) – polityk Republiki Środkowoafrykańskiej. Premier od 2 kwietnia 2016.

</doc>
<doc id="3715323" url="https://pl.wikipedia.org/wiki?curid=3715323" title="Kostkomeduzy">
Kostkomeduzy



</doc>
<doc id="3715324" url="https://pl.wikipedia.org/wiki?curid=3715324" title="Awen z Korkiem Śnieżnym">
Awen z Korkiem Śnieżnym

Awen z Korkiem Śnieżnym (Studnia Zaruskiego) – jaskinia w Dolinie Małej Łąki w Tatrach Zachodnich. Wejście do niej położone jest w północnym stoku Wielkiej Turni, w Małołąckim Ogrodzie, poniżej Jaskini Strzelistej, na wysokości 1644 metrów n.p.m. Długość jaskini wynosi 12 metrów, a jej deniwelacja 10,5 metra.
Opis jaskini.
Jaskinię stanowi studnia, do której prowadzi obszerny otwór wejściowy. Zalega w niej przez cały rok na lód i śnieg tzw. korek śnieżny kilkumetrowej grubości.
Przyroda.
W jaskini brak jest nacieków. Ściany są wilgotne, rosną na nich mchy, glony i porosty.
Historia odkryć.
Jaskinię odkrył Mariusz Zaruski w 1912 roku podczas jednej z akcji ratowniczych TOPR w ścianie Wielkiej Turni. Jej opis i plan sporządziła w 1981 roku I. Luty przy pomocy A. Skarżyńskiego.

</doc>
<doc id="3715331" url="https://pl.wikipedia.org/wiki?curid=3715331" title="Iriome González">
Iriome González

Iriome González González (ur. 22 czerwca 1987 w Icod de los Vinos) – hiszpański piłkarz występujący na pozycji pomocnika w CD Lugo.

</doc>
<doc id="3715369" url="https://pl.wikipedia.org/wiki?curid=3715369" title="Krywbas Krzywy Róg (hokej na lodzie)">
Krywbas Krzywy Róg (hokej na lodzie)

HK Krywbas Krzywy Róg (ukr. ХК Кривбас Кривий Ріг, ros. ХК Кривбасс Кривой Рог) – ukraiński klub hokejowy z siedzibą w Krzywym Rogu.
Historia.
Klub został założony w 2016 z inicjatywy Ołeksandra Szewczenki, który został prezydentem klubu. Trenerem zespołu został Ołeksandr Kułykow, a jego asystentami Jurij Huńko, Ołeksandr Wasyljew jako trener bramkarzy i Witalij Semenczenko jako (selekcjoner od skautingu). Na początku czerwca 2016 klub wraz z siedmioma innymi zespołami powołał rozgrywki pod nazwą Ukraińska Hokejowa Liga. W pierwszym sezonie UHL 2016/2017 drużyna Krywbasu odpadła w półfinale play-off, a dzięki trzeciemu miejscu zajętemu w sezonie zasadniczym, zdobyła brązowy medal mistrzostw Ukrainy. Władze klubu nie zgłosiły zespołu do nowego sezonu 2017/2018 z powodu wycofania się części sponsorów.

</doc>
<doc id="3715374" url="https://pl.wikipedia.org/wiki?curid=3715374" title="Bitwa pod Palástem">
Bitwa pod Palástem

Bitwa pod Palástem (słow.: "Bitka pri Plášťovciach") – starcie zbrojne, które rozegrało się w dniach 10 i 11 sierpnia 1552 roku między wojskami chrześcijańskimi a tureckimi pod miejscowością Palást niedaleko dzisiejszych Šah na Słowacji. Budziński pasza zadał chrześcijańskim wojskom druzgocącą klęskę i tym samym umocnił tureckie panowanie w dolnym biegu Ipoli.
Przesłanki.
Wiosną 1552 roku Sulejman Wspaniały wysłał wielkiego wezyra Kara Ahmeda Paszę na kolejną wyprawę na Węgry, której celem było powiększenie podbitych obszarów. W rzeczywistości chcieli zlikwidować wspólną granicę między Królestwem Węgier a Siedmiogrodem i, co za tym idzie, próby zjednoczenia Seklerów i Węgrów. W czasie, gdy Ahmed wkroczył latem na węgierskie terytorium, budziński pasza zaraz po przejściu wiosennych powodzi zaczął działania wojenne na północy z ośmio–, a według niektórych źródeł dwunastotysięczną armią. Zajął Veszprém, a następnie wyruszył na zamek Drégely, którego niewielka załoga stawiła silny opór i pod dowództwem Györgya Szondyego walczyła do ostatniego tchu.
Przygotowania sił chrześcijańskich.
Na atak wyjątkowo szybko zareagowało dowództwo austriackiej armii. Na polecenie króla Ferdynanda I wysłano do południowej części Felvidéku (obecnej Słowacji) trzytysięczne wojsko (w części składające się z Hiszpanów) pod dowództwem Erazmusa von Teuffela, którego Węgrzy nazywali Rézmánem Ördögiem lub Mátyásem Ördögiem. Do tej armii dołączył Sforza Pallavicini z włoskimi najemnikami, których część zgromadzono przy wsparciu papieża. Pod wodzą Dietricha von Marcelela przybyło 3000 niemieckiej piechoty, w tym połowa pikinierów i połowa muszkieterów. Oddziały przemaszerowały do miejscowości Egeg, gdzie rozbiły obóz i gdzie dołączyło do von Teuffela jeszcze 800 czeskiej i morawskiej piechoty oraz 800 hajduków. W międzyczasie przybyli żołnierze z załóg zamków w Korponie, Zólyomie i Lévie, w których skład wchodzili zarówno Węgrzy jak i Słowacy. Pod miejscowością Fülek zgromadziło się wojsko zebrane z 10 komitatów. Całkowite siły mogły liczyć w przybliżeniu 10 tysięcy. Większej części chrześcijańskiej armii brakowało potrzebnego doświadczenia wojennego, a również i artylerii. Nie była wyćwiczona, słabo wyposażona i nie brała jeszcze udziału w walkach z Turkami.
Von Teuffel czekał jeszcze przez pewien czas na działa pod zamkiem Zólyom, które dotarły pod Bozók z 500 konnymi. Planował również odbicie zamku Drégely. Kiedy przybył Hadim, rozpoznał ich zamiary i chciał przeszkodzić chrześcijańskiemu wojsku w zrealizowaniu planu i odbiciu Drégely i innych zamków.
Bitwa.
Oddziały przybyły pod Palást 10 sierpnia, gdzie napotkały tysiąc spahisów wysłanych na rozpoznanie. Straż tylna najemników pobiła turecką straż przednią, ale zaraz potem awangarda tureckiej armii pod wodzą Arslana beja uderzyła na chrześcijański obóz, ale udało się ją odeprzeć. Wtedy von Teuffel spróbował wyprowadzić kontratak dużą ilością jazdy, skończył się on krwawą i nierówną walką. Włoscy muszkieterzy zostali przez Turków zepchnięci do doliny, ale węgierskiej kawalerii udało się ich wyswobodzić.
Ali nie brał jeszcze wtedy udziału w bitwie, a walką przeciw chrześcijańskiemu wojsku dowodził, będący w przewadze, Arslan bej. W czasie krwawego starcia korpus oficerski obu stron poniósł duże straty. Austriacki głównodowodzący dopiero wtedy zrozumiał, że Arslan w rzeczywistości chce tylko związać i osłabić jego oddziały, dopóki Ali nie przybędzie z całym wojskiem i wtedy przypuści atak. Zarządził więc odwrót, by móc uporządkować swoje oddziały, ale wtedy nadeszły główne oddziały osmańskie i z 14 dział umieszczonych na okolicznych wzgórzach zaczęły strzelać do piechoty. Chrześcijanie przez pewien czas utrzymali swoje pozycje, ale kiedy do ataku ruszyli azabowie, wycofali się. W międzyczasie niemieckiej i austriackiej kawalerii udało się wyprzeć Turków i bitwa przedłużyła się do następnego dnia.
11 sierpnia doszło do decydującego starcia. Ochota do walki wojsk chrześcijańskich znacznie zmalała, podczas gdy przewaga Turków coraz bardziej rosła. W czasie walki część zapasów prochu chrześcijan wybuchła, powodując zniszczenie kilku dział i panikę wśród Węgrów i Słowaków, którzy prawdopodobnie sądzili, że stracono cały proch. Obce oddziały pozostały na swoich pozycjach, ale w zamieszaniu nie byli w stanie przeciwstawić się atakowi przeciwnika i również uciekli. Z całej armii jedynie Włosi przeciwstawiali się najdłużej Turkom, ale Pallaviciniego wzięto do niewoli. W bitwie wziął również udział György Thury, późniejszy dowódca zamku Léva, który odegrał znaczącą rolę w uratowaniu włoskich oddziałów.
Należy wspomnieć, że Pallavicini i jego Włosi już niejednokrotnie dowiedli swoich zdolności. W czasie oblężenia Budy w 1542 r. Pallavicini wraz z włoskimi żołnierzami wchodzącymi w skład chrześcijańskiego wojska, byli praktycznie jedynymi, którzy dzielnie walczyli przeciwko Turkom. Ferdynand po tym doświadczeniu chętnie utrzymywał włoskie oddziały na Węgrzech i mianował włoskich dowódców.
Straty.
Po bitwie wiele tysięcy chrześcijan leżało martwych na polu bitewnym, a dalsze cztery tysiące trafiło do niewoli, podobnie jak głównodowodzący von Teuffel, który następnie został wywieziony. Prawdopodobnie został stracony na rozkaz sułtana Sulejmana. W bitwie zginął również Ágoston Sbardelatti, biskup Vácu.
Następstwa.
Dzięki zwycięskiej bitwie pod Palástem Turkom udało się umocnić swoją obecność nad dolnym biegiem Ipoli, gdzie utworzyli nowy sandżak ze stolicą w Szécsény. Teren ten Turcy już raz spustoszyli w 1551 r., a teraz akindżi spalili i zniszczyli wiele miejscowości, a wielu mieszkańców wzięli w jasyr.
Wśród mieszkańców górniczych miast zapanowała panika. Władze miejskie próbowały zorganizować obronę, ale nie dostały pomocy od większości okolicznych komitatów. Ani król Ferdynand, ani wielcy panowie nie zrobili nic w ich interesie, najwyżej tylko obiecali pomoc.
Większość zamków granicznych bez walki wpadła w ręce Turków, a Ali pasza bez przeszkód przyłączył się do armii wielkiego wezyra Ahmeda, która obległa Eger.
Klęska pod Palástem pod wieloma względami przypominała stoczoną 15 lat wcześniej bitwę pod Diakovárem. Turcy tam także zniszczyli znacznie większego przeciwnika, który był niewyszkolony i słabo wyposażony.
W czasie tureckiej wyprawy w 1552 r. zdarzyły się tylko dwa zasługujące na wspomnienie starcia w polu: bitwa pod Palástem i pod bitwa pod Szentandrás nad Maruszą, w której krwawą klęskę ponieśli segedyńscy hajducy, próbujący iść z pomocą oblężonemu Temeszwarowi.
Pamiątki po bitwie.
Po bitwie pozostał ślad nie tylko w literaturze historycznej, ale dzięki Sebestyénowi Tinódiemu Lantosowi trafiła też do literatury pięknej w dziele "Ördög Mátyás veszödelme". Zbiór dzieł Sebestyéna Tinódiego Lantosa wydano w Koloszwarze w 1554 roku pod tytułem "Cronica". Na polu bitwy stoi natomiast kolumna z tablicą pamiątkową, znana jako „Török-kápolna”, "(Turecka kaplica)". Na kaplicy położonej obok miejscowości znajduje się tablica poświęcona padłemu w bitwie biskupowi Vácu Ágostonowi Sbardelattiemu, który był jednym z ostatnich węgierskich wyższych duchownych poległych w walce. Również Mór Jókai wspomina bitwę pod Palástem w swoim dziele " A magyar nemzet története regényes rajzokban".

</doc>
<doc id="3715384" url="https://pl.wikipedia.org/wiki?curid=3715384" title="Jaskinia Niska (Tatry)">
Jaskinia Niska (Tatry)

Jaskinia Niska – jaskinia w Dolinie Kościeliskiej w Tatrach Zachodnich. Wejście do niej położone jest w zachodnim zboczu Kończystej Turni, w pobliżu Dziury w Kończystej Turni, na wysokości 1165 m n.p.m. Jaskinia jest pozioma, a jej długość jaskini wynosi 12,5 metrów.
Opis jaskini.
Główną częścią jaskini jest duża, ale niska sala, do której prowadzi obszerny otwór wejściowy. Odchodzi z niej kilkumetrowy korytarzyk zakończony kominkiem.
Przyroda.
W jaskini można spotkać nacieki grzybkowe, polewy naciekowe oraz niewielkie stalagmity i stalaktyty. Zamieszkują ją nietoperze. Ściany są wilgotne, nie ma na nich roślinności.
Historia odkryć.
Jaskinia była znana od dawna. Pierwszy jej plan sporządził M. Gradziński w 1989 roku.

</doc>
<doc id="3715399" url="https://pl.wikipedia.org/wiki?curid=3715399" title="Darja Szmielowa">
Darja Szmielowa

Darja Michajłowa Szmielowa (ros. Дарья Михайловна Шмелёва; ur. 26 października 1994 w Moskwie) – rosyjska kolarka torowa, wielokrotna medalistka mistrzostw świata.
Kariera.
W 2016 roku wspólnie z Anastasiją Wojnową zdobyła złoty medal w sprincie drużynowym podczas mistrzostw świata w Londynie. Rok później na mistrzostwach świata w Hongkongu zdobyła złoty medal w 500 metrów na czas oraz w sprincie drużynowym, w parze z Wojnową. W tym samym składzie Rosjanki wywalczyły też srebrny medal na rozgrywanych w 2015 mistrzostwach świata w Paryżu. Złota medalistka mistrzostw Europy. Wielokrotnie zdobywała mistrzostwo świata i Europy w kategorii juniorów.

</doc>
<doc id="3715401" url="https://pl.wikipedia.org/wiki?curid=3715401" title="Bożena Iwaszkiewicz-Wronikowska">
Bożena Iwaszkiewicz-Wronikowska

Bożena Regina Iwaszkiewicz-Wronikowska (ur. 5 stycznia 1950 w Słupsku) – polska historyk sztuki wczesnochrześcijańskiej.
Życiorys.
Magisterium w 1973 na UW ("Fryz z ptakami z pierwszej Katedry w Faras"; promotor: Kazimierz Michałowski). W 1985 licencjat w Papieskim Instytucie Archeologii Chrześcijańskiej w Rzymie. Zatrudniona na KUL od 1974. Doktorat w 1984 ("Motywy ikonograficzne malowideł przedkonstantyńskich w chrześcijańskich katakumbach Rzymu"; promotor: Barbara Filarska) i habilitacja w 1996 ("Vestigia christianorum. Świadectwa obecności chrześcijan w Rzymie przedkonstantyńskim") tamże. Od 1995 profesor nadzwyczajny KUL. Od 1995 kierownik Katedry Historii Sztuki Starożytnej i Wczesnochrześcijańskiej KUL. Dyrektor Instytutu Historii Sztuki Katolickiego Uniwersytetu Lubelskiego.

</doc>
<doc id="3715403" url="https://pl.wikipedia.org/wiki?curid=3715403" title="Maria Grozdewa">
Maria Grozdewa



</doc>
<doc id="3715404" url="https://pl.wikipedia.org/wiki?curid=3715404" title="Kelly Catlin">
Kelly Catlin

Kelly Catlin (ur. 3 listopada 1995 w Saint Paul, zm. 7 marca 2019 w Stanford) – amerykańska kolarka torowa i szosowa, pięciokrotna medalistka torowych mistrzostw świata.
Kariera.
Największy sukces w karierze osiągnęła w 2016 roku, gdzie reprezentacja USA w składzie: Sarah Hammer, Kelly Catlin, Chloe Dygert i Jennifer Valente zdobyła złoty medal w drużynowym wyścigu na dochodzenie podczas torowych mistrzostw świata w Londynie. Zdobyła też dwa medale igrzysk panamerykańskich w Toronto: złoty w indywidualnej jeździe na czas i srebrny w drużynowym wyścigu na dochodzenie.
Życie prywatne.
Była jedną z trojaczków. Miała wielostronne zainteresowania. Biegle grała na skrzypcach, m.in. Koncert skrzypcowy Czajkowskiego, który ćwiczyła podczas zgrupowań sportowych. Dobrze rysowała - zwłaszcza z dużą szczegółowością potrafiła szkicować konie. Zajmowała się również rzeźbiarstwem. Jej pasją sportową prócz kolarstwa była jazda na motocyklu.
Ukończyła studia na Stanford University na wydziale matematycznym.
Śmierć.
8 marca 2019 popełniła samobójstwo w swoim domu w Kalifornii.
W styczniu 2019 także podjęła próbę samobójczą, z której została odratowana. Depresja rozwinęła się po szeregu wypadków, m.in. złamaniu ręki, wstrząsie mózgu, gdy kolarka nie mogła trenować tak efektywnie, jakby chciała. Urazy mogły być przyczyną encefalopatii pourazowej.

</doc>
<doc id="3715407" url="https://pl.wikipedia.org/wiki?curid=3715407" title="Clément Mouamba">
Clément Mouamba

Clément Mouamba (ur. 13 listopada 1943 w Sibiti, zm. 29 października 2021 w Paryżu) – kongijski polityk, minister finansów w latach 1992–1993, premier Konga w latach 2016–2021.
Był członkiem Kongijskiej Partii Pracy.
Życiorys.
Urodził się w Sibiti w ówczesnej Francuskiej Afryce Równikowej. Ukończył technikum w Brazzaville. Studiował w Montpellier oraz na Sorbonie, gdzie uzyskał doktorat w dziedzinie ekonomii.
Od 1973 pracował dla Banku Państw Afryki Środkowej, w 1979 został zastępcą dyrektora banku w Jaunde. Od 1985 do 1992 pracował dla Banque commerciale du Congo.
Kariera polityczna.
Od 1980 pełnił stanowisko doradcy finansowego prezydenta Denisa Sassou-Nguesso. W 1992 uzyskał mandat deputowanego do Zgromadzenia Narodowego, z list Panafrykańskiego Związku na rzecz Demokracji Społecznej, z okręgu Sibiti. W tym samym roku, 7 września premier Stéphane Maurice Bongho-Nouarra powołał go w skład rządu na stanowisku Ministra Finansów, stanowisko to pełnił do czerwca 1993 roku. Podczas pierwszego nadzwyczajnego kongresu UPADS, w dniach 27 i 28 grudnia 2006, Clément Mouamba został wybrany na jednego z 25 wiceprzewodniczących partii.
W 2015, przed referendum konstytucyjnym, Mouamba został wydalony ze swojej partii, ze względu na wsparcie pomysłu referendum organizowanego przez PCT (UPADS był jedną z partii bojkotujących udział w referendum). 23 kwietnia 2016 Sassou-Nguesso mianował Mouambę na premiera Konga. W wyborach w 2017 roku kandydował do Zgromadzenia Narodowego z list PCT z okręgu Sibiti. Był jedynym kandydatem w swoim okręgu. 16 sierpnia, zgodnie z prawem, złożył na ręce prezydenta dymisję swojego rządu. 19 sierpnia 2017, jako najstarszy deputowany (fr. "doyen d'âge") nowo wybranego Zgromadzenia Narodowego, przewodniczył wyborom jego Prezydium. 21 sierpnia 2017 został ponownie mianowany premierem Konga. Dzień później ogłosił skład nowego rządu (zob. drugi rząd Clémenta Mouamby).
5 maja 2021, niecały miesiąc po zaprzysiężeniu Denisa Sassou-Nguesso na kolejną kadencję na stanowisku prezydenta, Clément Mouamba i jego rząd podali się do dymisji. Urząd premiera przestał pełnić 12 maja 2021 roku.

</doc>
<doc id="3715409" url="https://pl.wikipedia.org/wiki?curid=3715409" title="Autofobia">
Autofobia

Autofobia, monofobia, eremofobia – chorobliwy lęk przed samotnością lub byciem odizolowanym albo doświadczaniem egotyzmu. Chorzy nie zawsze są fizycznie sami, ale wierzą, że są ignorowani, niekochani lub nie ma w ich otoczeniu ludzi, których lubią (przyjaciół, rzadziej rodziny, gdyż związek chorego z rodziną jest stały i zazwyczaj częstszy niż z innymi grupami społecznymi).
Autofobii nie należy mylić z nienawiścią do siebie, choć może ona być z nią związana. Jest to odrębna fobia, której zwykle towarzyszą inne zaburzenia lękowe.
Definicje.
Autofobia ma wiele definicji, które jednak różnią się nieznacznie. Zgodnie z "Merriam-Webster Medical Dictionary" eremofobia jest chorobliwym lękiem przed izolacją. Według "The Practitioner's Medical Dictionary" autofobią jest chorobliwy lęk przed samotnością.
Tło fobii.
Autofobia może pochodzić z lęku społecznego. Osoby z tą fobią pozostawione w samotności (bez przyjaciół czy osób im bliskich, rodziny) będą często doświadczały ataków paniki. Inną reakcją jest odizolowanie się od świata, w którym uważamy, że nie ma osób nam bliskich, tzn. pozostawanie przez dłuższy czas w odosobnionych miejscach i rzadkie emocje szczęścia bądź radości. Fobia ta może również wynikać z depresji. Autofobicy boją się również, że wszystkie ważne osoby w ich życiu mają zamiar je opuścić lub porzucić. Dlatego ta szczególna fobia może pochodzić z zachowań i doświadczeń okresu dojrzewania. Jednak fobia nie musi oznaczać pozostawienia samego fizycznie, finansowo lub emocjonalnie. 
Chociaż ta fobia jest często doświadczana w młodym wieku, może rozwinąć się w późniejszym życiu. Osoby czasem porównują ten strach ze śmiercią bliskiej osoby lub zakończeniem ważnego związku. Autofobię można również określić jako obawy przed brakiem konkretnej osoby tzn. tragiczne wydarzenia w życiu mogą ją tworzyć, jako strach bycia bez jednej konkretnej osoby
Symptomy.
Objawy autofobii różnią się w zależności od przypadku. Jednakże istnieją pewne objawy łączące osoby cierpiących na tę fobię. Intensywna ilość lęku i niepokoju, gdy jest się samemu bądź myślenie o sytuacjach, w których można być bez ważnych dla siebie osób, jest jednym z najczęstszych wskazań, że dana osoba jest autofobikiem.
Niektóre połączenia autofobii zdiagnozowano u ludzi, którzy również cierpią z powodu osobowości chwiejnej emocjonalnie typu borderline.
Inne objawy, które są czasami związane z autofobią:
Badania.
W artykule "Psychogenic Hyperventilation and Death Anxiety" napisanym przez Herberta R. Lazarusa, MD, i Johna J. Kostana, Jr., MSW, autofobia lub monofobia została opisana jako ściśle związana z lękiem śmierci i poczuciem zbliżającego się losu. Pacjenci z hiperwentylacją i lękiem przed śmiercią mogą również rozwijać lub mieć autofobię.
Wpływ na media.
Komiks "Autophobia" napisany przez Tapastic, w którym chłopiec z kamiennym życiem rodzinnym żyje w liceum. W listopadzie 2015 roku seria zawiera 46 odcinków i 11 rozdziałów, została wyświetlona 230.4 tys. razy i ma 3.3 tys. obserwujących.

</doc>
<doc id="3715412" url="https://pl.wikipedia.org/wiki?curid=3715412" title="Chloe Dygert">
Chloe Dygert

Chloe Dygert (ur. 1 stycznia 1997 w Brownsburgu) – amerykańska kolarka torowa i szosowa, wielokrotna medalistka mistrzostw świata.
Kariera.
Największy sukces w karierze osiągnęła w 2016 roku, gdzie reprezentacja USA w składzie: Sarah Hammer, Kelly Catlin, Chloe Dygert i Jennifer Valente zdobyła złoty medal w drużynowym wyścigu na dochodzenie podczas torowych mistrzostw świata w Londynie. Zdobyła też dwa medale szosowych mistrzostw świata juniorów w Richmond, zwyciężając w wyścigu ze startu wspólnego oraz indywidualnej jeździe na czas. W 2019 roku zdobyła mistrzostwo świata w jeździe indywidualnej na czas w Yorkshire.

</doc>
<doc id="3715414" url="https://pl.wikipedia.org/wiki?curid=3715414" title="Olivier Mahafaly Solonandrasana">
Olivier Mahafaly Solonandrasana

Olivier Mahafaly Solonandrasana (ur. 21 czerwca 1964 na wyspie Nosy Be) – madagaskarski polityk, premier Madagaskaru od 13 kwietnia 2016 do 6 czerwca 2018.

</doc>
<doc id="3715417" url="https://pl.wikipedia.org/wiki?curid=3715417" title="Armenia na Igrzyskach Europejskich 2015">
Armenia na Igrzyskach Europejskich 2015

Armenia na Igrzyskach Europejskich 2015 w Baku – grupa sportowców, którzy reprezentowali Armenię na Igrzyskach Europejskich 2015 w Baku. Kraj reprezentowało 25 sportowców biorących udział w 6 dyscyplinach.

</doc>
<doc id="3715419" url="https://pl.wikipedia.org/wiki?curid=3715419" title="Rose Mukantabana">
Rose Mukantabana

Rose Mukantabana (ur. 31 sierpnia 1961 w Dystrykcie Nyanza, Prowincja Południowa, Rwanda) – rwandyjska prawniczka, działaczka praw człowieka i polityk.
Życiorys.
Ukończyła szkołę średnią w 1980 i rozpoczęła pracę w służbie cywilnej, najpierw w Rwandyjskim Towarzystwie Ubezpieczeniowym, a następnie Ministerstwie Usług Publicznych. W 1992 rozpoczęła studia prawnicze na Narodowym Uniwersytecie Rwandyjskim, który ukończyła w 1996. Rozpoczęła pracę w stowarzyszeniu Haguruka, organizacji pozarządowej zajmującej się prawami człowieka, w szczególności kobiet i dzieci. W ciągu 9 lat pracy awansowała i była asystentką prawną, koordynatorem spraw prawnych i w końcu Sekretarzem Generalnym. Ukończyła studia podyplomowe z dziedziny praw człowieka na Facultés Universitaires Saint-Louis w Brukseli.
W 2002 był wiceprezydentem organizacji Pro-Femmes, która koordynowała działania 43 organizacji pozarządowych z dziedziny praw i rozwoju kobiet. W 2005 rozpoczęła pracę jako Krajowy Koordynator Inicjatywy Praw Kobiet sponsorowanej przez USAID, a w 2007 przeniosła się do ActionAid International Rwanda, najpierw jako Koordynator do spraw Praw Kobiet, a następnie Kierownik Rozwoju Programów.
W 2008 została wybrana do Parlamentu. 6 października 2008 została wybrana przez posłów Przewodniczącą izby niższej. Była pierwszą kobietą na tym stanowisku, które sprawowała do 2013. W 2002 wybrana na trzyletnią kadencję przewodniczącej Afrykańskiej Unii Parlamentarnej.

</doc>
<doc id="3715423" url="https://pl.wikipedia.org/wiki?curid=3715423" title="Krzysztof Pawłowski (piłkarz)">
Krzysztof Pawłowski (piłkarz)

Krzysztof Pawłowski (ur. 22 stycznia 1973, zm. 7 czerwca 2016 w Katowicach) – polski piłkarz i szaradzista.
Życiorys.
Jako piłkarz grał na pozycji pomocnika. W trakcie swojej kariery piłkarskiej był związany z klubami GKS Katowice, Wawel Kraków, Olimpia Piekary Śląskie, CKS Czeladź, Warta Zawiercie oraz Czarni Sosnowiec. Na najwyższym szczeblu rozgrywkowym w Polsce rozegrał 14 spotkań w barwach GKS-u Katowice, z którym w 1993 zdobył Puchar Polski. Od 2006 był również działaczem i członkiem zarządu Klub Szaradzistów „ARIAda”, finalistą turniejów, w tym Szaradziarskich Mistrzostw Polski.

</doc>
<doc id="3715427" url="https://pl.wikipedia.org/wiki?curid=3715427" title="Zatrzymaj się">
Zatrzymaj się

Zatrzymaj się lub Dorota Miśkiewicz Goes To Heaven – Zatrzymaj się (inne tytuły: Dorota Miśkiewicz Goes to Heaven lub Goes to Heaven) – debiutancki album autorski polskiej wokalistki jazzowej Doroty Miśkiewicz wydany pod nazwą zespołu Miśkiewicz (Dorota Miśkiewicz Goes To Heaven) przez oficynę GraMi w 2002 roku. Płyta była nominowana do Fryderyka w kategorii Jazzowy Album Roku.

</doc>
<doc id="3715428" url="https://pl.wikipedia.org/wiki?curid=3715428" title="Monako na Igrzyskach Europejskich 2015">
Monako na Igrzyskach Europejskich 2015

Monako na Igrzyskach Europejskich 2015 w Baku – grupa sportowców, którzy reprezentowali Monako na Igrzyskach Europejskich 2015 w Baku. Kraj reprezentowało 5 sportowców biorących udział w 4 dyscyplinach.

</doc>
<doc id="3715429" url="https://pl.wikipedia.org/wiki?curid=3715429" title="Zagubiony kogucik">
Zagubiony kogucik

Zagubiony kogucik (ros. Пропал Петя-петушок, "Propał Pietia-pietuszok") – radziecki krótkometrażowy film animowany z 1986 roku w reżyserii Władimira Arbiekowa.
Wersja polska.
Źródło:

</doc>
<doc id="3715440" url="https://pl.wikipedia.org/wiki?curid=3715440" title="Jennifer Valente">
Jennifer Valente

Jennifer Valente (ur. 24 grudnia 1994 w San Diego) – amerykańska kolarka torowa, mistrzyni olimpijska i pięciokrotna medalistka torowych mistrzostw świata.
Kariera.
Największy sukces w karierze osiągnęła w 2016 roku, gdzie reprezentacja USA w składzie: Sarah Hammer, Kelly Catlin, Chloe Dygert i Jennifer Valente zdobyła złoty medal w drużynowym wyścigu na dochodzenie podczas torowych mistrzostw świata w Londynie. Na rozgrywanych rok wcześniej mistrzostwach świata w Paryżu zdobyła srebro indywidualnie, przegrywając tylko z Australijką Rebeccą Wiasak. W 2013 roku została mistrzynią świata juniorek w scratchu. Zdobyła też srebrny medal w drużynowym wyścigu na dochodzenie podczas igrzysk panamerykańskich w Toronto w 2015 roku.

</doc>
<doc id="3715442" url="https://pl.wikipedia.org/wiki?curid=3715442" title="Liechtenstein na Igrzyskach Europejskich 2015">
Liechtenstein na Igrzyskach Europejskich 2015

Liechtenstein na Igrzyskach Europejskich 2015 w Baku – grupa sportowców reprezentujących Liechtenstein na Igrzyskach Europejskich 2015 w Baku. Kraj reprezentowało 10 sportowców biorących udział w 4 dyscyplinach.

</doc>
<doc id="3715446" url="https://pl.wikipedia.org/wiki?curid=3715446" title="Urodziny babci">
Urodziny babci

Urodziny babci (ros. День рождения бабушки, "Dień rożdienija babuszki") – radziecki krótkometrażowy film animowany z 1981 roku w reżyserii Władimira Arbiekowa. Scenariusz napisał Witalij Złotnikow.
Animatorzy.
Iosif Kurojan, Wioletta Kolesnikowa, Antonina Aleszina, Władimir Szewczenko, Władimir Zarubin

</doc>
<doc id="3715449" url="https://pl.wikipedia.org/wiki?curid=3715449" title="Pod rzęsami">
Pod rzęsami

Pod rzęsami – drugi autorski album Doroty Miśkiewicz (a pierwszy sygnowany już tylko własnym nazwiskiem), wydany 24 października 2005 przez Sony BMG Music Entertainment Poland (nr kat. 82876743502).

</doc>
<doc id="3715451" url="https://pl.wikipedia.org/wiki?curid=3715451" title="Kościół Santa Maria Assunta dei Gesuiti w Wenecji">
Kościół Santa Maria Assunta dei Gesuiti w Wenecji

Kościół Santa Maria Assunta dei Gesuiti (pol. "Kościół Wniebowzięcia Najświętszej Maryi Panny Jezuitów", popularnie zwany przez Wenecjan "I Gesuiti") – rzymskokatolicki kościół w Wenecji (dzielnica (sestiere) Cannaregio) przy Campo dei Gesuiti. Należy do Patriarchatu Wenecji. 
Znajduje się w nim obraz Tycjana "Męczeństwo św. Wawrzyńca".
Historia.
Kościół.
Pierwotny kościół Wniebowzięcia Najświętszej Maryi Panny istniał w tym miejscu od 1155 roku. Zbudował go, razem z przyległym klasztorem i szpitalem, zakon Crociferi. Po pożarach w 1214 i 1514 roku kościół został przebudowany, a w 1657 roku kupiony przez jezuitów, po tym jak Crociferi zostali rozwiązani z powodu zepsucia moralnego. Jezuici z kolei zostali w 1606 roku usunięci ze swego kościoła i szkoły Santa Maria dell'Umiltà w Dorsoduro. Pozwolono im na powrót, ponieważ Wenecja potrzebowała pieniędzy po wojnie z Kandią. Uzyskali oni jednak lokalizację peryferyjną, ponieważ nigdy nie byli popularni w Wenecji. Pieniędzy na budowę kościoła dostarczyła rodzina Manin, pochodząca z Friuli, wpisana do Złotej Księgi weneckiej szlachty dzięki znaczącej donacji na pokrycie kosztów wojny z Kandią. W 1710 roku Maninowie nabyli prawo do pochówku pod ołtarzem, co według starożytnej tradycji weneckiej szlachty oznaczało prawo do zbudowania kaplicy mającej służyć jako rodzinny grobowiec.
Prace rozpoczęto od rozbiórki starego kościoła w 1715 roku. Zadanie zbudowania nowego kościoła powierzono Domenico Rossiemu, ulubionemu architektowi rodziny Manin. Za wzór posłużył jezuicki kościół Il Gesù w Rzymie. Jezuici odpowiadali za zbudowanie kościoła, natomiast Maninowie zajęli się dekoracją wnętrza oraz zbudowaniem ołtarza głównego. Kościół został konsekrowany i zaczął być używany około roku 1721–22, kiedy ukończone były zaledwie dwa ołtarze: ołtarz główny (Trójcy Świętej) i ołtarz w kaplicy po prawej stronie (św. Franciszka Ksawerego). Budowę kościoła ukończono w 1730 roku. Posiada on określony walor polityczny i religijny; jest widocznym symbolem powrotu jezuitów do Wenecji, a także wyrazem ich związku z Rzymem i z kulturą wenecką.
Klasztor.
Istniejący obecnie kompleks klasztorny powstał w XVII wieku i jest znacznie większy od klasztoru istniejącego wcześniej. Gdy zakon jezuitów został w 1773 roku rozwiązany, ich klasztor zamieniono na szkołę, a potem, w 1808 roku, na koszary. Jezuici powrócili w 1844 roku i do dziś zajmują budynki klasztorne od strony północnej. Budynki od strony południowej zostały zaadaptowane na mieszkania dla studentów. Czynniki te powodują określone trudności w ustaleniu dokładnej chronologii klasztoru.
Architektura.
Wygląd zewnętrzny.
Fasada jest przeładowana, jak w przypadku barokowego kościoła w Wenecji. Jest ona przypuszczalnie dziełem Giovanniego Battisty Fattoretta, wykonanym według pierwotnego projektu Rossiego. Jej budowa rozpoczęła się w 1721, a zakończyła w 1728 roku. Nastąpiło w niej połączenie wysmakowanego, rzymskiego baroku ze stylem architektury weneckiej. Fasada jest dwukondygnacyjna; część dolna to naprzemienny ciąg nisz z rzeźbami apostołów i osadzonych na wysokich bazach korynckich kolumna, na których posadowiono pozostałych 8 posągów. W odróżnieniu od dolnej, górną kondygnację cechuje bardziej złagodzony rytm kompozycyjny, podkreślony przez wstawienie dużego, prostokątnego okna, umieszczonego centralnie i flankowanego dwoma ślepymi oknami. Fasada jest zwieńczona wydatnym, trójkątnym tympanonem, podkreślonym podwójnym gzymsem, obiegającym również narożniki. Umieszczona w tympanonie rzeźba "Najświętsza Maryja Panna wstępująca do Nieba" jest dziełem Giuseppe Torretta. Nad drzwiami umieszczono herb rodziny Manin. Wywodzący się z niej Ludovico Manin był ostatnim dożą Wenecji – tym, który poddał się Napoleonowi.
Dzwonnica.
Mająca 40 m wysokości dzwonnica, należała do pierwotnego kościoła; w XVIII wieku zwieńczono ją komorą dzwonną.
Wnętrze.
Wnętrze kościoła, będące także dziełem Rossiego, w pełni odpowiada kanonom architektonicznym kościołów jezuickich, prezentując w tym kontekście szereg podobieństw z rzymskim kościołem Il Gesù. Kościół jezuitów weneckich zbudowany został na planie krzyża łacińskiego z jedną podłużną nawą, której przestrzeń została podzielona na szereg stref poprzez wybudowanie z obu jej stron głębokich, bocznych kaplic otwierających się na nawę wielkimi łukami, flankowanymi wysokimi pilastrami. Nawę przecina transept, za którym rozciąga się prezbiterium. Na jego posadzce znajduje się grobowiec rodziny Manin, ozdobiony napisem AETERNITATI SUAE / MANINI CINERES.
Prawie cała powierzchnia wewnątrz została udekorowana. Dekoracja, wykonana w latach 1725–1731, jest jedyną w swoim rodzaju w XVIII-wiecznej architekturze weneckiej: w prezbiterium i transepcie do dekoracji użyto białego i zielonego marmuru, a na ścianach nawy i kaplic – białego stiuku i złota. Posadzka nawy i transeptu, położona pomiędzy 1731 a 1736 rokiem, powtarza w kamieniu z Istrii i kamieniu zielonym dwukolor ścian. Na sklepieniu widnieją biało-złote stiuki, wykonane przez Abbondia Stazia, otaczające freski Francesca Fontabassa i Louisa Dorigny (po dwa każdego z nich). Ołtarz, inspirowany stylem Berniniego, zbudował Fra Giuseppe Pozzo. Jest też grobowiec rodziny Da Lezze, zbudowany przez Jacopa Sansovina. Posągi sześciu archaniołów na pilastrami wokół skrzyżowania nawy i transeptu oraz w absydzie są dziełem Giuseppe Toretta.
Zielono-białe ściany, inkrustowane marmurem, przypominają draperię pokrytą brokatem. Dekoracja w stylu trompe l'oeil, odzwierciedla typową dla późnego baroku fascynację złudzeniem optycznym. Tycjan pod koniec swego życia malował raczej sceny cierpienia i smutku w nocnej atmosferze. Wyrazistym tego przykładem jest pierwszy ołtarz po lewej stronie, zawierający jego obraz, "Męczeństwo św. Wawrzyńca" (1578), pochodzący jeszcze z poprzedniego kościoła. Obraz ten brytyjski historyk sztuki Hugh Honour określił swego czasu jako „pierwszy prawdziwy nokturn w historii sztuki.
Zakrystia.
Istniejąca przy poprzednim kościele zakrystia stanowiła pomieszczenie na planie prostokąta z ołtarzem w środku. Projekt nowego kościoła zakładał również zbudowanie nowej zakrystii. Wzniesiono ją na planie kwadratu i na większej powierzchni, a jej ściany przepruto oknami.

</doc>
<doc id="3715455" url="https://pl.wikipedia.org/wiki?curid=3715455" title="Emily St. John Mandel">
Emily St. John Mandel

Emily St. John Mandel (ur. 1979 w Comox) – kanadyjska pisarka.
Za powieść science-fiction "Stacja Jedenaście" otrzymała nagrody literackie – "Toronto Book Award" oraz "Nagrodę im. Arthura C. Clarke’a", a także nominacje do nagród: "PEN/Faulkner Award", "National Book Award", "Baileys Women's Prize" i "Nagrody im. Johna W. Campbella".
Życie prywatne.
Mandel mieszka w Nowym Jorku (stan na rok 2022), a wcześniej mieszkała w Kanadzie. Ma córkę z byłym mężem Kevinem Mandelem. Para rozstała się w kwietniu 2022, rozwód został sfinalizowany w listopadzie 2022.

</doc>
<doc id="3715458" url="https://pl.wikipedia.org/wiki?curid=3715458" title="Bajka o leniuszku">
Bajka o leniuszku

Bajka o leniuszku (ros. Сказка про лень, "Skazka pro len") – radziecki krótkometrażowy film animowany z 1976 roku w reżyserii Jurija Prytkowa. Scenariusz napisała Ludmiła Zubkowa. Bajka dla dzieci o tym, jak źle być leniem.
Animatorzy.
Anatolij Abarienow, Władimir Arbiekow, Aleksiej Bukin. Fiodor Jełdinow, Nikołaj Fiodorow, Władimir Szewczenko

</doc>
<doc id="3715461" url="https://pl.wikipedia.org/wiki?curid=3715461" title="Floriana Lines">
Floriana Lines

Floriana Lines (malt. "Is-Swar tal-Furjana") - linia fortyfikacji miasta Floriana, Malta, która otacza fortyfikacje Valletty, formując zewnętrzną linię obrony stolicy. Budowę linii rozpoczęto w roku 1636, a została ona nazwana imieniem jej projektanta, włoskiego inżyniera wojskowego Pietro Paolo Florianiego. Floriana Lines były modyfikowane w XVII i XVIII w., używane były podczas oblężenia Francuzów (1798-1800). Dziś fortyfikacje są ciągle w większości zachowane, lecz są one podupadłe i wymagają pilnej renowacji.
Fortyfikacje Floriana Lines uważane są za najbardziej skomplikowane i wyszukane z wszystkich maltańskich linii obronnych Zakonu Joannitów. Fortyfikacje Floriany były umieszczone na maltańskiej wstępnej liście światowego dziedzictwa UNESCO od roku 1998, jako część „Fortyfikacji Rycerzy wokół portów na Malcie”.
Historia.
Tło historyczne, kontrowersje i budowa.
Miasto Valletta zostało założone 28 marca 1566 roku przez Jeana de Valette, Wielkiego Mistrza Zakonu Rycerzy św. Jana. Miasto zajmowało około połowy półwyspu Sciberras, dużego cypla, oddzielającego Grand Harbour od portu Marsamxett, i było ochraniane przez fortyfikacje "tracce italiane", składające się z fortyfikacji frontowych z czterema bastionami, dwoma nadszańcami i głębokiej suchej fosy. Jakkolwiek fortyfikacje te były dobrze zaprojektowane, nie były one wystarczająco mocne już na początku XVII wieku, by odeprzeć zmasowany atak, ze względu na rozwój nowych technologii, zwiększających zasięg artylerii.
W roku 1634 rozeszły się pogłoski, że wojska osmańskie mogą zaatakować Maltę. Wielki Mistrz Antoine de Paule poprosił papieża Urbana VIII o pomoc przy poprawie fortyfikacji Malty. Papież wysłał Pietro Paolo Florianiego, aby sprawdził stan fortyfikacji. Ten, w roku 1635, zalecił budowę drugiej linii obronnej, okalającej frontowe fortyfikacje Valletty. Niektórzy członkowie Zakonu, a także kilku inżynierów wojskowych, ostro skrytykowali te plany, ponieważ uznali za zbyt kosztowne utrzymanie dużej ilości wojska, potrzebnego do obsadzenia tych fortyfikacji. W końcu de Paule zdecydował o budowie linii obronnej, gdyż niewłaściwym byłoby nie zgodzić się z inżynierem wojskowym papieża. W proteście przeciw tej decyzji, ze swojego miejsca w Komisji Fortyfikacji zrezygnował Bailiff (Baliw) Gattinara.
Prace nad fortyfikacjami rozpoczęły się w roku 1636, lecz nie było uroczystego położenia kamienia węgielnego z powodu kontrowersji wokół budowy. Ponieważ prace budowlane były kosztowne, nowy Wielki Mistrz, Juan de Lascaris-Castellar nałożył nowy podatek na nieruchomości. Podatek ten wywołał spór między Zakonem a klerem, który wysłał protest do papieża. Niektórzy księża próbowali wpływać na ludność, aby wzięła udział w proteście narodowym, lecz ich plany wydały się i przywódcy zostali aresztowani.
Fortyfikacje zostały nazwane Floriana Lines, od nazwiska ich projektanta. Do czerwca 1640 roku fortyfikacje uznane zostały za częściowo nadające się do obrony, chociaż ciągle niekompletne.
Ulepszenia i modyfikacje.
Prawdopodobieństwo ataku Turków osmańskich wzrosło po zdobyciu przez nich Kandii w roku 1669, i następnego roku Wielki Mistrz Nicolas Cotoner zaprosił wojskowego inżyniera Antonio Valpergę w celu poprawy fortyfikacji. W tym czasie Floriana Lines były ciągle w fazie budowy, i zidentyfikowano szereg słabych punktów w ich oryginalnej konstrukcji. Chodziło głównie o dwa półbastiony, formujące krańcowe punkty fortyfikacji frontowych, które miały za ostre kąty ścian i nie mogły być skutecznie bronione. Valperga próbował skorygować te błędy przez szereg zmian w Bastionie św. Salwatora na zachodnim końcu linii, budując dodatkowy niższy mur obronny ("faussebraye") na całej długości fortyfikacji frontowych oraz dzieło rogowe koło wschodniego krańca. W latach 1680. niewielkie modyfikacje zostały wprowadzone przez flamandzkiego inżyniera Carlosa de Grunenbergh.
Prace nad modyfikacjami zaleconymi przez Valpergę postępowały powoli, i na początku XVIII wieku elementy zewnętrzne, stok obronny ("glacis") oraz ciąg fortyfikacji od strony Marsamxett były ciągle nieukończone. Prace były kontynuowane pod nadzorem kilku innych inżynierów, włącznie z Charlesem François de Mondion, i linie zostały w większości ukończone, gdy w roku 1721 Porte des Bombes została zbudowana. W ciągu następnych dekad wykonano jeszcze szereg modyfikacji, m.in. w latach 1730. budowę Umocnienia Północnego (Northern Entrenchment).
W roku 1724, na terenie pomiędzy Floriana Lines a fortyfikacjami czołowymi Valletty, założone zostało przedmieście Floriana. Przedmieście zostało nazwane Borgo Vilhena, na cześć Wielkiego Mistrza Antonio Manoela de Vilheny, lecz było potocznie znane jako Floriana. Jest ono teraz pełnoprawnym samodzielnym miastem.
Okupacja francuska i rządy brytyjskie.
Wojska francuskie najechały Maltę w czerwcu 1798 roku, Zakon skapitulował po kilku dniach. Francuzi okupowali wyspę do września, kiedy wybuchło powstanie, i garnizon francuski został zablokowany w porcie przez Maltańczyków i wojska przybyłe z pomocą z zagranicy. Floriana Lines pozostały pod kontrolą francuską podczas blokady, więc Maltańczycy zbudowali Baterię Tas-Samra i baterie na Corradino, aby móc je ostrzeliwać.
Po przejęciu Malty przez Brytyjczyków w roku 1800, linie pozostały funkcjonalnym obiektem wojskowym. Zostało wykonanych kilka mniejszych przeróbek, wliczając w to powiększenie Porte des Bombes, zburzenie lunety i kilku innych bram, oraz dodanie magazynu prochu strzelniczego i trawersów.
Czasy niedawne.
Fortyfikacje zostały wpisane na Listę Zabytków 1925, oraz są notowane w "National Inventory of the Cultural Property of the Maltese Islands".
W latach 1970. część "covertway" i "glacis" została zburzona, aby zrobić miejsce pod olbrzymie zbiorniki magazynowe. Dzisiaj, fortyfikacje Floriana Lines są, mniej lub bardziej, nienaruszone, lecz niektóre części są w stanie zaniedbanym i potrzebują odnowienia.
Układ fortyfikacji.
Fortyfikacje czołowe.
Fortyfikacje czołowe Floriany to olbrzymi ciąg murów obronnych z bastionami, osłaniający miasto od strony lądu. W jego skład wchodzą:
Fortyfikacje od strony lądu są otoczone przez suchą fosę, mieszczącą mniejsze, zewnętrzne elementy obronne:
Wszystkie te dzieła fortyfikacyjne otoczone są przez niski mur obronny ("faussebraye"), czołową suchą fosę, osłoniętą drogę ("covertway"), oraz stok obronny ("glacis"). W latach 1720., w "faussebraye" została zbudowana brama, znana jako "Porta dei Cannoni". Brama została powiększona przez Brytyjczyków, i stała się znana jako Porte des Bombes. W końcu została ona odłączona od "faussebraye" w celu usprawnienia ruchu kołowego, i wyglądem swym przypomina teraz łuk triumfalny.
Koronowane dzieło rogowe, składające się z wewnętrznego dzieła rogowego z dwoma półbastionami, oraz z zewnętrznego dzieła koronowego z jednym bastionem i dwoma półbastionami, ulokowane jest w pobliżu Rawelinu św. Franciszka. Dzieło koronowe było osłaniane przez galerię muszkieterów, z widokiem na Marsę oraz dwie lunety, jedną na froncie dzieła koronowego, a drugą na jego boku.
Fortyfikacje od strony Marsamxett.
Zespół obronny od strony portu Marsamxett rozpoczyna się od Bastionu św. Salwatora w fortyfikacjach czołowych Floriany, i oryginalnie kończył się na Przeciwstraży św. Michała fortyfikacji frontowych Valletty. W jego skład wchodzą:
Dodatkowo, na tyłach zespołu obronnego, na jego całej długości, umiejscowiona jest linia obronna z bastionami, znana jako North Entrenchment ("Umocnienie Północne"), stanowiąca dodatkowy system obrony.
Fortyfikacje od strony Grand Harbour.
Zespół obronny od strony Grand Harbour zaczyna się od Bastionu św. Franciszka fortyfikacji czołowych Floriany, a kończy na Przeciwstraży św. Piotra i św. Pawła fortyfikacji czołowych Valletty. Składa się on z:

</doc>
<doc id="3715462" url="https://pl.wikipedia.org/wiki?curid=3715462" title="Sekta egoistów">
Sekta egoistów

Sekta egoistów (fr. La Secte des égoïstes) – powieść psychologiczna autorstwa Érica-Emmanuela Schmitta, wydana w 1994 roku. Pierwsza powieść w dorobku pisarza.
Fabuła.
Główny bohater, archiwista Gérard, podczas pracy przypadkiem natrafia na wzmiankę o żyjącym w I poł. XVIII wieku filozofie, Gasparze Languenhaertcie. Był on twórcą myśli zwanej egoizmem. Zakłada on, że prawdziwe jest jedynie to, czego człowiek jest świadomy. Rozwinięciem tej tezy są wnioski, że materia nie istnieje w świecie rzeczywistym, a jedynie w myśli człowieka, zatem człowiek jest stwórcą wszechrzeczy.
Źródło, na jakie natrafił Gérard, tj. "Słownik patriotyczny", oprócz definicji terminu egoizmu opisuje też pokrótce losy Gaspara Languenhaerta na paryskich salonach. Wspomina też, że gdy jego teorie przestały być tam popularne, założył tzw. "Sektę egoistów", będącym stowarzyszeniem skupionym wokół jego wykładów dotyczącej filozofii egoizmu.
Archiwista jest zafascynowany postacią Languenhaerta i jego myślą. Porzuca swoje dotychczasowe badania, by wyruszyć w podróż mającą na celu odkrycie dalszych losów XVIII-wiecznego filozofa.
Kolejne źródła na jakie trafia opisują coraz to dalsze losy egoisty Gaspara. Podczas swojej życiowej wędrówki, Languenhaert zmuszony jest skonfrontować swoją filozofię z kolejnymi wartościami, takimi jak seks, miłość czy religia. Opisy jego losów sprowadzają się do refleksji nad rolą ludzi w życiu człowieka. W konsekwencji stawiają pytanie o to, czy można budować szczęście tylko na fundamencie własnych pragnień, bez budowania więzi z bliskimi.
Czas i miejsce akcji.
Akcja powieści rozgrywa się w 1986 roku. Rozgrywa się przede wszystkim w budynkach bibliotek i archiwów w Paryżu, a także Amsterdamie i Hawrze, gdzie główny bohater wybrał się w poszukiwaniu informacji o Languenhaertcie. Źródła, na które natrafia, przenoszą czytelnika w paryskie salony doby oświecenia i do holenderskiej posiadłości rodu Languennerów.

</doc>
<doc id="3715465" url="https://pl.wikipedia.org/wiki?curid=3715465" title="Ale (album Doroty Miśkiewicz)">
Ale (album Doroty Miśkiewicz)

ALE – czwarty autorski album polskiej wokalistki jazzowej Doroty Miśkiewicz wydany 15 maja 2012 przez Sony Music Entertainment Poland.

</doc>
<doc id="3715466" url="https://pl.wikipedia.org/wiki?curid=3715466" title="Jewgienij Pticzkin">
Jewgienij Pticzkin

Jewgienij Nikołajewicz Pticzkin (ros. Евге́ний Никола́евич Пти́чкин; ur. 1 lipca 1930 w Moskwie, zm. 28 listopada 1993 tamże) – radziecki kompozytor. Zasłużony Działacz Sztuk RFSRR (1978). Ludowy Artysta RFSRR (1988). Pochowany na Cmentarzu Kuncewskim w Moskwie.

</doc>
<doc id="3715469" url="https://pl.wikipedia.org/wiki?curid=3715469" title="Twierdzenie Cohna">
Twierdzenie Cohna



</doc>
<doc id="3715471" url="https://pl.wikipedia.org/wiki?curid=3715471" title="Twierdzenie Tomkinsona">
Twierdzenie Tomkinsona



</doc>
<doc id="3715472" url="https://pl.wikipedia.org/wiki?curid=3715472" title="Twierdzenie Scorzy">
Twierdzenie Scorzy



</doc>
<doc id="3715473" url="https://pl.wikipedia.org/wiki?curid=3715473" title="Bernard Gotfryd">
Bernard Gotfryd

Bernard Gotfryd (ur. 1924 w Radomiu, zm. 3 czerwca 2016 w Nowym Jorku, w USA) – amerykański pisarz i fotograf polsko-żydowskiego pochodzenia.
Życiorys.
Urodził się i wychował w Radomiu, gdzie ukończył również szkołę podstawową. W okresie II wojny światowej podjął naukę w zakładzie fotograficznym, jednocześnie współpracując z polskim ruchem oporu. Był więźniem radomskiego getta, a następnie niemieckich, nazistowskich obozów koncentracyjnych w tym obozu na Majdanku oraz KL Mauthausen-Gusen.
Po wojnie mieszkał w Radomiu i Szczecinie, a następnie emigrował do USA. Jako fotoreporter pracował dla „Newsweeka”. W 1983 odwiedził Polskę jako fotograf „Newsweeka” dokumentując pielgrzymkę Jana Pawła II do Polski.
Dwukrotnie w latach 1983 i 2006 odwiedzał rodzinny Radom. Przekazał również 60 swoich zdjęć dla Muzeum Sztuki Współczesnej w Radomiu. Był autorem książek wspomnieniowych poświęconych przedwojennemu Radomiowi oraz holocaustowi, laureatem Nagrody Literackiej Miasta Radomia z 2009 roku w kategorii "Literatura piękna".

</doc>
<doc id="3715474" url="https://pl.wikipedia.org/wiki?curid=3715474" title="San Marino na Igrzyskach Europejskich 2015">
San Marino na Igrzyskach Europejskich 2015

San Marino na Igrzyskach Europejskich 2015 w Baku – grupa sportowców reprezentujących San Marino na Igrzyskach Europejskich 2015 w Baku. Kraj reprezentowało 18 sportowców biorących udział w 7 dyscyplinach.

</doc>
<doc id="3715475" url="https://pl.wikipedia.org/wiki?curid=3715475" title="Lutosławski Tuwim. Piosenki nie tylko dla dzieci">
Lutosławski Tuwim. Piosenki nie tylko dla dzieci

Lutosławski, Tuwim. Piosenki dla dzieci – wspólny album studyjny Doroty Miśkiewicz i zespołu Kwadrofonik, wydany 12 listopada 2013 przez Sony Music Entertainment Poland. Płyta uzyskała nominację do Fryderyka 2014 w kategorii Album Roku - Muzyka Kameralna. Album uzyskał status złotej płyty.

</doc>
<doc id="3715476" url="https://pl.wikipedia.org/wiki?curid=3715476" title="Jefriem Prużanski">
Jefriem Prużanski

Jefriem Abramowicz Prużanski (ros. "Ефрем Аврамович Пружанский", ukr. "Єфрем Аврамович Пружанський"; ur. 6 maja 1930 w Kijowie, zm. 21 listopada 1995) – radziecki animator oraz reżyser filmów animowanych. Znany m.in. z wyreżyserowania adaptacji filmowych utworów Lewisa Carrolla "Alicja w Krainie Czarów" (1981) i "Alicja po drugiej stronie lustra" (1982).
Życiorys.
W 1955 roku ukończył Kijowski Instytut Inżynieryjno-Budowlany. Pracował jako architekt oraz malarz, od 1964 jako animator, a od 1968 jako reżyser studia "Kijewnauczfilm". Członek Związku Filmowców Ukraińskiej SRR.

</doc>
<doc id="3715484" url="https://pl.wikipedia.org/wiki?curid=3715484" title="Marzenie osiołka">
Marzenie osiołka

Marzenie osiołka (ros. Заветная мечта) – radziecki krótkometrażowy film kukiełkowy z 1972 roku w reżyserii Michaiła Kamienieckiego. Scenariusz napisała Tatjana Makarowa.

</doc>
<doc id="3715486" url="https://pl.wikipedia.org/wiki?curid=3715486" title="Fablok 401Da">
Fablok 401Da



</doc>
<doc id="3715487" url="https://pl.wikipedia.org/wiki?curid=3715487" title="Superkalifradalistodekspialitycznie">
Superkalifradalistodekspialitycznie



</doc>
<doc id="3715491" url="https://pl.wikipedia.org/wiki?curid=3715491" title="Richard Fariña">
Richard Fariña

Richard Fariña (ur. 8 marca 1937 roku, zm. 30 kwietnia 1966 roku) – amerykański pieśniarz folkowy i pisarz. 
Jego jedyna powieść, wydana na dwa dni przed śmiercią w wypadku motocyklowym, " Been Down So Long It Looks Like Up to Me" wywarła duży wpływ na twórczość jego przyjaciela Thomasa Pynchona, który zadedykował mu swoją "Tęczę grawitacji". Pynchon był jego drużbą na ślubie z Mimi Baez, młodszą siostrą Joan Baez. Po tragicznej śmierci Fariñy Joan Baez poświęciła mu piosenkę "Sweet Sir Galahad". " Been Down So Long It Looks Like Up to Me" to powieść łotrzykowska, której akcja rozgrywa się na Dzikim Zachodzie, Kubie w czasie rewolucji i na Cornell University. W latach 60. zyskała status kultowej.

</doc>
<doc id="3715494" url="https://pl.wikipedia.org/wiki?curid=3715494" title="Tomasz Narzymski">
Tomasz Narzymski

Tomasz Narzymski herbu Dołęga (zm. przed 11 maja 1576 roku) – kasztelan płocki w 1574 roku, cześnik płocki w 1572 roku.
Sędzia deputat kapturowy województwa płockiego w 1572 roku.

</doc>
<doc id="3715496" url="https://pl.wikipedia.org/wiki?curid=3715496" title="Nejc Skubic">
Nejc Skubic

Nejc Skubic (ur. 13 czerwca 1989 w Lublanie) – słoweński piłkarz grający na pozycji prawego obrońcy. Od 2016 jest zawodnikiem klubu Konyaspor.
Kariera piłkarska.
Swoją karierę piłkarską Skubic rozpoczął w klubie Interblock Lublana. W 2007 roku awansował do pierwszego zespołu i wtedy też zadebiutował w jego barwach w pierwszej lidze słoweńskiej. W sezonach 2007/2008 i 2008/2009 zdobył z Interblockiem dwa Puchary Słowenii. W trakcie sezonu 2009/2010 został wypożyczony do Dravy Ptuj. W sezonie 2009/2010 zarówno Interblock jak i Drava spadły do drugiej ligi. W zespole Interblocku Skubic grał do końca sezonu 2010/2011.
Latem 2011 roku Skubic przeszedł do rumuńskiego klubu Oțelul Gałacz. W lidze rumuńskiej swój debiut zaliczył 23 września 2011 w zremisowanym 0:0 domowym meczu z Dacią Mioveni. W Oțelulu grał przez pół roku.
Na początku 2012 roku Skubic wrócił do Słowenii i został zawodnikiem NK Domžale. Zadebiutował w nim 3 marca 2012 w zwycięskim 1:0 domowym meczu z FC Koper. W zespole Domžale występował do końca 2015 roku.
W styczniu 2016 roku Skubic odszedł do tureckiego Konyasporu. W Konyasporze swój debiut zaliczył 16 stycznia 2016 w wygranym 2:0 wyjazdowym spotkaniu z Akhisarem Belediyesporem. W sezonie 2015/2016 zajął z Konyasporem 3. miejsce w Süper Lig, najwyższe w historii klubu.
Kariera reprezentacyjna.
Skubic grał w reprezentacji Słowenii U-21. W reprezentacji Słowenii zadebiutował 23 marca 2016 roku w wygranym 1:0 towarzyskim meczu z Macedonią, rozegranym w mieście Koper.

</doc>
<doc id="3715497" url="https://pl.wikipedia.org/wiki?curid=3715497" title="Acanthocyclops jasnitskii">
Acanthocyclops jasnitskii

Acanthocyclops jasnitskii – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1950 roku przez rosyjską (radziecką) zoolog Galinę Fedorowną Mazepową.

</doc>
<doc id="3715498" url="https://pl.wikipedia.org/wiki?curid=3715498" title="Acanthocyclops konstantini">
Acanthocyclops konstantini

Acanthocyclops konstantini – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1962 roku przez rosyjską (radziecką) zoolog Galinę Fedorowną Mazepową.

</doc>
<doc id="3715499" url="https://pl.wikipedia.org/wiki?curid=3715499" title="Acanthocyclops notabilis">
Acanthocyclops notabilis

Acanthocyclops notabilis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1950 roku przez rosyjską (radziecką) zoolog Galinę Fedorowną Mazepową.

</doc>
<doc id="3715500" url="https://pl.wikipedia.org/wiki?curid=3715500" title="Carpocorini">
Carpocorini

Carpocorini – plemię pluskwiaków z podrzędu różnoskrzydłych i rodziny tarczówkowatych. 
W 2011 zaliczano tu 458 gatunków z 104 rodzajów. Należą tu m.in.:

</doc>
<doc id="3715501" url="https://pl.wikipedia.org/wiki?curid=3715501" title="Acanthocyclops profundus">
Acanthocyclops profundus

Acanthocyclops profundus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1950 roku przez rosyjską (radziecką) zoolog Galinę Fedorowną Mazepową.

</doc>
<doc id="3715503" url="https://pl.wikipedia.org/wiki?curid=3715503" title="Rawa Stara">
Rawa Stara



</doc>
<doc id="3715506" url="https://pl.wikipedia.org/wiki?curid=3715506" title="Acanthocyclops rupestris">
Acanthocyclops rupestris

Acanthocyclops rupestris – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1950 roku przez rosyjską (radziecką) zoolog Galinę Fedorowną Mazepową.

</doc>
<doc id="3715507" url="https://pl.wikipedia.org/wiki?curid=3715507" title="Acanthocyclops signifer">
Acanthocyclops signifer

Acanthocyclops signifer – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1952 roku przez rosyjską (radziecką) zoolog Galinę Fedorowną Mazepową.

</doc>
<doc id="3715509" url="https://pl.wikipedia.org/wiki?curid=3715509" title="Acanthocyclops spongicola">
Acanthocyclops spongicola

Acanthocyclops spongicola – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1962 roku przez rosyjską (radziecką) zoolog Galinę Fedorowną Mazepową.

</doc>
<doc id="3715511" url="https://pl.wikipedia.org/wiki?curid=3715511" title="Acanthocyclops talievi">
Acanthocyclops talievi

Acanthocyclops talievi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1970 roku przez rosyjską (radziecką) zoolog Galinę Fedorowną Mazepową.

</doc>
<doc id="3715512" url="https://pl.wikipedia.org/wiki?curid=3715512" title="Acanthocyclops versutus">
Acanthocyclops versutus

Acanthocyclops versutus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1961 roku przez rosyjską (radziecką) zoolog Galinę Fedorowną Mazepową.

</doc>
<doc id="3715513" url="https://pl.wikipedia.org/wiki?curid=3715513" title="Plusknia">
Plusknia

Plusknia ("Dolycoris") – rodzaj pluskwiaków z rodziny tarczówkowatych.
Pluskwiaki te mają głowę oraz przód przedplecza i tarczki jasno owłosione. Czułki z czarną obrączką na drugim członie. Kształt ich ciała jest bardziej wydłużony niż u anteminii. Śródpiersie z żeberkiem między biodrami. Na pleurytach zatułowia ujścia gruczołów zapachowych położone z dala od bioder, otoczone matową, pomarszczoną i pobrużdżoną powierzchnią, opatrzone krótkim, równoszerokim kanałem wyprowadzającym. Odwłok o drugim widocznym sternicie pozbawionym skierowanego w przód wyrostka.
W Polsce występuje tylko plusknia jagodziak.
Należą tu:

</doc>
<doc id="3715514" url="https://pl.wikipedia.org/wiki?curid=3715514" title="Acanthocyclops chappuisi">
Acanthocyclops chappuisi

Acanthocyclops chappuisi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1992 roku przez bułgarskich zoologów Weselina T. Najdenowa (1932-2001) i Iwana S. Pandourskiego.

</doc>
<doc id="3715515" url="https://pl.wikipedia.org/wiki?curid=3715515" title="Szczęsny Kliczewski">
Szczęsny Kliczewski

Szczęsny (Feliks) Kliczewski herbu Brodzic – skarbnik płocki w 1570 roku.
Sędzia deputat kapturowy województwa płockiego w 1572 roku.

</doc>
<doc id="3715516" url="https://pl.wikipedia.org/wiki?curid=3715516" title="Kościół Opatrzności Bożej">
Kościół Opatrzności Bożej



</doc>
<doc id="3715517" url="https://pl.wikipedia.org/wiki?curid=3715517" title="Acanthocyclops fontinalis">
Acanthocyclops fontinalis

Acanthocyclops fontinalis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1969 roku przez bułgarskiego zoologa Weselina T. Najdenowa (1932-2001).

</doc>
<doc id="3715518" url="https://pl.wikipedia.org/wiki?curid=3715518" title="Anteminia">
Anteminia

Anteminia ("Antheminia") – rodzaj pluskwiaków z rodziny tarczówkowatych.
Pluskwiaki te mają prawie owalne w obrysie, gęsto punktowane ciało o bezwłosych głowie i przedpleczu. Czułki bez czarnej obrączki na drugim członie. Śródpiersie z żeberkiem między biodrami. Na pleurytach zatułowia ujścia gruczołów zapachowych położone z dala od bioder, otoczone matową, pomarszczoną i pobrużdżoną powierzchnią, opatrzone krótkim, równej szerokości kanałem wyprowadzającym. Odwłok o drugim widocznym sternicie pozbawionym skierowanego w przód wyrostka.
Rodzaj palearktyczny. W Polsce występuje tylko "A. lunulata".
Należą tu:

</doc>
<doc id="3715520" url="https://pl.wikipedia.org/wiki?curid=3715520" title="Acanthocyclops iskrecensis">
Acanthocyclops iskrecensis

Acanthocyclops iskrecensis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1992 roku przez bułgarskiego zoologa Iwana S. Pandourskiego.

</doc>
<doc id="3715521" url="https://pl.wikipedia.org/wiki?curid=3715521" title="Acanthocyclops radevi">
Acanthocyclops radevi

Acanthocyclops radevi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1993 roku przez bułgarskiego zoologa Iwana S. Pandourskiego.

</doc>
<doc id="3715522" url="https://pl.wikipedia.org/wiki?curid=3715522" title="Acanthocyclops strimonis">
Acanthocyclops strimonis

Acanthocyclops strimonis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1994 roku przez bułgarskiego zoologa Iwana S. Pandourskiego.

</doc>
<doc id="3715524" url="https://pl.wikipedia.org/wiki?curid=3715524" title="Alban Meha">
Alban Meha

Alban Syla Meha (ur. 25 kwietnia 1986 w Mitrowicy) – albański piłkarz grający na pozycji prawego pomocnika. Od 2015 jest zawodnikiem klubu Konyaspor.
Kariera piłkarska.
Swoją karierę piłkarską Meha rozpoczynał w Niemczech w amatorskich klubach TV Kemnat 1890 i SV Esslingen. Następnie w 1995 podjął treningi w juniorach Stuttgarter Kickers. W 2005 został członkiem zespołu rezerw. W sezonie 2006/2007 grał w VfL Kirchheim/Teck w piątej lidze niemieckiej. W 2007 roku przeszedł do zespołu SSV Reutlingen 05, z którym w sezonie 2007/2008 spadł do czwartej ligi. W Reutlingen grał do końca sezonu 2009/2010.
Latem 2010 roku Meha przeszedł Eintrachtu Trewir. Zadebiutował w nim 8 sierpnia 2010 w wygranym 2:0 wyjazdowym meczu z 1. FC Kaiserslautern II. W Eintrachcie spędził sezon 2010/2011.
W 2011 roku Meha przeszedł do grającego w 2. Bundeslidze, SC Paderborn 07. W Paderbornie swój debiut zanotował 17 lipca 2011 w wygranym 2:1 wyjazdowym meczu z Hansą Rostock. W sezonie 2013/2014 awansował z Paderbornem do Bundesligi, ale w sezonie 2014/2015 Paderborn wrócił do 2. Bundesligi.
W lipcu 2015 roku podpisał roczny kontrakt z tureckim Konyasporem z możliwością przedłużenia o kolejny rok. W Konyasporze swój debiut zaliczył 16 sierpnia 2015 w zremisowanym 1:1 domowym spotkaniu z Akhisarem Belediyesporem. W sezonie 2015/2016 zajął z Konyasporem 3. miejsce w Süper Lig, najwyższe w historii klubu.
Kariera reprezentacyjna.
W reprezentacji Albanii Meha zadebiutował 7 września 2012 roku w wygranym 3:1 meczu eliminacji do MŚ 2014 z Cyprem, rozegranym w Tiranie.

</doc>
<doc id="3715527" url="https://pl.wikipedia.org/wiki?curid=3715527" title="Małgorzata Urszula Mazurczak">
Małgorzata Urszula Mazurczak

Małgorzata Urszula Mazurczak lub Urszula Małgorzata Mazurczak (ur. 10 czerwca 1948 w Tarnowskich Górach) – polska historyk sztuki średniowiecznej.
Życiorys.
Magisterium w 1974. Zatrudniona na KUL od 1976. Doktorat na KUL w 1984 ("Zagadnienia czasu przedstawionego w obrazie na przykładzie niderlandzkiego malarstwa tablicowego XV w."). Habilitacja tamże w 1992 ("Motywy inspiracji w średniowiecznych wizerunkach ewangelistów"). Profesor nauk humanistycznych od 2005 roku. W latach 1993–2014 była kierownikiem Katedry Historii Sztuki Średniowiecznej Powszechnej KUL. W latach 1995–1999 była dyrektorem Instytutu Historii Sztuki Katolickiego Uniwersytetu Lubelskiego.

</doc>
<doc id="3715528" url="https://pl.wikipedia.org/wiki?curid=3715528" title="Holcostethus strictus">
Holcostethus strictus



</doc>
<doc id="3715530" url="https://pl.wikipedia.org/wiki?curid=3715530" title="Acanthocyclops jeanneli">
Acanthocyclops jeanneli

Acanthocyclops jeanneli – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1929 roku przez szwajcarskiego zoologa Pierre-Alfreda Chappuis.

</doc>
<doc id="3715531" url="https://pl.wikipedia.org/wiki?curid=3715531" title="Acanthocyclops kieferi">
Acanthocyclops kieferi

Acanthocyclops kieferi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1925 roku przez szwajcarskiego zoologa Pierre-Alfreda Chappuis.

</doc>
<doc id="3715532" url="https://pl.wikipedia.org/wiki?curid=3715532" title="Acanthocyclops reductus">
Acanthocyclops reductus

Acanthocyclops reductus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1925 roku przez szwajcarskiego zoologa Pierre-Alfreda Chappuis.

</doc>
<doc id="3715533" url="https://pl.wikipedia.org/wiki?curid=3715533" title="Żarnówka Mała (potok)">
Żarnówka Mała (potok)

Żarnówka Mała – potok, lewostronny dopływ Soły (Jeziora Międzybrodzkiego) o długości 2,19 km i powierzchni zlewni 3,3 km². 
Źródła potoku znajdują się na wysokości około 510 m na południowych stokach Bujakowskiego Gronia i w dolince wciosowej między grzbietem tego szczytu a południowym grzbietem Chrobaczej Łąki. Spływa początkowo w kierunku południowym, później południowo-wschodnim przez należące do Międzybrodzia Bialskiego osiedle Żarnówka Duża. Na wysokości 324 m uchodzi do Jeziora Międzybrodzkiego tuż przed Zaporą Porąbka.

</doc>
<doc id="3715535" url="https://pl.wikipedia.org/wiki?curid=3715535" title="Chatri ad-Dauh">
Chatri ad-Dauh

Chatri ad-Dauh (ur. 31 sierpnia 1956 w As-Samarze) – saharyjski polityk, członek Frontu Polisario.
W dniu 31 maja 2016 został mianowany sekretarzem generalnym Frontu Polisario i pełniącym obowiązki prezydenta Sahary Zachodniej po śmierci Muhammada Abdul Aziza. Obie te funkcje pełnił do 12 lipca 2016, kiedy to nowym szefem państwa został mianowany Ibrahim Ghali.

</doc>
<doc id="3715537" url="https://pl.wikipedia.org/wiki?curid=3715537" title="Snoza">
Snoza



</doc>
<doc id="3715553" url="https://pl.wikipedia.org/wiki?curid=3715553" title="Elewacja (wysokość astronomiczna)">
Elewacja (wysokość astronomiczna)



</doc>
<doc id="3715555" url="https://pl.wikipedia.org/wiki?curid=3715555" title="Veysel Sarı">
Veysel Sarı

Veysel Sarı (ur. 25 lipca 1988 w Stambule) – turecki piłkarz grający na pozycji prawego obrońcy. Od 2020 roku jest zawodnikiem klubu Antalyaspor.
Kariera piłkarska.
Swoją karierę piłkarską Veysel Sarı rozpoczął w klubie Beylerbeyi SK. W sezonie 2008/2009 zadebiutował w nim w rozgrywkach 2. Lig. Latem 2009 odszedł do grającego w Süper Lig, Eskişehirsporu. Zadebiutował w nim 29 listopada 2009 w przegranym 1:2 wyjazdowym meczu z Trabzonsporem. Zawodnikiem Eskişehirsporu był do końca 2013 roku.
Na początku 2014 roku Veysel Sarı przeszedł do Galatasaray SK. W Galatasaray swój ligowy debiut zanotował 8 lutego 2014 w wygranym 3:0 domowym meczu z Eskişehirsporem. W sezonie 2013/2014 zdobył Puchar Turcji (nie grał w wygranym 1:0 finale z Eskişehirsporem). Latem 2014 sięgnął po Superpuchar Turcji, a w sezonie 2014/2015 Galatasaray wywalczył dublet (mistrzostwo oraz puchar kraju).
W trakcie sezonu 2014/2015, w styczniu 2015 roku, Veysel Sarı odszedł do Kasımpaşa SK. W klubie tym swój debiut zaliczył 24 stycznia 2015 w przegranym 0:3 domowym spotkaniu z Fenerbahçe SK. Barwy Kasımpaşy reprezentował przez niemal 5 lat. 17 stycznia 2020 roku Antalyaspor ogłosił podpisanie umowy z Sarım.
Kariera reprezentacyjna.
W reprezentacji Turcji Veysel Sarı zadebiutował 28 maja 2013 roku w zremisowanym 3:3 towarzyskim meczu z Łotwą, rozegranym w Duisburgu. W 46. minucie tego meczu zmienił Serdara Kurtuluşa, a w 59. minucie strzelił gola.

</doc>
<doc id="3715563" url="https://pl.wikipedia.org/wiki?curid=3715563" title="Peribalus">
Peribalus

Peribalus – rodzaj pluskwiaków z rodziny tarczówkowatych.
Pluskwiaki o gęsto i czarno punktowanym, owalnym w obrysie ciele. Trzy końcowe człony czułków przynajmniej częściowo jasne, trzeci co najwyżej nieznacznie krótszy od drugiego. U gatunków zachodniopalearktycznych nadustek nakryty policzkami ("jugae"). W częściach nasadowych szwów pleuralnych obecne czarne plamki. Śródpiersie z żeberkiem między biodrami. Na pleurytach zatułowia gruczoły zapachowe z długim kanałem wyprowadzającym, o otworach położonych z dala od bioder. Odwłok o drugim widocznym sternicie pozbawionym skierowanego w przód wyrostka. Paramera samca w widoku bocznym bez ziarenkowanego guzka lub przedwierzchołkego zęba w części rzeźbionej, wyposażona w stożkowaty lub walcowaty wyrostek. Samicę charakteryzuje obecność w części nasadowej wydłużonego zbiorniczka spermateki 2–3 małych lub drobnych, skierowanych ku tyłowi wyrostków o palcowatym kształcie.
Rodzaj palearktyczny. W Polsce występuje tylko "P. strictus".
Należą tu m.in.:

</doc>
<doc id="3715564" url="https://pl.wikipedia.org/wiki?curid=3715564" title="Snoza (Beskid Mały)">
Snoza (Beskid Mały)

Snoza – szczyt w Beskidzie Małym. Na mapie Geoportalu ma wysokość 562 m, na mapie Compassu 568 m. Znajduje się w północno-zachodnim grzbiecie Kiczery opadającym do rzeki Soła na jej odcinku między Jeziorem Międzybrodzkim a Jeziorem Czanieckim. W całości znajduje się na terenie wsi Porąbka. Północno-wschodnie stoki grzbietu Snozy opadają stromo do doliny potoku Wielka Puszcza i są porośnięte lasem, stoki południowo-zachodnie są znacznie mniej strome i opadają do doliny potoku Mała Puszcza. Płaski grzbiet i stoki południowo-zachodnie są bezleśne, zajęte przez pola i zabudowania należącego do Porąbki osiedla Kozubnik.

</doc>
<doc id="3715590" url="https://pl.wikipedia.org/wiki?curid=3715590" title="Holcostethus">
Holcostethus

Holcostethus – rodzaj pluskwiaków z rodziny tarczówkowatych.
Pluskwiaki o gęsto i czarno punktowanym, owalnym w obrysie ciele. Trzy końcowe człony czułków przynajmniej częściowo jasne, trzeci co najwyżej nieznacznie krótszy od drugiego. Nadustek wolny, nienakryty policzkami, pozbawiony żeberka. W częściach nasadowych szwów pleuralnych obecne czarne plamki. Śródpiersie z żeberkiem między biodrami. Na pleurytach zatułowia gruczoły zapachowe z długim kanałem wyprowadzającym, o otworach położonych z dala od bioder. Odwłok o drugim widocznym sternicie pozbawionym skierowanego w przód wyrostka. Paramera samca w widoku bocznym z ziarenkowym guzkiem u nasady części rzeźbionej lub z tępym zębem położonym przedwierzchołkowo. Samicę charakteryzuje obecność w części nasadowej krótkiego i szerokiego zbiorniczka spermateki 2–3 skierowanych ku tyłowi wyrostków o palcowatym kształcie, które mogą być różnej wielkości, a niekiedy rozgałęziać się.
Rodzaj palearktyczny. W Polsce występuje tylko "H. sphacelatus".
Należą tu m.in.:

</doc>
<doc id="3715596" url="https://pl.wikipedia.org/wiki?curid=3715596" title="Mała Puszcza">
Mała Puszcza

Mała Puszcza – potok, prawy dopływ Soły o długości 3,16 km. 
Źródła potoku znajdują się na północnych stokach góry Żar i północno-zachodnich góry Kiczera w Beskidzie Małym. Potok spływa dolinką wciosową między grzbietami tych szczytów w kierunku północno-zachodnim i na wysokości 303 m uchodzi do Soły na odcinku między Jeziorem Międzybrodzkim a Jeziorem Czanieckim. Cała jego zlewnia znajduje się w obrębie należącego do wsi Porąbka przysiółka Kozubnik.

</doc>
<doc id="3715600" url="https://pl.wikipedia.org/wiki?curid=3715600" title="Baptyści w Australii">
Baptyści w Australii

Baptyści w Australii – wyznawcy baptyzmu w Australii. Baptyści pojawili się w Australii w końcu XVIII wieku, stanowią 1,64% australijskiej populacji.
Historia.
26 stycznia 1788 roku przybyli do Australii osadnicy, którzy założyli Sydney; wśród nich byli baptyści. Po roku 1830 zaczęły powstawać pierwsze baptystyczne zbory w Australii. Pierwsze baptystyczne nabożeństwo odbyło się w Sydney 24 kwietnia 1831 roku. Pierwsze nabożeństwa w Melbourne zaczęły się odbywać w 1837 roku.
Po roku 1840 baptystyczna misja rozpoczęła pracę w Południowej Australii wśród Aborygenów australijskich. W 1848 roku w Adelajdzie został zorganizowany zbór składający się z Aborygenów.
Według oficjalnego raportu Unii Baptystycznej Wielkiej Brytanii i Irlandii z kwietnia 1844 roku w Australii było 9 zborów: 3 w Sydney, 1 w Port Jackson, 1 w Port Phillip, 2 w Van Diemen's Land (później Tasmania) i 2 w Południowej Australii. Raport nie informował o liczbie wiernych, prawdopodobnie była niewielka. Według oficjalnego raportu z roku 1865 w Australii było już 26 zborów (i 2 w Nowej Zelandii), niemal każdy z nich miał pastora. 2 zbory w Melbourne liczyły łącznie 727 członków, a z pozostałych tylko jeden przekraczał 100 członków. W następnych latach brytyjscy baptyści dołożyli wysiłków na rzecz krzewienia baptyzmu w Australii. Wysyłano dobrze przygotowanych pracowników.
W 1874 roku było już 22 zborów w Nowej Południowej Walii, 11 w Queensland, 41 w Południowej Australii, 51 w prowincji Wiktorii, 14 w Nowej Zelandii, 3 w Tasmanii. Wiktoria liczyła wtedy 731 538 mieszkańców, z czego 1700 było baptystami. Początkowo zbory baptystyczne były zrzeszane w ramach stanowych unii. W roku 1880 istniały: Victorian Association (31 zborów), South Australian Association (38 zborów), Unia Baptystyczna Nowej Południowej Walii (14 zborów), Queensland Association (21 zborów, w tej liczbie 6 niemieckich zborów). W Tasmanii były 3 zbory. Łącznie liczba zborów wynosiła 127 z 7700 wiernych. Największy zbór znajdował się w Adelajdzie, liczył 474 członków, w Melbourne dwa zbory przekraczały 400 członków (każdy z nich).
W Zachodniej Australii baptystyczny zbór został założony dopiero w 1895 roku. Pastorem był James H. Cole.
W sierpniu 1926 roku utworzona została Unia Baptystyczna Australii i jest to główna baptystyczna denominacja w Australii. Poza Unią istnieją niewielkie społeczności baptystów dnia siódmego, kalwinistycznych baptystów, niezależnych baptystów oraz lokalnych zborów. Kalwinistyczni baptyści nawiązują do tradycji wczesnych baptystów, niezależni baptyści pojawili się w latach 60. XX wieku pod wpływem amerykańskich misjonarzy, jest ich około 7 tysięcy. Po roku 1860 powstały Niemieckie Baptystyczne Kościoły w Queensland. Istnieje także niewielkie ugrupowanie generalnych baptystów.
W latach 1913–1991 wydawano w Sydney gazetę "The Australian Baptist". W latach 1988–2002 wydawano kwartalnik "National Baptist". Oba te pisma były wydawane przez Unię Baptystyczną Australii. "The Australian Baptist" został zastąpiony przez miesięczniki wydawane przez każdy ze stanów z osobna.
Statystyki.
W 1901 roku liczba baptystów sięgnęła 90 tysięcy, co dawało 2,37% australijskiej populacji i był to najwyższy odsetek baptystów w historii Australii. Według powszechnego spisu ludności z 1996 roku 295 178 osób określiło siebie mianem baptysty, tj. ok. 1,65% populacji. Spis ludności z roku 2011 wykazał 352 499 osób deklarujących się jako baptyści i było to 1,64% populacji. Pod względem liczby wiernych baptyści są szóstym chrześcijańskim wyznaniem w Australii (po katolikach, anglikanach, zjednoczonych, prezbiterianach i prawosławnych).

</doc>
<doc id="3715603" url="https://pl.wikipedia.org/wiki?curid=3715603" title="Acanthocyclops phreaticus">
Acanthocyclops phreaticus

Acanthocyclops phreaticus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1928 roku przez szwajcarskiego zoologa Pierre-Alfreda Chappuis.

</doc>
<doc id="3715607" url="https://pl.wikipedia.org/wiki?curid=3715607" title="Julian Stone">
Julian Stone

Julian Stone (ur. 31 grudnia 1962 w Hockley) – angielski aktor i producent telewizyjny I filmowy.

</doc>
<doc id="3715614" url="https://pl.wikipedia.org/wiki?curid=3715614" title="Janina Storożyńska">
Janina Storożyńska

Janina Storożyńska z d. Ciężarek ps. "Jana" (ur. 3 stycznia 1920, zm. 29 maja 2016 w Warszawie) – polska harcerka, uczestniczka powstania warszawskiego.
Życiorys.
W 1933 roku wstąpiła do harcerstwa. Podczas obrony Warszawy we wrześniu 1939 roku pełniła funkcje pomocnicze przy zaopatrywaniu szpitali w żywność. Następnie, w latach okupacji hitlerowskiej była łączniczką oraz instruktorką łączniczek polskiego ruchu oporu. Podczas powstania warszawskiego jako członkini Zgrupowania Chrobry II pełniła służbę w powstańczych szpitalach i punktach opatrunkowych (m.in. na ul. Poznańskiej 11). Po upadku powstania została aresztowana i trafiła od pruszkowskiego Dulagu 121, skąd udało jej się zbiec w grudniu 1944 roku.&lt;br&gt;
Jeszcze przed wybuchem powstania, w kwietniu 1945 roku wyszła za Zbigniewa Storożyńskiego (1921-2013) ps. "Fernando", żołnierza Armii Krajowej. Za swe zasługi została odznaczona Krzyżem Kawalerskim Orderu Odrodzenia Polski, Krzyżem Armii Krajowej, Medalem za Warszawę 1939-1945 oraz Krzyżem „Za Zasługi dla ZHP” z Rozetą z Mieczami.
Pochowana na Cmentarzu Wojskowym na Powązkach (kw. A, rząd 8, grób 3).

</doc>
<doc id="3715618" url="https://pl.wikipedia.org/wiki?curid=3715618" title="Swiatosław Fiodorow">
Swiatosław Fiodorow

Swiatosław Nikołajewicz Fiodorow (ur. 8 sierpnia 1927 w Płoskirowie, zm. 2 czerwca 2000 w Moskwie) – rosyjski okulista, biznesmen i polityk. Specjalizował się w mikrochirurgii oka. Pionier keratotomii promienistej.
Życiorys.
Jego ojciec był oficerem Armii Czerwonej, który w ramach wielkiego terroru odsiedział w łagrze 17 lat (1938-1955). W młodości marzył o zostaniu pilotem, dlatego po ukończeniu szkoły średniej w 1943 wstąpił do przygotowawczej szkoły lotniczej w Erywaniu. Jednak z powodu utraty stopy w wypadku (1945) musiał nosić protezę, co wykluczyło karierę w lotnictwie. Po opuszczeniu szkoły lotniczej, rozpoczął studia medyczne, które ukończył w 1952 w Rostowie nad Donem i następnie praktykował w wielu szpitalach w różnych częściach Rosji. W 1960 wykonał pionierską na terenie ZSRR operację wszczepienia soczewki wewnątrzgałkowej. W latach 1961–1967 był szefem kliniki ocznej w Archangielsku, a następnie (1967) został szefem kliniki chorób oczu oraz laboratorium wszczepiania sztucznych soczewek do oka w III Instytucie Medycznym w Moskwie. Siedem lat później (1967) uzyskał stopień doktorski. W 1973 opracował nową technikę operacyjną leczenia wczesnego stadium jaskry (skleroplastykę). Jedną z najlepiej znanych metod rozwiniętych przez Fiodorowa była technika redukcji krótkowzroczności poprzez precyzyjne cięcie rogówki (cięcie zmieniało krzywiznę rogówki, co zmniejszało wadę wzroku).
W 1979 został szefem nowo utworzonego (na bazie jego laboratorium) moskiewskiego Interdyscyplinarnego Naukowo-Technicznego Kompleksu Mikrochirurgii Oka, gdzie wprowadził taśmowy (masowy) system operowania pacjentów (nawet 1200 dziennie). Każdy pacjent w systemie operacji Fiodorowa był przesuwany w czasie zabiegu od chirurga do chirurga, przy czym każdy chirurg zajmował się odrębną czynnością w ramach zabiegu, który trwał ok. 15 minut. W klinice Fiodorowa rocznie operowano nawet 300 000 pacjentów (u części występowały powikłania pooperacyjne). Od 1986 kierował moskiewską polikliniką mikrochirurgii oka. Pod koniec lat 80. XX w. Fiodorow, który sam należał do Komunistycznej Partii Związku Radzieckiego, wzywał do zniesienia systemu monopartyjnego w ZSRR. W 1991 Borys Jelcyn złożył mu propozycję objęcia funkcji premiera Rosji, którą jednak odrzucił. Rok później (1992) został współprzewodniczącym rosyjskiej Partii Wolności Gospodarczej. W latach 1995–1999 zasiadał jako deputowany w rosyjskiej Dumie Państwowej, gdzie szefował swojej małej partii. Był jednym z kandydatów w wyborach prezydenckich w Rosji w 1996 roku. Należał do Rosyjskiej Akademii Nauk, Rosyjskiej Akademii Nauk Medycznych oraz Rosyjskiej Akademii Nauk Przyrodniczych.
Po osiągnięciu rozgłosu i sławy stworzył sieć klinik mikrochirurgii oka w całej Rosji oraz zagranicą (we Włoszech, Polsce, Niemczech, Hiszpanii, Jemenie oraz Zjednoczonych Emiratach Arabskich). Był też pomysłodawcą specjalnego statku, który jako pływająca klinika okulistyczna odbywał rejsy po Morzu Śródziemnym oraz Oceanie Indyjskim.
Opracowane przez Fiodorowa techniki chirurgicznego leczenia krótkowzroczności oraz keratotomii promienistej były szeroko stosowane i modyfikowane m.in. w USA. Artykuły publikował w takich czasopismach jak m.in. „Journal of Refractive Surgery” oraz „American Intra-Ocular Implant Society Journal”.
Zginął 2 czerwca 2000 roku (w wieku 73 lat) w katastrofie helikoptera jego polikliniki, którym wracał z Tambowa do Moskwy. Maszyna runęła nad Moskwą, a Fiodorow był drugim pilotem. Był żonaty, miał 4 córki, spośród których 3 także zostały okulistkami-mikrochirurgami, a czwarta jest hispanistką.
Uhonorowany m.in. tytułem Bohatera Pracy Socjalistycznej (1987). W uznaniu jego zasług i osiągnięć został umieszczony w okulistycznej galerii sław American Society of Cataract and Refractive Surgery.

</doc>
<doc id="3715620" url="https://pl.wikipedia.org/wiki?curid=3715620" title="Brukarnia">
Brukarnia

Brukarnia – międzynarodowy Festiwal Teatrów Ulicznych, który odbywa się co roku od 2003 roku na ulicach Włocławka. Organizatorem i pomysłodawca Festiwalu jest Stowarzyszenie Edukacyjno-Teatralne Teatr Nasz.
Organizator.
Stowarzyszenie Edukacyjno Teatralne „Teatr Nasz” jest teatrem amatorskim, którym przewodzi Sylwia Czerwińska-Modrzejewska. Teatr Nasz działa od 1997 roku, a od 1999 jest wpisany do rejestru sądowego pod pełną nazwą Stowarzyszenia. Od 2005 roku stowarzyszenie ma status organizacji pożytku społecznego. Podejmują działania teatralne tworząc spektakle z młodymi ludźmi o różnej tematyce. Stworzyli między innymi pierwszy włocławski musical „Tama”, co roku można zobaczyć ich spektakle na Brukarni oraz nocą 1 listopada, tworzą również spektakle profilaktyczne i inscenizacje znanych lektur szkolnych. W 2007 i 2008 roku w Telewizji Regionalnej prezentowali serial Magiczni.
Mottem organizacji jest hasło „Teatr dla życia”, co rozumie się jako eksploatowanie sztuki teatralnej na dziedziny inne niż artystyczna. Oznacza to, że Teatr do współpracy nad spektaklami zaprasza osoby niepełnosprawne czy osoby zagrożone wykluczeniem społecznym. Ze swoimi spektaklami starają się dotrzeć do każdego, poprzez między innymi spektakle na ulicy, czy w spektakle w zakładach karnych dla więźniów. Aktorzy „Teatru Nasz” są wolontariuszami w wielu akcjach społecznych i charytatywnych. Prezes organizacji Pani Sylwia Czerwińska-Modrzejewska za program „resocjalizacja przez sztukę” otrzymała nagrodę od ówczesnego Ministra Sprawiedliwości. W 2008 roku Prezydent Miasta Włocławek wręczył Stowarzyszeniu nagrodę za działalność na rzecz osób niepełnosprawnych.
Cel festiwalu.
Głównym celem festiwalu jest wyjście ze sztuką do ludzi, do przypadkowych przechodniów, fanów sztuk ulicznych, czy biednych, których nie stać na bilety do teatru. Pokazanie piękna współczesnych form sztuki i możliwość zobaczenia Teatrów z różnych zakątków świata.
Kto występuje.
Na ulicach Włocławka podczas trwania Brukarni można spotkać wiele teatrów ulicznych, zespołów fireshow i artystów z całej Polski, występowali min. Teatr Mamadoo, Teatr NIKOLI, Teatr 4 żywioły, Teatr Fuzja, Teatr Lutrek, Teatr Snów, Teatr na walizkach, WOAK Toruń, Teatr Fabryka Marzeń i wiele innych. Spośród włocławskich grup i artystów prezentowali się: Frigus Ignis, Nowa Grupa Kujawska, Szkoła Tańca Born to dance, Incognito i oczywiście organizator – Teatr Nasz.
Jednak największą dumą festiwalu są teatry, które przyjeżdżają do Włocławka z innych państw i są to: Teatr Bangitos z Niemiec, Teatr Woskriesiennie z Ukrainy, Teatr Kvelb z Czech.
Miejsca występów.
Festiwal odbywa się na ulicach i placach Włocławka m.in. na Placu Grodzkim, Placu Wolności, przy Zielonym Rynku, przy centrum handlowym Wzorcownia lub na dziedzińcu Centrum Kultury Browar B.

</doc>
<doc id="3715635" url="https://pl.wikipedia.org/wiki?curid=3715635" title="Alopecoenas">
Alopecoenas



</doc>
<doc id="3715642" url="https://pl.wikipedia.org/wiki?curid=3715642" title="Le Triomphant (1994)">
Le Triomphant (1994)

Le Triomphant (S616) – francuski okręt podwodny z napędem atomowym, przenoszący pociski balistyczne. Był pierwszym okrętem typu "Le Triomphant", którego koncepcja i wyposażenie zostały opracowane jeszcze w czasach zimnej wojny. 
Historia.
Cięcie pierwszych blach przeznaczonych na budowę okrętu miało miejsce w październiku 1986 roku.
Stępkę pod „Le Triomphant” położono w stoczni DCN w Cherbourgu 9 czerwca 1989 roku. Powstawał jako pierwsza jednostka z serii, która miała zastąpić okręty typu "Le Redoutable". W czasie budowy zimna wojna dobiegła końca, czego konsekwencją było ograniczenie środków na jej dokończenie. Okręt wodowano 26 marca 1994 roku. Program testów morskich obejmował m.in. odpalenie pocisku balistycznego w lutym 1995 roku. Wejście do służby nastąpiło 21 marca 1997 roku. Przeciągająca się budowa prowadziła do eskalacji kosztów, które ostatecznie wyniosły ponad 4 mld euro.
W nocy z 3 na 4 lutego 2009 roku doszło do kolizji pomiędzy „Le Triomphant” a brytyjskim okrętem podwodnym HMS „Vanguard”. Okręt francuski z uszkodzoną częścią dziobową zdołał w zanurzeniu dopłynąć do portu w Breście.

</doc>
<doc id="3715656" url="https://pl.wikipedia.org/wiki?curid=3715656" title="Konserwacja i restauracja malowideł ściennych z Faras">
Konserwacja i restauracja malowideł ściennych z Faras

 
Konserwacja i restauracja malowideł ściennych z Faras w Muzeum Narodowym w Warszawie była jedną z najważniejszych i najbardziej nowatorskich współczesnych akcji konserwatorskich, przeprowadzoną na niespotykaną wcześniej skalę. Prace kampanii wykopaliskowych Polskiej Ekspedycji Archeologicznej w Faras w latach 1961–1964 przyniosły odkrycie ponad stu malowideł ściennych, które dekorowały zachowane do znacznej wysokości ściany katedry.
W związku z budową Wielkiej Tamy Asuańskiej powstał plan zalania stanowiska w Faras przez wody powstającego w tym czasie gigantycznego zbiornika retencyjnego, jakim było Jezioro Nasera. W odpowiedzi na apel UNESCO o ratowanie przeznaczonych do zalania zabytków zdecydowano się na zdjęcie malowideł ze ścian i przetransportowanie ich w bezpieczne miejsce, gdzie miały zostać poddane zaawansowanym pracom konserwatorskim. W wyniku tych działań sześćdziesiąt siedem malowideł trafiło do zbiorów Muzeum Narodowego w Warszawie, stając się jedną z najważniejszych grup eksponatów tworzących Galerię Faras im. Kazimierza Michałowskiego, największy zbiór nubijskiej sztuki chrześcijańskiej na świecie. Trzeba zaznaczyć, że pierwszeństwo w wyborze malowideł miał jednak Sudan, na terenie którego prowadzono akcję ratunkową. Dlatego równie bogatą kolekcję malowideł. w których restauracji uczestniczyli również polscy konserwatorzy z Muzeum Narodowego w Warszawie umieszczono w Muzeum Narodowym w Chartumie, gdzie stworzyły bliźniaczą galerię sztuki chrześcijańskiej z Sudanu.
Realizacja prac.
Realizacja zadania została powierzona Laboratorium Badawczemu przy Galerii Sztuki Starożytnej w Muzeum Narodowym, którym kierowała dr Hanna Jędrzejewska. Renowacja malowideł w warunkach polskich wymagała wypracowania nowych technik konserwatorskich, którym brakowało znanych analogicznych metod. Dodatkowo w momencie przybycia do warszawskiego laboratorium stan techniczny malowideł wymagał specjalnej uwagi. Malowidła przetransportowano do Warszawy bezpośrednio po odkryciu. Przed transportem zostały poddane szeregowi zabiegów, najpierw przy zdejmowaniu ich ze ścian katedry w Faras, a następnie w celu wzmocnienia i zabezpieczenia w trakcie transportu. Dlatego właściwą realizację zadania poprzedziły analizy teoretyczne, rozważania etyczne oraz seria eksperymentów. 17 grudnia 1962 roku pierwsze z malowideł, Archanioł Michał z mieczem oraz Merkuriusz, dotarły do Muzeum Narodowego w Warszawie, gdzie do 2 marca 1963 roku poddawano je pracom konserwatorskim i renowacyjnym, w wyniku których miały być gotowe do pokazania zarówno na ekspozycji stałej, jak i na czasowych wystawach zagranicznych. Pracami kierował początkowo Konstanty Tiunin (1962-1963) a następnie dr Hanna Jędrzejewska (1964-1969), wreszcie konserwator Józef Gazy (1970-1974). Ponadto w pracach brał udział zespół konserwatorów i pracowników technicznych Muzeum Narodowego w Warszawie oraz konserwatorzy i laboranci zaproszeni z zewnątrz. Ponadto dwa malowidła z Kaplicy Biskupa Joannesa przesłano do pracowni konserwatorskiej profesora Pico Celliniego w Rzymie. Przeprowadzono również konsultacje u specjalistów z zewnątrz, dwukrotnie zwołano również komisje konserwatorskie, jedną przed rozpoczęciem prac i drugą podsumowującą wyniki.
Prace wstępne.
Pracami ratunkowymi na stanowisku w Faras początkowo kierował konserwator Stanisław Jasiewicz, którego wkrótce zastąpił Józef Gazy. Lica malowideł zostały przed zdjęciem zaimpregnowane grubą warstwą woskowo-kalafoniową, na którą naklejono bibułkę japońską i merlę, wprasowane w masę żelazkiem. Następnie malowidła były oddzielane od ścian za pomocą noży i pił wraz z pewną grubością znajdującego się na nim tynku. Po zdjęciu arkusz farby z resztkami zaprawy o grubości od milimetra do kilku centymetrów układano licem w dół na sztywnych podporach, poddawano wstępnemu czyszczeniu a następnie pakowano do transportu w drewniane skrzynie. Przy tej okazji pod pierwszą warstwą lica odkrywano niekiedy starsze malowidła. Po oddzieleniu warstw i wstępnym oczyszczeniu pakowano je oddzielnie i również wysyłano. 
Po przewiezieniu do Warszawy pierwszym zadaniem czekającym na konserwatorów było więc usunięcie zarówno masy woskowo-kalafoniowej oraz przeniesienie malowideł na nowe podłoże z uwzględnieniem ich wymiarów oraz potrzeb projektowanego transportu na wystawy międzynarodowe. Demontaż malowideł i ich konserwacja w ośrodku oddalonym od stanowiska pochodzenia były w owym czasie całkowitą nowością. W związku z tym brakowało ogólnych zaleceń i metod, a poszczególne szkoły konserwatorskie działające w tym czasie we Włoszech, Niemczech i Związku Radzieckim różniły się podstawowymi założeniami i metodami. Malowidła z tych krajów różniły się wiekiem i stanem zachowania, a wykonywano je w różnych technikach (fresk, al secco, wapienne, tempera, olej, klejówka), na różnym podłożu (mur wapienny, kamień, cegła, glina, muł, drewno). Drogą analiz i testów określono jednak pierwotne techniki wykonania malowideł oraz ich współczesny stan zachowania. Spoidłem malowideł była guma roślinna, a one same zostały wykonane na gipsowym podkładzie z mułu nilowego i piasku. Powierzchnia była przesycona woskiem z kalafonią, warstwy farby wykazywały tendencję do łuszczenia się i kruszenia, tynk był bardzo kruchy, a mający go chronić gips słabo z nim związany. Na podstawie przeprowadzonych rozważań i analiz ustalono podstawowy program konserwacji malowideł oraz szczegółowy schemat ich montażu składający się z trzech etapów: (1) Przede wszystkim miała zostać wzmocniona warstwa oryginalna; (2) następnie trzeba było na nią nałożyć pilśniową płytę pośrednią, odpowiadającą kształtem konstrukcji restaurowanego fragmentu; (3) na koniec połączona część oryginalna i pośrednia miały być wmontowane w tło prostokątne w postaci odpowiednio sztywnego pudła z kratownicą. Tak zaplanowane prace zrealizowano w 11 etapach.
Etapy właściwych prac konserwatorskich.
Dokumentacja.
Przed rozpoczęciem prac konserwatorskich przerysowano na kalkę w skali 1:1. kontury poszczególnych fragmentów malowideł. Zaznaczono na nich ważniejsze szczegóły kompozycji, ubytki i zniszczenia, używając właściwych oznaczeń barwnych. Wykonano również fotografie malowideł w podczerwieni oraz fotografie faktury powierzchni w promieniach skośnych. Ponadto konserwatorzy odnotowali i zebrali próbki wszystkich materiałów i elementów występujących na powierzchni malowidła - zaprawy, tynków, włókien, kryształków soli, a także nasion, owadów i rybiej łuski.
Wstępne oczyszczenie powierzchni.
Z lica malowideł usunięto grudki piasku i zaprawy murarskiej, które były wtopione w masę, z niektórych malowideł usunięto również zaprawę z obwodu zewnętrznego, a także przecieki zaprawy z odwrocia malowidła. Zdecydowano się na całkowite usunięcie resztek zaprawy - pomimo sporej wartości zabytkowej pokruszona zaprawa znajdowała się w fatalnym stanie, dodatkowo przed zdjęciem ze ścian katedry w Faras zadomowiły się w niej termity. W czasie tej trwającej przez wiele tygodni, delikatnej pracy przeprowadzono również analizy ułożenia warstw, sporządzono diagramy stratygraficzne oraz wydzielono nie rozpoznane w Faras znajdujące się po licem starsze malowidła. W przypadku niektórych malowideł wgłębienia powstałe w wyniku usunięciu zaprawy wypełniono kitem kredowym, który przy doczyszczaniu wykruszał się bez problemu. 
Doczyszczanie przedniej i tylnej powierzchni malowideł.
Duża ilość rozpuszczalnych soli występująca w zaprawie stanowiła potencjalne zagrożenie dla zabytków. Najbardziej uszkodzona była biała warstwa zaprawy i gipsu bezpośrednio pod powierzchnią malowideł. Sole usunięto za pomocą wody destylowanej, którą delikatnie spryskano tył malowideł, a następnie usunięto po 30 minutach. Operację powtarzano trzy razy. W lica malowideł Anioła Michała z Mieczem i Merkuriusza wprasowano masę składającą się z wosku i kalafonii, którymi była ona i tak już w dużej mierze przesycona. Następnie powierzchnię zaklejono najpierw jedną warstwą bibułki japońskiej, a w dalszej kolejności dwoma warstwami merli, starannie przyciskając dla zapewnienia dobrego przywarcia i uniknięcia pęcherzy. Merlę pocięto na pasy długości ok. 25 cm. Pasy naklejano najpierw wzdłuż a następnie w poprzek. Wystawały na ok. 30 cm. poza brzegi płyty z malowidłem.
Nałożenie kitu hydrofobowego na odwrocia malowideł.
Po usunięciu zaprawy pozostał cienki płat warstwy oryginalnej naklejony na bibułkę i merlę. Odsłonięty na odwrocie tyneczek miał powierzchnię nierówną i był bardzo kruchy. Malowidła przenoszono na podłoża z twardej płyty wiórowej, pokryte cienką folią polietylenową. Zabezpieczone malowidła przymocowywano do stołu przypinając wystające paski merli pluskiewkami. Prawidłowe położenie obrysu zaznaczano orientacyjnie czterema gwoździami. Następnie wszystkie odwory powstałe w wyniku usuwania oryginalnej zaprawy oraz krawędzie pokryto warstwą jasnego kitu hydrofobowego o grubości około jednego milimera. Kit przygotowano uprzednio z drobnego, płukanego piasku, kredy pławionej oraz emulsji polioctanu winylu. W przypadku malowideł Archanioła Michała z mieczem i Merkuriusza proporcje objętościowe zaprawy wynosiły: 1 cz. emulsji polioctanu, 2,5 cz. drobnego piasku, 0,5 cz. wody. W celu rozróżnienia warstw oryginalnych i nałożonych przez konserwatora użyto jako znacznika zmieszanego z gipsem czarnego włosia. W wyniku zastosowanych zabiegów obie warstwy miały zbliżoną konsystencję i wytrzymałość, co zapewniało jednolitość powierzchni.
Wzmocnienie odwrocia.
Malowidło oraz pozostałości tworzącej odwrocie oryginalnej zaprawy uzupełnione jasnym kitem musiały zostać dobrze skonsolidowane przed nałożeniem zabezpieczającego welonu z włókien szklanych oraz kolejnych warstw zaprawy. Zastosowanie rozcieńczona emulsja polioctanu winylu dało tu możliwie najlepsze rezultaty w powiązaniu warstwy hydrofobowego kitu z warstwą oryginalną, chłonącą wodę. Warstwa została więc odpowiednio wzmocniona i przygotowana do nałożenia welonu szklanego. W przypadku malowideł Archanioła Michała z mieczem i Merkuriusza tak przygotowaną w poprzednim etapie powierzchnię poddano najpierw dezynfekcji 1% roztworem p-chlorkometakrezolu a następnie zabezpieczono 5% roztworem octanu celulozy przed działaniem wody.
Naklejanie welonu z włókien szklanych i warstwy zaprawy.
Na przygotowanej uprzednio powierzchni odwrocia łączącej warstwę jasnego hydrofobicznego kitu z warstwą oryginalną układano odpowiedniej wielkości arkusz welonu z włókien szklanych i następnie wprasowywano go porowatym wałkiem gumowym. Całość pozostawiano do wyschnięcia, po czym nakładano kolejną warstwę zaprawy. Przy nakładaniu tej warstwy zwracano szczególną uwagę na jej wyrównanie; brzegi obciążano kawałkami marmuru, by uzyskać płaską płytę.
Naklejanie płachty azbestu i zabezpieczenie restaurowanego odwrocia.
Druga warstwa zaprawy nałożona na wprasowany w pierwszą welon szklany była znaczniej silniejsza i grubsza niż warstwa pierwsza. Po nałożeniu, gdy była wciąż wilgotna wprasowywano w nią drewnianym wałkiem płachtę azbestu. Całość znowu pozostawiano do wyschnięcia, dodatkowo obciążając brzegi ciężarkami w celu uzyskania płaskiej powierzchni. W ten sposón zabezpieczano dodatkowe zabezpieczenie warstw znajdujących się na powierzchni odwrocia.
Przygotowanie obrysu (płyty wzmacniającej) i sklejanie z płytą malowidła.
Płyta wzmacniająca wycinana była z perforowanych płyt pilśniowych. Strony gładkie były skierowane do wnętrza a perforacje trafiły na siebie. W przypadku malowideł Archanioła Michała z mieczem i Merkuriusza obrys wzmacniano dodatkowo woskiem, przygotowywano również nacięcia na śruby umożliwiające ich obrót o 90 stopni. Następnie smarowano cienką warstwą pełniącej rolę kleju nierozcieńczonej emulsji bez wypełniacza odwrocie płyty oraz zabezpieczającą malowidło płachtę azbestu i składano je razem posługując się orientacyjnymi gwoźdźmi. Całość obciążano do całkowitego wyschnięcia, po czym od razu ześrubowywano na pudle.
Montowanie płyty z malowidłem i obrysem na podłożu (pudle).
Zgodnie z projektem technicznym malowidła sklejone z płytą wzmacniającą miały być umieszczone na podłożu w formie płaskiego pudła, zbudowanego z dwóch perforowanych twardych płyt pilśniowych usztywnionych drewnianą kratownicą. Wyschniętym obrys umieszczano na podłożu, łącząc je śrubami a następnie zakładając podkładki i nakrętki. Stopki śrub zostały umieszczone w płycie malowidła w ten sposób, że każdej chwili można je było usunąć. Po założeniu tylnej ściany pudła montaż stawał się niewidoczny, równocześnie malowidło można było zdjąć z płyty wzmacniającej w każdej chwili.
Zdejmowanie masy woskowej i zaklejeń z lica.
Po zakończeniu montażu pudło malowidła obracano licem do góry w celu zdjęcia kolejnych warstw ochronnych, najpierw gazy i wosku z kalafonią a następnie bibułki japońskiej i resztek wosku przy pomocy żelazka i organicznych rozpuszczalników. Masę woskową rozgrzewano żelazkiem i ostrożnie zdejmowano bandaże z merli, zbierając watą nadmiar wosku. Cały nadmiar wosku wytapiano przed zdjęciem bibułki japońskiej. Natomiast z zagłębień usunięto go skalpelem. Dzięki zastosowanym zabiegom uzyskano odpowiednie rozjaśnienie kolorów, wyrównanie powierzchni oraz odzyskano jej naturalną matowość.
Opracowanie lica i tła.
Braki w powierzchni lica uzupełniono ziarnistą zaprawą o neutralnym tonie dopasowanym do barw każdego z malowideł. Dzięki temu zastosowane uzupełnienia były praktycznie niewidoczne dla oka. Natomiast ze względu na bardzo wysoką wartość dokumentacyjną zabytków nie przeprowadzono żadnych uzupełnień barwnych. Następnie usunięto z malowideł zabrudzenia i zanieczyszczenia. Po oczyszczeniu lica ustalono barwę i fakturę tła poszczególnych malowideł. Płyty perforowane pokrywano merlą, zarówno wokół obrysu malowidła jak i po bokach drewnianego pudła. Następnie na merlę szpachlą nakładano kolejną warstwę zaprawy wraz z pigmentem. Tło umieszczono około pięciu milimetrów poniżej oryginalnej powierzchni. Ten schodek pomiędzy konturem obrysu a konturem rzeczywistym oryginału opracowano pod dość ostrym kątem w celu zagubienia konturu obrysu. 
Modyfikacje ogólnego schematu prac w poszczególnych przypadkach.
Naturalnie ogólnie wypracowany schemat prac konserwatorskich ulegał w trakcie prac modyfikacjom w zależności od indywidualnej charakterystyki poszczególnych obiektów, które poddawano sukcesywnie restauracji do 1969 roku. Wiele dodatkowych problemów przyniosła na przykład renowacja fresków z niszy z przedsionka. Prace utrudniały jej cylindryczna forma i sklepiona czasza, znaczne wymiary (wysokość: 283 cm; szerokość u podstawy 163 cm; głębokość u podstawy 44 cm) oraz bardzo złożony układ nawarstwień. Przed zdjęciem ze ściany malowidło zostało zabezpieczone warstwami bibułki japońskiej i merli przemieszanej z masą woskową. Na powierzchnię nałożono następnie 2 cm warstwę gipsu i zabudowano podpierającą formę z listew drewnianych i pakuł, również wiązanych gipsem. Malowidło razem z owalną, wspierającą formą zostało oddzielone od ściany wraz z pewną ilością tynku i ułożone w pozycji leżącej, wypukłym odwrociem do góry. Po przewiezieniu do Warszawy malowidła poddano szeregowi dodatkowych prac, które umożliwiły oddzielenie warstw, zebranie fragmentów pokrytych pigmentem i na tej podstawie rekonstrukcję i renowację trzech znajdujących się w nim malowideł. Były to przedstawienie Matki Boskiej z Dzieciątkiem (najstarsze), malowidło Matki Boskiej stojącej (warstwa środkowa) oraz kolejne przedstawienie Matki Boskiej z Dzieciątkiem, umieszczone w warstwie zasadniczej. Malowidła poddawano dodatkowym zabiegom wzmacniającym, jak na przykład lakierowaniu czy wzmocnienie welonem szklanym a następnie płótnem azbestowym. Luki w odwrociu wypełniono trójkątami z płyt pilśniowych. Na licu najmłodszego z malowideł zastosowano również specjalne kompresy odwoskowujące z trójchloroetylenu.
Wyniki przeprowadzonych prac.
W ciągu roku od zakończenia konserwacji malowidła restaurowane przez zespół Hanny Jędrzejewskiej znajdowały się w bardzo różnych warunkach klimatycznych i dobrze te wszystkie zmiany wytrzymały. Zastosowany w Warszawie oryginalny sposób montażu malowideł ogromnie usprawnił technikę prac konserwatorskich stosowanych w konserwacji malowideł ściennych. Zastosowana metoda umożliwia równoczesne opracowanie trzech składowych elementów ostatecznego montażu, który sprowadza się do jednego klejenia i montażu śrub. Ponadto ten typ montażu umożliwia łatwą regulację położenia poszczególnych fragmentów na tle. Wprowadzenie obrysu wprowadza amortyzację między powierzchnią oryginalną a tłem. Montaż na śruby umożliwia łatwą wymianę podłoża i tła, a możliwość wymiany śrub okazała się przydatna w późniejszych zmianach montażu. Eksperyment, jakim były prace konserwacyjne przeprowadzone w Muzeum Narodowym zakończył się więc pełnym sukcesem oraz stworzeniem nowej techniki konserwatorskiej.

</doc>
<doc id="3715657" url="https://pl.wikipedia.org/wiki?curid=3715657" title="Wybory prezydenckie w Islandii w 2016 roku">
Wybory prezydenckie w Islandii w 2016 roku

Wybory prezydenckie w Islandii odbyły się 25 czerwca 2016 roku. Wybory wygrał bezpartyjny kandydat Guðni Jóhannesson, który objął urząd 1 sierpnia.
Kandydaci.
Urzędujący prezydent Ólafur Ragnar Grímsson ogłosił 1 stycznia 2016 r., że nie będzie ubiegał się o szóstą kadencję.
W wyborach zarejestrowano dziewięcioro kandydatów, sześciu mężczyzn i trzy kobiety::
Wyniki.
Na łączną liczbę 245 004 uprawnionych do głosowania, do urn wyborczych udało się 185 390 osób. Dało to frekwencję na poziomie 75,7%. Głosów ważnych było 182 608 (98,5%). Wybory wygrał Guðni Th. Jóhannesson.
Wyniki osiągnięte przez poszczególnych kandydatów:

</doc>
<doc id="3715659" url="https://pl.wikipedia.org/wiki?curid=3715659" title="Pentatomini">
Pentatomini

Pentatomini – plemię pluskwiaków z podrzędu różnoskrzydłych i rodziny tarczówkowatych. 
W 2011 zaliczano tu 293 gatunków z 58 rodzajów. Należą tu m.in.:

</doc>
<doc id="3715668" url="https://pl.wikipedia.org/wiki?curid=3715668" title="Raniuszczyk">
Raniuszczyk



</doc>
<doc id="3715669" url="https://pl.wikipedia.org/wiki?curid=3715669" title="Aegithalos exilis">
Aegithalos exilis



</doc>
<doc id="3715688" url="https://pl.wikipedia.org/wiki?curid=3715688" title="Święci apostołowie Piotr i Jan (malowidło z Faras)">
Święci apostołowie Piotr i Jan (malowidło z Faras)

Święci apostołowie Piotr i Jan – nubijskie malowidło ścienne datowane na okres od VIII do I połowy X wieku, wykonane temperą na tynku mułowym w technice al secco. Dzieło wykonane przez nieznanego z imienia artystę odnaleziono w katedrze w Faras na terenie dawnej Nubii w dzisiejszym Sudanie.
Malowidło zostało odkryte przez polski zespół archeologów w czasie jednej z kampanii archeologicznych prowadzonych w latach 60. XX wieku pod patronatem UNESCO (tzw. Kampanii Nubijskiej lub Akcji Nubijskiej) podczas prac prowadzonych w Faras. Od 1964 roku znajduje się w zbiorach Muzeum Narodowego w Warszawie. Jest eksponowane w Sali VI Galerii Faras im. Profesora Kazimierza Michałowskiego.
Kontekst archeologiczny.
Malowidło było pierwotnie umieszczone dwa metry nad podłogą na ścianie północnej w północnej nawie katedry, blisko ściany zachodniej oddzielającej ją od narteksu. Wysokość ukazanych postaci apostołów wynosi dwa metry, a długość ich twarzy 33 centymetry. Na ścianach naw katedry w Faras zachowały się fragmenty przedstawień innych dużych, stojących frontalnie postaci. Być może ukazywały one pozostałych apostołów. Ich portrety, sąsiadujące z wizerunkami świętych biskupów Faras, miały świadczyć o ciągłości sukcesji apostolskiej. Apostołowie Piotr i Jan razem odbywali podróże misyjne, a teksty apokryficzne wspominają, jakoby wspólnie uczestniczyli w wielu wydarzeniach związanych z osobą Matki Boskiej (m.in. w jej zaśnięciu oraz odnalezieniu na kolumnie w Lyddzie jej cudownego wizerunku nieuczynionego ręką ludzką). Możliwe, że z tego względu ukazano ich w katedrze pod wezwaniem Matki Boskiej razem, stojących obok siebie.
Ikonografia przedstawienia.
Obaj święci ukazani są frontalnie w pozycji stojącej. Święty Piotr przedstawiony jest na prawej części malowidła, natomiast święty Jan Ewangelista – po lewej. Święci ukazani są w długich chitonach koloru białego z umieszczonymi pośrodku dwoma pionowymi paskami, zwanymi z grecka "Potamoi" (Ποταμοί), w kolorze fioletowym. Na tunikę zarzucony jest płaszcz grecki ("Himation"), szczelnie okrywający ramiona i opadający do kolan. Kontury szat zaznaczone są czarną farbą, natomiast fałdy zaznaczono żółtymi i fioletowymi liniami. Obaj święci noszą charakterystyczne purpurowe pantofle.
Święty Piotr.
Święty Piotr ukazany jest frontalnie w pozycji stojącej. Ramiona są zgięte w łokciu, a wystające spod fałd himationu dłonie uniesione są do linii brzucha. Widoczna lewa dłoń zaciska się na kluczu zaznaczonym ciemnofioletową farbą. Twarz świętego ukazana jest w konwencji charakterystycznej dla sztuki wschodniej – podłużna, z wyraźnie zaznaczonymi fioletową farbą dużymi, okrągłymi oczami, o widocznych źrenicach, białkach oraz górnych i dolnych powiekach. Między oczyma prosty, długi nos zaznaczony fioletowymi i żółtymi liniami. Twarz otacza długa broda zlewająca się z zakrywającymi usta wąsami oraz krótkie włosy z zakolami, wyraźnie zaznaczone nad czołem jasnofioletową linią. Po obu stronach twarzy ukazane duże, odstające uszy, zaznaczone ciemnofioletowymi liniami. Głowę świętego otacza żółto-fioletowy nimb, o konturze zaznaczonym czarną krawędzią.
Święty Jan Ewangelista.
Stojący frontem do widza święty Jan Ewangelista jest w niewielkim stopniu zasłonięty prawym ramieniem św. Piotra, co sprawia wrażenie, jakby pozostawał nieco z tyłu. Pomimo to widoczne jest jego lewe ramię, zgięte w łokciu, z dłonią umieszczoną na brzuchu. W dłoni św. Jan trzyma dużą księgę, której kontury zaznaczone są czarnymi liniami. Jej okładka pomalowana jest na czerwono, natomiast prawa strona boczna na biało. Na okładce zaznaczone są czarną linią białe, prostokątne ozdoby, zapewne drogocenne kamienie dekorujące okładkę. Twarz św. Jana jest jeszcze bardziej wąska i podłużna niż twarz św. Piotra, broda i odstające uszy kontrastują z nią więc w mniejszym stopniu, choć rysy są wyraźnie ostrzejsze. Nos, prosty i długi jak u św. Piotra, zaznaczony jest fioletowymi i żółtymi liniami. Oczy mają kształt inny niż w przypadku św. Piotra – przypominają migdał ze źrenicą zaznaczoną podobnie jak w poprzednim wypadku dużą, czarną kropką. Również kontur twarzy, brwi, usta, broda i wąsy zaznaczone są czarnymi liniami. Natomiast sam kontur oka został zaznaczony linią fioletową.
Styl malowidła.
Styl malowidła jest realizacją kanonu typowego dla malarstwa kręgu wschodniego: przedstawienia mają charakter zdecydowanie wyidealizowany, a sportretowani święci pozbawieni są jakichkolwiek cech indywidualnych, charakterystycznych dla realizmu portretowego. Zgodnie z tradycją sztuki bizantyjskiej pominięto również różnicę wieku między starszym Piotrem a młodszym Janem. Święty Jan Ewangelista, podobnie jak św. Piotr, ukazany jest jako czcigodny mąż z dostojną szarą brodą. Tożsamość apostołów podkreślają atrybuty wypracowane przez artystów bizantyjskich – klucz w przypadku św. Piotra oraz księga, atrybut ewangelistów, w przypadku św. Jana.
Na malowidle wyróżnione są dwie powierzchnie, które można nazwać liniowymi – są one szczególnie widoczne w geometrycznym sposobie ukazania zarostu na policzkach. Ten sposób prezentacji – podobnie jak ukazanie podłużnej twarzy oraz zastosowanie fioletowych linii – jest charakterystyczny także dla innych malowideł z Faras, przede wszystkim dla wizerunku świętego Ignacego Antiocheńskiego, znajdującego się obecnie w Muzeum Narodowym Sudanu w Chartumie, oraz dla malowidła niezidentyfikowanego arcybiskupa, które znajduje się w Muzeum Narodowym w Warszawie. Wszystkie trzy malowidła są zapewne dziełem tego samego warsztatu, dekorującego ściany katedry w Faras w VIII wieku. Z uwagi na podobieństwa stylistyczne oraz zastosowanie fioletowego barwnika, technika i kompozycja tych malowideł jest określana jako „styl fioletowy”.
Inskrypcje na malowidle.
Wizerunkom towarzyszą wykaligrafowane ciemną farbą greckie inskrypcje.
Inskrypcja przy malowidle św. Jana Ewangelisty (po lewej stronie).
Inskrypcja ma wymiary: 55 × 54 cm, a napisana jest w dwóch liniach: pionowej oraz poziomej. Linia pozioma rozpoczyna się znakiem krzyża:
+ [Ὁ ἃγ]ιος Ἰωάνν[ης] ἀπ[όστ]ολος εὐαγγελιστής
κ(αὶ) θεολόγος
+ "Święty Jan, apostoł i ewangelista teolog""."
Inskrypcja przy malowidle świętego Piotra (po prawej stronie).
Inskrypcja ma wymiary: 60 × 44 cm. Przypuszczalnie miała być napisana w dwóch liniach, lewej pionowej i górnej poziomej, stykających się nad głową św. Piotra w punkcie zaznaczonym znakiem krzyża. W związku z tym, że kaligrafującemu inskrypcję artyście najprawdopodobniej nie starczyło miejsca na cały napis, dokończył on inskrypcję schodząc w dół drugą pionową linią z prawej strony. Linię poziomą skończył na słowie ἀπόστολος, które zresztą zawiera poprawkę – litera τ umieszczona jest nad literami σο:
+ Ὁ ἃγιος Πέτρος κορυφαί[u]ς τῶν
ἀποστ[τ]ό[λω]ν κ(αὶ) κλιδoūχ(oς) [τ]ῆς
βασ(ιλείας) τ(ῶν) oὐ(ρα)νῶν
+ "Święty Piotr, Książę Apostołów i opiekun klucza do Królestwa Niebieskiego""."

</doc>
<doc id="3715701" url="https://pl.wikipedia.org/wiki?curid=3715701" title="Okay Yokuşlu">
Okay Yokuşlu

Okay Yokuşlu (ur. 9 marca 1994 w Izmirze) – turecki piłkarz grający na pozycji defensywnego pomocnika. Od 2018 jest zawodnikiem klubu Celta Vigo.
Kariera piłkarska.
Swoją karierę piłkarską Okay Yokuşlu rozpoczął w 2002 roku w klubie z rodzinnego Izmiru, Karşıyaka SK. W 2006 roku podjął treningi w juniorach innego klubu z tego miasta, Altay SK. W 2009 awansował do pierwszego zespołu. 20 stycznia 2010 zadebiutował w jego barwach w 1. Lig w przegranym 0:1 wyjazdowym meczu z Kartalsporem. W Altay SK grał do końca sezonu 2010/2011.
Latem 2011 roku Okay Yokuşlu przeszedł do Kayserispor, u grającego w Süper Lig. W Kayserisporze swój ligowy debiut zanotował 16 września 2011 w przegranym 0:1 domowym meczu z Antalyasporem. W sezonie 2012/2013 spadł z Kayserisporem do 1. Lig. W sezonie 2013/2014 wywalczył mistrzostwo 1. Lig i wrócił do Süper Lig.
We wrześniu 2015 roku Okay Yokuşlu odszedł do Trabzonsporu. W klubie tym swój debiut zaliczył 15 sierpnia 2015 w wygranym 1:0 domowym spotkaniu z Bursasporem.
Kariera reprezentacyjna.
Okay Yokuşlu grał w młodzieżowych reprezentacjach Turcji na różnych szczeblach wiekowych. W 2010 roku wystąpił z reprezentacją Turcji U-17 na Mistrzostwach Europy U-17. Z Turcją dotarł do półfinału. Z kolei w 2013 roku zagrał z reprezentacją Turcji U-20 na Mistrzostwach Świata U-20.
W reprezentacji Turcji Okay Yokuşlu zadebiutował 17 listopada 2015 roku w zremisowanym 0:0 towarzyskim meczu z Grecją, rozegranym w Stambule. W 74. minucie tego meczu zmienił Olcaya Şahana.

</doc>
<doc id="3715717" url="https://pl.wikipedia.org/wiki?curid=3715717" title="Exodus (album Exo)">
Exodus (album Exo)

EXODUS – drugi album studyjny grupy EXO, wydany 30 marca 2015 roku przez wytwórnię SM Entertainment. Ukazał się w dwóch wersjach językowych: edycji koreańskiej i mandaryńskiej. Jest to pierwsze wydawnictwo zespołu po pozwie Krisa i Luhana, promowane tylko przez dziesięciu członków. Głównym singlem albumu jest piosenka „Call Me Baby”.
Album został poszerzony o cztery nowe utwory i wydany ponownie 3 czerwca 2015 roku pod nowym tytułem "Love Me Right". Płytę promował singel o tym samym tytule.
Album "EXODUS" sprzedał się w ilości egzemplarzy, a "Love Me Right" sprzedał się w ilości egzemplarzy (stan na grudzień 2015 r.).

</doc>
<doc id="3715729" url="https://pl.wikipedia.org/wiki?curid=3715729" title="Cefepim">
Cefepim

Cefepim () – wielofunkcyjny organiczny związek chemiczny, bakteriobójczy antybiotyk beta-laktamowy z grupy cefalosporyn IV generacji, oporny na działanie większości β-laktamaz w tym β-laktamaz o rozszerzonym spektrum działania i β-laktamaz chromosomalnych. 
Mechanizm działania.
Cefepim jest antybiotykiem bakteriobójczym, hamującym syntezę ściany komórkowej bakterii Gram-ujemnych oraz Gram-dodatnich poprzez unieczynnianie białek wiążących penicylinę. Cefepim jest oporny na działanie większości β-laktamaz w tym β-laktamaz o rozszerzonym spektrum działania oraz β-laktamaz chromosomalnych. 
Zastosowanie.
W 2016 roku cefepim był dopuszczony do obrotu w Polsce w preparatach prostych.
Działania niepożądane.
Cefepim może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="3715735" url="https://pl.wikipedia.org/wiki?curid=3715735" title="Artem">
Artem



</doc>
<doc id="3715755" url="https://pl.wikipedia.org/wiki?curid=3715755" title="Vladimir Rodić">
Vladimir Rodić

Vladimir Rodić (czarn. Владимир Родић, ur. 7 września 1993 w Belgradzie) – czarnogórski piłkarz grający na pozycji prawego pomocnika. Od 2018 jest zawodnikiem klubu Silkeborg IF.
Kariera piłkarska.
Swoją karierę piłkarską Rodić rozpoczął w klubie FK Rad. W 2013 roku stał się członkiem pierwszego zespołu. 10 sierpnia 2013 zadebiutował w nim w serbskiej Super Lidze w przegranym 0:1 domowym meczu z Čukaričkim Belgrad. W Radzie Belgrad grał do lata 2015.
Latem 2015 roku Rodić odszedł do szwedzkiego Malmö FF. W klubie tym swój debiut zaliczył 18 lipca 2015 w zremisowanym 1:1 wyjazdowym spotkaniu z Örebro SK.
W 2016 roku Rodić został zawodnikiem Kardemir Karabüksporu. 28 sierpnia 2016 zadebiutował w nim w wygranym 3:0 domowym meczu z Çaykur Rizesporem. W rundzie wiosennej sezonu 2016/2017 był wypożyczony do Radu Belgrad.
Latem 2017 Rodić przeszedł do duńskiego Randers FC. Swój debiut w nim zaliczył 9 września 2017 w wygranym 4:1 wyjazdowym meczu z Aarhus GF. W Randers spędził pół roku.
W 2018 roku Rodić został piłkarzem Silkeborga, w którym zadebiutował 10 lutego 2018 w zwycięskim 3:2 domowym meczu z Aalborgiem. W debiucie strzelił gola.
Kariera reprezentacyjna.
W reprezentacji Czarnogóry Rodić zadebiutował 9 października 2015 roku w przegranym 2:3 meczu eliminacji do MŚ 2016 z Austrią, rozegranym w Podgoricy.

</doc>
<doc id="3715768" url="https://pl.wikipedia.org/wiki?curid=3715768" title="Podróż apostolska Franciszka do Polski">
Podróż apostolska Franciszka do Polski

Podróż apostolska papieża Franciszka do Polski odbyła się w dniach 27–31 lipca 2016. Podróż Franciszka do Polski obejmowała trzy miasta: Kraków, Częstochowę i Oświęcim. Celem podróży było w szczególności spotkanie z młodzieżą katolicką z całego świata podczas 31. Światowych Dni Młodzieży w Krakowie.
Franciszek był trzecim papieżem odwiedzającym Polskę; wcześniej dziewięć razy swoją ojczyznę odwiedził Jan Paweł II (1979, 1983, 1987, dwa razy w 1991, 1995, 1997, 1999 i 2002) i jeden raz Benedykt XVI (2006).
Była to jedenasta wizyta urzędującej głowy Kościoła rzymskokatolickiego w Polsce i pierwsza Franciszka.

</doc>
<doc id="3715770" url="https://pl.wikipedia.org/wiki?curid=3715770" title="Zygmunt Jezierski">
Zygmunt Jezierski

Zygmunt Jezierski pseud. "Jastrząb", "Orzeł" (ur. 27 lipca 1925 w Mrozach, zm. 27 sierpnia 1949 w więzieniu mokotowskim w Warszawie) – polski działacz powojennego podziemia antykomunistycznego, porucznik Narodowych Sił Zbrojnych (NSZ), dowódca oddziału NSZ działającego w ramach samodzielnego Rejonu NSZ-Mrozy.
Życiorys.
W roku 1944 wstąpił do NSZ, zaś w styczniu 1945 został powołany do LWP, skąd zdezerterował wstępując jednocześnie do oddziału poakowskiego działającego w Obwodzie Mińsk Mazowiecki. We wrześniu tego samego roku ujawnił się przed Powiatowym Urzędem Bezpieczeństwa Publicznego w Mińsku Mazowieckim, jednak jeszcze w tym samym roku przystąpił do oddziału NSZ pod dowództwem por. Zdzisława Wiewióry vel Wiewiórskiego, pseud. „Vis”. W kwietniu 1947 korzystając z amnestii dokonał ponownego ujawnienia przed PUBP w Mińsku Mazowieckim. Jesienią 1947 uciekł przy próbie aresztowania i ponownie związał się z podziemiem antykomunistycznym, stając w marcu 1948 na czele kilkunastoosobowego oddziału NSZ podległego komendantowi samodzielnego Rejonu NSZ-Mrozy Mieczysławowi Gadomskiemu pseud. „Niedźwiadek”. Jego oddział przeprowadził szereg akcji skierowanych przeciwko funkcjonariuszom resortu bezpieczeństwa oraz miejscowej administracji.
3 czerwca 1948 jego oddział został okrążony i rozbity przez grupę operacyjną KBW, UB i MO w Grodzisku-Kolonii koło Mrozów, jednak rannemu Jezierskiemu udało się zbiec. Zygmunt Jezierski został aresztowany 19 stycznia 1949 w Łodzi, a następnie skazany na karę śmierci i stracony 27 sierpnia 1949.
24 maja 2013 szczątki por. Zygmunta Jezierskiego zostały odnalezione przez zespół IPN pod kierownictwem prof. Krzysztofa Szwagrzyka w kwaterze „Ł” Cmentarza Wojskowego na Powązkach w Warszawie. Uroczyste wręczenie noty identyfikacyjnej rodzinie Zygmunta Jezierskiego odbyło się 9 czerwca 2016 w Pałacu Prezydenckim w Warszawie.

</doc>
<doc id="3715784" url="https://pl.wikipedia.org/wiki?curid=3715784" title="Kazimierz Molendziński">
Kazimierz Molendziński

Kazimierz Molendziński (ur. 1 marca 1903 w Suszy na Kaukazie, zm. 16-19 kwietnia 1940 w Katyniu) – polski historyk sztuki.
Życiorys.
Urodził się w Suszy, w ówczesnej guberni jelizawietpolskiej, w rodzinie Stefana i Marii z Żaboklickich.
Studia na Uniwersytecie Jagiellońskim uwieńczył doktoratem z zakresu historii sztuki pod kierunkiem Vojeslava Molè. W 1930 ukończył kurs w Batalionie Podchorążych Rezerwy Piechoty. Na stopień podporucznika został mianowany ze starszeństwem z 1 stycznia 1934 i 312. lokatą w korpusie oficerów rezerwy piechoty. Posiadał przydział w rezerwie do 6 Pułku Piechoty Legionów w Wilnie.
W czasie kampanii wrześniowej 1939 dostał się do sowieckiej niewoli. Przebywał w obozie w Kozielsku. Między 16 a 19 kwietnia 1940 został zamordowany przez funkcjonariuszy NKWD w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
5 października 2007 minister obrony narodowej Aleksander Szczygło mianował go pośmiertnie na stopień porucznika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3715804" url="https://pl.wikipedia.org/wiki?curid=3715804" title="Kurt Præst">
Kurt Præst

 
Kurt Christensen Præst (ur. 7 stycznia 1945 we Frederiksbergu, zm. 18 grudnia 2001) – duński piłkarz występujący na pozycji pomocnika.
Kariera klubowa.
Præst karierę rozpoczynał w 1963 roku w pierwszoligowym KB. W sezonie 1968 wywalczył z zespołem mistrzostwo Danii, a w sezonie 1969 wicemistrzostwo Danii oraz Puchar Danii. W 1973 roku odszedł do szwedzkiego Helsingborgs IF. W sezonie 1973 awansował z nim z trzeciej ligi do drugiej. W 1975 roku wrócił do KB, a w 1976 roku zakończył tam karierę.
Kariera reprezentacyjna.
W reprezentacji Danii Præst zadebiutował 20 listopada 1968 w wygranym 5:1 towarzyskim meczu z Luksemburgiem. W latach 1968-1970 w drużynie narodowej rozegrał 10 spotkań.

</doc>
<doc id="3715806" url="https://pl.wikipedia.org/wiki?curid=3715806" title="Pentatominae">
Pentatominae

Pentatominae – podrodzina pluskwiaków różnoskrzydłych z rodziny tarczówkowatych.
Pluskwiaki te mają cienką kłujkę, rozpoczynającą się daleko od brzegu głowy i przedniego brzegu bukuli oraz mniej lub więcej trójkątną tarczkę, sięgającą najwyżej nieco za połowę odwłoka, przykrywającą niewielki fragment półpokryw. Bukule są ustawione prawie równolegle i z tyłu niepołączone. Kłujka zazwyczaj osiąga lub przekracza tylne biodra
W 2011 roku znanych było 3336 gatunków z 621 rodzajów. Dzieli się je na następujące plemiona:
Ponadto następujących rodzajów nie zaliczono do żadnego z nich: 

</doc>
<doc id="3715809" url="https://pl.wikipedia.org/wiki?curid=3715809" title="Flemming Kjærsgaard">
Flemming Kjærsgaard

 
Flemming Alfred Kjærsgaard (ur. 12 lipca 1945 w Bispebjergu) – duński piłkarz występujący na pozycji napastnika.
Kariera klubowa.
Kjærsgaard karierę rozpoczynał w 1966 roku w pierwszoligowym zespole Akademisk BK. W sezonie 1967 wywalczył z nim mistrzostwo Danii. Graczem AB był przez pięć sezonów. W 1970 roku przeszedł do belgijskiego KV Mechelen. W sezonie 1970/1971 awansował z nim z drugiej ligi do pierwszej. W 1972 roku wrócił do AB, grającego już w drugiej lidze. W sezonie 1972 awansował z nim do pierwszej ligi, jednak w kolejnym spadł z powrotem do drugiej. Kjærsgaard występował w niej z zespołem do końca swojej kariery w 1979 roku.
Kariera reprezentacyjna.
W reprezentacji Danii Kjærsgaard zadebiutował 4 czerwca 1968 w wygranym 3:1 meczu Mistrzostw Nordyckich z Finlandią. W latach 1968–1970 w drużynie narodowej rozegrał 6 spotkań.

</doc>
<doc id="3715814" url="https://pl.wikipedia.org/wiki?curid=3715814" title="Technologie ubieralne">
Technologie ubieralne



</doc>
<doc id="3715815" url="https://pl.wikipedia.org/wiki?curid=3715815" title="Afrocyclops">
Afrocyclops

Afrocyclops – rodzaj widłonogów z rodziny Cyclopidae. Nazwa naukowa tego rodzaju skorupiaków została po raz pierwszy opublikowana w 1927 roku przez norweskiego hydrobiologa G.O.Sarsa.

</doc>
<doc id="3715819" url="https://pl.wikipedia.org/wiki?curid=3715819" title="Atlanta (Michigan)">
Atlanta (Michigan)

Atlanta – jednostka osadnicza w USA, w stanie Michigan, na Półwyspie Dolnym (region "Northern Michigan"), w hrabstwie Montmorency (siedziba władz hrabstwa. W obszarze miasta leży jezioro Crooked Lake. W mieście znajduje się stacja wdrożeniowa i doradcza Michigan State University, a na północ od miasta leżą obszary chronione ("Clear Lake State Park" i "Atlanta State Forrest Area"). W 2010 r. miejscowość zamieszkiwało 827 osób, a w przeciągu dziesięciu lat liczba ludności spadła o 10,7%.

</doc>
<doc id="3715820" url="https://pl.wikipedia.org/wiki?curid=3715820" title="Jan Andersen">
Jan Andersen

 
Jan Andersen (ur. 17 czerwca 1945 w Østerbro) – duński piłkarz występujący na pozycji pomocnika.
Kariera klubowa.
Andersen karierę rozpoczynał w 1965 roku w pierwszoligowym B1893. W sezonie 1967 spadł z zespołem do drugiej ligi, jednak w kolejnym awansował z nim do pierwszej. Z kolei w sezonach 1969 oraz 1970 zdobył z klubem mistrzostwo Danii. Pod koniec 1970 roku przeszedł do szwajcarskiego FC Fribourg. W sezonie 1970/1971 spadł z nim z pierwszej ligi do drugiej, ale w następnym awansował z powrotem do pierwszej.
W 1973 roku Andersen odszedł do BSC Young Boys. W sezonie 1974/1975 wywalczył z nim wicemistrzostwo Szwajcarii, a w sezonie 1976/1977 Puchar Szwajcarii. W 1979 roku wrócił do Danii, gdzie przez jeden sezon grał w trzecioligowym Ballerup IF, a potem zakończył karierę.
Kariera reprezentacyjna.
W reprezentacji Danii Andersen zadebiutował 25 czerwca 1969 w przegranym 0:1 meczu Mistrzostw Nordyckich ze Szwecją. W latach 1969-1970 w drużynie narodowej rozegrał 8 spotkań.

</doc>
<doc id="3715822" url="https://pl.wikipedia.org/wiki?curid=3715822" title="Michał Jan Zygo">
Michał Jan Zygo

Michał Jan Zygo pseud. „Szymon” (ur. 29 sierpnia 1917 w Rzeszowie, zm. 31 stycznia 1949 tamże) – polski działacz podziemia niepodległościowego w czasie II wojny światowej oraz powojennego podziemia antykomunistycznego.
Życiorys.
W latach 1937–1938 odbył służbę wojskową. Po wybuchu II wojny światowej był uczestnikiem polskiej wojny obronnej września 1939, a następnie w okresie okupacji niemieckiej działacz konspiracji w ramach struktur Obwodu ZWZ Rzeszów oraz Inspektoratu ZWZ-AK Rzeszów. W 1942 wstąpił do Polskiej Partii Robotniczej, za zgodą przełożonych z AK i wiosną 1944 przygotowywał raporty na temat rzeszowskich działaczy komunistycznych i agentach sowieckich dla wywiadu AK. Od sierpnia 1944 był urzędnikiem cywilnym w Wojewódzkiej Komendzie Milicji Obywatelskiej w Rzeszowie. W 1946 nawiązał współpracę z Zrzeszeniem Wolność i Niezawisłość, będąc najlepiej funkcjonującą „wtyczką” WiN w aparacie bezpieczeństwa i od czerwca tego samego roku sporządzając miesięczne raporty dla kierownictwa Obszaru Południowego WiN.
Został aresztowany 7 września 1947. W trakcie śledztwa był torturowany. Został skazany na karę śmierci i stracony 31 stycznia 1949 w więzieniu na Zamku w Rzeszowie. 7 września 2015 szczątki Michała Jana Zygo zostały odnalezione przez zespół IPN pod kierownictwem prof. Krzysztofa Szwagrzyka na cmentarzu w Zwięczycy. Uroczyste wręczenie noty identyfikacyjnej rodzinie Michała Jana Zygo odbyło się 9 czerwca 2016 w Pałacu Prezydenckim w Warszawie.

</doc>
<doc id="3715824" url="https://pl.wikipedia.org/wiki?curid=3715824" title="Dotykowy ekran">
Dotykowy ekran



</doc>
<doc id="3715826" url="https://pl.wikipedia.org/wiki?curid=3715826" title="Obciążenie użytkowe">
Obciążenie użytkowe

Obciążenie użytkowe – dodatkowe, różne od ciężaru własnego, obciążenie konstrukcji budowlanej, związane z jej użytkowaniem.
Obciążeniem użytkowym jest na przykład: ciężar materiałów gromadzonych w magazynach, zbiornikach i silosach, ciężar widzów na trybunach hal widowiskowych, ciężar maszyn i urządzeń zamontowanych w halach produkcyjnych, ciężar pojazdów poruszających się po drogach i mostach itp.
Przy projektowaniu stropów w budynkach mieszkalnych, halach produkcyjnych i widowiskowych, budynkach użyteczności publicznej itp. maksymalne obciążenia użytkowe przyjmuje się zgodnie z obowiązującymi normami budowlanymi. Do obciążeń użytkowych nie są zaliczane: ciężar śniegu i parcie wiatru, ale ich wartości też są określane przez właściwe normy.

</doc>
<doc id="3715827" url="https://pl.wikipedia.org/wiki?curid=3715827" title="Adam Marušić">
Adam Marušić

Adam Marušić (czarn. Адам Марушић, ur. 17 października 1992 w Belgradzie) – czarnogórski piłkarz grający na pozycji napastnika. Od 2017 jest zawodnikiem klubu S.S. Lazio.
Kariera piłkarska.
Swoją karierę piłkarską Marušić rozpoczynał w belgradzkich klubach FK Partizan, FK Teleoptik i FK Voždovac. W 2012 roku stał się członkiem pierwszego zespołu Voždovaca. 10 sierpnia 2013 zadebiutował w nim w serbskiej Prvej Lidze w wygranym 3:0 domowym meczu ze Slogą Kraljevo. W sezonie 2012/2013 awansował z Voždovacem do Super Ligi. W Voždovacu grał również w sezonie 2013/2014.
Latem 2014 roku Marušić odszedł do belgijskiego KV Kortrijk. W klubie tym swój debiut zaliczył 27 lipca 2014 w przegranym 0:2 wyjazdowym spotkaniu z SV Zulte Waregem.
Latem 2016 Marušić przeszedł do KV Oostende.
Kariera reprezentacyjna.
W reprezentacji Czarnogóry Marušić zadebiutował 27 marca 2015 roku w przegranym 0:3 meczu eliminacji do MŚ 2016 z Rosją, rozegranym w Podgoricy.

</doc>
<doc id="3715841" url="https://pl.wikipedia.org/wiki?curid=3715841" title="Mykoła Bahrow">
Mykoła Bahrow

Mykoła Wasylowycz Bahrow (ukr. Мико́ла Васи́льович Багро́в, ros. Никола́й Васи́льевич Багро́в/"Nikołaj Wasiljewicz Bagrow", ur. 26 października 1937 w Nowotrojićkem, zm. 21 kwietnia 2015 w Symferopolu) – radziecki i ukraiński geograf, pedagog i działacz partyjny.
Życiorys.
W 1959 ukończył Krymski Państwowy Instytut Pedagogiczny pracował jako nauczyciel w szkole średniej, był kandydatem nauk geograficznych, później docentem. Od 1962 należał do KPZR, od 1970 był funkcjonariuszem partyjnym, m.in. kierownikiem Wydziału Nauki i Instytucji Edukacyjnych Krymskiego Komitetu Obwodowego KPU i 1978-1985 sekretarzem Krymskiego Komitetu Obwodowego KPU. Od 13 kwietnia 1985 do 14 grudnia 1988 był II sekretarzem Krymskiego Komitetu Obwodowego KPU, potem kierownikiem sektora i zastępcą kierownika Wydziału Budownictwa Partyjnego i Pracy Kadrowej KC KPZR, od 25 września 1989 do 12 lutego 1991 I sekretarzem Krymskiego Komitetu Obwodowego KPZR, a 1990-1994 przewodniczącym Krymskiej Rady Obwodowej Krymskiej ASRR/Rady Najwyższej Republiki Krymu. Od 1994 był pracownikiem naukowym, a 1999-2014 rektorem Tawrijskiego Uniwersytetu Narodowego.

</doc>
<doc id="3715845" url="https://pl.wikipedia.org/wiki?curid=3715845" title="Jonathan Espericueta">
Jonathan Espericueta

Jorge Jonathan Espericueta Escamilla (ur. 9 sierpnia 1994 w Monterrey) – meksykański piłkarz pochodzenia hiszpańskiego występujący na pozycji środkowego pomocnika, obecnie zawodnik Tigres UANL.
Początki.
Espericueta urodził się w Monterrey, stolicy stanu Nuevo León, zaś wychowywał się w miejscowości General Escobedo, będącą częścią aglomeracji tego miasta. Jest drugim z czworga dzieci Jorge Alberto Espericuety i Juany Teresy Escamilla, posiada trójkę rodzeństwa – siostry Alejandrę i Litzy oraz brata Giovanniego. Pochodzi z ubogiej rodziny; jego ojciec i większość krewnych prowadzili stragan z tacos na targu. Posiada również obywatelstwo hiszpańskie ze względu na pochodzenie swojego ojca – jego nazwisko jest charakterystyczne dla narodowości baskijskiej, jednak ojciec zawodnika przyznał, iż z racji wczesnej straty obu rodziców posiada szczątkową wiedzę na temat historii swoich przodków. Jego kuzyn i rówieśnik Carlos Jair Zacarías także był piłkarzem, występował w juniorskiej reprezentacji kraju. Espericueta uczęszczał do szkoły średniej Preparatoria Abierta w Escobedo.
Grę w piłkę Espericueta rozpoczynał już jako czterolatek, a niedługo potem dołączył do lokalnej amatorskiej drużyny o nazwie Los Pumas, zlokalizowanej w swojej rodzinnej dzielnicy Lomas de Escobedo. Tam w wieku dziewięciu lat wygrał swój pierwszy turniej trampkarzy, będąc wyróżniającym się piłkarzem. Zaraz potem zaczął ubiegać się o przyjęcie do akademii juniorskiej klubu Tigres UANL z siedzibą w Monterrey, któremu kibicowała cała jego rodzina. Mimo początkowego negatywnego werdyktu szkoleniowców – uznali zawodnika za zbyt młodego i wątłego fizycznie – pozwolono mu odbyć trening z ekipą dwunastolatków, podczas którego okazało się, że mimo różnicy trzech lat znacznie przewyższa on starszych graczy umiejętnościami i dojrzałością w grze. Dzięki temu wyjątkowo pozwolono niespełniającemu wymogów wiekowych piłkarzowi na dołączenie do Tigres.
W ciągu kolejnych lat Espericueta występował w barwach Tigres w lidze meksykańskiej do lat siedemnastu (23 mecze/6 goli), do lat dwudziestu (79 meczów/28 goli), a także w rezerwach klubu – czwartoligowym Tigres SD (20 meczów/8 goli) i trzecioligowych Cachorros UANL/Tigres Premier (28 meczów/7 goli). Regularnie był powoływany do juniorskich reprezentacji Meksyku, zaś jego idolami piłkarskimi byli Walter Gaitán i Ronaldinho. W 2011 roku, po udanym występie na juniorskich mistrzostwach świata, jego zatrudnieniem było zainteresowanych kilka europejskich klubów; między innymi Athletic Bilbao czy PSV Eindhoven. Przedstawiciele holenderskiego zespołu zaprosili go na trzymiesięczne testy do Eindhoven, jednak sam piłkarz odrzucił propozycję, chcąc się skoncentrować na przygotowaniach z reprezentacją.
Kariera klubowa.
Po zdobyciu juniorskiego mistrzostwa świata Espericueta – w przeciwieństwie do większości kolegów z kadry – decyzją trenera Ricardo Ferrettiego nie został włączony do pierwszego zespołu, lecz pozostał w drużynie Tigres do lat siedemnastu. Szkoleniowiec argumentował swój wybór zbyt niskim wiekiem zawodnika, lecz jego decyzja odbiła się szerokim echem w meksykańskim środowisku piłkarskim, wywołując pod adresem Ferrettiego krytykę ze strony znanych osobistości. Selekcjoner juniorskiej reprezentacji Raúl Gutiérrez w ostrych słowach oskarżył wówczas trenera o blokowanie możliwości rozwoju utalentowanego gracza, zaś kapitan Tigres – Lucas Lobos – uznał, iż zawodnik jest już gotowy na debiut w lidze. Kilka dni później piłkarz otrzymał ofertę kontraktu od czołowego klubu w kraju – Chivas de Guadalajara, którą jednak odrzucił, decydując się na pozostanie w Tigres. Przenosinom zawodnika zaprzeczył także prezydent klubu – Alejandro Rodríguez.
Na początku września 2011 Espericueta zanotował pierwszy występ w seniorskiej drużynie Tigres, w towarzyskim meczu z FC Dallas (1:2) podczas przerwy na spotkania reprezentacji. Po raz pierwszy w kadrze na oficjalny mecz znalazł się 25 stycznia 2012, kiedy to przesiedział na ławce całe spotkanie z chilijskim Uniónem Española (0:1) w ramach rundy wstępnej Copa Libertadores. W marcu tego samego roku doznał kontuzji kości śródstopia, w wyniku której musiał pauzować przez dwa miesiące. Wciąż występował wyłącznie w młodzieżowej lidze meksykańskiej, choć mimo to legendarny gracz Tigres – Gerónimo Barbadillo – zasugerował, iż w przypadku włączenia do pierwszego zespołu zawodnik powinien otrzymać zastrzeżony przez klub numer 7 na koszulce, przed laty należący właśnie do Barbadillo.
W pierwszej drużynie Espericueta zadebiutował 18 września 2012 w zremisowanym 1:1 wyjazdowym spotkaniu z nikaraguańskim Realem Estelí na Estadio Independencia w ramach fazy grupowej Ligi Mistrzów CONCACAF. Pojawił się wówczas na placu gry w 70. minucie, zmieniając Abrahama Stringela i w doliczonym czasie gry strzelił bramkę wyrównującą. Bezpośrednio po meczu trener Ferretti przyznał jednak, że gracz wciąż nie jest jeszcze przygotowany na regularne występy w seniorskim składzie i podtrzymał decyzję o pozostawieniu go w ekipie młodzieżowej. W grudniu 2012 zainteresowany wypożyczeniem zawodnika był czołowy kostarykański klub LD Alajuelense, lecz ostatecznie do przenosin nie doszło. Kilka miesięcy później udany występ Espericuety na młodzieżowych mistrzostwach świata zaowocował natomiast zainteresowaniem ze strony Manchesteru United (gdzie miał go polecić rodak występujący wówczas w tym klubie – Javier Hernández) i FC Barcelony, jednak mimo zaawansowanych rozmów z zarządem Tigres transferu dziewiętnastolatka nie udało się zrealizować. Jednocześnie gracz zaczął regularniej trenować z pierwszym zespołem, notując kilka występów w rozgrywkach pucharu Meksyku (Copa MX).
W styczniu 2014 Espericueta został zgłoszony przez Tigres do rozgrywek ligowych (z numerem 32), lecz jeszcze w tym samym miesiącu ogłoszono jego transfer do hiszpańskiego Villarrealu CF. Zawodnik przeniósł się do zespołu na zasadzie rocznego wypożyczenia bez opcji pierwokupu, dołączając do rezerw klubu, grających w trzeciej lidze. W Segunda División B zadebiutował 22 lutego 2014 w przegranym 0:1 spotkaniu z Espanyolem B, natomiast jedynego gola strzelił 26 kwietnia tego samego roku w wygranej 1:0 konfrontacji z Badaloną. Ogółem w rezerwach Villarrealu występował do grudnia bez większych sukcesów – zanotował dziewięć występów (z czego tylko jeden w wyjściowym składzie).
Po powrocie do Tigres sytuacja Espericuety uległa niewielkiej poprawie, gdyż mimo ciągłych występów w drużynie do lat dwudziestu otrzymał od trenera Ferrettiego kilka okazji do gry w pierwszym zespole. W kwietniu 2015 wystąpił w wyjazdowej konfrontacji z peruwiańskim Juan Aurich w ramach fazy grupowej Copa Libertadores (5:4), kiedy to po wejściu z ławki strzelił gola i zanotował dwie asysty. Był to jego jedyny występ w tej edycji południowoamerykańskich rozgrywek, podczas której Tigres dotarli do finału. Zadebiutował również w Liga MX, 9 maja 2015 zmieniając Dietera Villalpando w 65. minucie zremisowanego 0:0 spotkania z Tolucą. W jesiennym sezonie Apertura 2015 wywalczył z Tigres tytuł mistrza Meksyku, notując jednak tylko jeden występ; znacznie regularniej występował w rezerwach klubu, z którymi równocześnie wygrał rozgrywki trzeciej ligi meksykańskiej. W 2016 roku dotarł natomiast do finału najbardziej prestiżowych rozgrywek kontynentu – Ligi Mistrzów CONCACAF.
Kariera reprezentacyjna.
Swoje występy w meksykańskiej kadrze narodowej Espericueta rozpoczynał razem ze swoim kuzynem Carlosem Zacaríasem od kategorii wiekowej do lat piętnastu, prowadzonej przez Jesúsa Ramíreza. W czerwcu 2011 został powołany przez szkoleniowca Raúla Gutiérreza do reprezentacji Meksyku U-17 na Mistrzostwa Świata U-17 w Meksyku. Tam był filarem swojego zespołu, pozostając reżyserem akcji ofensywnych meksykańskiej drużyny; wystąpił we wszystkich siedmiu spotkaniach w pełnym wymiarze czasowym i strzelił dwa gole – w fazie grupowej z Kongiem (2:1) i w półfinale z Niemcami (3:2), kiedy to zdobył bramkę bezpośrednio dośrodkowaniem z rzutu rożnego (był to pierwszy taki przypadek w historii juniorskiego mundialu). Meksykanie, pełniący wówczas rolę gospodarzy, zdobyli tytuł juniorskich mistrzów świata, pokonując w finale Urugwaj (2:0) na Estadio Azteca. Espericueta znalazł się natomiast w gronie najlepszych piłkarzy turnieju, imponując techniką, kreatywnością i wykonywaniem stałych fragmentów gry, dzięki czemu otrzymał Srebrną Piłkę w plebiscycie FIFA.
W lutym 2013 Espericueta znalazł się w ogłoszonym przez trenera Sergio Almaguera składzie reprezentacji Meksyku U-20 na Mistrzostwa Ameryki Północnej U-20. Tam rozegrał jednak tylko trzy z pięciu możliwych meczów (z czego jeden w wyjściowym składzie) i strzelił gola z rzutu karnego w wygranym po dogrywce finale z USA (3:1), dzięki czemu jego kadra, będąca gospodarzem turnieju, okazała się triumfatorem. Trzy miesiące później wziął udział w prestiżowym towarzyskim Turnieju w Tulonie, gdzie z kolei wystąpił w trzech z czterech meczów (w dwóch w pierwszej jedenastce), zajmując ze swoją ekipą trzecie miejsce w grupie, niepremiowane awansem do fazy pucharowej. W czerwcu 2013 został powołany na Mistrzostwa Świata U-20 w Turcji. Tam jako kluczowy zawodnik linii pomocy rozegrał wszystkie cztery spotkania od pierwszej do ostatniej minuty i strzelił gola bezpośrednio z rzutu wolnego w konfrontacji fazy grupowej z Grecją (1:2), natomiast jego udane występy zaowocowały zainteresowaniem ze strony europejskich klubów. Meksykanie odpadli ostatecznie z młodzieżowego mundialu w 1/8 finału, ulegając w nim Hiszpanii (1:2).
W maju 2014 Espericueta został powołany przez Raúla Gutiérreza do olimpijskiej reprezentacji Meksyku U-23 na kolejny Turniej w Tulonie. Podczas tych rozgrywek, identycznie jak przed rokiem, rozegrał trzy z czterech możliwych spotkań (dwa w pierwszym składzie), a meksykański zespół uplasował się na trzeciej lokacie w grupie. Sześć miesięcy później znalazł się w składzie na Igrzyska Ameryki Środkowej i Karaibów w Veracruz, gdzie był podstawowym pomocnikiem swojej drużyny i wystąpił we wszystkich możliwych pięciu spotkaniach w wyjściowym składzie, wpisując się na listę strzelców w fazie grupowej z Hondurasem (5:2). Meksykanie, będący wówczas gospodarzami igrzysk, wywalczyli natomiast złoty medal na męskim turnieju piłkarskim po pokonaniu w finale Wenezueli (4:1). W maju 2015 po raz trzeci z rzędu wziął udział w Turnieju w Tulonie, notując trzy występy (dwa w wyjściowym składzie) i ponownie zajmując z kadrą Gutiérreza trzecie miejsce. Dwa miesiące później został powołany na Igrzyska Panamerykańskie w Toronto, gdzie pełnił rolę kluczowego zawodnika swojego zespołu, rozgrywając wszystkie pięć meczów w pełnym wymiarze czasowym i strzelił gola w konfrontacji fazy grupowej z Trynidadem i Tobago (4:2), zaś jego zespół dotarł ostatecznie do finału, w którym przegrał z Urugwajem (0:1) i tym samym zdobył srebrny medal igrzysk.
Statystyki kariery.
Klubowe.
Stan na 1 lipca 2016.
Legenda:
Styl gry.
Espericueta jest lewonożnym, kreatywnym zawodnikiem środka pola, obdarzonym ponadprzeciętną techniką i zdolnością czytania gry. Podobnie jak Nuri Şahin czy Luka Modrić, jest określany jako zawodnik dyrygujący zespołem i robiący różnicę będąc ustawionym bardziej w głębi pola, czującym się bardziej komfortowo w linii pomocy, niż bliżej formacji ataku. Dysponuje precyzyjnym strzałem z dystansu i przerzutem piłki, charakteryzowany jest jako zawodnik "wykrywający luki w formacji rywala tam, gdzie nie dostrzega ich przeciętny widz". Świetnie wykonuje stałe fragmenty gry, przechodzi przez niego większość akcji ofensywnych zawiązywanych przez jego zespół. Dziennikarz Roberto Testas określił go jako gracza, który "gdziekolwiek kieruje wzrok, potrafi precyzyjnie posłać piłkę", dysponującego "złotą lewą nogą". Publicysta Axel Torres charakteryzuje go jako "architekta dynamiki gry", najlepiej prezentującego swoje atuty jako bardziej ofensywnie grający zawodnik w duecie środkowych pomocników.

</doc>
<doc id="3715848" url="https://pl.wikipedia.org/wiki?curid=3715848" title="Jorge Espericueta">
Jorge Espericueta



</doc>
<doc id="3715851" url="https://pl.wikipedia.org/wiki?curid=3715851" title="Zbigniew Gniazdowski">
Zbigniew Gniazdowski

Zbigniew Gniazdowski (ur. 15 kwietnia 1877 w Czarnostowie, zm. 12 marca 1950 w Gliwicach) – polski reżyser i operator filmowy.
Życiorys.
Ukończył w 1902 roku Wydział Elektrotechniczny Politechniki w Darmstadt z dyplomem inżyniera elektryka. Zaprojektował węzeł elektryczny i elektrownię w Pruszkowie. Rozpoczął współpracę z Wytwórnią filmową „Sfinks” jako kierownik laboratorium. W 1912 roku wynalazł tak zwaną inwersję, polegającą na obróbce taśmy filmowej poprzez chemiczne odwrócenie obrazu negatywowego na pozytywowy, wynalazku jednak nie opatentował. Później pracował przy produkcji filmów wytwórni „Sfinks” jako reżyser i operator filmowy. Łącznie był autorem zdjęć do ponad pięćdziesięciu polskich filmów fabularnych.
W czasie okupacji niemieckiej w latach 1942–1944 współpracował jako fotograf z kierowanym przez Stanisława Jankowskiego ps. "Agaton" Wydziałem Legalizacji i Techniki działającym w strukturze Oddziału II Komendy Głównej Armii Krajowej.
Po wojnie nadał pracował w branży filmowej, pełnił m.in. nadzór operatorski nad filmem „Zakazane piosenki”. W ostatnich latach życia zajmował się filmem naukowym, był kierownikiem Ośrodka Filmów Przemysłowych w Gliwicach.

</doc>
<doc id="3715868" url="https://pl.wikipedia.org/wiki?curid=3715868" title="Parafia Najświętszego Imienia Maryi w Parafianowie">
Parafia Najświętszego Imienia Maryi w Parafianowie

Parafia Najświętszego Imienia Maryi w Parafianowie (biał. Парафія імя Найсвяцейшай Панны Марыі y Параф’янаве) – parafia rzymskokatolicka w Parafianowie. Należy do dekanatu dokszyckiego diecezji witebskiej.
Historia.
W 1630 roku kościół ufundował archidiakon wileński Melchior Gilaszkiewicz. Według wielu monografii dawny kościół w Parafianowie miał wezwanie św. Jana Chrzciciela.
W 1744 roku parafia leżała w dekanacie połockim diecezji wileńskiej.
W latach 1908–1913 (według innych źródeł (1903–1904) za środki parafian i pod kierunkiem proboszcza ks. Bolesława Kornia wybudowano nowy kościół w stylu neobarokowym.
Ks. Bolesław Korń, proboszcz parafii w latach 1898–1903, w latach 1908–1910 był na wygnaniu w Kałudze, a w 1933 roku został proboszczem parafii w Mikielewszczyźnie koło Mostów. Ks. Korń miewał w tej parafii zatargi z niektórymi mieszkańcami z sąsiedniej wsi Daszkowce za wypasanie na ziemi plebańskiej. Po wkroczeniu wojsk sowieckich, jeden z nich, czując się skrzywdzonym przez proboszcza, w dniu 23 września 1939 r. przyszedł do kapłana z kilkoma żołnierzami sowieckimi. Księdza wyprowadzono i rozstrzelano. Ciało swego duszpasterza parafianie pochowali koło kościoła.
Ks. Władysław Wieczorek SDB, proboszcz parafii od 1941 roku, został aresztowany przez Niemców, po denuncjacji przez miejscowych Białorusinów. Został przewieziony do Dokszyc, a stamtąd do więzienia w Berezweczu. Następnie przewieziony do lasu Borek i rozstrzelany z czterema innymi księżmi 4 lipca 1942 roku.
W latach 1947–1958 proboszczem parafii był ks. Jan Zawistowski. Ponieważ został aresztowany przez władze sowieckie, w latach 1951–1953 w parafii posługiwali proboszcz parafii w Wołkołatej ks. Stanisław Górski oraz proboszcz z Dzierkowszczyzny.
Demografia.
Liczba katolików, wiernych parafii, w poszczególnych latach.

</doc>
<doc id="3715892" url="https://pl.wikipedia.org/wiki?curid=3715892" title="Żarnówka Duża (potok)">
Żarnówka Duża (potok)

Żarnówka Duża ("Żarnówka Wielka") – potok, lewy dopływ Soły (Jeziora Międzybrodzkiego) o długości 3,54 km. 
Potok wypływa na wysokości około 650 m n.p.m. na południowych stokach szczytu Groniczki w Beskidzie Małym. Spływa w kierunku południowo-wschodnim doliną wciosową między grzbietami Groniczków i Chrobaczej Łąki. Na wysokości 331 m n.p.m. uchodzi do Jeziora Międzybrodzkiego.
Cała zlewnia Żarnówki Dużej znajduje się w obrębie należącego do miejscowości Międzybrodzie Bialskie przysiółka Żarnówka Duża. Największym dopływem jest Suchy Potok wypływający z południowych stoków Chrobaczej Łąki.

</doc>
<doc id="3715906" url="https://pl.wikipedia.org/wiki?curid=3715906" title="Zbigniew Storożyński">
Zbigniew Storożyński

Zbigniew Storożyński ps. „Przerzutka”, „Fernando” (ur. 11 grudnia 1921 w Podhajcach, zm. 17 września 2013) – żołnierz Szarych Szeregów oraz Armii Krajowej, powstaniec warszawski, konstruktor budowlany.
Życiorys.
W roku 1938 ukończył I Miejską Szkołę Rzemieślniczą im. Michała Konarskiego w Warszawie. Był członkiem 10 Warszawskiej Drużyny Harcerzy im. Stefana Batorego. We wrześniu 1939 roku wstąpił do Szarych Szeregów, przybierając pseudonim „Przerzutka”. Brał udział m.in. w kolportażu prasy podziemnej oraz akcjach „małego sabotażu”. W tym samym czasie, w 1941 roku ukończył konspiracyjny kurs Towarzystwa Kultury Technicznej (Wydział Budowy Maszyn). W grudniu 1941 roku wstąpił w szeregi Armii Krajowej, zostając żołnierzem Obwodu Mokotów AK i otrzymując stopień kaprala. Został skierowany do Szkoły Podchorążych Rezerwy Piechoty Agricola, ukończył również konspiracyjne Gimnazjum i Liceum im. Stanisława Staszica (1944). W 1943 roku został awansowany na kaprala podchorążego i mianowany dowódcą II plutonu w 1 kompanii CKM. W lutym 1944 roku przeszedł do Kierownictwa Walki Cywilnej jako instruktor broni. W tym samym roku powrócił do służby wojskowej jako dowódca drużyny w IV plutonie 1. kompanii batalionu „Parasol”. Jeszcze przed wybuchem powstania, w kwietniu 1945 roku poślubił Janinę Cieżąrek – harcerkę i łączniczkę ruchu oporu.
W powstaniu warszawskim pełnił funkcję dowódcy 2 drużyny i plutonu batalionu. Walczył na Woli, m.in. w rejonie ulic: Żytniej, Wolskiej (walki o Pałacyk Michlera) oraz Młynarskiej. 8 sierpnia 1944 roku został ranny podczas walk na cmentarzu ewangelicko-augsburskim. Przewieziono go do Szpitala Jana Bożego, a następnie do punktów sanitarnych przy ul. Długiej oraz przy pl. Krasińskich. Po przejściu kanałami do Śródmieścia został skierowany do szpitala przy ul. Poznańskiej, gdzie z uwagi na zachorowanie na tyfus plamisty pozostał do końca powstania. Pod koniec sierpnia 1944 roku awansowano go do stopnia podporucznika. Po upadku powstania, 4 października wyszedł z miasta i został skierowany do obozu w Pruszkowie. Uciekł z transportu i ukrywał się w Podkowie Leśnej oraz Sochaczewie. Do Warszawy powrócił w lutym 1945 roku.
Po zakończeniu działań wojennych ukończył Szkołę Inżynierską im. H. Wawelberga i S. Rotwanda w Warszawie na Wydziale Lotniczym. Należał do Służby Polsce. Uzyskał uprawnienia do pilotażu szybowców, rozpoczął również szkolenie w zakresie pilotażu samolotów silnikowych (1947). Z obozu szkoleniowego został wydalony za śpiewanie pieśni religijnych podczas apeli. Bezskutecznie starał się o przyjęcie do pracy w warszawskim Instytucie Lotnictwa, gdzie jego podania oddalano ze względu na akowską przeszłość. Ostatecznie podjął pracę w budownictwie jako konstruktor (do 1978 roku). Projektował m.in. zakłady produkcji betonu oraz przemysłu drzewnego. Był delegatem Ministerstwa Budownictwa PRL w ZSRR, NRD oraz Rumunii (m.in. przewodnicząc delegacji polskiej na naradę ekspertów w Bukareszcie).
W latach 1967–2000 był trzykrotnie awansowany: na stopień majora (1967), kapitana (1999) oraz podpułkownika (2000). Był członkiem Związku Kombatantów RP i Byłych Więźniów Politycznych. Za swe zasługi został odznaczony m.in. Krzyżem Srebrnym Orderu Virtuti Militari oraz Krzyżem Komandorskim Orderu Odrodzenia Polski (1997).
Został pochowany na Cmentarzu Wojskowym na Powązkach (kw. A, rząd 8, grób 3).

</doc>
<doc id="3715918" url="https://pl.wikipedia.org/wiki?curid=3715918" title="Nikołaj Surkin">
Nikołaj Surkin

Nikołaj Prokofjewicz Surkin (ros. Николай Прокофьевич Суркин, ur. 1910 we wsi Mais w guberni penzeńskiej, zm. ?) – radziecki działacz partyjny i państwowy.
Życiorys.
W 1935 ukończył Leningradzki Instytut Politechniczny i został inżynierem-badaczem czarnych metali w fabryce traktorów w Charkowie, 1936-1941 pracował w zakładzie elektromechanicznym w Charkowie jako zmianowy, starszy majster i szef warsztatu termicznego. Od 1939 należał do WKP(b), 1941-1946 służył w Armii Czerwonej, 1949-1949 był sekretarzem komitetu KP(b)U charkowskiego zakładu elektromechanicznego, 1949-1950 p.o. przewodniczącego i przewodniczącym Komitetu Wykonawczego Stalińskiej Rady Rejonowej w Charkowie, a 1950-1954 I sekretarzem Stalińskiego Komitetu Rejonowego KP(b)U/KPU w Charkowie. W 1954 był inspektorem KC KPU, od września 1954 do 18 kwietnia II sekretarzem Krymskiego Komitetu Obwodowego KPU, od 21 stycznia 1956 do 15 marca 1966 członkiem Komisji Rewizyjnej KPU, a od 17 maja 1960 do 26 grudnia 1962 przewodniczącym Sownarchozu Krymskiego Ekonomicznego Rejonu Administracyjnego. Od 11 stycznia 1963 do 4 grudnia 1964 był I sekretarzem Krymskiego Przemysłowego Komitetu Obwodowego KPU, od grudnia 1964 do 1965 inspektorem KC KPU, a 1965-1969 sekretarzem Kirowohradzkiego Komitetu Obwodowego KPU.

</doc>
<doc id="3715950" url="https://pl.wikipedia.org/wiki?curid=3715950" title="Leopold Rząsa">
Leopold Rząsa

Leopold Rząsa pseud. "Wacław", "Augustyn", "Jesiotr" (ur. 23 lipca 1918 w Drabiniance (obecnie dzielnica Rzeszowa), zm. 31 stycznia 1949 w Rzeszowie) – polski działacz podziemia niepodległościowego w czasie II wojny światowej oraz powojennego podziemia antykomunistycznego.
Życiorys.
W czasie II wojny światowej był członkiem ZWZ-AK. Następnie był kierownikiem referatu informacji Rady WiN Rzeszów, a od końca 1946 kierownikiem Wydziału Informacji Okręgu WiN Rzeszów. Od maja 1947 piastował funkcję zastępcy prezesa Okręgu WiN Rzeszów – Władysława Koby pseud. „Marcin”. 16 lipca 1947 został aresztowany przez UB, podczas zatrzymania próbował ucieczki, skacząc z trzeciego piętra budynku WUBP przy ul. Jagiellońskiej w Rzeszowie. Został skazany na karę śmierci i stracony 31 stycznia 1949 w więzieniu na Zamku w Rzeszowie. 7 września 2015 szczątki Leopolda Rząsy zostały odnalezione przez zespół IPN pod kierownictwem prof. Krzysztofa Szwagrzyka na cmentarzu w Zwięczycy. Uroczyste wręczenie noty identyfikacyjnej rodzinie Leopolda Rząsy odbyło się 9 czerwca 2016 w Pałacu Prezydenckim w Warszawie.

</doc>
<doc id="3715957" url="https://pl.wikipedia.org/wiki?curid=3715957" title="Henryk Ostrowski">
Henryk Ostrowski



</doc>
<doc id="3715962" url="https://pl.wikipedia.org/wiki?curid=3715962" title="Siergiej Pietrow (polityk)">
Siergiej Pietrow (polityk)

Siergiej Porfirjewicz Pietrow (ros. Сергей Порфирьевич Петров, ur. 16 października 1889 we wsi Attikowo w guberni kazańskiej, zm. 10 sierpnia 1942 w obwodzie karagandyjskim) – radziecki działacz partyjny.
Życiorys.
W 1913 skończył kursy rachmistrzowskie, 1916 został wcielony do rosyjskiej armii, w sierpniu 1917 wstąpił do SDPRR(b). Od 1918 do kwietnia 1919 pracował w Głównym Zarządzie Kolei Samaro-Złatoustowskiej, od kwietnia 1919 służył w Armii Czerwonej, od sierpnia do listopada 1919 był szefem Wydziału Politycznego 20 Samodzielnej Brygady Piechoty, a od maja do września 1921 szefem Wydziału Politycznego 145 Brygady Piechoty. W 1923 został sekretarzem odpowiedzialnym Centralnego Komitetu Rejonowego RKP(b) w Samarze, potem do listopada 1925 był zastępcą kierownika Wydziału Organizacyjnego Saratowskiego Gubernialnego Komitetu RKP(b), a od listopada 1925 do lipca 1926 sekretarzem odpowiedzialnym Komitetu Powiatowego RKP(b)/WKP(b) w Bugurusłanie. W 1926 był słuchaczem kursów funkcjonariuszy partyjnych przy KC WKP(b), od 22 listopada 1926 do 14 listopada 1937 sekretarzem odpowiedzialnym/I sekretarzem Czuwaskiego Komitetu Obwodowego WKP(b), następnie do grudnia 1938 starszym inspektorem Sektora Rejonowych Dróg Wiejskich Obwodowego Oddziału Drogowego w Czelabińsku. 27 czerwca 1935 został odznaczony Orderem Lenina.
28 grudnia 1938 został aresztowany, 13 lutego 1941 skazany na 10 lat pozbawienia wolności i 5 lat utraty praw, zmarł w łagrze.

</doc>
<doc id="3715974" url="https://pl.wikipedia.org/wiki?curid=3715974" title="Emmanuel Esparza">
Emmanuel Esparza

Emmanuel Esparza, właściwie Emmanuel Esparza González (ur. 2 marca 1976 w Walencji) – hiszpański aktor filmowy, telewizyjny i teatralny, od kilku lat mieszkający w Kolumbii.
Życiorys.
Urodził się i wychował w Walencji, gdzie stał się miłośnikiem koszykówki, gry w tenisa, judo, boksu, szermierki, snowboardi i jeździectwa. Studiował na wydziale reklamy i public relations, a następnie w latach 2002-2003 uczęszczał na warsztaty pisania scenariuszy i zainteresował się aktorstwem.
Zadebiutował na małym ekranie w telenoweli "La dársena de poniente". Zdobył rozgłos w Hiszpanii jako Nacho Goñi w "Jestem Bea" ("Yo soy Bea", 2007-2009).
W 2003 związał się z modelką Cristiną Warner, z którą ma córkę Zoe (ur. 2015).

</doc>
<doc id="3715980" url="https://pl.wikipedia.org/wiki?curid=3715980" title="Henryk Marian Ostrowski">
Henryk Marian Ostrowski

Henryk Marian Ostrowski (ur. 19 stycznia 1895 w Ziembiance, pow. opatowski, zm. 7 września 1936 w Sokolej Górze pod Krzemieńcem) – major piechoty Wojska Polskiego, kawaler Orderu Virtuti Militari.
Życiorys.
Urodził się 19 stycznia 1895 w Ziembiance, pow. opatowski jako syn Adama.
W czasie I wojny światowej walczył w Legionach Polskich. Po odzyskaniu przez Polskę niepodległości w 1918 został przyjęty do Wojska Polskiego. Został zweryfikowany w stopniu porucznika piechoty. W tym stopniu uczestniczył w wojnie polsko-bolszewickiej w szeregach 26 pułku piechoty, a za swoje czyny wojenne otrzymał Order Virtuti Militari. Po zakończeniu działań wojennych kontynuował służbę wojskową w 26 pułku piechoty w Gródku Jagiellońskim. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 534. lokatą w korpusie oficerów piechoty. 1 grudnia 1924 roku został mianowany majorem ze starszeństwem z dniem 15 sierpnia 1924 roku i 165. lokatą w korpusie oficerów piechoty. 22 maja 1925 roku został przeniesiony do 79 pułku piechoty w Słonimiu na stanowisko dowódcy II batalionu. W 1928 roku był dowódcą II batalionu w 5 pułku strzelców podhalańskich w Przemyślu. 23 października 1931 roku został przeniesiony z 56 pułku piechoty wielkopolskiej w Krotoszynie na stanowisko oficera placu Baranowicze. Od następnego roku komendant placu Baranowicze. 30 marca 1934 roku został zwolniony z zajmowanego stanowiska z pozostawieniem bez przynależności służbowej i oddany do dyspozycji dowódcy Okręgu Korpusu Nr IX. Z dniem 31 lipca 1934 roku został przeniesiony w stan spoczynku.
7 września 1936 poniósł śmierć na lotnisku „Sokola Góra” pod Krzemieńcem w wypadku podczas lotu treningowego szybowcem „Komar”, gdy po starcie maszyny nastąpiło przeciągnięcie, utrata szybkości i wpadnięcie w korkociąg.

</doc>
<doc id="3715985" url="https://pl.wikipedia.org/wiki?curid=3715985" title="Tarczówki">
Tarczówki

Tarczówki (Pentatomoidea) – nadrodzina owadów z podrzędu pluskwiaków różnoskrzydłych i infrarzędu Pentatomomorpha.
Opis.
Pluskwiaki zwykle średnich rozmiarów, o rozmaitym ubarwieniu: od jednolitego do kontrastująco wielobarwnego. Ciało najczęściej jest w obrysie silnie jajowate i niewiele dłuższe niż szerokie, jednak u Urostylididae jest ono wyraźnie wydłużone. Z kolei wśród pawężowatych, Canopidae i Megarididae ciało jest kulistawe: silnie wypukłe i o szerokości zbliżonej do długości. Badania Grazii i innych pozwoliły rozpoznać 4 cechy wspólne dla tarczówek. Tarczka osiąga lub przekracza poprzeczną linię poprowadzoną między wierzchołkowymi kątami trzeciego segmentu odwłoka i przecinającą jego listewkę brzeżną. Łącznik między międzykrywkami jest szczątkowy, w związku z czym wierzchołki tychże leżą blisko siebie, choć nie stykają się ze sobą. Na urosternitach od drugiego do siódmego trichobotria występują w układzie 2+2 (częściej) lub 1+1. Ponadto samice charakteryzuje ósmy tergit odwłoka nakrywający dziewiąty.
Biologia i ekologia.
Przeważają fitofagi ssące, w tym głównie polifagi, rzadziej monofagi. Część fitofagów zdolna jest do fakultatywnego drapieżnictwa, w tym kanibalizmu. Całkowicie drapieżny tryb życia charakteryzuje tylko Asopinae.
Systematyka.
Do nadrodziny tej zalicza się 16 rodzin:
Badania filogenetyczne Grazii i innych z 2008 roku wskazują, że pozycję bazalną wśród tarczówek zajmują Urostylididae, a pozycję bazalną względem wszystkich tarczówek z wyjątkiem Urostylididae zajmują Saileriolidae. Z kolei najbardziej zaawansowane ewolucyjnie są tarczówkowate.

</doc>
<doc id="3715992" url="https://pl.wikipedia.org/wiki?curid=3715992" title="Pentatomoidea">
Pentatomoidea



</doc>
<doc id="3715993" url="https://pl.wikipedia.org/wiki?curid=3715993" title="Henryk Ostrowski (major)">
Henryk Ostrowski (major)



</doc>
<doc id="3715998" url="https://pl.wikipedia.org/wiki?curid=3715998" title="Iwan Czarykow">
Iwan Czarykow

Iwan Matwiejewicz Czarykow (ros. Иван Матвеевич Чарыков, ur. 9 września 1902 we wsi Jefriemowo-Zykowo w guberni samarskiej, zm. 25 sierpnia 1965 w Moskwie) – radziecki polityk.
Życiorys.
Od 1924 należał do RKP(b), 1926 ukończył gubernialną szkołę budownictwa radzieckiego i partyjnego w Samarze, 1926-1930 studiował w Leningradzkim Instytucie Polityczno-Oświatowym im. Krupskiej. Od 1930 kierował szkołą młodzieży kołchozowej, później był dyrektorem i wykładowcą historii w technikum rolniczym w Bugurusłanie, kierownikiem rejonowego oddziału edukacji narodowej w Bugurusłanie, kierownikiem miejskiego oddziału edukacji narodowej w Czapajewsku i następnie do 1937 dyrektorem i nauczycielem historii w technikum bibliotecznym w Uljanowsku. W latach 1937-1938 był II sekretarzem Komitetu Miejskiego WKP(b) w Uljanowsku, 1938 kierownikiem Wydziału Kierowniczych Organów Partyjnych Komitetu Obwodowego WKP(b) w Kujbyszewie (obecnie Samara), 1938-1939 III sekretarzem Komitetu Obwodowego WKP(b) w Kujbyszewie, a od 1939 do marca 1940 pracownikiem Zarządu Kadr KC WKP(b). Od 4 marca 1940 do 2 grudnia 1948 był I sekretarzem Czuwaskiego Komitetu Obwodowego, od grudnia 1948 do 1950 słuchaczem kursów dokształcających przy KC WKP(b), od 1950 do kwietnia 1951 inspektorem KC WKP(b), a od kwietnia 1951 do 1953 przewodniczącym Rady ds. Kołchozów przy Radzie Ministrów ZSRR na obwód nowogrodzki. W 1953 kierował Wydziałem Przemysłowo-Transportowym Nowogrodzkiego Komitetu Obwodowego KPZR, 1953-1954 I sekretarzem Komitetu Miejskiego KPZR w Nowogrodzie Wielkim, następnie do 1960 szefem wydziału Głównego Zarządu Przesiedlenia i Zorganizowanego Naboru Robotników przy Radzie Ministrów RFSRR. Był odznaczony trzema Orderami Lenina i Orderem Wojny Ojczyźnianej I klasy.

</doc>
<doc id="3716010" url="https://pl.wikipedia.org/wiki?curid=3716010" title="Filter bubble">
Filter bubble



</doc>
<doc id="3716012" url="https://pl.wikipedia.org/wiki?curid=3716012" title="Peredur">
Peredur

Peredur – postać z walijskiej mitologii, pierwowzór Parsifala z cyklu arturiańskiego, we wczesnym micie walijskim był siódmym synem Evrawga. Jego ojciec i bracia zginęli, gdy był jeszcze dzieckiem. Będąc walecznym i prawym został pasowany na rycerza okrągłego stołu. Ze względu na fakt urodzenia się jako siódme dziecko, co było związane ze znaczeniem symbolicznym liczby 7 był predestynowany do walki z siłami zła, czarownicami, które w mitologii walijskiej pojawiały się na polach bitew w pełnym rynsztunku bojowym. Mit o Peredurze, zawarty w zbiorze pieśni "Mabinogion" jest opisem jego pojedynku z wiedźmami Caer Loyw.

</doc>
<doc id="3716014" url="https://pl.wikipedia.org/wiki?curid=3716014" title="Światła (serial)">
Światła (serial)

Sygnalizacja świetlna – rosyjski komediowy serial telewizyjny, sitcom, remake izraelskiego serialu telewizyjnego pod takim samym tytułem. Producentem jest kompania Yellow, Black and White. Był emitowany na kanale STS od 28 marca 2011 r. do 17 marca 2016 roku.
W sezonie 2016/2017 telewizji rosyjskiej, na kanale „Cze” zaplanowano premierę spin-offu serialu ze wstępnym tytułem „Towarzysze mężczyźni”.
Fabuła.
Slogan serialu: Mężczyźni dzielą się na trzy typy. Właśnie o nich zamierzamy opowiedzieć.
Akcja toczy się wokół trzech, trzydziestoletnich mężczyzn, jeden z nich jest singlem, drugi spotyka się z kobietą, a trzeci jest żonaty. W ciągu trwania serialu mężczyźni wpadają w różne zabawne sytuacje związane z ich życiem prywatnym i nie tylko (zamieniają się nawet miejscami). Sezon pierwszy i część drugiego całkowicie pokrywa się z izraelskim prototypem. Następne sezony odbiegają już od oryginału, zostały stworzone przez rosyjskich scenarzystów.
Główni bohaterzy.
Wsiewolod Baranow.
Symbolizuje go kolor czerwony. Ma 36 lat, żonę Tamarę Orłową-Baranową, córkę Daszę. W 60. odcinku rozwodzi się z żoną po tym, jak zdradził ją z atrakcyjną panią psycholog, w 80. odcinku znów wraca do żony i w 102. ponownie biorą ślub. Początkowo miał sklepik z zabawnymi gadżetami, następnie sprzedaje go i kupuje, na spółkę z Edikiem, sklep z elitarną włoską hydrauliką. Zatrudnia teścia Paszy. W 113. odcinku okazuje się, że wraz z Tamarą oczekują dziecka. W 120 dowiadujemy się, że będą to trojaczki. W 140 odcinku zostaje tatą już nie jednej córeczki, lecz dwóch, oraz dwóch synów. W 8 sezonie kandyduje na deputata Mytiszkinskoj Dumy, lecz w 160 odcinku przegrywa wybory.
Paweł Kalaczow.
Symbolizuje go kolor żółty. Ma 35 lat. W początkowych epizodach spotyka się z Olesią, w 24 odcinku biorą ślub. Pracował jako reżyser korporatywów, w 92 odcinku jest prowadzącym programu „dzień dobry”. W 80 odcinku rodzi mu się syn, Dmitrij. W 120 odcinku postanawiają wspólnie z żoną kupić 4-pokojowe mieszkanie i postarać się o następne dziecko. Podczas emisji 7 sezonu kłóci się z Olesią, początkowo przez to, że nie poświęca jej za dużo czasu i wszystko robią według grafiku. Następnie Olesia idzie do pracy nie uzgodniwszy tego wcześniej z mężem, a Paweł trafia do więzienia. Z powodu zazdrości Pawła o przyjaciela żony niemalże dochodzi do rozwodu, jednakże w 140 odcinku godzą się, gdy widzą, że ich synek zaczyna chodzić.
Edward Sierow.
Symbolizuje go kolor zielony. Ma 37 lat, wieczny kawaler. Długotrwałe związki są w jego przypadku rzadkością, chociaż spotykał się przez długi czas z Nastią (1 sezon) i Julią (7 sezon). Pracował na wielu stanowiskach (pracownik stacji benzynowej, kontroler zmiany w „KFC”, IT-dyrektor, model aktów). Przyjaźni się z Paszą (Paweł) i Siewą (Wsiewolod) od pierwszej klasy podstawówki. Zaczyna spotykać się z siostra Tamary- Lizą, która w dzieciństwie była gruba i brzydka. Oświadcza się jej w 82 odcinku, biorą ślub w 89, rozwodzą w 100 odcinku, przez to, że zdradziła go tuż przed ich ślubem (później okazuje się, że wcale tak nie było). W ciągu trwania kolejnych odcinków widać, że młodzi wciąż się kochają. Pod koniec 6 sezonu adoptuje znajomego wychowanka z domu dziecka, Wanię. W pierwszym odcinku 8 sezonu znów zaczyna spotykać się z Lizą. W 8 sezonu Edik (Edward) postanawia zająć się muzyką, zwalnia się ze sklepu hydraulicznego i kupuje studio dźwiękowe. W 160 odcinku proponuje Lizie postarać się o dziecko.
Ukochane bohaterów.
Tamara Baranowa (Orłowa).
Żona Wsiewołoda, pracuje jako dziennikarka. Przez 9 lat jest żoną Siewy (Wsiewołoda), w 13 odcinku zdaje sobie sprawę, że ich małżeństwo jest nietrwałe. Przez długi czas chodzą do rodzinnej psycholog, z którą właśnie zdradza ją mąż. Rozwodzą się. W 60 odcinku zdaje sobie sprawę, że nadal kocha Siewę, w 80 odcinku wraca do niego. W 120 ponownie biorą ślub, a w 113 zachodzi w ciążę z trojaczkami. W 140 odcinku rodzi trójkę maluchów.
Olesia Kalaczowa.
Narzeczona, a później żona Pawła Kalaczowa. Jej nazwisko rodowe to Kowalenko. Ma 27 lat i pracuje jako stewardesa. Pochodzi z Berdiańska ma ukraińskie korzenie. Wychodzi za mąż za Paszę (Pawła) w 24 odcinku (półtora roku od poznania). Pod koniec 2 sezonu zachodzi w ciążę, w 80 odcinku rodzi się synek, którego nazywają Dimą.
Elizawieta Orłowa.
Młodsza siostra Tamary, pojawia się w 4 sezonie. Uciekła z domu z mężczyzną, który był 15 lat starszy od niej. Mieszkała z nim przez 5 lat w Grecji. Zdradził ją z jej najlepszą przyjaciółką, więc spaliła jego ferrari, za co deportowali ją do Rosji. Pierwszego dnia przespała się z Edikiem i od razu go zostawiła. Od tamtej pory cały czas się o nią stara, ona też nie pozostaje obojętna. Wychodzi za niego za mąż w 89 odcinku, rozwodzą się w 100. Wracają do siebie w 141 odcinku.
Tatiana.
Była koleżanka z pracy Paszy. Prowadzili razem program telewizyjny „Dzień dobry”, była w nim zakochana. Spotykali się, ale w 8 sezonie Edik zostawia ją dla Lizy. Tatiana decyduje się odbić Edika, w 149 odcinku jej plan się ziszcza i Liza zostawia Edika. Jednakże w 150 odcinku za pomocą Wani, Liza i Edik wracają do siebie. W 151 odcinku Tatiana musi zwolnić się z pracy.
Dzieci.
Daria Baranowa.
Córka Wsiewołoda i Tamary Baranowych, występuje w każdym sezonie. Mimo młodego wieku jest bardzo sprytną i przezorną dziewczynką. Jest uczennicą, uczy się języka angielskiego. Niejednokrotnie udało jej się rozwiązać problemy dorosłych, w szczególności kłótnie między jej rodzicami. Jej najlepszą przyjaciółką jest babcia, ich bliska relacja zaczęła się, kiedy otrzymała od niej iPada. Lubi oglądać kroniki kryminalne i wiadomości. Uczęszcza na kółko teatralne.
Dmitrij Kałaczow.
Syn Pawła i Olesi Kałaczowych, urodził się w 80 odcinku. Pierwotnie miał otrzymać imię Innokientij. Nauczył się chodzić w 140 odcinku.
Iwan (Gurin) Sierow.
Wychowanek domu dziecka. Po raz pierwszy pojawia się w 104 odcinku, próbując oderwać lusterko wsteczne z samochodu Eryka. Podoba mu się córka Siewy – Daria. Pod koniec 6 sezonu został adoptowany przez Eryka i otrzymał w prezencie od Lizy psa.
Eugenia Baranowa.
Córka Wsiewołodowa i Tamary Baranowych. Jedna z trojaczków. Urodziła się w 140 odcinku.
Eduard Baranow.
Syn Wsiewołodowa i Tamary Baranowych. Jeden z trojaczków. Urodził się w 140 odcinku.
Paweł Baranow.
Syn Wsiewołodowa i Tamary Baranowych. Jeden z trojaczków. Urodził się w 140 odcinku.
Dane techniczne.
Zdjęcia.
Zdjęcia do „Świateł” przede wszystkim miały miejsce w Moskwie, w studiu, w którym wybudowano specjalne dekoracje ukazujące mieszkania głównych bohaterów. Chociaż sitcom jest kręcony w studiu, to w lutym 2011 roku twórcy projektu nagrywali w Soczi. W tym pięknym kurorcie nagrywali od razu jak największą liczbę scen, kiedy to bohaterowie przyjeżdżali na odpoczynek do Soczi. Zdjęcia te zostały wykorzystane także w ostatnich odcinkach, gdzie Soczi grało wiosenną Moskwę. W maju 2014 roku, gdy rozpoczęły się zdjęcia 7 sezonu, kręcono w Tajlandii, na wyspie koh Chang (ампхе Koh Chang), gdzie swój urlop mają spędzić główni bohaterowie.
Piosenka tytułowa.
Słowa i muzykę do soundtracku serialu zostały stworzone i wykonane Aleksandrem Pusznym. Piosenka tytułowa była odtwarzana jedynie w 1 sezonie.

</doc>
<doc id="3716018" url="https://pl.wikipedia.org/wiki?curid=3716018" title="Czesław Kania">
Czesław Kania

Czesław Kania pseud. "Nałęcz", "Witold", "Wyrwa", "Waldemar" (ur. 19 marca 1909 w Lipnikach, w powiecie ostrołęckim, zm. 12 sierpnia 1949 w Warszawie) – polski działacz podziemia niepodległościowego w czasie II wojny światowej oraz powojennego podziemia antykomunistycznego. 
Życiorys.
W latach 1931–1932 odbył służbę wojskową. W lutym 1944 wstąpił do oddziału Narodowych Sił Zbrojnych (NSZ) działającego na terenie jego rodzinnego powiatu ostrołęckiego, pełniąc tam funkcję dowódcy kompanii na terenie gminy Łyse. Po zakończeniu II wojny światowej działał w podziemiu antykomunistycznym pełniąc funkcję między innymi dowódcy II batalionu w Komendzie Powiatu NZW „Orawa”. Od lipca 1946 kierował wywiadem Komendy XVI Okręgu NZW o krypt. „Mazowsze”, natomiast od lipca 1947 był członkiem Komendy XVI Warszawskiego Okręgu NZW o krypt. „Orzeł”. Został aresztowany 25 czerwca 1948, następnie skazany na śmierć i stracony w więzieniu mokotowskim w Warszawie.
23 maja 2013 szczątki ppor. Czesława Kani zostały odnalezione przez zespół IPN pod kierownictwem prof. Krzysztofa Szwagrzyka w kwaterze „Ł” Cmentarza Wojskowego na Powązkach w Warszawie. Uroczyste wręczenie noty identyfikacyjnej rodzinie Czesława Kani odbyło się 9 czerwca 2016 w Pałacu Prezydenckim w Warszawie.

</doc>
<doc id="3716023" url="https://pl.wikipedia.org/wiki?curid=3716023" title="Daniił Elmień">
Daniił Elmień

Daniił Siemionowicz Elmień (ros. Даниил Семёнович Эльмень, ur. 16 grudnia 1885 we wsi Ismendery w guberni kazańskiej, zm. 3 września 1932 we wsi Ilinka w Czuwaskiej ASRR) – czuwaski i radziecki polityk.
Życiorys.
W latach 1907-1917 działał w partii eserowców, 1907 został aresztowany, 1907-1911 i 1914-1917 służył w rosyjskiej armii, 1917-1918 działał w Partii Lewicowych Eserowców. W lutym 1918 został przewodniczącym Komitetu Wykonawczego Rady Powiatowej Jadrina, od 18 maja 1920 do czerwca 1920 kierował Wydziałem Czuwaskim przy Ludowym Komisariacie ds. Narodowości RFSRR, od września 1918 należał do RKP(b). Od 4 lutego do listopada 1920 był przewodniczącym Czuwaskiego Komitetu Rewolucyjnego, od 7 października 1920 do 25 lutego 1921 przewodniczącym Tymczasowego Czuwaskiego Komitetu Obwodowego RKP(b) i jednocześnie od 10 listopada 1920 do 1921 przewodniczącym Komitetu Wykonawczego Obwodowej Rady Czuwaskiej Komuny Pracowniczej. Od 15 października 1922 do 10 maja 1924 był sekretarzem odpowiedzialnym Czuwaskiego Komitetu Obwodowego RKP(b), 1924-1929 studiował w Instytucie Czerwonej Profesury, uzyskał tytuł docenta, od 1929 do końca życia był docentem katedry ekonomii politycznej Niżnonowogrodzkiego Uniwersytetu Komunistycznego i Niżnonowogrodzkiego Instytutu Pedagogicznego.

</doc>
<doc id="3716034" url="https://pl.wikipedia.org/wiki?curid=3716034" title="Ruadan">
Ruadan

Ruadan – w iryjskiej mitologii syn bogini Brigid i Bresa.
W czasie drugiej bitwy pod Magh Tuireadh został wysłany na zwiad do boga Goibniu, który zajęty był wytwarzaniem oszczepów dla Tuatha De Danann. Ruadan chwycił jeden z oszczepów by przekłuć nim boga-kowala. Ten wyrwał drzewiec z rany i zadał nim cios Ruadanowi, który okazał się dla niego śmiertelny. Bogini Brigid przybyła na pole bitwy, żeby opłakiwać syna, a jej szlochanie było pierwszym żałobnym trenem Irlandii według podań ludowych.

</doc>
<doc id="3716040" url="https://pl.wikipedia.org/wiki?curid=3716040" title="Kanalizacja w Poznaniu">
Kanalizacja w Poznaniu

Kanalizacja w Poznaniu – sieć kanalizacyjna w Poznaniu.
Historia.
W 1870 Rada Miejska oraz komitet mieszkańców zwrócił się z prośbą do Magistratu poznańskiego o rozpoczęcie budowy kanalizacji miejskiej. Korespondencja trwała w tym zakresie dwa lata, a pod niektórymi petycjami podpisywało się nawet trzysta osób. Wynikiem nacisków było powołanie komisji, która zleciła radcy budowlanemu Jamesowi Hobrechtowi z Berlina opracowanie projektu skanalizowania miasta. Projekt ten odrzucono w 1874, jako zanadto kosztowny. Kolejny projekt sporządziła firma „Aird”, także z Berlina, ale i on również został odrzucony, bowiem przewidywał spuszczanie ścieków bezpośrednio do Warty, co wywołało stanowczy sprzeciw rządu pruskiego. Ostatecznie prace rozpoczęto w 1888 z wykorzystaniem planów londyńskiego inżyniera Baldwina Lathama z 1872. 
Rozpoczęto od skanalizowania placu Wolności, placu Działowego, Alei Marcinkowskiego i ulicy Pocztowej. W 1892 prace prowadzono na placu Wiosny Ludów, na Chwaliszewie, Wielkich Garbarach, a także przy ulicach Gołębiej, Koziej i Bukowskiej. W 1893 nastąpiło znaczne zintensyfikowanie prac kanalizacyjnych – do 1896 skanalizowano ulice: Długą, Rybaki, Łąkową, Garbary, Groblę, Wrocławską, Klasztorną, Podgórną, Szkolną, Półwiejską, Sierocą, Dolną i Górną Wildę, Wszystkich Świętych, Za Bramką, Święty Marcin, Ogrodową, Piekary, Ratajczaka, Mielżyńskiego, Poznańską, Zwierzyniecką, Wierzbięcice i część Dąbrowskiego oraz Głogowskiej. Od 1896 do 1900 skanalizowano Łąki Dominikańskie, przeznaczone pod budowę nowej rzeźni, a także Łąki Bernardyńskie, Wildę, Łazarz, pozostałą część Jeżyc, okolice Bogdanki, zasypano tzw. Starą Rzekę i Strugę Karmelicką. Po 1900 skanalizowano Święty Wojciech, ulicę Młyńską, dalszy ciąg Głogowskiej, Małeckiego, Mickiewicza, Niegolewskich, Górczyńską, a także rozpoczęto prace na Śródce, które (wraz z Ostrowem Tumskim) ukończono w 1912. Dopiero w 1907 skanalizowano Stary Rynek i ul. Nową (Paderewskiego). Od 1909 prace trwały w dzielnicach przyłączonych do miasta w 1900.
W 1908 rozpoczęto wznoszenie oczyszczalni ścieków, gdyż dotąd były one zlewane bezpośrednio do Warty. Prace ukończono w 1909, oddając obiekt przy ul. Garbary.
Po 1918 kanalizowanie miasta uległo spowolnieniu z przyczyn finansowych. W 1923 przyłączono do sieci Górczyn, a wa latach 1923-1928 zbudowano kolektor burzowy przy Bramie Dębińskiej, a także kolektor deszczowy w ul. Pułaskiego. W latach 1925-1926 powstały kanały do zużytej wody na Sołaczu. W 1926 skanalizowano część willową Dębca, a w 1927 rozbudowano sieć górczyńską, zbudowano oczyszczalnię odpływów na Naramowicach, skanalizowano ulice: Sokoła, Źródlaną, Urbanowską. W 1928 prace ukończono na ulicy Matejki, terenach PeWuKi i na stadionie miejskim. Rozpoczęto też roboty na Głównej, Osiedlu Warszawskim i Zawadach. W 1931 skanalizowano ulice: Wiśniową i Dębiecką, a w kolejnych latach: Winogrady, Nad Potokiem, Sołacką, Szydłowską, jak również uzupełniano braki na Łazarzu, Jeżycach i Śródce. W 1920 długość kanalizacji wynosiła w Poznaniu 130 km, a w 1939 – 282 km. W latach tych liczba przyłączonych nieruchomości wzrosła z 2545 do 5247. Wprowadzano też coraz szerzej rury betonowe.
W 1943 roku Niemcy rozpoczęli rozbudowę oczyszczalni ścieków, ale nie ukończyli tych prac. Ostatecznie dzieło zakończono w 1949, a później jeszcze oczyszczalnię modernizowano. W 1951 skanalizowano Zatorze, a później Grunwald i osiedle Świerczewskiego. Uzupełniono też braki na Chwaliszewie, m.in. w ul. Wenecjańskiej. Rozpoczęto też prace w Klinie Dębieckim. W 1948 przystąpiono do opracowywania projektu kolektora dla prawobrzeżnego Poznania, gdzie około trzysta zakładów przemysłowych wypuszczało ścieki do Warty. Obiekt zbudowano w latach 1949-1954. W latach 1956–1957 zbudowano przepompownię ścieków dla Świerczewa.
Stan obecny.
Poznański system kanalizacji obejmuje obecnie prawie 740 km kanałów sanitarnych, deszczowych i ogólnospławnych, jak również dwie oczyszczalnie ścieków: centralną (Koziegłowy) i lewobrzeżną (ul. Serbska) o łącznej przepustowości 250.000 m³ na dobę. Sieć ogólnospławna obejmuje centrum miasta i prowadzi ścieki do przepompowni Garbary, która jest połączona z oczyszczalnia lewobrzeżną. Ścieki bytowo-gospodarcze z lewobrzeżnej części Poznania prowadzone są siecią rozdzielczą do sieci ogólnospławnej, a z części prawobrzeżnej do Koziegłów.
W XXI wieku rozwój sieci kanalizacyjnej w Poznaniu przedstawiał się następująco:

</doc>
<doc id="3716043" url="https://pl.wikipedia.org/wiki?curid=3716043" title="Nizgórce">
Nizgórce



</doc>
<doc id="3716047" url="https://pl.wikipedia.org/wiki?curid=3716047" title="Stanisław Przybecki">
Stanisław Przybecki

Stanisław Przybecki (ur. ?, zm. 7 września 1936 w Poznaniu) – porucznik rezerwy piechoty Wojska Polskiego.
Życiorys.
Po zakończeniu I wojny światowej i odzyskaniu przez Polskę niepodległości został przyjęty do Wojska Polskiego. Uczestniczył obronie Lwowa w trakcie wojny polsko-ukraińskiej w szeregach 19 pułku piechoty Odsieczy Lwowa oraz w powstaniu wielkopolskim, a za swoje czyny wojenne otrzymał Order Virtuti Militari. Został awansowany do stopnia porucznika rezerwy piechoty ze starszeństwem z dniem 1 czerwca 1919. W 1923 pozostawał oficerem rezerwowym 70 pułku piechoty w Jarocinie.
W 1936 był przypisany do miejscowości Separowo. 7 września 1936 zmarł w szpitalu w Poznaniu po ciężkiej chorobie.

</doc>
<doc id="3716050" url="https://pl.wikipedia.org/wiki?curid=3716050" title="Gabriela Toma">
Gabriela Toma

Gabriela Larisa Toma (ur. 20 grudnia 1974 w Bukareszcie) – rumuńska koszykarka, występująca na pozycjach silnej skrzydłowej oraz środkowej, obecnie zawodniczka C.S.M. Târgoviște. Od 2015 roku jest także trenerką żeńskiej kadry narodowej Rumunii do lat 16.

</doc>
<doc id="3716051" url="https://pl.wikipedia.org/wiki?curid=3716051" title="Sadb">
Sadb

Sadb – w iryjskiej mitologii kochanka Finna MacCoola. Finn ujrzał ją po raz pierwszy podczas polowania, jako łanię, gdyż sama będąc boginią została zaczarowana przez potężnego czarownika. W nocy po polowaniu Sadb przyszła do Finna pod postacią kobiety i przez jakiś czas żyli ze sobą, a owocem ich związku był Oisin. Później pod nieobecność Finna ten sam czarownik zamienił Sadb ponownie w łanię. Finn szukał jej w całej Irlandii, ale jedynym śladem, który udało mu się odnaleźć był mały, nagi chłopiec, w którym Finn MacCool rozpoznał swojego syna.

</doc>
<doc id="3716060" url="https://pl.wikipedia.org/wiki?curid=3716060" title="Jan Kaim">
Jan Kaim

Jan Kaim pseud. "Filip", "Wiktor" (ur. 17 września 1912 w Starosiedlicach, zm. 18 lipca 1949 w Warszawie) – polski działacz podziemia niepodległościowego w czasie II wojny światowej oraz powojennego podziemia antykomunistycznego, a także działacz narodowy związany ze Stronnictwem Narodowym oraz Młodzieżą Wszechpolską.
Życiorys.
Urodził się w rodzinie pochodzenia chłopskiego jako syn Pawła i Marii z domu Kiepas. W 1931 uzyskał maturę w Państwowym Gimnazjum im. Marii Rodziewiczówny w Kobryniu. W latach 1932–1933 odbył służbę wojskową, ukończył wówczas Kurs Podchorążych Rezerwy Piechoty jednak nie przyznano mu tytułu podchorążego z powodu konfliktu politycznego z przełożonymi. W latach 1933–1939 studiował na Wydziale Inżynierii Lądowej i Wodnej Politechniki Lwowskiej, będąc jednocześnie działaczem Towarzystwa Bratniej Pomocy Studentów, a w roku akademickim 1938/1939 jego prezesem na PL. Od 1935 należał do Młodzieży Wszechpolskiej.
Po wybuchu II wojny światowej był uczestnikiem polskiej wojny obronnej września 1939 jako dowódca drużyny w 35 pułku piechoty, a następnie jako żołnierz w ramach Samodzielnej Grupy Operacyjnej „Polesie”. 7 października 1939 dostał się do niewoli niemieckiej, z której zdołał jednak zbiec. W październiku 1939 przystąpił do Narodowej Organizacji Wojskowej (NOW) w Starachowicach, pełniąc obowiązki szefa organizacyjnego w Komendzie Powiatu NOW. W listopadzie 1941 Komendant Okręgu Radom NOW nadał mu tytuł podchorążego. Od grudnia 1942 do lutego 1943 pełnił funkcję dowódcy plutonu NOW w Radomiu. W lutym 1944 został awansowany do stopnia podporucznika. W czerwcu 1944 został aresztowany przez Gestapo i po brutalnym śledztwie, tuż przed wybuchem powstania warszawskiego deportowany do niemieckiego, nazistowskiego obozu koncentracyjnego Gross Rosen. Był więziony również w KL Mauthausen-Gusen oraz podobozie KL Linz gdzie doczekał wyzwolenia.
W lipcu 1945 powrócił do Polski i nawiązał kontakty z politykami konspiracyjnego Stronnictwa Narodowego i jeszcze w tym samym miesiącu wyjechał jako kurier do władz RP w Londynie i do prezesa emigracyjnego Stronnictwa Narodowego – Tadeusza Bieleckiego. W grudniu tego samego roku wyjechał z powrotem do Polski. Od stycznia do kwietnia 1946 organizował konspiracyjną łączność pomiędzy krajowymi i emigracyjnymi ośrodkami Stronnictwa Narodowego oraz dla Komendy Głównej Narodowego Zjednoczenia Wojskowego i powołanych przez Ministerstwo Spraw Wewnętrznych Rządu RP na uchodźstwie Delegatur, pozostając jej faktycznym kierownikiem. W kwietniu 1946 został przypadkowo aresztowany w Szczecinie, jednak uniewinnił go sąd grodzki (Jan Kaim posługiwał się wówczas fałszywymi dokumentami). W tym samym roku przekroczył granicę i udał się na emigrację do Wielkiej Brytanii. Był między innymi bliskim współpracownikiem Tadeusza Bieleckiego. Od marca 1947 był członkiem Zarządu Głównego Koła AK w Londynie. W tym samym roku został wysłany z misją kurierską do Polski, przekraczając granicę w nocą 3/4 listopada. Został aresztowany przez UB – 24 listopada 1947 w Szczecinie. W trakcie śledztwa był torturowany. W r. 1948 skazany na dożywocie. Pomimo to - wskutek interwencji sędziego Aleksandra Wareckiego (Warenhaupta) - po ponownym procesie 24 kwietnia 1949 r. został skazany na śmierć i stracony przez st. sierż. Piotra Śmietańskiego, na terenie więzienia mokotowskiego w Warszawie.
23 maja 2013 szczątki ppor. Jana Kaima zostały odnalezione przez zespół IPN pod kierownictwem Krzysztofa Szwagrzyka w kwaterze „Ł” Cmentarza Wojskowego na Powązkach w Warszawie. Uroczyste wręczenie noty identyfikacyjnej rodzinie Jana Kaima odbyło się 9 czerwca 2016 w Pałacu Prezydenckim w Warszawie.

</doc>
<doc id="3716069" url="https://pl.wikipedia.org/wiki?curid=3716069" title="Moraine (jezioro)">
Moraine (jezioro)

Moraine – zasilane lodowcowo jezioro w Parku Narodowym Banff w Albercie w Kanadzie. Leży około 14 km od miejscowości Lake Louise w dolinie Valley of the Ten Peaks na wysokości mniej więcej 1885 m n.p.m. Jego powierzchnia wynosi 0,5 km², długość brzegu około 4,8 km a maksymalna głębokość 14 m. 
Jezioro jest zasilane przez wodę z topniejących lodowców pasma Bow Range. Powstało w wyniku zablokowania odpływu wód lodowcowych przez osuwisko skalne z góry Tower of Babel.
Wokół jeziora znajduje się wiele szlaków turystycznych. Po jeziorze można również pływać kajakiem.
Widok na jezioro i góry jest zwany "Twenty Dollars View" (Widok za 20 dolarów), ponieważ znajdował się on na kanadyjskim banknocie dwudziestodolarowym, wydawanym w 1969 i 1979. Oprócz tego wizerunki jeziora były wykorzystywane m.in.:

</doc>
<doc id="3716075" url="https://pl.wikipedia.org/wiki?curid=3716075" title="Sidak">
Sidak

Sidak (perski: سيدك) – wieś w Iranie, w ostanie Azerbejdżan Zachodni. W 2006 roku liczyła 198 mieszkańców w 38 rodzinach.

</doc>
<doc id="3716083" url="https://pl.wikipedia.org/wiki?curid=3716083" title="Barbaran">
Barbaran

Barbaran (pers. بربران) – wieś w Iranie, w ostanie Azerbejdżan Zachodni. W 2006 roku liczyła 143 mieszkańców w 30 rodzinach.

</doc>
<doc id="3716088" url="https://pl.wikipedia.org/wiki?curid=3716088" title="Baruż">
Baruż

Baruż (pers. باروژ) – wieś w Iranie, w ostanie Azerbejdżan Zachodni. W 2006 roku liczyła 148 mieszkańców w 28 rodzinach.

</doc>
<doc id="3716092" url="https://pl.wikipedia.org/wiki?curid=3716092" title="Darin Ghale">
Darin Ghale

Darin Ghale (pers. درين قلعه) – wieś w Iranie, w ostanie Azerbejdżan Zachodni. W 2006 roku liczyła 379 mieszkańców w 74 rodzinach.

</doc>
<doc id="3716093" url="https://pl.wikipedia.org/wiki?curid=3716093" title="Doulama">
Doulama

Doulama (perski: دولاما) – wieś w Iranie, w ostanie Azerbejdżan Zachodni. W 2006 roku liczyła 321 mieszkańców w 92 rodzinach.

</doc>
<doc id="3716096" url="https://pl.wikipedia.org/wiki?curid=3716096" title="Frosta (Bydgoszcz)">
Frosta (Bydgoszcz)

Frosta – zakład przemysłu spożywczego w Bydgoszczy w obiektach byłego Przedsiębiorstwa Produkcyjno-Handlowego „Centrala Rybna”; producent m.in. paluszków rybnych.
Charakterystyka.
Firma należy do międzynarodowej grupy FRoSTA AG z siedzibą w Niemczech. Firma zatrudnia około 1600 pracowników i jest właścicielem 3 fabryk w Niemczech oraz jednej w Polsce (w Bydgoszczy), jak również kilku przedstawicielstw handlowych w innych krajach (Francja, Austria, Czechy, Węgry, Rumunia). Zakład Frosty w Bydgoszczy produkuje na rynek polski oraz na eksport do krajów Europy Zachodniej, Środkowej i byłego ZSRR. Zatrudnienie sięga 600 osób. Zakład wykorzystuje dużym stopniu energię ekologiczną (panele słoneczne, instalacja amoniakalna) oraz posiada własną oczyszczalnię ścieków.
Firma posiada certyfikaty jakości: ISO 9001, International Food Standard (IFS), British Retail Consorcium (BRC).
Produkty.
Pod marką FRoSTA dostępnych jest prawie 80 produktów mrożonych w kategoriach:
Bestsellerem marki Frosta na rynku polskim są Złote Paluszki Rybne.
Historia.
Spółka Frosta powstała w Niemczech w 1905 roku. W październiku 1998 rozpoczęła działalność na rynku polskim, początkowo jako dystrybutor mrożonek, a od kwietnia 1999 jako producent konfekcjonowanych produktów rybnych w zakładzie w Bydgoszczy. W tym celu spółka zakupiła obiekty istniejącego w czasach PRL i ostatecznie zlikwidowanego w lipcu 2005 roku Przedsiębiorstwa Produkcyjno-Handlowego „Centrala Rybna” w Bydgoszczy w dzielnicy Brdyujście przy ul. Witebskiej. Właścicielem "Centrali Rybnej" Frosta została w sierpniu 1999. Linię produkcyjną oraz markę "Kapitana Iglo" (poprzednika "Złotych Paluszków Rybnych") przejęła 3 miesiące później, w połowie listopada 1999 r.
W styczniu 2000 zainaugurowano kampanię reklamową Złotych Paluszków Rybnych, które stanowią bestseller marki. W kolejnych latach asortyment poszerzono o gotowe dania warzywne, drobiowe oraz zioła. W 2008 roku (od lutego do czerwca) przeprowadzono modernizację fabryki, m.in. instalując nową linię technologiczną do produkcji paluszków rybnych. Jesienią 2011 zdecydowano się na kampanię ekologiczną, usuwając z produktów zbędne wzmacniacze smaku, barwniki spożywcze i aromaty oraz adaptując standardy środowiskowe w zakresie zrównoważonego rybołówstwa.
We wrześniu 2017 przy ulicy Witebskiej otwarto nową halę produkcyjną o powierzchni 5,5 tys. m kw. z nową linią produkcyjną wyrobów rybnych.

</doc>
<doc id="3716097" url="https://pl.wikipedia.org/wiki?curid=3716097" title="Fuladlu">
Fuladlu

Fuladlu (perski: فولادلو) – wieś w Iranie, w ostanie Azerbejdżan Zachodni. W 2006 roku liczyła 41 mieszkańców w 13 rodzinach.

</doc>
<doc id="3716098" url="https://pl.wikipedia.org/wiki?curid=3716098" title="Goldanlu">
Goldanlu

Goldanlu (perski: گلدانلو) – wieś w Iranie, w ostanie Azerbejdżan Zachodni. W 2006 roku liczyła 181 mieszkańców w 59 rodzinach.

</doc>
<doc id="3716099" url="https://pl.wikipedia.org/wiki?curid=3716099" title="Hesar-e Agh Bolagh">
Hesar-e Agh Bolagh

Hesar-e Agh Bolagh (perski: حصاراغ بلاغ) – wieś w Iranie, w ostanie Azerbejdżan Zachodni. W 2006 roku liczyła 424 mieszkańców w 73 rodzinach.

</doc>
<doc id="3716100" url="https://pl.wikipedia.org/wiki?curid=3716100" title="Ruszona">
Ruszona



</doc>
<doc id="3716107" url="https://pl.wikipedia.org/wiki?curid=3716107" title="Józef Korytowski (oficer)">
Józef Korytowski (oficer)

Józef Korytowski (ur. 1 kwietnia 1894, zm. 3 lipca 1932 we Lwowie) – kapitan żandarmerii Wojska Polskiego.
Życiorys.
Urodził się 1 kwietnia 1894. Podczas I wojny światowej był żołnierzem Legionów Polskich.
Po odzyskaniu przez Polskę niepodległości w 1918 został przyjęty do Wojska Polskiego. Został zweryfikowany w stopniu porucznika piechoty. Następnie został zweryfikowany w stopniu porucznika żandarmerii ze starszeństwem z dniem 1 czerwca 1919. W latach 20. był oficerem 3 Dywizjonu Żandarmerii. w tym w 1923 pełnił stanowisko dowódcy plutonu Lida. Później był dowódcą plutonu żandarmerii w Stanisławowie. Od drugiej połowy lat 20. był oficerem 6 Dywizjonu Żandarmerii we Lwowie. Był wówczas oficerem śledczym w sprawach szczególnej wagi. Przyczynił się do wykrycia tzw. „afery poborowej” mjr. Jerzego Urbanowicza. Został awansowany do stopnia kapitana żandarmerii ze starszeństwem z dniem 1 stycznia 1931. Uchodził za osobę cenioną w lwowskich kręgach wojskowych i szanowaną wśród mieszkańców miasta.
3 lipca 1932 około godziny 18 przybył do lwowskiej restauracji „Hungarja”. Ubrany po cywilnemu miał ze sobą teczkę, w której znajdowały się aparat fotograficzny i broń krótka. Zajął miejsce przy osobnym stoliku za kotarą. Tam przysiadła się do niego będąca pod wpływem alkoholu Zofia Myszczyszyn, była tancerka w klubach nocnych, później znana jako "dama z półświatka", która miała poznać Korytowskiego dwa dni wcześniej. Kiedy oficer udał się do głównego pomieszczenia lokalu z zamiarem uiszczenia rachunku za zamówienie, kobieta pochwyciła pozostawioną przez niego teczkę i zaczęła manipulować przy rewolwerze typu browning. Podczas zabawy bronią dokonała jej odbezpieczenia, po czym nastąpił strzał, który trafił przestępującego przez próg Korytowskiego w prawą skroń, doprowadzając do jego śmierci na miejscu. Po zdarzeniu sprawczyni została aresztowana.
Józef Korytowski był żonaty (w czasie tragicznego wypadku żona kapitana przebywała na wczasach w Żegiestowie). Jego pogrzeb odbył się 5 lipca 1932 we Lwowie, po czym ciało zostało przewiezione do Stanisławowa, gdzie miało zostać pochowane.

</doc>
<doc id="3716110" url="https://pl.wikipedia.org/wiki?curid=3716110" title="Radosław Baran (zapaśnik)">
Radosław Baran (zapaśnik)

Radosław Baran (ur. 5 listopada 1989) – polski zapaśnik rywalizujący w stylu wolnym. Trzykrotny medalista wojskowych mistrzostw świata. Wielokrotny medalista mistrzostw Polski. Żołnierz Wojska Polskiego.
Życiorys.
Baran uprawia zapasy od 1999 roku. Na arenie międzynarodowej zadebiutował w 2006 roku, zajmując 12. pozycję w mistrzostwach Europy kadetów (kat. 76 kg).
Pięciokrotnie uczestniczył w mistrzostwach świata, plasując się kolejno na 25. (2009), 12. (2010) i 13. (2011; wszystkie w kat. 96 kg) oraz na 14. (2014) i 19. (2015) pozycji (oba starty w kat. 97 kg). Trzykrotnie brał udział w mistrzostwach Europy – w 2010 i 2012 roku był 5. w kat. 96 kg, a w 2016 roku 7. w kat. 97 kg. W 2015 roku zajął także 5. miejsce w igrzyskach europejskich (kat. 97 kg).
W swojej karierze trzykrotnie zdobywał medale wojskowych mistrzostw świata – w 2013 roku srebro w kategorii 96 kg, a w 2010 w tej samej kategorii i w 2014 w kategorii 125 kg stawał na najniższym stopniu podium.
W kwietniu 2016 roku, dzięki awansowi do finału europejskiego turnieju kwalifikacyjnego w Zrenjaninie, zakwalifikował się udziału w Letnich Igrzyskach Olimpijskich 2016 w kat. 97 kg (ostatecznie turniej ten wygrał).
Na igrzyskach zajął trzynaste miejsce w kategorii 97 kg. Siódmy w indywidualnym Pucharze Świata w 2020.
Baran wielokrotnie zdobywał medale mistrzostw Polski.
Jego brat – Robert Baran również uprawia zapasy.

</doc>
<doc id="3716111" url="https://pl.wikipedia.org/wiki?curid=3716111" title="Józef Korytowski">
Józef Korytowski



</doc>
<doc id="3716113" url="https://pl.wikipedia.org/wiki?curid=3716113" title="Enrico Cibelli">
Enrico Cibelli

Enrico Cibelli (ur. 14 lipca 1987 w San Marino) – sanmaryński piłkarz występujący na pozycji napastnika w SP Tre Penne, reprezentant San Marino w latach 2008–2013.
Kariera klubowa.
Wychowanek szkółki piłkarskiej klubu San Marino Calcio. W sezonie 2005/06 rozpoczął karierę na poziomie seniorskim w SP Tre Penne, z którym wywalczył Superpuchar San Marino 2005 oraz dotarł do finału Pucharu San Marino, w którym zdobył gola przeciwko AC Libertas (1:4). W latach 2006-2007 był zawodnikiem włoskiego zespołu Viserba Calcio, gdzie trenował w grupach młodzieżowych. Latem 2007 roku został piłkarzem AC Cattolica Calcio (Eccelenza Emilia-Romagna). W sezonie 2007/08 zajął z tym klubem ostatnie, 18. miejsce w tabeli grupy B, oznaczające spadek do Promozione Emilia-Romagna.
W grudniu 2008 roku opuścił zespół i powrócił do SP Tre Penne. W 2009 roku otrzymał od FSGC nagrodę Golden Boy, przyznawaną najlepszemu sanmaryńskiemu piłkarzowi do lat 23. Latem 2010 roku zadebiutował w europejskich pucharach w przegranym 3:13 dwumeczu z HŠK Zrinjski Mostar w kwalifikacjach Ligi Europy 2010/11. W 2011 roku został mianowany kapitanem zespołu. W sezonie 2011/12 wywalczył z SP Tre Penne mistrzostwo San Marino i otrzymał wyróżnienie Pallone di Cristallo. W sezonie 2012/13 zdobył kolejny tytuł mistrzowski oraz Superpuchar San Marino, strzelając dwie bramki w finałowym meczu z SP La Fiorita (2:1). Na zakończenie rozgrywek został nominowany do nagrody Pallone di Cristallo. 9 lipca 2013 wystąpił on w wygranym 1:0 spotkaniu z Szirakiem Giumri w eliminacjach Ligi Mistrzów 2013/14, który to mecz jest pierwszym zwycięstwem odniesionym przez sanmaryński klub w oficjalnych rozgrywkach pod egidą UEFA.
Latem 2014 roku Cibelli przerwał karierę i wyjechał do Madrytu (Hiszpania), gdzie mieszkał i pracował przez 3 lata. Po powrocie do San Marino negocjował warunki umowy z SP Tre Penne, jednak rozmowy zawieszono do czasu odzyskania przez niego odpowiedniej kondycji fizycznej. W styczniu 2018 roku został zawodnikiem AC Libertas, dla którego rozegrał 12 ligowych spotkań. W lipcu 2018 roku powrócił do SP Tre Penne, z którym w sezonie 2018/19 wywalczył mistrzostwo kraju.
Kariera reprezentacyjna.
W latach 2004-2005 Cibelli zanotował 6 spotkań w reprezentacji San Marino U-19 podczas dwóch turniejów kwalifikacyjnych do Mistrzostw Europy. W latach 2005-2008 zaliczył 11 występów w kadrze U-21, dla której zdobył gola w przegranym 1:6 meczu z Węgrami w eliminacjach Mistrzostw Europy 2009.
W sierpniu 2007 roku otrzymał od Giampaolo Mazzy pierwsze powołanie do seniorskiej reprezentacji San Marino na mecz przeciwko Cyprowi, w którym zastąpił w składzie Michele Maraniego. 15 października 2008 zadebiutował w przegranym 0:4 spotkaniu przeciwko Irlandii Północnej w eliminacjach Mistrzostw Świata 2010. W meczu tym wszedł on na boisko w 86. minucie, zastępując Manuela Maraniego. Ogółem w latach 2008-2013 rozegrał w drużynie narodowej 11 spotkań (wszystkie zakończyły się porażką San Marino), nie zdobył żadnej bramki.

</doc>
<doc id="3716114" url="https://pl.wikipedia.org/wiki?curid=3716114" title="Lorenzo Buscarini">
Lorenzo Buscarini

Lorenzo Buscarini (ur. 27 maja 1991 w Borgo Maggiore) – sanmaryński piłkarz występujący na pozycji obrońcy lub pomocnika, reprezentant San Marino w latach 2012–2014.
Kariera klubowa.
Wychowanek szkółki piłkarskiej klubu San Marino Calcio. W 2010 roku rozpoczął karierę na poziomie seniorskim w SP Cailungo. 3 października 2010 zadebiutował w Campionato Sammarinese w zremisowanym 1:1 meczu przeciwko SS Cosmos. Ogółem w latach 2010–2013 rozegrał dla tego klubu 42 ligowe spotkania, w których zdobył 2 bramki. W czerwcu 2013 roku przeniósł się do SS Murata. W lipcu tego samego roku otrzymał od FSGC nagrodę Golden Boy, przyznawaną najlepszemu młodzieżowemu piłkarzowi w San Marino. W sezonie 2014/15 dotarł z SS Murata do finału Pucharu San Marino, przegranego 0:5 z SS Folgore/Falciano. W październiku 2015 roku wystąpił w meczu o Superpuchar San Marino, w którym jego zespół uległ 0:2 SS Folgore/Falciano. W połowie 2017 roku został graczem klubu FC Domagnano, w którym grał do momentu zakończenia kariery zawodniczej w 2019 roku.
Kariera reprezentacyjna.
W 2007 roku Buscarini zaliczył 3 występy w reprezentacji San Marino U-17 w turnieju kwalifikacyjnym do Mistrzostw Europy 2008, rozegranym w Andorze. Jego debiut miał miejsce 1 października 2007 w przegranym 0:6 meczu przeciwko Hiszpanii. W latach 2008–2009 wystąpił sześciokrotnie w kadrze U-19 podczas dwóch kampanii eliminacyjnych do Mistrzostw Europy. W latach 2010–2012 rozegrał 8 spotkań w reprezentacji San Marino U-21 w kwalifikacjach do Mistrzostw Europy 2011 i 2013.
W sierpniu 2012 roku otrzymał od Giampaolo Mazzy pierwsze powołanie do seniorskiej reprezentacji San Marino na towarzyskie spotkanie z Maltą, w którym nie został desygnowany do gry. 12 października 2012 zadebiutował w drużynie narodowej w przegranym 0:5 wyjazdowym meczu przeciwko Anglii w eliminacjach Mistrzostw Świata 2014. W spotkaniu tym wszedł na boisko w 76. minucie, zmieniając Matteo Coppiniego. Ogółem w latach 2012–2014 zaliczył w reprezentacji San Marino 10 występów, nie zdobył żadnej bramki. Wszystkie spotkania zakończyły się porażką San Marino.

</doc>
<doc id="3716115" url="https://pl.wikipedia.org/wiki?curid=3716115" title="Radosław Baran">
Radosław Baran



</doc>
<doc id="3716117" url="https://pl.wikipedia.org/wiki?curid=3716117" title="Tōhōshinki">
Tōhōshinki



</doc>
<doc id="3716132" url="https://pl.wikipedia.org/wiki?curid=3716132" title="Grigorij Szujski">
Grigorij Szujski

Grigorij Trofimowicz Szujski, "Hryhorij Trochimowicz Szujski" (ros. Григорий Трофимович Шуйский, ukr. Григорій Трохимович Шуйський, ur. 1907, zm. 1985 w Moskwie) – radziecki działacz partyjny i dziennikarz.
Życiorys.
W latach 1927-1932 pracował jako rachmistrz wiejskiego towarzystwa spożywców, przewodniczącym komitetu wykonawczego rady rejonowej i sekretarz rejonowej gazety w Ukraińskiej SRR. Od 1930 należał do WKP(b), 1932-1936 studiował w Ukraińskim Komunistycznym Uniwersytecie Dziennikarstwa, 1936-1938 pracował w redakcji gazety "Kommunist" w Kijowie, a 1938-1941 był redaktorem odpowiedzialnym gazety "Komsomolec Ukrainy". W 1941 służył w Armii Czerwonej, 1941-1950 pracował w KC KP(b)U, a 1950-1964 był pomocnikiem sekretarza/I sekretarza KC WKP(b)/KPZR Nikity Chruszczowa. Od 31 października 1961 do 29 marca 1966 był członkiem Centralnej Komisji Rewizyjnej KPZR, 1964-1976 konsultantem Wydziału Ideologicznego/Wydziału Propagandy i Agitacji KC KPZR, 1976 przeszedł na emeryturę. Był deputowanym do Rady Najwyższej ZSRR 6 kadencji. W 1960 otrzymał Nagrodę Leninowską.

</doc>
<doc id="3716133" url="https://pl.wikipedia.org/wiki?curid=3716133" title="Scota">
Scota

Scota – pramatka Szkotów. Była córką egipskiego faraona. Jej mężem został mądry nauczyciel Niul, który osiedlił się w Egipcie. Mieli syna Goidela, od którego imienia pochodzi nazwa własna szkockich celtów - Gael. W innej wersji, była żoną Milesiusa i zginęła w walce z Tuatha De Danann.

</doc>
<doc id="3716140" url="https://pl.wikipedia.org/wiki?curid=3716140" title="Google Personalized Search">
Google Personalized Search

Google Personalized Search – wyszukiwanie spersonalizowane w wyszukiwarce Google. Wszystkie przeszukiwania za pomocą tej wyszukiwarki przez użytkowników niezalogowanych są powiązane z rekordem ciasteczek, a w przypadku posiadających konto Google – wyszukiwania zapisywane są w usłudze historia Google. Kiedy użytkownik dokonuje wyszukiwania, jego wyniki nie są oparte wyłącznie na związku konkretnej strony internetowej z wyszukiwanym hasłem, ale także na tym, które witryny użytkownik (lub ktokolwiek inny używający tej samej przeglądarki) odwiedzał poprzez poprzednie wyniki wyszukiwań.
Efektem tego jest spersonalizowane doświadczenie, które może zwiększyć przydatność wyników wyszukiwania dla konkretnego użytkownika. Wiąże się to również z pewnymi efektami ubocznymi, takimi jak informowanie innych użytkowników, z tym samym numerem IP lub korzystających z tego samego komputera, czego szukały inne osoby, a także z powstawaniem bańki filtrującej. Funkcja ta działa wyłącznie po dokonaniu kilku wyszukiwań, dzięki czemu mechanizm jest w stanie dopasować się do gustu użytkownika.
Historia.
Spersonalizowane wyszukiwanie zaprezentowane zostało 29 marca 2004 roku jako beta test projektu Google Labs. 20 kwietnia 2005 roku funkcja została udostępniona jako usługa sprawdzona ("non-beta"), jednak nadal była oddzielona od zwykłej wyszukiwarki Google. 11 listopada 2005 roku funkcja stała się częścią standardowej wyszukiwarki Google, ale tylko dla użytkowników posiadających konto Google.
Począwszy od 4 grudnia 2009 roku spersonalizowane wyszukiwanie było dostępne dla wszystkich użytkowników wyszukiwarki Google, również dla tych, którzy nie byli zalogowani na koncie Google.
W październiku 2009 roku, w związku z dostosowaniem wyników wyszukiwania – opartych na danych o charakterze osobistym, powiązanych z kontem – Google implementował także wyniki społecznościowe. Jeśli znajomi użytkownika mają podobne zainteresowania, strony internetowe z „socjalnego kręgu” użytkownika mogą awansować w rankingu wyników. Obie funkcje znalazły się w standardowych wynikach przed lutym 2011 roku i rozszerzyły wyniki wyszukiwań przez załączenie treści dzielonej z użytkownikami, których dana osoba zna poprzez serwisy społecznościowe.

</doc>
<doc id="3716142" url="https://pl.wikipedia.org/wiki?curid=3716142" title="Valley of the Ten Peaks">
Valley of the Ten Peaks

Valley of the Ten Peaks (z ang. "Dolina Dziecięciu Szczytów", fr. "Vallée des Dix Pics") – dolina w Canadian Rockies w kanadyjskiej prowincji Alberta. Znajduje się na terenie Parku Narodowego Banff. W dolinie znajduje się jezioro Moraine.
Nazwa doliny, nadana przez podróżnika Samuela Allena, bierze się od dziesięciu szczytów górujących nad doliną. Ich nazwy również zostały nadane przez Allena. Początkowo stanowiły one po prostu kolejne liczebniki z języka Indian Nakoda, którzy byli przewodnikami w wyprawie, w której uczestniczył podróżnik. Od tamtej pory siedem spośród dziesięciu nazw zostało zmienionych.
Szczyty wokół doliny.
Przedmiotem dociekań jest brak na tej liście (stworzonej oryginalnie przez Allena) Mount Hungabee, która jest również wyraźnie widoczna z doliny, jednocześnie będąc wyższą od Wenkchemna Peak.

</doc>
<doc id="3716145" url="https://pl.wikipedia.org/wiki?curid=3716145" title="Kościół św. Anny w Świebodzicach">
Kościół św. Anny w Świebodzicach

Kościół świętej Anny – ruina kościoła znajdująca się w dzielnicy Świebodzic – Pełcznicy.
Jest to najstarszy zabytek sakralny w granicach miasta. Była to świątynia jednonawowa, okrągła, o charakterze obronnym, wzniesiona w stylu romańskim. Dokładna data jej zbudowania jest trudna do określenia, ponieważ brak dokumentów budowy. Można tylko przyjąć, że powstała na przełomie XII i XIII wieku, albo i wcześniej, kiedy to Pełcznica należała do Komesa Imbrama bliskiego doradcy i współpracownika księcia Henryka I Brodatego. Pierwsza ściśle historyczna wzmianka źródłowa na temat świątyni została zapisana podczas rządów księcia Henryka I Brodatego w 1226 roku. W tym czasie budowla została zapewne konsekrowana przez arcybiskupa salzburskiego Henryka. Następna wzmianka z 1228 roku informuje o dużej roli świątyni w systemie obronnym osady Pełcznickiej. Wielką sławę przyniósł jej, ale niechlubną, spór pomiędzy proboszczami tej budowli a kościoła św. Mikołaja, około 1250 roku.
Do budowy świątyni został użyty kamień polny i glina (poddobnie w przypadku murów obronnych miasta). Na przełomie XIV i XV wieku świątynia została przebudowana ze stylu romańskiego na styl gotycki. Według legendy, budowla spłonęła od uderzenia pioruna i od tego czasu jest ruiną.

</doc>
<doc id="3716146" url="https://pl.wikipedia.org/wiki?curid=3716146" title="Searban">
Searban

Searban – w iryjskiej mitologii wojownik z rodu Fomoraigów, jeden z pradawnych bogów morza. Wojownik ten miał tylko jedno oko, rękę i nogę. Strzegł zaczarowanego drzewa, do którego nikt nie miał prawa się zbliżyć. W czasie ucieczki przed wojownikami Fianny, Gráinne i Diarmuid Ua Duibhne zdołali zaprzyjaźnić się z nim, dzięki czemu para zakochanych mogła skryć się przed pościgiem w listowiu drzewa. Doszło jednak do walki między Diarmuidem Ua Duibhne a Searbanem ponieważ Gráinne skosztowała owoców tego drzewa. W walce tej Searban został zabity.

</doc>
<doc id="3716155" url="https://pl.wikipedia.org/wiki?curid=3716155" title="Grigorij Żuczenko">
Grigorij Żuczenko

Grigorij Prokofjewicz Życzenko, "Hryhorij Prokopowicz Żuczenko" (ros. Григорий Прокофьевич Жученко, ukr. Григо́рій Прокопович Жученко, ur. 25 grudnia 1922 we wsi Radionowka (obecnie część Siewierska), zm. 25 maja 2016 w Odessie) – radziecki lotnik wojskowy, generał major, Bohater Związku Radzieckiego (1945).
Życiorys.
Urodził się w ukraińskiej rodzinie chłopskiej. Skończył 7 klas szkoły i aeroklub w Lisiczańsku, od 1941 służył w Armii Czerwonej, 1943 ukończył wojskowo-lotniczą szkołę pilotów w Woroszyłowgradzie (obecnie Ługańsk) i został skierowany na front. Brał udział w wyzwalaniu spod niemieckiej okupacji Donbasu, południowej Ukrainy, obwodu leningradzkiego i wybrzeża Bałtyku, 1944 został członkiem WKP(b). Dowodził eskadrą 237 szturmowego pułku lotniczego 305 Szturmowej Dywizji Lotniczej 14 Armii Powietrznej 3 Frontu Nadbałtyckiego, w 1944 w stopniu starszego porucznika wykonał 213 lotów bojowych (rozpoznawczych i szturmowych). Wziął udział w Paradzie Zwycięstwa na placu Czerwonym w Moskwie 24 czerwca 1945. Po wojnie kontynuował służbę w Siłach Wojskowo-Powietrznych ZSRR, 1960 w stopniu pułkownika zakończył służbę wojskową. Później otrzymał stopień generała majora. W 2013 otrzymał honorowe obywatelstwo Odessy; był również honorowym obywatelem Siewierska. Mieszkał w Odessie, gdzie zmarł i został pochowany.
Odznaczenia.
I medale.

</doc>
<doc id="3716156" url="https://pl.wikipedia.org/wiki?curid=3716156" title="Sétanta">
Sétanta



</doc>
<doc id="3716158" url="https://pl.wikipedia.org/wiki?curid=3716158" title="Burgos CF">
Burgos CF

Burgos Club de Fútbol – hiszpański klub piłkarski, grający w Segunda División, mający siedzibę w mieście Burgos.
Historia.
Burgos CF został założony w 1922, jako "Gimnástica Burgalesa Club de Fútbol". W 1983 z powodów ekonomicznych klub upadł. W 1994 klub został na nowo reaktywowany.
Sukcesy.
Copa Federación de España: 1996/97

</doc>
<doc id="3716159" url="https://pl.wikipedia.org/wiki?curid=3716159" title="Súaltam">
Súaltam

Súaltam (Súaltam mac Róich) – w iryjskiej mitologii był bratem Fergusa Mac Rotha. Usynowił Setantę, którego właściwym ojcem był bóg słońca Lug, a matką, jego żona Deichtine. W trakcie najazdu królowej Medb na Ulster próbował poderwać ducha walki w Ulsterczykach osłabionych klątwą bogini wojny Machy. W desperacji, tak gwałtownie nawrócił swojego konia, że ostra krawędź jego tarczy odcięła mu głowę. Spadająca głowa nadal jednak wzywała do walki wojowników, przez co w końcu poderwali się oni do walki.

</doc>
<doc id="3716162" url="https://pl.wikipedia.org/wiki?curid=3716162" title="Sebastián Mora">
Sebastián Mora

Sebastián Mora Vedri (ur. 19 lutego 1988 w Villarreal) – hiszpański kolarz torowy i szosowy, wielokrotny medalista torowych mistrzostw świata.
Kariera.
Pierwszy sukces w karierze Sebastián Mora osiągnął w 2010 roku, kiedy zdobył złoty medal w scratchu podczas torowych mistrzostw Europy U-23 w Sankt Petersburgu. W 2013 roku po raz pierwszy zdobył mistrzostwo kraju w kategorii seniorów, zwyciężając w indywidualnym wyścigu na dochodzenie. Dwa lata później, na torowych mistrzostwach Europy w Grenchen, zwyciężył w scratchu i madisonie. Dwa medale przywiózł również z rozgrywanych w 2016 roku mistrzostw świata w Londynie. W parze z Albertem Torresem zajął trzecie miejsce w madisonie, a indywidualnie został mistrzem świata w scratchu. W 2012 roku wystartował na igrzyskach olimpijskich w Londynie, gdzie zajął szóste miejsce w drużynowym wyścigu na dochodzenie.

</doc>
<doc id="3716163" url="https://pl.wikipedia.org/wiki?curid=3716163" title="Leire Olaberría">
Leire Olaberría



</doc>
<doc id="3716165" url="https://pl.wikipedia.org/wiki?curid=3716165" title="Emilia Polak">
Emilia Polak

Emilia Polak z domu Stefanowicz (ur. 8 stycznia 1885 w Drohobyczu, zm. 26 grudnia 1938 we Lwowie) – polska działaczka społeczna, radna Lwowa.
Życiorys.
Była córką Antoniego Stefanowicza (1858-1929, artysta malarz, pedagog) i Marii z domu Krzysztofowicz, która była pochodzenia ormiańskiego. Jej bratem był Kajetan (1886-1920, malarz, legionista, oficer, poległy w wojnie polsko-bolszewickiej). W 1906 jej mężem został Tadeusz Polak, prawnik, prezes Izby Skarbowej we Lwowie.
Działała społecznie, głównie w organizacjach kobiecych. Pełniła funkcję wiceprezesa Sekretariatu Porozumiewawczego Polskich Organizacji Społecznych we Lwowie (SPPOS). Działała w Związku Kół Gospodyń Wiejskich, Rodzinie Urzędniczej, Archidiecezjalnym Związku Ormian, była przewodniczącą Rady Okręgowej Rodziny Rezerwistów, Komisji dla spraw kobiecych w Sekretariacie Porozumiewawczym Pol. Organizacyj Społecznych Małopolski Wschodniej, wiceprzewodniczącą Zjednoczenia Polskich Katolickich Organizacyj Kobiecych, członkiem Rady Okręgowej Obozu Zjednoczenia Narodowego.
W 1934 została wybrana radną Rady Miasta Lwowa. W 1938 została udekorowana Złotym Krzyżem Zasługi. W 1938 została odznaczona Krzyżem Kawalerskim Orderu Odrodzenia Polski (1938).
28 grudnia 1938 została pochowana w manifestacyjnym pogrzebie we Lwowie, pod przewodnictwem bp. Bolesława Twardowskiego i z udziałem m.in. prezydenta miasta, Stanisława Ostrowskiego. W styczniu 1939 została zorganizowana uroczysta akademia żałobna w Radzie Miejskiej Lwowa ku czci Emilii Polak.

</doc>
<doc id="3716166" url="https://pl.wikipedia.org/wiki?curid=3716166" title="Mistrzostwa Europy w Rugby 7 Mężczyzn 2016 – GPS 1">
Mistrzostwa Europy w Rugby 7 Mężczyzn 2016 – GPS 1

Grand Prix Series 2016 – GPS 1 – pierwszy turniej mistrzostw Europy w rugby 7 mężczyzn w sezonie 2016, który odbył się w dniach 4–5 czerwca 2016 roku w Moskwie.
Informacje ogólne.
Rozegrane na stadionie Oktiabr należącym do CSKA Moskwa zawody były pierwszym turniejem sezonu 2016 i wzięło w nich udział dwanaście reprezentacji. Drużyny zostały podzielone na trzy czterozespołowe grupy rywalizujące w pierwszej fazie w ramach grup systemem kołowym, po czym nastąpiła faza pucharowa – czołowa ósemka awansowała do ćwierćfinałów, a pozostałe walczyły o "Bowl". W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Przystępujące do turnieju reprezentacje mogły liczyć maksymalnie dwunastu zawodników. Zespoły zostały rozstawione na podstawie rankingu z poprzedniego roku. W ramach przygotowań to turnieju rugby 7 na Letnich Igrzyskach Olimpijskich 2016 Brytyjczycy wystawili dwa zespoły – Royals i Lions – zastępujące w tej edycji reprezentacje Anglii i Walii.
W transmitowanym w Internecie turnieju triumfowali reprezentanci Rosji.

</doc>
<doc id="3716169" url="https://pl.wikipedia.org/wiki?curid=3716169" title="Filippo Ganna">
Filippo Ganna

Filippo Ganna (ur. 25 lipca 1996 w Verbanii) – włoski kolarz torowy i szosowy, wielokrotny medalista mistrzostw świata, aktualny rekordzista świata w jeździe godzinnej (56,792 km). Zawodnik drużyny UCI WorldTeams Ineos.
Kariera.
W 2016 osiągnął pierwszy duży sukces międzynarodowy, zdobywając złoty medal w indywidualnym wyścigu na dochodzenie podczas torowych mistrzostw świata w Londynie. Dwa lata wcześniej był czwarty w indywidualnej jeździe na czas juniorów na szosowych mistrzostwach świata w Ponferradzie. Również w 2014 wygrał kategorię młodzieżowców w wyścigu Chrono des Nations, a dwa lata później w tej samej kategorii był najlepszy podczas wyścigu Paryż-Roubaix.
W 2019 został brązowym, a w 2020 i 2021 złotym medalistą mistrzostw świata w jeździe indywidualnej na czas.

</doc>
<doc id="3716172" url="https://pl.wikipedia.org/wiki?curid=3716172" title="Ananda Mahidol">
Ananda Mahidol

Ananda Mahidol (taj. อานันทมหิดล; ur. 20 września 1925 w Heidelbergu, zm. 9 czerwca 1946 w Bangkoku) – król Tajlandii (1935–1946), znany również jako Rama VIII.
Był ósmym władcą Tajlandii z dynastii Czakri. Tron objął po wuju Pradhipoku (Ramie VII) mając 10 lat, będąc uczniem szkoły w Szwajcarii. 9 czerwca 1946 został znaleziony martwy we własnym łóżku; przyczyną śmierci była rana postrzałowa. Zdarzenie nie zostało w pełni wyjaśnione, a kontrowersje co do okoliczności śmierci króla stały się przyczyną osłabienia cywilnego rządu konstytucyjnego i przyśpieszyły powrót rządów wojskowych w Tajlandii.

</doc>
<doc id="3716174" url="https://pl.wikipedia.org/wiki?curid=3716174" title="Didymella fabae">
Didymella fabae

Didymella fabae G.J. Jellis &amp; Punith – gatunek grzybów z klasy "Dothideomycetes". Wywołuje chorobę o nazwie askochytoza bobiku. 
Systematyka i nazewnictwo.
Pozycja w klasyfikacji według Index Fungorum: "Didymellaceae, Pleosporales, Pleosporomycetidae, Dothideomycetes, Pezizomycotina, Ascomycota, Fungi".
W wielu opracowaniach gatunek ten znany jest pod nazwą "Ascochyta fabae". Speg. Obecnie wiadomo, że takson ten opisany jako odrębny gatunek, w rzeczywistości jest tylko anamorfą "Didymella fabae" (forma rozmnażająca się bezpłciowo).
Synonimy: 
Morfologia.
Grzyb mikroskopijny. Strzępki bezbarwne lub żółtawe, obficie rozgałęzione, z przegrodami. Pyknidia częściowo zanurzone, żółtobrązowe, niemal kuliste, z jedną ostiolą. Mają rozmiar 200–250 μm. Komórki wewnętrzne bezbarwne, o kształcie od cylindrycznego do niemal kulistego. Pykniospory bezbarwne, zakrzywione, o podstawie nieco zaokrąglonej. Mają 1-3 przegrody i rozmiar 16–24 × 3,5–6 μm. Worki ułożone w rzędach, zanurzone, ciemnobrązowe, o rozmiarach 55–70 × 10–14 μm. Askospory bezbarwne, gładkie, szeroko elipsoidalne, dwukomórkowe, zwężone w miejscu przegrody, przy czym górna część jest szersza od dolnej. Mają rozmiar 15–18 × 5,5–6,5 μm.

</doc>
<doc id="3716176" url="https://pl.wikipedia.org/wiki?curid=3716176" title="Suibne Geilt">
Suibne Geilt

Suibne Geilt ("Obłąkany") – w późnym iryjskim micie ("Buile Shuibhne") - król obłożony klątwą przez św. Ronana. Stało się to w czasie, gdy król poczuł się znieważony na wiadomość o rozpoczęciu budowy kościoła bez jego zezwolenia przez Ronana. Mimo że, jego żona Eorann starała się go powstrzymać, król przybył pospiesznie na miejsce, chwycił psałterz świętego i wrzucił go do jeziora znajdującego się w pobliżu. Następnie dopadł świętego i byłby mu zrobił krzywdę, jednak w tym samym momencie przybył posłaniec z ważną wiadomością, która wzywała go do udzielenia pomocy swoim sojusznikom w walce. Następnego dnia wydra wyłowiła psałterz w nienaruszonym stanie. Św. Ronan podziękował za to niebiosom, po czym wyklął Suibne, który od tej pory zaczął zachowywać się jak ptak, skacząc po drzewach. Dopiero po siedmiu latach królowi wróciło zdrowie. Kiedy św. Ronan dowiedział się o ozdrowieniu króla, zaczął się modlić o to, aby nie powrócił on do prześladowania chrześcijan. W ten sposób, Suibne znalazł się ponownie na skraju postradania zmysłów, dręczony urojeniami w postaci pozbawionych głowy ciał i samych odciętych głów. Inny kapłan ulitował się nad udręczonym królem i spisał jego historię, po czym Suibne zmarł jako chrześcijanin, a jego dusza wzniosła się przed oblicze Stwórcy.

</doc>
<doc id="3716181" url="https://pl.wikipedia.org/wiki?curid=3716181" title="Ascochyta fabae">
Ascochyta fabae



</doc>
<doc id="3716188" url="https://pl.wikipedia.org/wiki?curid=3716188" title="Jonathan Dibben">
Jonathan Dibben

Jonathan Dibben (ur. 12 lutego 1994 w Southampton) – brytyjski kolarz torowy i szosowy, dwukrotny medalista torowych mistrzostw świata.
Kariera.
Pierwszy sukces w karierze Jonathan Dibben osiągnął w 2009 roku, kiedy zdobył srebrne medale w wyścigu ze startu wspólnego i jeździe na czas podczas olimpijskiego festiwalu młodzieży Europy w Tampere. Dwa lata później został mistrzem Europy juniorów w indywidualnym i drużynowym wyścigu na dochodzenie. W 2012 roku został wicemistrzem świata juniorów w omnium, a w 2014 roku był mistrzem Europy seniorów w drużynowym wyścigu na dochodzenie. Największe sukcesy osiągnął w 2016 roku, kiedy zwyciężył w wyścigu punktowym na mistrzostwach świata w Londynie. W wyścigu tym wyprzedził Austriaka Andreasa Grafa oraz Belga Kenny'ego De Ketele. Na tej samej imprezie zajął także drugie miejsce w drużynowym wyścigu na dochodzenie.

</doc>
<doc id="3716189" url="https://pl.wikipedia.org/wiki?curid=3716189" title="Tuireann">
Tuireann

Tuireann – w iryjskiej mitologii był ojcem trójki bogów (Luchtaine, Creidhne, Govannon) związanych z metalurgią i kowalstwem, którzy zabili Ciana, ojca boga słońca Luga. Jako formę pokuty za tę zbrodnię Lug dał im do wykonania kilka zdawało by się niewykonalnych zadań. Mieli min. przywieźć do Irlandii skórę magicznej świni, mającą uzdrowicielską moc, własność króla Grecji; a także rożen przechowywany w podmorskim królestwie. Przy wykonywaniu ostatniego zadania, bohaterowie zostali ciężko ranni. Tuireann prosił boga o użyczenie owej zaczarowanej skóry, która mogłaby ich wyleczyć. Lug jednak odmówił i wszyscy trzej zmarli ponosząc karę za swój występek.

</doc>
<doc id="3716190" url="https://pl.wikipedia.org/wiki?curid=3716190" title="Sam Welsford">
Sam Welsford

Sam Welsford (ur. 19 stycznia 1996 w Subiaco) – australijski kolarz torowy i szosowy, wicemistrz olimpijski i dwukrotny medalista mistrzostw świata w kolarstwie torowym.
Kariera.
Największy międzynarodowy sukces w karierze osiągnął w 2016 roku, kiedy reprezentacja Australii w składzie: Sam Welsford, Michael Hepburn, Callum Scotson, Miles Scotson, Alexander Porter i Luke Davison zdobyła złoty medal w drużynowym wyścigu na dochodzenie podczas torowych mistrzostw świata w Londynie. Ponadto kilkukrotnie zdobywał medale mistrzostw świata juniorów, w tym złote w drużynowym wyścigu na dochodzenie w latach 2012 i 2014. Startuje również w wyścigach szosowych.

</doc>
<doc id="3716191" url="https://pl.wikipedia.org/wiki?curid=3716191" title="Callum Scotson">
Callum Scotson

Callum Scotson (ur. 10 sierpnia 1996 w Gawler) – australijski kolarz torowy i szosowy, wicemistrz olimpijski i czterokrotny medalista mistrzostw świata w kolarstwie torowym.
Kariera.
Największy międzynarodowy sukces w karierze osiągnął w 2016 roku, kiedy reprezentacja Australii w składzie: Sam Welsford, Michael Hepburn, Callum Scotson, Miles Scotson, Alexander Porter i Luke Davison zdobyła złoty medal w drużynowym wyścigu na dochodzenie podczas torowych mistrzostw świata w Londynie. Ponadto kilkukrotnie zdobywał medale mistrzostw świata juniorów, w tym złote w drużynowym wyścigu na dochodzenie w latach 2012 i 2014. Startuje również w wyścigach szosowych.
Jego młodszy brat, Miles Scotson, także jest kolarzem.

</doc>
<doc id="3716192" url="https://pl.wikipedia.org/wiki?curid=3716192" title="Twrch Trwyth">
Twrch Trwyth

Twrch Trwyth – w walijskiej mitologii król zamieniony za swe grzechy w ogromnego odyńca. Między uszami miał zaczepione trzy przedmioty: grzebień, nożyce i brzytwę. Zdobycie tych przedmiotów było najtrudniejszym zadaniem jakie otrzymał Culhwch od olbrzyma Yspaddadena, starając się o rękę jego córki Olwen.

</doc>
<doc id="3716193" url="https://pl.wikipedia.org/wiki?curid=3716193" title="Miles Scotson">
Miles Scotson

Miles Scotson (ur. 18 stycznia 1994 w Campbelltown) – australijski kolarz torowy i szosowy, zawodnik należącej do dywizji UCI WorldTeams drużyny Groupama-FDJ. Dwukrotny medalista mistrzostw świata w kolarstwie torowym.
Kariera.
Największy międzynarodowy sukces w karierze osiągnął w 2016 roku, kiedy reprezentacja Australii w składzie: Sam Welsford, Michael Hepburn, Callum Scotson, Miles Scotson, Alexander Porter i Luke Davison zdobyła złoty medal w drużynowym wyścigu na dochodzenie podczas torowych mistrzostw świata w Londynie. W tej samej konkurencji wraz z kolegami zdobył też brązowy medal na rozgrywanych rok wcześniej mistrzostwach świata w Paryżu. Ponadto kilkukrotnie zdobywał medale mistrzostw świata juniorów, w tym złote w drużynowym wyścigu na dochodzenie w latach 2012 i 2014. Startuje również w wyścigach szosowych.
Jego starszy brat, Callum Scotson, także jest kolarzem.

</doc>
<doc id="3716194" url="https://pl.wikipedia.org/wiki?curid=3716194" title="Alexander Porter">
Alexander Porter

Alexander Porter (ur. 13 maja 1996 w Adelaide) – australijski kolarz torowy, trzykrotny medalista mistrzostw świata.
Kariera.
Największy międzynarodowy sukces w karierze osiągnął w 2016 roku, kiedy reprezentacja Australii w składzie: Sam Welsford, Michael Hepburn, Callum Scotson, Miles Scotson, Alexander Porter i Luke Davison zdobyła złoty medal w drużynowym wyścigu na dochodzenie podczas torowych mistrzostw świata w Londynie (Porter startował tylko w rundach kwalifikacyjnych). Ponadto zdobył też złoty medal w drużynowym wyścigu na dochodzenie podczas mistrzostw świata juniorów w 2014 roku.

</doc>
<doc id="3716195" url="https://pl.wikipedia.org/wiki?curid=3716195" title="Mistrzostwa NCAA w Lekkoatletyce 2016">
Mistrzostwa NCAA w Lekkoatletyce 2016

Mistrzostwa I Dywizji NCAA w Lekkoatletyce 2016 – zawody lekkoatletyczne, które odbywały się między 8 a 11 czerwca 2016 na stadionie Hayward Field w Eugene.
Rekordy.
Podczas zawodów ustanowiono 4 krajowe rekordy w kategorii seniorów:

</doc>
<doc id="3716197" url="https://pl.wikipedia.org/wiki?curid=3716197" title="Uaithne">
Uaithne

Uaithne – w iryjskiej mitologii była zaczarowaną harfą boga Dagdy. Harfa została ukradziona przez Fomoraigów, jednak kiedy Dagda dowiedział się o miejscu jej przechowywania wezwał ją do siebie. Harfa oswobodziła się sama zabijając dziewięciu pilnujących jej Fomoraigów, po czym zagrała hymn pochwalny ku czci Dagdy. Imię Uaithne nosił także harfiarz Dagdy.

</doc>
<doc id="3716199" url="https://pl.wikipedia.org/wiki?curid=3716199" title="Bajka o przebiegłym szakalu i dobrym wielbłądzie">
Bajka o przebiegłym szakalu i dobrym wielbłądzie

Bajka o przebiegłym szakalu i dobrym wielbłądzie (ros. Шакалёнок и верблюд) – radziecki krótkometrażowy film animowany z 1956 roku w reżyserii Władimira Połkownikowa. Scenariusz napisał Lew Arkadjew i Igor Bołgarin. Na motywach indyjskiej bajki ludowej.
Animatorzy.
Roman Kaczanow, Władimir Krumin, Boris Czani, Igor Podgorski, Aleksandr Winokurow, Faina Jepifanowa, Kiriłł Malantowicz, Wiaczesław Kotionoczkin, Giennadij Nowożyłow, Dmitrij Biełow.

</doc>
<doc id="3716203" url="https://pl.wikipedia.org/wiki?curid=3716203" title="Ángel Atienza">
Ángel Atienza

Ángel Atienza Landeta (ur. 16 marca 1931 w Madrycie, zm. 22 sierpnia 2015 tamże) – hiszpański piłkarz, artysta, rzeźbiarz. W trakcie kariery piłkarskiej zawodnik m.in. Realu Madryt, trzykrotny zdobywca Pucharu Europy.
Kariera piłkarska.
Atienza urodził się w stolicy Hiszpanii, Madrycie. Jako piłkarz grał na pozycji środkowego i bocznego obrońcy. Przez dwa sezony występował w Realu Saragossa. W 1954 roku przeniósł się do Realu Madryt, z którym trzykrotnie triumfował w Pucharze Europy oraz trzykrotnie w rozgrywkach krajowych. Będąc piłkarzem już interesował się sztuką, w okresie między grą w Saragossie a Realu Madryt pracował jako artysta. Sportową karierę zakończył 1 lipca 1960 roku w wieku zaledwie 29 lat, by móc więcej czasu poświęcić sztuce. W trakcie gry w barwach Saragossy i Realu Madryt wystąpił w 110 meczach ligowych i 11 meczach Pucharu Europy. Wszystkie 4 bramki zdobyte w trakcie swojej kariery strzelił w sezonie 1952-53 z Saragossą, w tym jedną przeciwko Realowi Madryt.
Kariera artystyczna.
W przerwach między ligowymi kolejkami Atienza brał udział w wystawach, dzięki czemu mógł utrzymywać kontakt ze sztuką. W trakcie podróży po Europie Środkowej w 1958 roku zainspirował się betonową ścianą z osadzonym w niej kolorowym szkłem. Uznał to za rodzaj ekspresji artystycznej, która wyznaczyła mu nową ścieżkę w dziedzinie sztuki. Po zakończeniu kariery piłkarskiej w 1960 roku zaczął współpracować z innymi artystami, skupił się na tworzeniu witraży i murali, łącząc twardy i wytrzymały beton z delikatnym szkłem. Do 1976 roku, kiedy to przeprowadził się do Wenezueli, do swoich dzieł wykorzystywał przeważnie ceramikę. Mieszkając w Ameryce Południowej zaczął używać również metali, takich jak żelazo, brąz i aluminium. W 2001 roku wrócił do Hiszpanii, gdzie kontynuował swoją twórczość i brał udział w wystawach. Zmarł w 2015 roku w wieku 84 lat.
Życie prywatne.
Ángel Atienza miał starszego brata Adolfo, który również był piłkarzem. Występował na pozycji napastnika m.in. w Celcie Vigo, UD Las Palmas i Realu Madryt. W tym ostatnim bracia grali razem w sezonie 1954-55.

</doc>
<doc id="3716204" url="https://pl.wikipedia.org/wiki?curid=3716204" title="Urien">
Urien

Urien – ojciec Owaina, jednego z rycerzy okrągłego stołu, władca Rhegedu z VI wieku, krainy w północno-zachodniej Brytanii. Przeprowadził zakończoną sukcesem kampanię odpierającą atak Anglów oraz oblężenie ich sił na wyspie Lindisfarne. Jego losy opisane są w średniowiecznym manuskrypcie "Book of Taliesin", którego autorstwo przypisuje się Taliesinowi.

</doc>
<doc id="3716206" url="https://pl.wikipedia.org/wiki?curid=3716206" title="Tour de Suisse 2016">
Tour de Suisse 2016

80. edycja wyścigu kolarskiego Tour de Suisse odbyła się od 11 czerwca do 19 czerwca 2016 roku. Trasa tego wieloetapowego wyścigu liczyła dziewięć etapów, o łącznym dystansie 1166,9 km. Wyścig zaliczany jest do rankingu światowego UCI World Tour 2016.
Uczestnicy.
Na starcie wyścigu stanęły 22 ekipy. Wśród nich wszystkie osiemnaście ekip UCI World Tour 2016 oraz cztery inne zaproszone przez organizatorów.
Lista drużyn uczestniczących w wyścigu:

</doc>
<doc id="3716207" url="https://pl.wikipedia.org/wiki?curid=3716207" title="Uath">
Uath

Uath – w mitologii celtyckiej olbrzym, który wezwał trzech irlandzkich bohaterów Cuchulainna, Laoghaire i Conalla na próbę ścinania głów. Każdy z nich miał ująć topór i odrąbać olbrzymowi głowę, po czym sam miał być gotów przyjąć identyczne cięcie z rąk olbrzyma. Ostatecznie tylko Cuchulainn odważył się przyjąć wyzwanie, wtedy też Cuchulainn został ogłoszony najmężniejszym z Irlandczyków, a olbrzym dał się poznać jako Cu Roi, król-mag Ulsteru.

</doc>
<doc id="3716208" url="https://pl.wikipedia.org/wiki?curid=3716208" title="Mistrzostwa Europy w Kolarstwie Torowym 2014">
Mistrzostwa Europy w Kolarstwie Torowym 2014

Mistrzostwa Europy w Kolarstwie Torowym 2014 odbyły się między 16 – 19 października 2014 roku w hali Vélodrome Amédée Détraux we francuskim Baie-Mahault.

</doc>
<doc id="3716209" url="https://pl.wikipedia.org/wiki?curid=3716209" title="Läby">
Läby

Läby – miejscowość ("tätort") w Szwecji, w regionie administracyjnym ("län") Uppsala (gmina Uppsala).
Miejscowość jest położona w prowincji historycznej ("landskap") Uppland, ok. 25 km na północ od Uppsali. Na wschód od miejscowości przebiega trasa E4.
W 2010 roku Läby liczyło 220 mieszkańców.

</doc>
<doc id="3716212" url="https://pl.wikipedia.org/wiki?curid=3716212" title="Ordynariat dla wiernych obrządku wschodniego w Hiszpanii">
Ordynariat dla wiernych obrządku wschodniego w Hiszpanii

Ordynariat dla wiernych obrządku wschodniego – administratura apostolska Kościoła rzymskokatolickiego w Hiszpanii, podległa bezpośrednio Rzymowi. Został erygowany w 2016 roku.

</doc>
<doc id="3716213" url="https://pl.wikipedia.org/wiki?curid=3716213" title="Bad Axe (Michigan)">
Bad Axe (Michigan)

Bad Axe – miasto w Stanach Zjednoczonych, w stanie Michigan, na Półwyspie Dolnym, w regionie The Thumb, administracyjna siedziba władz hrabstwa Huron. 
Miasto leży w odległości 25-30 km od wybrzeża jeziora Huron (na zachód – Bay Port, na północ – Port Austin i na wschód – Harbor Beach). W 2010 miejscowość zamieszkiwało 3129 osób, a w przeciągu dziesięciu lat liczba ludności spadła o 10,2%.

</doc>
<doc id="3716219" url="https://pl.wikipedia.org/wiki?curid=3716219" title="Alnus alnobetula">
Alnus alnobetula



</doc>
<doc id="3716223" url="https://pl.wikipedia.org/wiki?curid=3716223" title="Mistrzostwa Europy w Kolarstwie Torowym 2015">
Mistrzostwa Europy w Kolarstwie Torowym 2015

Mistrzostwa Europy w Kolarstwie Torowym 2015 odbyły się między 14 – 18 października 2015 roku w hali Velodrome Suisse w szwajcarskim Grenchen.

</doc>
<doc id="3716225" url="https://pl.wikipedia.org/wiki?curid=3716225" title="Mistrzostwa Europy w Kolarstwie Torowym 2016">
Mistrzostwa Europy w Kolarstwie Torowym 2016

Mistrzostwa Europy w Kolarstwie Torowym 2016 – 7. w historii mistrzostwa Europy w kolarstwie torowym. Odbywały się między 19 a 23 października 2016 roku w hali Vélodrome National w francuskim Yvelines.

</doc>
<doc id="3716231" url="https://pl.wikipedia.org/wiki?curid=3716231" title="Elio Castro">
Elio Castro

Elio Castro Guadarrama (ur. 26 lipca 1988 w San Juan Bautista Tuxtepec) – meksykański piłkarz występujący na pozycji środkowego obrońcy, obecnie zawodnik Juárez.
Kariera klubowa.
Castro jest wychowankiem klubu Santos Laguna z siedzibą w Torreón, jednak nigdy nie potrafił się przebić do pierwszego zespołu. Występował najwyżej w drugoligowych rezerwach, spędził także pół roku na wypożyczeniu w trzecioligowej ekipie Galeana Morelos z miasta Cuernavaca. Wobec braku szans na występy w najwyższej klasie rozgrywkowej, w lipcu 2009 przeniósł się do trzecioligowego zespołu Loros UdeC z siedzibą w Colimie, którego barwy reprezentował bez większych sukcesów przez kolejne trzy lata, przeważnie w roli podstawowego zawodnika. Jego udane występy zaowocowały transferem do grającego w drugiej lidze klubu Dorados de Sinaloa z miasta Culiacán; tam już w pierwszym, jesiennym sezonie Apertura 2012 jako kluczowy gracz linii defensywy dotarł do finału rozgrywek Ascenso MX, a także doszedł do finału pucharu Meksyku – Copa MX. Ogółem w barwach Dorados spędził półtora roku.
Wiosną 2014 Castro przeszedł do grającej w najwyższej klasie rozgrywkowej drużyny Club Tijuana, w ramach współpracy pomiędzy obydwoma klubami (Dorados i Tijuana posiadały wspólnego właściciela – Grupo Caliente). W Liga MX zadebiutował 10 stycznia 2014 w wygranym 1:0 spotkaniu z Américą.

</doc>
<doc id="3716247" url="https://pl.wikipedia.org/wiki?curid=3716247" title="Bez tego obejść się nie można">
Bez tego obejść się nie można

Bez tego obejść się nie można (ros. Без этого нельзя) – radziecki film animowany z 1971 roku w reżyserii Michaiła Botowa. Scenariusz napisała Jekatierina Karganowa.

</doc>
<doc id="3716253" url="https://pl.wikipedia.org/wiki?curid=3716253" title="The Detour">
The Detour



</doc>
<doc id="3716255" url="https://pl.wikipedia.org/wiki?curid=3716255" title="Chris Leben">
Chris Leben

Chris Leben, właśc. Christian Leben (ur. 21 lipca 1980 w Portlandzie) – amerykański zawodnik mieszanych sztuk walki (MMA), były mistrz World Extreme Cagefighting w wadze średniej z 2004. Wieloletni zawodnik Ultimate Fighting Championship.
Kariera MMA.
W MMA zadebiutował 9 listopada 2002. W latach 2003-2004, zdobywał tytuły mistrzowskie organizacji Gladiator Challenge, SportFight oraz World Extreme Cagefighting w kategorii średniej (do 84 kg). Uzyskawszy bilans 10 zwycięstw i tylko jednej porażki, w 2005 wziął udział w pierwszej edycji reality show The Ultimate Fighter, ostatecznie dochodząc do półfinału. Mimo odpadnięcia z programu, otrzymał angaż do Ultimate Fighting Championship. W UFC zadebiutował 9 kwietnia 2005, na finałowej gali TUF'a. Leben zwyciężył wtedy z Jasonem Thackerem przez techniczny nokaut w 1. rundzie.
Od debiutu w UFC zanotował serię czterech zwycięstw, pokonując m.in. Patricka Côté oraz Jorge Riverę. Świetna passa zakończyła się 28 czerwca 2006, w starciu z Brazylijczykiem Andersonem Silvą, który znokautował Lebena w 49 sekundzie, 1. rundy.
W latach 2006-2009, uzyskał bilans 3-4. Wszystkie wygrane pojedynki kończył przez ciężkie nokauty. W ten sposób pokonywał Jorge Santiago, Terry’ego Martina oraz Alessia Sakarę, za każdym razem otrzymując bonus finansowy od organizacji za "nokaut wieczoru". W tym czasie dał się poznać kibicom jako zawodnik posiadający dużą odporność na ciosy, który nie stroni od wymian bokserskich i narzuca presję rywalom.
Po przegranej walce na punkty z Michaelem Bispingiem, w październiku 2008, został zawieszony na dziewięć miesięcy, z powodu wykrycia w jego organizmie substancji dopingującej (stanozolol). W 2010 stoczył trzy pojedynki, wszystkie wygrane, zwyciężając m.in. utytułowanego judokę i grapplera Yoshihiro Akiyamę, którego sensacyjnie poddał duszeniem trójkątnym nogami.
W następnym roku, toczył ciężkie walki z innymi "stójkowiczami" – Brianem Stannem (przegrana przez TKO), Wanderleiem Silvą (wygrana przez KO) oraz Markiem Muñozem (przegrana przez TKO). Po walce z Muñozem, ponownie został zawieszony przez komisję sportową, za środki dopingujące w organizmie lecz tym razem na rok, za recydywę. Po odbyciu karencji, nie zdołał wygrać żadnego z trzech stoczonych pojedynków. Po przegranej z Uriah Hallem, w grudniu 2013, zapowiedział zakończenie kariery zawodniczej.
Osiągnięcia.
Zawodowe MMA:
Amatorskie MMA:
Życie prywatne.
We wrześniu 2015, został skazany na 4 miesiące pozbawienia wolności, w związku z posiadaniem nielegalnie broni, aktu wandalizmu oraz zignorowania zakazu zbliżania się do swojej byłej żony. Według prokuratury, Leben wtargnął do domu swojej byłej żony z naładowaną bronią w ręku. Na początku 2016, poinformował o związaniu się z Bellator MMA, lecz w marcu tego samego roku, zrezygnował z oferowanego mu kontraktu, z powodów zdrowotnych (zniekształcona lewa komora serca).

</doc>
<doc id="3716256" url="https://pl.wikipedia.org/wiki?curid=3716256" title="Puchar Świata w Kolarstwie Górskim 2016">
Puchar Świata w Kolarstwie Górskim 2016

Puchar Świata w kolarstwie górskim w sezonie 2016 to 26. edycja tej imprezy. Organizowany przez UCI, obejmuje dwie konkurencje: cross-country oraz zjazd. Pierwsze zawody odbyły się 9 kwietnia 2016 roku we francuskim Lourdes, a ostatnie zaplanowano na 4 września 2016 w Vallnord w Andorze. 
Pucharu Świata w cross-country bronili Szwajcarzy Jolanda Neff wśród kobiet oraz Nino Schurter wśród mężczyzn, a w downhillu: Brytyjka Rachel Atherton i Aaron Gwin z USA. W tym roku triumfowali odpowiednio Kanadyjka Catharine Pendrel i Francuz Julien Absalon oraz ponownie Rachel Atherton i Aaron Gwin.

</doc>
<doc id="3716258" url="https://pl.wikipedia.org/wiki?curid=3716258" title="The Big Wedding">
The Big Wedding



</doc>
<doc id="3716259" url="https://pl.wikipedia.org/wiki?curid=3716259" title="Ward Jackson">
Ward Jackson

Ward Jackson – szkuner brytyjski, zwodowany w 1854 roku dla Ralph Ward Jackson &amp; R Watson, którym w 1863 polscy emigranci usiłowali przemycić broń dla powstańców styczniowych na Litwie.
„Ward Jackson” został zwodowany w maju 1854 w stoczni William Denny and Brothers w Dumbarton dla Ralph Ward Jackson &amp; R Watson (port macierzysty Hartlepool). Był to szkuner o konstrukcji żelaznej, sześciu grodziach wodoszczelnych, długości 53,8 m, szerokości 7,38 m i zanurzeniu 4,33 m, pojemności 482 BRT i 339 NRT. Wyposażony był w pomocniczą, dwucylindrową maszynę parową o mocy 85 KM i pojedynczą śrubę. Pod koniec lat 60. lub na początku 70. XIX wieku statek został przebudowany: długość wzrosła do 63,44 m, szerokość – 7,77 m, zanurzenie – 4,23 m, pojemność netto 478, a brutto do 577 ton rejestrowych; statek posiadał pokład główny i spardek, a moc maszyny została określona na 90 KM.
Szczątkowy opis tego parowca znajduje się też we wspomnieniach Teofila Łapińskiego. Stwierdził on tam, że statek był prawie nowy, mocno zbudowany i mógł płynąć z maksymalną prędkością 13 węzłów. Był to statek pasażerski, posiadał porządne kajuty dla 54 osób, oraz mógł pomieścić około 300 pasażerów pokładowych. Liczba ta jednak się zmniejszała, gdy ładowano na statek większy zapas węgla.
Statek, pierwotnie przeznaczony do obsługi linii West Hartlepool - Hamburg, w 1856 przejęło towarzystwo West Hartlepool Steam Navigation Co. W 1857 statek był naprawiany po uszkodzeniach; powtórny remont przeszedł w 1861. W 1863 szkuner zmieniał właścicieli czterokrotnie, najpierw kupiła go firma Williams &amp; Giles, następnie J. C. Lencke z Niemiec, w lipcu – W. Bennett i wreszcie Leng &amp; Curtis. W tym też roku dwukrotnie zmieniał nazwę – najpierw na „Hamburg”, a następnie na „May Queen”. Rok później kupili go John Pile &amp; Joseph Spence (West Hartlepool Steam Navigation Co.), by w 1866 sprzedać C. D. Barkerowi z Newcastle-on-Tyne, który w 1867 odsprzedał go Jamesowi Parkowi z Londynu. W 1869 nabył go Thomas H. Pile, a portem macierzystym jednostki został Londyn. Pod flagą tego armatora statek wyszedł w kwietniu 1874 w rejs z ładunkiem węgla z Shields do Cartageny i zaginął bez śladu.
Powstańcza ekspedycja z 1863.
Statek został w marcu wyczarterowany przez emigrację polską, by przetransportować do Polski z Anglii ładunek broni i oddział ochotników z pomocą powstańcom styczniowym. Kapitanem statku był podówczas Robert Weatherley, całą ekspedycją dowodził Teofil Łapiński, oficer o dużym doświadczeniu lądowym, ale żadnym morskim, a na dokładkę słaby konspirator. O zakupach broni i gromadzeniu oddziału dowiedzieli się Rosjanie, którzy wysłali do Londynu okręt wojenny i zaalarmowali władze brytyjskie.
„Ward Jackson” opuścił jednak port londyński, mimo próby zajęcia go przez celników (strażników, którzy go mieli pilnować zabrano ze sobą i wysadzono przy samym ujściu Tamizy, w Southend). W pościg zanim udała się rosyjska korweta, ale wyruszyła z opóźnieniem spowodowanym sabotażem jej kotłów parowych. (Korweta mogła płynąć z prędkością maksymalną 14 węzłów). Jednak wobec wcześniejszego stajania lodów, Rosjanie wysłali także na Bałtyk okręty wojenne, by przechwycić parowiec. Dlatego kpt. Weatherley zawinął do Kopenhagi, gdzie ostatecznie opuścił statek i wrócił do Anglii. Powstańcy przepłynęli z wynajętą lokalnie załogą do Malmö. Dopóki „Ward Jackson” stał na redzie, władze szwedzkie go tolerowały, ale gdy wszedł do portu, zarekwirowały znajdującą się na nim broń, amunicję i materiały wybuchowe - de facto powstańcy stracili całe wyposażenie. Ostatecznie z początkiem czerwca, zbyt już znany wrogim obserwatorom „Ward Jackson”, został odesłany do Wielkiej Brytanii, a oddział powstańczy próbował dokonać desantu z pokładu szkunera „Emilie”.
Po powrocie do kraju, Robert Weatherley zapłacił za wypłynięcie bez ważnych dokumentów celnych grzywnę 50 funtów i 10 funtów na pokrycie kosztów administracyjnych.

</doc>
<doc id="3716260" url="https://pl.wikipedia.org/wiki?curid=3716260" title="Teresa Zofia Orłoś">
Teresa Zofia Orłoś

Teresa Zofia Orłoś (ur. 20 lutego 1930 we Lwowie, zm. 11 listopada 2009 w Krakowie) – polska językoznawczyni, slawistka-bohemistka, profesor zwyczajny doktor habilitowany, autorka prac z dziejów języka czeskiego, frazeologii, leksykografii, pozornej ekwiwalencji międzyjęzykowej, wzajemnych wpływów polsko-czeskich i historii bohemistyki. Animatorka polsko-czeskich kontaktów naukowych i wychowawczyni dwóch pokoleń slawistów w Instytucie Filologii Słowiańskiej Uniwersytetu Jagiellońskiego. Promotor wielu prac doktorskich i magisterskich.
Biogram.
Urodziła się 20 lutego 1930 roku we Lwowie. Jej ojciec był chemikiem, matka – farmaceutką. Oboje rodzice, a także starsza siostra Teresy Zofii Orłoś zginęli podczas II wojny światowej. Ona sama przedostała się do Warszawy, a po wojnie zamieszkała u wujostwa w Pradze, gdzie ukończyła jedno z tamtejszych gimnazjów ogólnokształcących. W 1950 zdała maturę i powróciła do Polski, gdzie rozpoczęła studia w nowo otwartej katedrze filologii słowiańskiej w Uniwersytecie Jagiellońskim. Już w czasie studiów kierownik katedry prof. Tadeusz Lehr-Spławiński zaproponował jej pracę naukową w prowadzonej przez niego jednostce. Początkowo była zastępcą asystenta, a na piątym roku studiów została tzw. asystentem kontraktowym. Magisterium obroniła 10 czerwca 1955.
Po studiach pozostała pracownicą swojej "almae matris", początkowo jako adiunkt, a po roku 1977 jako docent. Jako naukowiec zajmowała się początkowo na historii czeskiego języka literackiego. W 1964 roku na podstawie pracy na temat zapożyczeń z języka polskiego w Słowniku Jungmanna uzyskała stopień doktora nauk humanistycznych. Pracę tę wydano w 1967 pod tytułem "Zapożyczenia polskie w słowniku Jungmanna""." W 1972 przyznano jej habilitację na podstawie pracy "Zapożyczenia słowiańskie w czeskiej terminologii botanicznej i zoologicznej""." Opublikowana w formie książkowej praca dwa lata później została uhonorowana Nagrodą Ministra Nauki, Szkolnictwa Wyższego i Techniki. W tym czasie opublikowała także szereg prac bohemistycznych, w szczególności eksplorujących wzajemne relacje językowe między polszczyzną a językiem czeskim. Odkryła również i opisała kilka nieznanych wcześniej rękopisów staroczeskich pochodzących m.in. z tzw. depozytu berlińskiego Biblioteki Jagiellońskiej oraz zbiorów seminarium duchownego w Tarnowie. Tworzyła także pozycje popularno-naukowe. W późniejszym okresie swojej aktywności naukowej skupiała się przede wszystkim na frazeologii współczesnej czeszczyzny. 
W 1987 została profesorem nadzwyczajnym, a w 1993 – profesorem zwyczajnym. Jednocześnie w latach 1988-1991 była wicedyrektorką instytutu, a w latach 1994-2001 kierowała nowo utworzoną Katedrą Filologii Czeskiej i Łużyckiej. W 2000 roku przeszła na emeryturę, ale jeszcze przez kilka lat pracowała na uczelni, a aktywna zawodowo pozostała niemal do śmierci. Działała m.in. w Komisji Językoznawstwa i Komisji Słowianoznawstwa Polskiej Akademii Nauk i Komisji Środkowoeuropejskiej Polskiej Akademii Umiejętności.
Zmarła 11 listopada 2009 w Krakowie, pochowana została na cmentarzu Salwatorskim.
Literatura.
Studia z filologii słowiańskiej ofiarowane profesor Teresie Zofii Orłoś, pod red. Henryka Wróbla, Kraków 2000.

</doc>
<doc id="3716262" url="https://pl.wikipedia.org/wiki?curid=3716262" title="Strażnica KOP „Białozórka”">
Strażnica KOP „Białozórka”



</doc>
<doc id="3716275" url="https://pl.wikipedia.org/wiki?curid=3716275" title="Order Świętego Jana (Prusy)">
Order Świętego Jana (Prusy)

Królewski Pruski Order Świętego Jana (niem. "Königlich Preußischer St. Johanniter-Orden") – jednoklasowy order zasługi Królestwa Prus, nadawany w latach 1810–1852 jako samodzielne odznaczenie, później jako wieloklasowy order-oznaka protestanckiego Baliwatu Brandenburskiego.
Historia.
Baliwat Brandenburski Zakonu Świętego Jana to protestancka (luterańska) gałąź katolickiego Zakonu Świętego Jana Jerozolimskiego (zw. joannitami lub kawalerami maltańskimi), która oddzielona została w XVI wieku podczas reformacji. Przetrwała do 30 października 1810 kiedy to król Fryderyk Wilhelm III Pruski postanowił sekularyzować dobra zakonne po zawarcia pokoju w Tylży w 1807 z Napoleonem Bonaparte, celem zapłaty Francuzom olbrzymiej kontrybucji.
23 maja 1812 ustanowiony został Królewski Pruski Order św. Jana jako oddzielne odznaczenie. Król rezerwował dla władców Prus tytuł „Protektora”, a „Mistrzem” (niem. "Herrenmeister") byli odtąd zawsze książęta z królewskiego rodu Hohenzollernów.
Baliwat Brandenburski został odrestaurowany w 1852 przez króla Fryderyka Wilhelma IV pod nazwą Baliwat Brandenburski Rycerskiego Zakonu Szpitalników św. Jana Jerozolimskiego (niem. "Balley Brandenburg des Ritterlichen Ordens St. Johannis vom Spital zu Jerusalem"). Odznaczeni orderem Kawalerowie otrzymali tytuł Kawalerów Honorowych, a baliwat stał się ekskluzywnym stowarzyszeniem pruskich junkrów.
Do 1918 order/oznaka zakonna była siódmym odznaczeniem według starszeństwa pruskich odznaczeń, za domowym Orderem Hohenzollernów, a przed kobiecym Orderem Luizy. Po upadku pruskiej monarchii odznaka wraz z innymi insygniami zakonnymi była wciąż nadawana rycerzom zakonnym, ale nie była traktowana jako odznaczenie państwowe.

</doc>
<doc id="3716276" url="https://pl.wikipedia.org/wiki?curid=3716276" title="Satoralja-Ujhely">
Satoralja-Ujhely



</doc>
<doc id="3716283" url="https://pl.wikipedia.org/wiki?curid=3716283" title="Stargard Szczeciński (stacja kolejowa)">
Stargard Szczeciński (stacja kolejowa)



</doc>
<doc id="3716285" url="https://pl.wikipedia.org/wiki?curid=3716285" title="Obciążenia zewnętrzne">
Obciążenia zewnętrzne

Obciążenia zewnętrzne, siły zewnętrzne – oddziaływania, jakim podlega ciało lub układ konstrukcyjny ze strony jego otoczenia. W ogólności mogą to być przyłożone do niego pewne obciążenia skupione (siły lub momenty) bądź rozłożone na pewnej jego powierzchni. Do takich obciążeń zalicza się również oddziaływania termiczne.

</doc>
<doc id="3716289" url="https://pl.wikipedia.org/wiki?curid=3716289" title="Best of (album Doroty Miśkiewicz)">
Best of (album Doroty Miśkiewicz)

Best of – kompilacja nagrań polskiej wokalistki jazzowej Doroty Miśkiewicz, wydana 3 czerwca 2016 przez wytwórnię muzyczną Sony Music Entertainment Poland. Do jego promocji wybrano utwór „Bezbłędny”.

</doc>
<doc id="3716292" url="https://pl.wikipedia.org/wiki?curid=3716292" title="Juninho (ur. 1989)">
Juninho (ur. 1989)

Juninho, właśc. Vitor Gomes Pereira Júnior (ur. 8 stycznia 1989 w São José dos Campos) – brazylijski piłkarz występujący na pozycji środkowego pomocnika w amerykańskim klubie Chicago Fire, do którego jest wypożyczony z Tijuany. Jego brat Ricardo Goulart również jest piłkarzem.
Kariera klubowa.
Juninho jako piętnastolatek dołączył do akademii juniorskiej brazylijskiego giganta – São Paulo FC, w której spędził kolejne pięć sezonów. W 2006 roku triumfował z nią w mistrzostwach stanowych do lat siedemnastu oraz zajął drugie miejsce na rozgrywanym w Hiszpanii turnieju Mundialito. W 2007 roku triumfował natomiast w rozgrywkach młodzieżowych Dallas Cup. Nie potrafił się jednak przebić do pierwszej drużyny, wobec czego w lutym 2009 udał się na wypożyczenie do grającego w lidze stanowej zespołu Toledo Colônia Work, którego barwy reprezentował bez większych sukcesów przez kolejne trzy miesiące. W styczniu 2010, wraz ze swoimi kolegami klubowymi Alexem Cazumbą i Leonardo, został wypożyczony do amerykańskiego Los Angeles Galaxy. W Major League Soccer zadebiutował 27 marca 2010 w wygranym 1:0 spotkaniu z New England Revolution i od razu wywalczył sobie niepodważalne miejsce w formacji środka pola, dołączając do grona czołowych pomocników ligi.
Premierowego gola w MLS strzelił 4 lipca 2010 w wygranej 3:1 konfrontacji z Seattle Sounders, zaś już w swoim pierwszym sezonie 2010 zajął z Galaxy pierwsze miejsce w konferencji zachodniej i wywalczył nagrodę Supporters' Shield. Sukcesy te powtórzył także w sezonie 2011, kiedy to ponadto zdobył z ekipą prowadzoną przez Bruce'a Arenę trofeum MLS Cup (mistrzostwo MLS). Bezpośrednio po tym osiągnięciu powrócił do São Paulo, podpisując z nim nowy, trzyletni kontrakt, jednak już w lutym 2012 ponownie dołączył do Galaxy na zasadzie rocznego wypożyczenia. W sezonie 2012, niezmiennie w roli kluczowego gracza Galaxy, wywalczył z zespołem drugie z rzędu mistrzostwo MLS, zaś w styczniu 2013 został wykupiony przez Galaxy na stałe. W sezonie 2014, tworząc duet środkowych pomocników ze swoim rodakiem Marcelo Sarvasem, trzeci raz wywalczył z ekipą mistrzostwo MLS. Ogółem w barwach Galaxy spędził pięć lat, rozgrywając 223 mecze i jest uznawany za jednego z najbardziej zasłużonych graczy w historii klubu.
Wiosną 2016 Juninho przeszedł do meksykańskiego Club Tijuana, w którego barwach 16 stycznia 2016 w wygranym 1:0 meczu z Dorados zadebiutował w tamtejszej Liga MX. Pierwszego gola w lidze meksykańskiej strzelił natomiast trzynaście dni później w zremisowanym 2:2 pojedynku z Veracruz.

</doc>
<doc id="3716298" url="https://pl.wikipedia.org/wiki?curid=3716298" title="Układ konstrukcyjny">
Układ konstrukcyjny

Układ konstrukcyjny – pewna całość zbudowana z różnych elementów konstrukcyjnych takich jak: pręty, płyty, tarcze i powłoki.
Istnieją dwa zasadnicze typy układów konstrukcyjnych, różniące się w sposób istotny. Są nimi

</doc>
<doc id="3716302" url="https://pl.wikipedia.org/wiki?curid=3716302" title="Norweska 1. Divisjon (1947/1948)">
Norweska 1. Divisjon (1947/1948)

Sezon Norweskiej 1. Divisjon rozegrany został na przełomie 1947 i 1948 roku. Był to 9. sezon rozgrywek o Mistrzostwo Norwegii w hokeju na lodzie. W rozgrywkach wzięło udział 8 zespołów. Mistrzem została drużyna SK Strong.

</doc>
<doc id="3716303" url="https://pl.wikipedia.org/wiki?curid=3716303" title="Dziennik Urzędowy Szkolnictwa w Galicji i Okręgu Lwowskim">
Dziennik Urzędowy Szkolnictwa w Galicji i Okręgu Lwowskim

Dziennik Urzędowy C.K. Rady Szkolnej Krajowej w Galicji – rocznik połączony z kilku lub kilkunastu oddzielnych zeszytów.
W styczniu 1891 roku w Nowym Sączu, rozpoczęto wydawanie czasopisma dla nauczycieli szkół ludowych: "Szkolnictwo Ludowe. Organ Nauczycielstwa Ludowego", którego pierwszym redaktorem i wydawcą był Henryk Kisielewski, nauczyciel szkoły wydziałowej.
W 1897 roku c. k. Rada krajowa szkolna w Galicji rozpoczęła wydawanie urzędowego dziennika dla nauczycieli i szkół w Galicji. Były to dzienniki, które zawierały podobny rozkład treści: tzw. Okólniki, czyli rozporządzenia kuratorium, dotyczące przepisów szkolnych. Następnie były wskazówki dotyczące książek i programów nauczania. Ważnym zapisem typu kronikarskiego były "wiadomości osobiste", lub "ruch służbowy", które podawały nazwiska zmian personalnych nauczycieli, awansowanych na stanowiska kierownicze lub przenoszonych do poszczególnych szkół, a także były ogłoszenia powiatowe konkursów na wolne stanowiska nauczycielskie. Wiadomości osobiste są przydatnym źródłem archiwalnym do poznawania historii szkolnictwa w XIX i XX wieku.
Szematyzmy Galicji i Lodomerii tylko podawały wykazy szkół, wraz z nazwiskami nauczycieli kierowników i pomocniczych, a Dzienniki Urzędowe przedstawiały dokładniejsze informacje w szkolnictwie. W 1924 roku ukazał się spis szkół w okręgu Lwowskim. 
Po uzyskaniu niepodległości w 1918 roku, wydawanie dzienników było kontynuowane pod nazwą: 
W latach 1946-1948, w województwie rzeszowskim, był wydawany Dziennik Urzędowy Kuratorium Okręgu Szkolnego Rzeszowskiego. W tym dzienniku nie zamieszczano już wiadomości o ruchu służbowym.

</doc>
<doc id="3716312" url="https://pl.wikipedia.org/wiki?curid=3716312" title="Norweska 1. Divisjon (1948/1949)">
Norweska 1. Divisjon (1948/1949)

Sezon Norweskiej 1. Divisjon rozegrany został na przełomie 1948 i 1949 roku. Był to 10. sezon rozgrywek o Mistrzostwo Norwegii w hokeju na lodzie. W rozgrywkach wzięło udział 8 zespołów. Mistrzem została drużyna Furuset IF.

</doc>
<doc id="3716322" url="https://pl.wikipedia.org/wiki?curid=3716322" title="Single numer jeden w roku 2009 (Japonia)">
Single numer jeden w roku 2009 (Japonia)

Notowanie przedstawia najlepiej sprzedające się single w Japonii. Publikowane jest ono przez magazyn "Oricon Style", a dane kompletowane są przez Oricon w oparciu o cotygodniowe wyniki sprzedaży fizycznej singli. Poniżej znajdują się tabele prezentujące najpopularniejsze single w danych tygodniach w roku 2009.
Notowanie "Billboard" Japan Hot 100 przedstawia najpopularniejsze single w Japonii. Publikowane jest ono przez magazyn "Billboard" i Hanshin Contents Link, a dane kompletowane są w oparciu o sprzedaż CD singli (udostępniane przez SoundScan Japan) oraz częstotliwość emitowania piosenek na antenach japońskich stacji radiowych (udostępniane przez firmę Plantech).

</doc>
<doc id="3716327" url="https://pl.wikipedia.org/wiki?curid=3716327" title="Norweska 1. Divisjon (1949/1950)">
Norweska 1. Divisjon (1949/1950)

Sezon Norweskiej 1. Divisjon rozegrany został na przełomie 1949 i 1950 roku. Był to 11. sezon rozgrywek o Mistrzostwo Norwegii w hokeju na lodzie. W rozgrywkach wzięło udział 8 zespołów. Mistrzem została drużyna Gamlebyen IF.

</doc>
<doc id="3716328" url="https://pl.wikipedia.org/wiki?curid=3716328" title="Wodospady (singel)">
Wodospady (singel)

Wodospady – utwór polskich wykonawców - rapera Popka oraz producenta muzycznego Matheo, wydany 2 grudnia 2015 przez Step Records jako pierwszy singel promujący wspólną płytę muzyków "Król Albanii". Teledysk do piosenki, wyreżyserowany przez Mateusza Winkiela, ze zdjęciami Szymona Mrozowskiego i zrealizowany przez Mania Studio, opublikowano 3 grudnia 2015 na portalu YouTube. To było najczęściej odtwarzane wideo w polskiej części ww. serwisu w miesiącach grudzień 2015 i styczeń 2016. Singel uzyskał certyfikat diamentowej płyty.

</doc>
<doc id="3716329" url="https://pl.wikipedia.org/wiki?curid=3716329" title="Girl’s Day">
Girl’s Day

Girl’s Day (Hangul: 걸스데이) – południowokoreański girlsband k-popowy wydawany pod dystrybucją wytwórni Dream Tea Entertainment. Zespół zadebiutował 7 lipca 2010 roku, z pięcioma członkiniami pochodzenia południowokoreańskiego: Jihae, Jisun, Jiin, Sojin, oraz Minah wydając utwór „Tilt My Head” (kor. 갸우뚱 (Tilt My Head)). Zespół wydał swój pierwszy singel "Girl’s Day Party #1" dwa dni po debiucie. Aktualnie zespół posiada zmieniony skład, który definiują cztery wokalistki: Sojin, Minah, Yura i Hyeri.
W styczniu 2019 roku ogłoszono, że choć zespół nie zostanie rozwiązany, wszystkie członkinie zespołu zdecydowały nie przedłużać kontraktu z wytwórnią.
Biografia.
Przed debiutem.
Agencja Dream Tea Entertainment rozpoczęła promocję grupy Girl’s Day na krótko przed ich debiutem, tworząc kanał na YouTube i konto na Twitterze, zarówno dla grupy, jak i dla każdej z członkiń. Grupa wydała filmy promocyjne z flash mobów, w których pokazała swoje umiejętności taneczne. Kręcono je w różnych dzielnicach Seulu, wzbudzając duże zainteresowanie. Oficjalny fanklub Girl’s Day otrzymał nazwę Daisy (Dai5y).
2010–2011: Debiut z "Girl’s Day Party #1", zmiana składu i "Everyday".
W lipcu 2010 roku Girl’s Day zadebiutowały w pięcioosobowym składzie, z Jihae, Jisun, Jiin, Sojin i Minah. Pierwszą ich piosenką była „Tilt My Head” (kor. 갸우뚱), która została wydana 7 lipca. Debiutancki singel "Girl’s Day Party #1" został wydany dwa dni później. Grupa kontynuowała promocję „Tilt My Head” i pierwszego cyfrowego singla „How About Me”, do którego to 21 lipca wydano teledysk. Dwa miesiące po debiucie grupy członkinie Jisun i Jiin opuściły grupę w celu realizacji indywidualnych zainteresowań. Do grupy dołączyły Yura i Hyeri. Pierwszym wydawnictwem z nowymi członkiniami był cyfrowy singel "Girl’s Day Party #2", który ukazał się 29 października. Zawierał piosenkę „Nothing Lasts Forever” (kor. 잘해줘봐야).
23 lutego 2011 roku w Japonii ukazał się album Nami Tamaki z piosenką „Girlie Night”, w której wystąpiła grupa. W marcu dziewczyny wydały cyfrowy singel "Girl’s Day Party #3", z utworem „Twinkle Twinkle” (kor. 반짝반짝). Piosenka odniosła komercyjny sukces, zajmując 4 miejsce w kwietniu na miesięcznym cyfrowym rankingu Melon. 7 maja grupa miała swój pierwszy koncert, który odbył się na Tajwanie. Koncert został zorganizowany przez Koreańską Organizację Turystyczną, wystąpiły wraz z grupami U-KISS i Super Junior-M. W lipcu zespół wydał drugi minialbum zatytułowany "Everyday", promowany był piosenką „Hug Me Once” (kor. 한번만 안아줘), a we wrześniu singel "Girl’s Day Party #4", z utworem „Don't Flirt” (kor. 너, 한눈 팔지마!).
2012–2013: "Everyday II" i pierwszy album.
18 kwietnia 2012 roku Girl’s Day wydały minialbum "Everyday II", który promowany był singlem „Oh! My God”. Zawierał również utwór „Telepathy” (kor. 텔레파시) napisany i skomponowany przez Sojin. 17 października Dream Tea Entertainment ujawniło, że Jihae opuści grupę z powodów osobistych. 26 października pozostałe cztery członkinie powróciły z cyfrowym singlem "Girl’s Day Party #5".
20 lutego 2013 roku Girl’s Day wydały singel „White Day”, a następnie 14 marca ukazał się ich pierwszy album Gidae. Wraz z teledyskiem „Expect”, dziewczyny zmieniły wizerunek z uroczego na seksowny, zwiększając tym samym popularność grupy. Grupa otrzymała nagrodę „Year's Long-Run Song Award” na trzeciej gali Gaon Chart K-Pop. Promowały także singel „Female President”, z utworem o tym samym tytule, który został nazwany przez Billboard jednym z „20 najlepszych utworów K-pop w 2013”. 24 czerwca album Gidae został wydany ponownie jako repackage, pod nowym tytułem Yeoja Daetongryeong, z piosenką „Female President”. Dzięki tej piosence grupa zajęła po raz pierwszy, 1 miejsce w programie muzycznym. Nagrodę otrzymały w programie SBS Inkigayo 7 lipca. Jednak program nie został wyemitowany z powodu katastrofy lotniczej Asiana Airlines. Nagrodę odebrały w kolejnym odcinku Inkigayo 14 lipca. 27 lipca ogłosiły zakończenie promocji albumu. Następnie grupa wydała cyfrowy singel "Party Girl Day #6" z piosenką „Please Tell Me”. 15 października ukazał się singel „Let's Go”, z motywacyjną piosenką, napisaną i skomponowaną przez Sojin.
2014: Everyday 3, Everyday 4 i I Miss You.
3 stycznia 2014 r. Girl’s Day wydały czwarty minialbum "Everyday 3". „Something” stał się ich najlepszym utworem, osiągając 2 miejsce zarówno na koreańskiej liście Billboard K-Pop Hot 100, jak i na Gaon Digital Chart. Teledysk do tego utworu osiągnął ponad milion wyświetleń w ciągu jednego dnia, a piosenka zajęła również pierwsze miejsce na miesięcznym wykresie Gaon Digital Chart. Piosenka znajdowała się w pierwszej dziesiątce K-Pop Hot 100 przez osiem tygodni. Girl’s Day z piosenką „Something” zdobyły pięć nagród muzycznych. Zdobyły również nagrodę za najlepszy występ taneczny „Best Dance Performance Female Group” podczas Mnet Asian Music Awards 2014. W lipcu grupa wydała swoj piąty minialbum, "Everyday 4", z głównym singlem „Darling”, który uplasował się na 27 miejscu rocznego cyfrowego wykresu Melon. 15 października grupa wydała kolejny minialbum I Miss You, który znajdował się na karcie elektronicznej. 26 listopada wydały debiutancki album w Japonii o nazwie "Girl’s Day Best Album". Album zawierał wszystkie hity wydane przez grupę w Korei Południowej.
2015–2016: Drugi album i debiut z Japońskim albumem.
12 maja 2015 r. Girl’s Day uruchomiły projekt „Hello Bubble” we współpracy z Mise-en-scène, marką farb do włosów. W czerwcu grupa udała się na Okinawę, by nakręcić zdjęcia do programu MBC One Fine Day. Girl’s Day powróciły 6 lipca, wydając drugi album Love. Tego samego dnia odbył się pokaz, promujący nowy album, oraz świętowanie z fanami piątej rocznicy powstania grupy. Do promocji albumu posłużyła pioseneka „Ring My Bell”. 30 września Girl’s Day wydały w Japonii singel „Darling”, który zawierał japońskie wersje singli „Darling”, „Twinkle Twinkle” i „Ring My Bell”. 1 listopada grupa zorganizowała pokaz w Tajpej, wykonując dwanaście swoich piosenek dla 2000 fanów. W 2015 r. Girl’s Day uplasowały się na 13 miejscu w Korea Power Celebrity 2015. Rankingu najpotężniejszych i najbardziej wpływowych celebrytów w Korei.
Na początku października 2016 r. Grupa nagrała komercyjną piosenkę o nazwie „Perfect Stage”, ponownie dla marki Mise-en-scène.
2017–2019: Girl’s Day Everyday 5 i odejście z wytwórni.
2 marca 2017 r. Dream T Entertainment ogłosiło, że Girl’s Day powrócą po 21-miesięcznej przerwie, podczas której dziewczyny skupiały się na działaniach solowych. 10 marca agencja potwierdziła, że grupa powróci 27 marca z nowym minialbumem. 17 marca Dream T Entertainment podała plan powrotu grupy i ujawniła nazwę minialbumu, którą będzie Girl’s Day Everyday #5. W dniu ich powrotu wyszedł oficjalny teledysk do utworu tytułowego „I'll Be Yours” został wydany jednocześnie na oficjalnym kanale YouTube Girl’s Day i na kanale 1theK; teledysk na kanale 1theK przekroczył 2 miliony wyświetleń w mniej niż 24 godziny. Nowy minialbum zadebiutował na 7 miejscu tygodniowej listy Billboard World Albums. W kraju po wydaniu singla „I’ll be Yours” szybko wspiął się na listy przebojów, zajmując 2 miejsce na liście Genie i 11 miejsce na liście Melon.
11 stycznia 2019 roku media obiegła wiadomość, że wszystkie członkinie grupy nie przedłużą kontraktów z Dream T Entertainment i dołączą do oddzielnych agencji, jednocześnie nie ogłaszając rozpadu grupy.

</doc>
<doc id="3716333" url="https://pl.wikipedia.org/wiki?curid=3716333" title="Chrześcijańska Wspólnota Ewangeliczna „Nowe Narodzenie” w Tarnowskich Górach">
Chrześcijańska Wspólnota Ewangeliczna „Nowe Narodzenie” w Tarnowskich Górach

Chrześcijańska Wspólnota Ewangeliczna „Nowe Narodzenie” w Tarnowskich Górach – kościół lokalny w Tarnowskich Górach, należący do Chrześcijańskiej Wspólnoty Ewangelicznej wpisanej do rejestru kościołów i związków wyznaniowych dział A pod pozycją 46.
Zbór został powołany w 2014 roku. Od początku jego istnienia Pastorem Kościoła jest Bartłomiej Kurylas, do kwietnia 2021 roku funkcjonował w ramach Kościoła Bożego w Polsce, wpisanego do rejestru kościołów i związków wyznaniowych dział A pod pozycją 105 i funkcjonował pod nazwą Kościół Chrześcijański „Nowe Narodzenie” w Tarnowskich Górach.

</doc>
<doc id="3716334" url="https://pl.wikipedia.org/wiki?curid=3716334" title="Kościół Trójcy Przenajświętszej w Gierwiatach">
Kościół Trójcy Przenajświętszej w Gierwiatach

Kościół Trójcy Świętej w Gierwiatach – kościół parafialny w Gierwiatach.
Historia.
Pierwszy drewniany kościół w Gierwiatach ufundował biskup wileński Jan przed 1536 roku. Popadł on w ruinę i w 1621 biskup Eustachy Wołłowicz ufundował nowy, również drewniany p.w. Trójcy Św. Spłonął on w 1736 r. W latach 20. XIX w. kosztem kolatora Macieja Domeyki dokonano generalnego remontu kościoła. W 1860 Kazimierz Domeyko ufundował murowaną dzwonnicę i w 1862 r. remont budynku. Kolejny przeprowadzono w latach 1894-1895. Trzy lata później kościół został rozebrany.
Na jego miejscu w latach 1899–1903 w wzniesiono nowy w stylu neogotyckim. Świątynia została poświęcona 8 września 1904 roku. Ze względów formalnych projekt firmowany był przez wileńskiego architekta gubernialnego Aleksieja Połozowa, w istocie był dziełem inż. Ignacego Olszewskiego, brata miejscowego proboszcza (był prawdopodobnie autorem modyfikacji projektu). Podczas budowy kościoła, koło zaścianka Gibirdy, na pd. wsch. od Gierwiat uruchomiono cegielnię, by produkowała cegły specjalnie dla świątyni. Z okolicy dostarczano tysiące kurzych jaj dziennie, które oprócz wapna, dodawano do zaprawy murarskiej. 
Główne środki na budowę pochodziły od Wacława Domeyki i jego matki Anieli z Naruszewiczów Domeykowej. Jej zięć Stanisław Popławski, ofiarował dachówkę na pokrycie kościoła, którą przywieziono z Niemiec. W 1933 wyremontowano wieżę. Istotne remonty przeprowadzono w latach 1982-1990. 
W 1950 roku władze sowieckie aresztowały proboszcza ks. Stanisława Chodykę i zesłały do łagru, przez co kościół był zamknięty do 1951. 
Opis.
Dzwonnica kościoła ma wysokość 61 metrów (według innych źródeł 64), co czyni go najwyższym na Białorusi. Od północy do kościoła przylega park z rzeźbami Apostołów i kolumną z figurą św. Michała Archanioła. Przy kościele znajdują się charakterystyczne dla Litwy, bogato rzeźbione, drewniane krzyże. 
Nabożeństwa w kościele odbywają się w językach białoruskim, polskim i litewskim. Odbywają się tutaj koncerty organowe.
Architektura.
W kościele znajdują się organy z 1882 firmy Floriana Ostromęckiego z Wilna. Zostały zbudowane z elementów organów przeniesionych z kościołów w Ostrowcu i Szumsku, które zostały zamknięte w 1866 w ramach represji po powstaniu styczniowym.

</doc>
<doc id="3716335" url="https://pl.wikipedia.org/wiki?curid=3716335" title="Biuro rzeczy znalezionych">
Biuro rzeczy znalezionych

Biuro rzeczy znalezionych (ros. Бюро находок) – seria czterech radzieckich krótkometrażowych filmów animowanych z lat 1982-1984 w reżyserii Olga Czurkina i Borisa Akuliniczniewa na podstawie scenariusza Siergieja Iwanowa. Pierwsze dwie serie powstały w 1982 roku, trzecia – "Sroka złodziejka" w 1983, a czwarta w 1984 roku. 

</doc>
<doc id="3716338" url="https://pl.wikipedia.org/wiki?curid=3716338" title="Józef Englicht">
Józef Englicht

Józef Englicht (ur. 31 grudnia 1891 w Dąbrowie Górniczej, zm. 8 grudnia 1954 w Edynburgu) – pułkownik dyplomowany piechoty Wojska Polskiego.
Życiorys.
Syn Władysława i Reginy z Waligórskich.
Podczas I wojny światowej walczył w 3 pułku piechoty II Brygady Legionach Polskich, 1 maja 1916 został awansowany do stopnia chorążego. Pełnił funkcję oficera Polskiej Siły Zbrojnej, a następnie walczył w wojnie polsko-bolszewickiej. 
1 marca 1924 został przydzielony z 70 pp w Jarocinie do Oddziału II Sztabu Generalnego w Warszawie na stanowisko referenta w Referacie „Rosja”. 
Awansował na szefa wydziału Oddziału II Sztabu Generalnego, a później zastępcę szefa Oddział II Sztabu Głównego. 24 grudnia 1929 roku został mianowany podpułkownikiem ze starszeństwem z dniem 1 stycznia 1930 roku i 16. lokatą w korpusie oficerów piechoty.
Józef Englicht był zagorzałym piłsudczykiem, zaangażował się również w ruch prometejski. Od 1937 roku dowodził 79 pułkiem piechoty w Słonimiu. Na tym stanowisku awansował na pułkownika ze starszeństwem z dniem 19 marca 1938 roku i 13. lokatą w korpusie oficerów piechoty. 1 kwietnia 1939 roku powrócił do Sztabu Głównego na stanowisko I zastępcy szefa Oddziału II.
W 1939 roku poniósł klęskę zawodową, wywiad wojskowy w ZSRR nie przewidział wrogich planów tego kraju wobec Polski, a on sam oficjalnie odrzucał jakiekolwiek zagrożenie ze strony ZSRR, w związku z czym został przez wielu uznany za spiskującego z tym krajem .
W czasie kampanii wrześniowej 1939 roku stał na czele II rzutu (krajowego) Oddziału II. W tym samym miesiącu przedostał się do Rumunii, a później do Francji. Początkowo został wyznaczony na stanowisko oficera do specjalnych zadań. Następnie, do 5 czerwca 1940 roku, pełnił służbę na stanowisku zastępcy szefa Sztabu Naczelnego Wodza. W latach 1940–1941 był szefem sztabu 7 Brygady Kadrowej Strzelców. W 1942 został powołany na komendanta Centrum Wyszkolenia Piechoty. W 1944 został szefem Centrum Wyższych Studiów Wojskowych, a od marca 1945 Wyższej Szkoły Wojennej. Od 1945 był redaktorem i stałym współpracownikiem ukazującego się w Londynie polskiego czasopisma wojskowego "Bellona", gdzie publikowano jego felietony. W październiku 1948 został zwolniony z Polskiego Korpusu Przysposobienia i Rozmieszczenia. Zmarł 8 grudnia 1954 w Edynburgu.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939. Wchodził w skład komitetu redakcyjnego tej encyklopedii.

</doc>
<doc id="3716339" url="https://pl.wikipedia.org/wiki?curid=3716339" title="Madeleine Lemoyne Ellicott">
Madeleine Lemoyne Ellicott

Madeleine Lemoyne Ellicott (ur. 14 listopada 1856 w Chicago, zm. 1945) – amerykańska sufrażystka.
Urodziła się w Chicago w rodzinie, której przodkami byli Hugenoci przybyli do USA z Francji. W młodości chciała studiować medycynę, jednak ze względu na to, że szkoły medyczne w USA nie przyjmowały kobiet zdecydowała się na chemię. Rozpoczęła studia w Rush Medical College. Następnie przez rok kontynuowała naukę na Politechnice Federalnej w Zurychu. Po powrocie do kraju jej rodzina osiedliła się w Baltimore. Ponieważ miejscowy Johns Hopkins University nie przyjmował kobiet, była zmuszona przerwać naukę.
W 1890 wyszła za mąż za Charlesa Ellisa Ellicotta – inżyniera i spadkobiercę założyciela Ellicott City w Maryland. Mieli trzech synów. Skupiła się na rodzinie i walce o prawo głosu dla kobiet. Współpracowała z sufrażystkami Carrie Chapman Catt i Sadie Crockin. Wraz z nimi wzięła udział w 1920 w zakładaniu League of Women Voters of the United States ("Liga Kobiet Wyborców Stanów Zjednoczonych"). Po powrocie do Maryland założyła League of Women Voters of Maryland, której była następnie przewodniczącą przez kolejne 20 lat. W 1922 była jedną z organizatorek Panamerykańskiej Konferencji Kobiet w Baltimore.

</doc>
<doc id="3716340" url="https://pl.wikipedia.org/wiki?curid=3716340" title="Ostrygojad kanaryjski">
Ostrygojad kanaryjski

Ostrygojad kanaryjski ("Haematopus ostralegus meadewaldoi") – podgatunek ostrygojada zwyczajnego – średniej wielkości ptaka z rodziny ostrygojadów (Haematopodidae). Takson o niepewnej pozycji systematycznej; przez wielu autorów uznawany za osobny gatunek. Występował endemicznie na Wyspach Kanaryjskich. Ostatnia pewna obserwacja miała miejsce w 1913 roku, prawdopodobnie do lat 40. XX wieku wymarł.
Taksonomia.
Po raz pierwszy takson ten został opisany przez Bannermana w 1913 roku na łamach „Bulletin of the British Ornithologists’ Club”. Holotyp pochodził z wyspy Fuerteventura; była to dorosła samica. Autor zbadał 3 osobniki: dwie samice (w tym holotyp) z Fuerteventury i Graciosy oraz dorosłego samca z Graciosy. Nadał nowemu taksonowi nazwę "Haematopus niger meade-waldoi", uznając go za podgatunek ostrygojada afrykańskiego ("H. moquini"; syn. "H. niger"). Obecnie (2020) autorzy "Kompletnej listy ptaków świata" uznają ostrygojada kanaryjskiego za podgatunek ostrygojada zwyczajnego, natomiast Międzynarodowy Komitet Ornitologiczny oraz autorzy "Handbook of the Birds of the World Alive" uznają go za odrębny, monotypowy gatunek.
Ze względu na niewielką dostępność materiału klasyfikacja nie jest jasna. Ostrygojad kanaryjski bywał uznawany za podgatunek ostrygojada afrykańskiego ("H. moquini") lub zwyczajnego ("H. ostralegus"). Nie licząc białej plamy na skrzydle, ostrygojady kanaryjskie przypominają ostrygojady afrykańskie. Wysnuto trzy przypuszczenia:
Według P.A.R. Hockeya ostrygojad kanaryjski zasługuje jednak na miano odrębnego gatunku.
Morfologia.
Długość ciała wynosi około 40–43 cm. Wymiary według Bannermana: długość skrzydła 259 mm u samca, 250 i 257 mm u dwóch samic. Długość dzioba od 77 do 81 mm (dla 3 osobników). Krótszy dziób u samca, co jest typowe dla ostrygojadów. Upierzenie było w całości ciemne, wyróżniały się: czerwona tęczówka, pomarańczowoczerwone obrączka oczna i dziób oraz jasne, różowawoczerwone nogi. Bliższa nasadzie pióra połowa chorągiewek wewnętrznych lotek I rzędu biała. Tę białą plamę częściowo zakrywały pokrywy podskrzydłowe.
Zasięg występowania, ekologia i zachowanie.
Ostrygojad kanaryjski występował na Fuerteventurze, Lanzarote i przybrzeżnych, pomniejszych wyspach, jak Montaña Clara i Roque del Este. Brak informacji o pożywieniu. Środowiskiem życia tych ptaków były skaliste i piaszczyste wybrzeża. Już w pierwszym opisie pojawiła się wzmianka o jaju w jajowodzie jednej z samic, którą odłowiono 7 kwietnia 1888. W roku 2006 ukazał się artykuł wspominający o jedynym wówczas znanym zachowanym jaju, które w swej kolekcji miał mieć niemiecki ornitolog i zoolog Wolfgang Makatsch. Miało ono wymiary 54,5 na 38,8 mm i masę 3,67 g. Makatsch nie był jego pierwszym właścicielem. Jajo został zebrane na wyspie Fuerteventura.
Wymarcie.
IUCN uznaje ostrygojada kanaryjskiego za gatunek wymarły. Ostatnia pewna obserwacja miała miejsce w 1913. Według lokalnych doniesień ostrygojady te musiały wymrzeć do lat 40. XX wieku. W latach 80. XX wieku odbyły się wyprawy mające na celu znalezienie ostrygojadów kanaryjskich, lecz nie udało się to mimo przekonujących doniesień z lat 1968–1981 (2 z Teneryfy i 2 z Senegalu). Wymarcie tego gatunku było prawdopodobnie wynikiem nadmiernego odłowu bezkręgowców w strefie pływów (stanowiły one jego pożywienie) oraz niepokojenia przez ludzi, chociaż sugerowano również drapieżnictwo szczurów i kotów.

</doc>
<doc id="3716341" url="https://pl.wikipedia.org/wiki?curid=3716341" title="Na pełnym">
Na pełnym

Na pełnym (inny tytuł: Katowice nocą) – piosenka klubowego projektu Spiżowi Mocni, powstała i nagrana w 2013 r. (pierwotnie firmowana wykonawczo jako Żelazny &amp; Jadzia Gardawska), a wydana na singlu 10 marca 2015 przez My Music.
Do promocji radiowej utwór trafił 16 marca 2015. Teledysk do piosenki opublikowano 23 marca 2014 w serwisie YouTube; do tej pory odtworzono go ponad 125 milionów razy. Piosenka tekstowo to zachęta do dobrej zabawy w katowickim klubie Spiż.
Nagranie uzyskało certyfikat diamentowej płyty.

</doc>
<doc id="3716342" url="https://pl.wikipedia.org/wiki?curid=3716342" title="Nakarczek (zbroja końska)">
Nakarczek (zbroja końska)

Nakarczek – element zbroi końskiej, chroniący szyję konia przed zranieniem w czasie walki.
Pierwsze nakarczki płytowe robiono z kilku płyt przyczepionych do kropierza, co znacznie ograniczało ruchy konia, więc ostatecznie wykonywano go jako folgowy.
W wersji lekkiej nakarczek chronił tylko górną część szyi konia. Składał się z płytek połączonych nitami. Od spodu zazwyczaj uzupełniano go kolczugą. Mocowany do naczółka i szyi pasami.
Wersja pełna chroniła całą szyję konia; składała się z górnej i dolnej połówki.
Nakarczek w zbroi łuskowej to płat zbroi wokół szyi; związany lub spięty pasami z przodu lub z tyłu szyi.

</doc>
<doc id="3716345" url="https://pl.wikipedia.org/wiki?curid=3716345" title="Piotr Paszkiewicz">
Piotr Paszkiewicz

Piotr Paszkiewicz (ur. 17 stycznia 1954, zm. 8 lipca 2002) – polski historyk sztuki, doktor habilitowany nauk humanistycznych, zastępca dyrektora Instytutu Sztuki Polskiej Akademii Nauk.
Życiorys.
W 1990 uzyskał w Instytucie Sztuki PAN stopień naukowy doktora nauk humanistycznych na podstawie rozprawy pt. "Rosyjska architektura sakralna i rzeźba monumentalna w Warszawie w latach 1815–1915 jako przejaw polityki rusyfikacyjnej". W 2000 w tej samej placówce uzyskał stopień naukowy doktora habilitowanego nauk humanistycznych w zakresie historii (specjalność: historia sztuki) na podstawie dorobku naukowego oraz rozprawy pt. "W służbie Imperium Rosyjskiego 1721–1917. Funkcje i treści ideowe rosyjskiej architektury sakralnej na zachodnich rubieżach cesarstwa i poza jego granicami".
Pełnił funkcję zastępcy dyrektora Instytutu Sztuki Polskiej Akademii Nauk.
Był także tłumaczem z języka angielskiego dzieł naukowych z zakresu historii sztuki oraz powieści sensacyjnych, m.in. Fredericka Forsytha.
Pochowany na cmentarzu Bródnowskim w Warszawie (kwatera 46D-1-16). 

</doc>
<doc id="3716346" url="https://pl.wikipedia.org/wiki?curid=3716346" title="Napierśnik (zbroja końska)">
Napierśnik (zbroja końska)

Napierśnik – część zbroi końskiej, chroniąca pierś konia przed zranieniem kopią oraz piechurami chcącymi powalić konia i jeźdźca.
Budowa.
Częstym błędem było niezapinanie szczelnie obu części napierśnika łuskowego, co znacznie osłabiało jego funkcję ochronną.
Czasem w zbrojach płytowych doczepiano folgowe płytki chroniące górne partie nóg konia.

</doc>
<doc id="3716349" url="https://pl.wikipedia.org/wiki?curid=3716349" title="Formuła 4 BRDC">
Formuła 4 BRDC



</doc>
<doc id="3716352" url="https://pl.wikipedia.org/wiki?curid=3716352" title="Nogawice (zbroja końska)">
Nogawice (zbroja końska)

Nogawice – element rzadko spotykanej pełnej końskiej zbroi łuskowej. Chroniły nogi konia. Stosowane głównie przez katafraktów.
Budowa.
Nogawice to płaty zbroi łuskowej, którymi luźno okłada się nogi konia i zapina paskami. Sięgają (zależnie od zbroi) tylko do kolan lub po same kopyta. Czasem nogawice chroniły tylko przód nogi, wówczas mocowano je paskami od tyłu.
Istnieją też wykonania folgowe, lecz były one mniej wygodne dla konia.
Niekiedy stosowane tylko na przednich nogach.
Stosowanie.
Nogi konia były chronione przed celowym ucięciem bądź przypadkowym zranieniem o ostre przedmioty w czasie przemieszczania się po polu bitwy. Nogawice jednak mocno spowalniały konia.
Były one rzadko stosowane, ponieważ rzadko dochodziło do zranienia nóg wierzchowca, a ich wadą było utrudnianie koniowi biegu. Do naszych czasów zachowało się bardzo niewiele osłon na końskie nogi.

</doc>
<doc id="3716357" url="https://pl.wikipedia.org/wiki?curid=3716357" title="Wolna treść">
Wolna treść

Wolna treść, wolne informacje – dowolnego rodzaju dzieło twórcze spełniające cechy wolnego dobra kultury.
Definicja.
Wolnym dobrem kultury (wolną treścią) jest, zgodnie z definicją wolnych dóbr kultury, dzieło, nieobjęte istotnymi ograniczeniami prawnymi wobec wolności:
Chociaż w codziennym użytkowaniu istnieje wiele definicji, wolne treści pod względem prawnym są bardzo podobne, jeśli nie identyczne, do otwartych treści. Analogicznie alternatywne pojęcia wolnego i otwartego oprogramowania różnią się kwestiami raczej filozoficznymi niż prawnymi.
Na przykład Open Knowledge Foundation w "Open Definition" opisuje „otwartość” jako synonim „wolności” używanej w nazwie „wolnych dóbr kultury” (jak w przypadku definicji otwartego źródła i definicji wolnego oprogramowania). Dla wolnych lub otwartych treści oba ruchy polecają te same trzy licencje Creative Commons, w CC BY, CC BY-SA i СС0.
Kwestie prawne.
Copyright.
"Copyright" (por. wszelkie prawa zastrzeżone) to prawna koncepcja, która daje autorowi możliwość kontroli korzystania z jego dzieła. W wielu krajach kontrola ta jest ograniczona czasowo, a po upływie określonego terminu utwór wchodzi do domeny publicznej. W czasie obowiązywania pełni praw autorskich korzystanie z utworu może mieć miejsce jedynie za zgodą autora, chyba że mieści się w granicach dozwolonego użytku. Tradycyjna kontrola autorska ogranicza korzystanie z utworu do tych, którzy albo płacą autorowi za korzystanie z treści, albo działają w granicach dozwolonego użytku. Po drugie, system ten ogranicza korzystanie z treści, których autora trudno odnaleźć. Po trzecie, buduje ona bariery między autorami, ograniczając twórczość pochodną, między innymi mash-upy i współtwórczość.
Domena publiczna.
Domena publiczna to zbiór prac twórczych, których majątkowe prawa autorskie wygasły lub nie istniały; a także zbiór tworów, które nie są przedmiotem prawa autorskiego. Każdy może modyfikować, rozpowszechniać lub w inny sposób korzystać z utworów, bez majątkowych skutków autorskoprawnych. Utwór znajdujący się w domenie publicznej lub będący przedmiotem wolnej licencji może być określany jako copycenter.
Copyleft.
"Copyleft" to gra słowna, nazwa praktyki stosowania norm prawa autorskiego w celu usunięcia ograniczeń rozpowszechniania kopii i zmodyfikowanych wersji dzieła. W przeciwieństwie do dzieł w domenie publicznej, autor zachowuje prawa autorskie do utworu, jednak udziela każdemu niewyłącznej licencji na rozpowszechnianie i często także modyfikowanie utworu. Licencje "copyleft" wymagają, aby wszelkie utwory pochodne były rozpowszechniane na tych samych warunkach, co utwór pierwotny. Symbol powszechnie powiązany z copyleftem to odwrócony znak ochrony praw autorskich. W odróżnieniu od symbolu copyright, symbol "copyleft" nie jest określony przez prawo.
Wykorzystanie.
Media.
W mediach, do których zalicza się teksty, przekaz audio i wideo, wolne licencje, w tym niektóre licencje Creative Commons, dozwalają na rozprzestrzenianie utworów pod pewnymi jasno określonymi warunkami. Nie wszystkie licencje Creative Commons są wolne: różnią się znacznie pod względem dozwolonego zakresu eksploatacji. W lutym 2008 wolne licencje CC zostały zatwierdzone jako „odpowiednie dla wolnych dóbr kultury”. Istnieją repozytoria, które zbierają wyłącznie wolne treści (zdjęcia, cliparty, muzykę) i literaturę.
Oprogramowanie.
Modele rozwoju otwartego oprogramowania zawierają procesy eksperckiej recenzji i dają korzyści wynikające ze współpracy, podobnie jak w przypadku klasycznych modeli prowadzenia badań naukowych. Mają także struktury społeczne, w których, w wyniku tego modelu motywacyjnego, zmniejszają się koszty produkcji.
Jeżeli zainteresowanie składnikiem oprogramowania jest wystarczająco duże, wykorzystywanie technologii peer-to-peer może zmniejszyć koszty dystrybucji oprogramowania, zdejmując ciężar utrzymania infrastruktury z deweloperów. Ponieważ oprogramowanie jest jednocześnie dostarczane przez konsumentów, modele dystrybucji są mierzalne, to znaczy metoda da się zastosować niezależnie od liczby konsumentów. W niektórych przypadkach dostawcy wolnego oprogramowania mogą używać technologii peer-to-peer jako sposobu dystrybucji.
Inżynieria i technologia.
Zasady wolnej treści zostały wdrożone na przykład w inżynierii, gdzie wiedza może być łatwo rozpowszechniana w celu zmniejszenia kosztów związanych z rozwojem projektów. Zasady otwartego designu mogą być stosowane w, między innymi, telefonii mobilnej, rękodziele, przemyśle motoryzacyjnym, a nawet rolnictwa.
Nauka.
Większość prac naukowych nie jest darmowa, choć odsetek prac otwarcie dostępnych gwałtownie rośnie. Autorzy mogą traktować otwarty dostęp do publikacji jako sposób na poszerzenie publiczności w celu zwiększenia wpływu publikacji, mogą też wspierać otwarty dostęp z pobudek ideologicznych. Wydawcy otwartego dostępu, między innymi Public Library of Science i Biomed Central, zapewniają infrastrukturę recenzji i publikowania otwartych tekstów naukowych. Otwarte modele publikacji są bardziej popularne w dziedzinie nauk ścisłych niż humanistycznych. Niektóre uniwersytety, na przykład Massachusetts Institute of Technology, wprowadziły politykę wspierania otwartego dostępu poprzez wprowadzenie otwartych mandatów. W tradycyjnych czasopismach bywają stosowane alternatywne metody, do których należy opóźnienie publikacji na otwartych zasadach lub obciążanie badaczy kosztami publikowania prac w otwartym dostępie. Niektóre instytucje finansowe, przykładowo National Institutes of Health, stawiają wymóg grantowy, by prace naukowe były publikowane w domenie publicznej. Korzystanie z otwartej treści jest metodą redukcji kosztów zbierania informacji, jako że szkoły wyższe zwykle płacą za dostęp do tradycyjnych publikacji.
Prenumerata czasopism o nie-wolnej treści może być kosztowna dla uczelni, podczas gdy tworzenie publikacji i recenzja nie odbywa się na koszt wydawców. To doprowadziło do sporów między wydawcami i niektórymi uniwersytetami o koszty prenumeraty, np. University of California vs. the Nature Publishing Group.
Niektóre uniwersytety, na przykład MIT, dostarczają na potrzeby dydaktyczne wolno dostępne materiały edukacyjne (skrypty, nagrania, przewodniki). Taka treść za pomocą Internetu jest udostępniana szerokiej publiczności. Jej publikacja może odbywać się na podstawie decyzji obowiązującej na całej uczelni albo podejmowanej przez pojedyncze jednostki organizacyjne czy naukowców.

</doc>
<doc id="3716363" url="https://pl.wikipedia.org/wiki?curid=3716363" title="Nazadnik">
Nazadnik

Nazadnik – część zbroi końskiej, która chroni zad i ogon konia. Jego zadaniem jest ochrona tyłu konia przez zranieniem w czasie walki, przeważnie przez piechurów chcących powalić konia i jeźdźca.
Budowa.
Nazadniki miały rozmaitą konstrukcję, okrywały też zad w różnym stopniu. Zazwyczaj wykonywano je z mniejszych płyt połączonych w całość i wyprofilowywano krawędzie tak, by nie krępować ruchów nóg. Mocowano go przypinając do siodła.

</doc>
<doc id="3716369" url="https://pl.wikipedia.org/wiki?curid=3716369" title="Definicja Wolnych Dóbr Kultury">
Definicja Wolnych Dóbr Kultury



</doc>
<doc id="3716371" url="https://pl.wikipedia.org/wiki?curid=3716371" title="SS Ward Jackson">
SS Ward Jackson



</doc>
<doc id="3716372" url="https://pl.wikipedia.org/wiki?curid=3716372" title="Nazadnik (zbroja końska)">
Nazadnik (zbroja końska)



</doc>
<doc id="3716373" url="https://pl.wikipedia.org/wiki?curid=3716373" title="Stanisław Konczyński">
Stanisław Konczyński

Stanisław Konczyński pseud. "Kunda", "Stary" (ur. 6 stycznia 1914 w Księtem, zm. 29 marca 1950 w Warszawie) – polski działacz podziemia niepodległościowego w czasie II wojny światowej oraz powojennego podziemia antykomunistycznego.
Życiorys.
W latach 1937–1939 odbył służbę wojskową. W czasie II wojny światowej od lipca 1944 był członkiem oddziału Armii Krajowej działającego na terenie powiatu sierpeckiego pod dowództwem Anastazego Kołodziejskiego, pseud. „Gromek”. Po zakończeniu działań wojennych pełnił służbę w 2 pułku samochodowym w Legionowie, zaś w listopadzie 1945 został zdemobilizowany. Związany był z Ruchem Oporu Armii Krajowej, a następnie Narodowym Zjednoczeniem Wojskowym (oddział Jana Malinowskiego, pseud. „Stryj”, III Rejon XIII Okręgu NZW). 11 lutego 1949 został schwytany wraz ze swoimi towarzyszami kiedy bunkier oddziału Malinowskiego został wykryty i otoczony przez kordon 1053 żołnierzy KBW i kilkudziesięciu funkcjonariuszy UB, MO i ORMO. W trakcie walk zginął między innymi Jan Malinowski, pseud. „Stryj”. Stanisław Konczyński wraz z resztą zatrzymanych został przewieziony do Warszawy i tu osądzony, skazany na śmierć, a następnie stracony 29 marca 1950 na terenie więzienia mokotowskiego w Warszawie.
20 sierpnia 2012 szczątki Stanisława Konczyńskiego zostały odnalezione przez zespół IPN pod kierownictwem Krzysztofa Szwagrzyka w kwaterze „Ł” Cmentarza Wojskowego na Powązkach w Warszawie. Uroczyste wręczenie noty identyfikacyjnej rodzinie Stanisława Konczyńskiego odbyło się 9 czerwca 2016 w Pałacu Prezydenckim w Warszawie.

</doc>
<doc id="3716382" url="https://pl.wikipedia.org/wiki?curid=3716382" title="Nezarini">
Nezarini

Nezarini – plemię pluskwiaków z podrzędu różnoskrzydłych i rodziny tarczówkowatych. 
W 2011 zaliczano tu 206 gatunków z 21 rodzajów. Należą tu m.in.:

</doc>
<doc id="3716386" url="https://pl.wikipedia.org/wiki?curid=3716386" title="Podopinae">
Podopinae

Podopinae – podrodzina pluskwiaków różnoskrzydłych z rodziny tarczówkowatych.
Pluskwiaki te mają pięcioczłonowe lub czteroczłonowe czułki osadzone na dostrzegalnych w widoku grzbietowym wzgórkach. Oczy złożone są silnie wyłupiaste. Aparat gębowy ma kłujkę o pierwszym członie nie dłuższym niż bukule, osadzoną przed linią poprowadzoną stycznie do przednich krawędzi oczu, sięgającą daleko poza przednią parę bioder. Boczne krawędzie ich przedplecza zwykle uzbrojone są w ząbki lub guzki. Tułów ma tarczkę w kształcie szerokiego języczka, nakrywającego znaczną część półpokryw i sięgającego do końca lub prawie do końca odwłoka, czym przypominać mogą nieco żółwinkowate. Ich "frena" jest dobrze wykształcona, ale krótsza niż ćwierć długości tarczki. Użyłkowanie tylnej pary skrzydeł odznacza się równoległym przebiegiem żyłek: R+M i kubitalnej. Trichobotria występują na odwłoku pojedynczo. Genitalia samców cechują się rozdzielonymi na dwie gałęzie paramerami oraz częstą obecnością przydatków na ogonowo-bocznej krawędzi pygoforu.
Przedstawiciele podrodziny są szeroko rozprzestrzenieni na świecie. Liczne gatunki związane są z siedliskami podmokłymi i błotnistymi, a niektóre przylatują do sztucznych źródeł światła. Wśród przedstawicieli rodzaju "Scotinophora" znajdują się afrykańskie i azjatyckie szkodniki ryżu. 
Do 2011 roku opisano 249 gatunków z 64 rodzajów z tej podrodziny. W Polsce stwierdzono tylko: strojnicę włoską i tarczkownika młotnika.
Podopinae dzieli się na 5 plemion: Brachycerocorini, Deroploini, Graphosomatini, Podopini i Tarisini. Ponadto 4 rodzajów nie zaliczono do żadnego z nich: "Cyptocoris", "Eobanus", "Kundelungua", "Neocazira".

</doc>
<doc id="3716388" url="https://pl.wikipedia.org/wiki?curid=3716388" title="Stefan Mugoša">
Stefan Mugoša

Stefan Mugoša (ur. 26 lutego 1992 w Podgoricy) – czarnogórski piłkarz grający na pozycji napastnika. Od 2018 jest zawodnikiem klubu Incheon United FC.
Kariera piłkarska.
Wczesne lata.
Swoją karierę piłkarską Mugoša rozpoczął w klubie Budućnost Podgorica. W 2009 roku awansował do pierwszego zespołu. 27 lutego 2010 zadebiutował w nim w pierwszej lidze czarnogórskiej w przegranym 0:2 domowym meczu z FK Mornar Bar. W sezonach 2009/2010, 2010/2011 i 2012/2013 wywalczył trzy wicemistrzostwa Czarnogóry, a w sezonie 2011/2012 został mistrzem tego kraju. W sezonie 2012/2013 zdobył też Puchar Czarnogóry.
Mladost Podgorica.
Latem 2013 roku Mugoša odszedł do innego klubu z Podgoricy, Mladosti. Swój debiut w nim zaliczył 11 sierpnia 2013 w zremisowanym 1:1 wyjazdowym meczu z Budućnost. W zespole Mladosti grał przez rok.
1 FC Kaiserslautern.
Latem 2014 roku Mugoša przeszedł do 1. FC Kaiserslautern. W klubie tym swój debiut zaliczył 29 września 2014 w przegranym 2:3 wyjazdowym spotkaniu z 1. FC Nürnberg. Na początku 2015 wypożyczono go do Erzgebirge Aue, w którym zadebiutował 6 lutego 2015 w zwycięskim 2:0 domowym meczu z RB Leipzig.
TSV 1860 Monachium.
W sierpniu 2015 Mugoša przeniósł się z Kaiserslautern do TSV 1860 Monachium. Swój debiut w nim zaliczył 23 sierpnia 2015 w zremisowanym 0:0 domowym meczu z 1. FC Union Berlin. Następnie został wypożyczony do Karlsruher SC. Po pobycie w Niemczech podpisał kontrakt z mołdawskim Sheriffem Tyraspol.
Incheon United.
W 2018 został zawodnikiem koreańskiego Incheon United FC. Na początku 2019 przedłużył kontrakt do 2021 roku. W meczu z Ulsan Hyundai FC strzelił swojego pierwszego hat-tricka w klubie.
Kariera reprezentacyjna.
W reprezentacji Czarnogóry Mugoša zadebiutował 8 czerwca 2015 roku w przegranym 1:2 towarzyskim meczu z Danią, rozegranym w Viborgu.

</doc>
<doc id="3716392" url="https://pl.wikipedia.org/wiki?curid=3716392" title="Asopinae">
Asopinae

Asopinae – podrodzina pluskwiaków różnoskrzydłych z rodziny tarczówkowatych.
Pluskwiaki te mają grubą na całej długości kłujkę, rozpoczynającą przy przednich krawędziach głowy i bukuli oraz mniej lub więcej trójkątną tarczkę, sięgającą najwyżej nieco za połowę odwłoka, przykrywającą niewielki fragment półpokryw. Kłujka zazwyczaj osiąga lub przekracza tylne biodra. Odnóża u przedstawicieli "Cecyrina" i "Heteroscelis" mają liściowatego kształtu golenie. W genitaliach samców płytka pygoforu umiejscowiona jest poniżej paramer lub pośrodkowo w stosunku do nich.
Spośród tarczówek wyróżnia je typowe drapieżnictwo.
Takson kosmopolityczny.
W 2011 roku znanych było 299 gatunków z 66 rodzajów. Zalicza się tu m.in.: 

</doc>
<doc id="3716399" url="https://pl.wikipedia.org/wiki?curid=3716399" title="Stadion Odry Opole">
Stadion Odry Opole



</doc>
<doc id="3716403" url="https://pl.wikipedia.org/wiki?curid=3716403" title="Marios Ikonomu">
Marios Ikonomu

Marios Ikonomu (gr. Μάριος Οικονόμου, ur. 6 października 1992 w Janinie) – grecki piłkarz grający na pozycji środkowego obrońcy. Od 2020 jest zawodnikiem klubu FC København.
Kariera piłkarska.
Swoją karierę piłkarską Ikonomu rozpoczął w klubie PAS Janina. W 2011 roku awansował do pierwszej drużyny. 1 października 2012 zadebiutował w niej w pierwszej lidze greckiej w wygranym 1:0 domowym meczu z Lewadiakosem. W PAS Giannina grał do końca sezonu 2012/2013.
Latem 2013 roku Ikonomu odszedł do grającego w Serie A, Cagliari Calcio. Swój jedyny mecz w jego barwach rozegrał 6 kwietnia 2014 przeciwko Romie, który Cagliari przegrało 1:3.
W lipcu 2014 roku Ikonomu odszedł z Cagliari Calcio do klubu grającego w Serie B, Bologna FC. Swój debiut w klubie z Bolonii zaliczył 23 września 2014 w wygranym 1:0 wyjazdowym meczu z Ternaną Calcio. W sezonie 2014/2015 wywalczył z Bologną awans z Serie B do Serie A. W kolejnych dwóch sezonach dość często występował w Serie A zaliczając odpowiednio 20 i 18 występów. Jednak przed rozpoczęciem sezonu 2017/2018 został wypożyczony do SPAL beniaminka Serie A. Już na początku sezonu doznał jednak kontuzji, która wykluczyła go z występów na ponad 6 tygodni. Ostatecznie w nowym klubie zagrał w zaledwie 4 ligowych spotkaniach i zimą wrócił do Bologny.
W tym samym okienku został wypożyczony do klubu Serie B - Bari. Tam również nie został podstawowym zawodnikiem i po zaledwie pół roku powrócił do swojego klubu. Przed sezonem 2018/2019 zdecydował się na powrót do kraju, gdzie na zasadzie wypożyczenia został zawodnikiem AEK-u Ateny. W 2019 roku AEK wykupił Ikonomu z Bologni, a rok później został piłkarzem FC København.
Kariera reprezentacyjna.
W reprezentacji Grecji Ikonomu zadebiutował 24 marca 2016 roku w wygranym 2:1 towarzyskim meczu z Czarnogórą, rozegranym w Pireusie. W 66. minucie tego meczu zmienił Kostasa Manolasa.

</doc>
<doc id="3716404" url="https://pl.wikipedia.org/wiki?curid=3716404" title="Marios Oikonomou">
Marios Oikonomou



</doc>
<doc id="3716407" url="https://pl.wikipedia.org/wiki?curid=3716407" title="Acanthocyclops stygius">
Acanthocyclops stygius

Acanthocyclops stygius – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1924 roku przez szwajcarskiego zoologa Pierre-Alfreda Chappuis.

</doc>
<doc id="3716408" url="https://pl.wikipedia.org/wiki?curid=3716408" title="Martin Pušić">
Martin Pušić

Martin Pušić (ur. 24 października 1987 w Wiedniu) – austriacki piłkarz pochodzenia chorwackiego występujący na pozycji napastnika. Zawodnik klubu Aarhus GF.
Kariera.
Pušić treningi rozpoczął w zespole First Vienna. Następnie grał w juniorach Austrii Wiedeń, a w 2005 roku wrócił do First Vienny, grającej w Regionallidze. Jej graczem był przez dwa sezony. Następnie występował w zespołach Erste Ligi - SK Schwadorf, Admirze Wacker Mödling oraz Rheindorf Altach.
W 2011 roku Pušić przeszedł do angielskiego Hull City z Championship. W lidze tej zadebiutował 1 października 2011 w wygranym 2:1 meczu z Cardiff City. W barwach Hull rozegrał dwa spotkania, a w styczniu 2012 jego kontrakt został rozwiązany.
W marcu 2012 roku Pušić podpisał kontrakt z norweską Vålerenga Fotball. W Tippeligaen pierwszy raz wystąpił 25 marca 2012 w wygranym 2:1 spotkaniu z FK Haugesund, w którym strzelił też gola. W trakcie sezonu 2012 przeniósł się do Fredrikstadu, także grającego w Tippeligaen. Występował tam do końca tamtego sezonu, a potem odszedł do SK Brann, w którym spędził sezon 2013.
Na początku 2014 roku Pušić został graczem duńskiego Esbjerga. W Superligaen zadebiutował 24 lutego 2014 w wygranym 2:1 pojedynku z FC Nordsjælland, w którym zdobył też bramkę. Na początku 2015 roku odszedł do innej drużyny Superligaen, FC Midtjylland. W sezonie 2014/2015 z 17 bramkami na koncie został królem strzelców Superligaen (9 dla Esbjerga, 8 dla Midtjylland). W 2017 był wypożyczony do Sparty Rotterdam. W 2017 grał w FC København, a w 2018 trafił do Aarhus GF.

</doc>
<doc id="3716409" url="https://pl.wikipedia.org/wiki?curid=3716409" title="Steen Rømer Larsen">
Steen Rømer Larsen

 
Steen Rømer Larsen (ur. 24 lutego 1949 w Kopenhadze) – duński piłkarz występujący na pozycji napastnika.
Kariera klubowa.
Larsen karierę rozpoczynał w 1968 roku w drugoligowym zespole B1903. W sezonie 1968 awansował z nim do pierwszej ligi, a w następnym zdobył mistrzostwo Danii. Pod koniec 1969 roku przeszedł do francuskiego FC Nantes. W Division 1 zadebiutował 21 grudnia 1969 w przegranym 0:2 meczu z FC Rouen. W Nantes grał do końca sezonu 1969/1970.
W 1970 roku Larsen odszedł do belgijskiego Royale Union Saint-Gilloise. W sezonie 1972/1973 spadł z nim z pierwszej ligi do drugiej. W 1974 roku wrócił do B1903. W sezonie 1976 zdobył z nim mistrzostwo Danii, a w sezonie 1979 Puchar Danii. Z kolei w sezonie 1983 spadł z klubem do drugiej ligi. W 1984 roku zakończył karierę.
Kariera reprezentacyjna.
W reprezentacji Danii Larsen zadebiutował 23 czerwca 1968 w wygranym 5:1 meczu Mistrzostw Nordyckich z Norwegią, w którym strzelił też dwa gole. W latach 1968-1969 w drużynie narodowej rozegrał 8 spotkań i zdobył 4 bramki.

</doc>
<doc id="3716410" url="https://pl.wikipedia.org/wiki?curid=3716410" title="Michał Dąbkowski">
Michał Dąbkowski

Michał Dąbkowski – sędzia ziemski zawskrzyński w 1557 roku.
Sędzia deputat kapturowy województwa płockiego w 1572 roku.

</doc>
<doc id="3716413" url="https://pl.wikipedia.org/wiki?curid=3716413" title="Acanthocyclops kagaensis">
Acanthocyclops kagaensis

Acanthocyclops kagaensis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1964 roku przez japońskiego biologa ItoTak.

</doc>
<doc id="3716414" url="https://pl.wikipedia.org/wiki?curid=3716414" title="Acanthocyclops miurai">
Acanthocyclops miurai

Acanthocyclops miurai – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1957 roku przez japońskiego biologa ItoTak.

</doc>
<doc id="3716415" url="https://pl.wikipedia.org/wiki?curid=3716415" title="Acanthocyclops morimotoi">
Acanthocyclops morimotoi

Acanthocyclops morimotoi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1952 roku przez japońskiego biologa ItoTak.

</doc>
<doc id="3716417" url="https://pl.wikipedia.org/wiki?curid=3716417" title="Demografia Kajmanów">
Demografia Kajmanów

Ten artykuł jest o demograficznych cechach populacji Kajmanów, w tym o gęstości zaludnienia, pochodzeniu etnicznym, religii i innych aspektach ludności.
Populacja.
Wraz ze swoim sukcesem w branży turystycznej i usług finansowych Kajmany przyciągają wiele międzynarodowych firm i obywateli na pobyt stały. Największą liczbę cudzoziemców mieszkających na Kajmanach (według rządowego spisu ludności z 1999 roku) stanowią osoby pochodzące z Jamajki (8 320), z Wielkiej Brytanii (2 392), USA (2 040), Kanady (1 562), Hondurasu (873). Około 3 300 kolejnych mieszkańców jest obywatelami pochodzącymi z wielu różnych krajów. O ile rząd nie ogranicza własności ziemi przez osoby z zagranicy, to kładzie bardzo duży nacisk na przestrzeganie praw imigracyjnych. Przedsiębiorstwa mają obowiązek zapewnić dostęp do oferty pracy na wyspach obywatelom w pierwszej kolejności; a dopiero w chwili gdy żaden z nich nie jest odpowiednim kandydatem może szukać pracownika z innych krajów. Do tego, aby pracować na Kajmanach, cudzoziemcy muszą mieć ofertę pracy przed wyjazdem.
Statystyka urodzeń i zgonów.
Źródła
Struktura ludności.
Struktura ludności (31.12.2014) (szacunki):
Grupy etniczne.
Choć wiele wysp Karaibów było pierwotnie zamieszkanych przez rdzennych mieszkańców (Indian) takich jak Taino i Karaibowie, żadnych dowodów na to nie znaleziono na Kajmanach. W ten sposób, osoby pochodzące z Kajmanów nie mają żadnego indiańskiego dziedzictwa, jednak znaczna ilość Jamajczyków, która osiadła na Kajmanach może mieć pewną domieszkę indiańskiej krwi z Jamajki. Niewolnictwo nie było tak powszechne na Kajmanach, jak na wielu innych wyspach Karaibów, czego rezultatem jest bardziej równomierny rozkład Afrykańskiego i Europejskiego pochodzenia mieszkańców. Osoby o mieszanej etniczność stanowią 40% ludności, czarni i biali po 20% ludności. Pozostałe 20% stanowią osoby należące do różnych grup etnicznych pochodzące z imigracji.
Język.
Językiem urzędowym na Kajmanach jest angielski. Wyspiarski akcent posiada elementy przekazane od angielskich, szkockich i walijskich osadników (a także w mniejszym stopniu innych) i zwany jest kajmańskim kreolskim. Jamajczycy na Kajmanach mówią w swoim ojczystym języku (patrz jamajski kreolski i jamajski angielski). Dosyć często można usłyszeć jak niektórzy mieszkańcy mówią po hiszpańsku. Powodem jest iż, wielu obywateli przeniosło się tu z Ameryki Łacińskiej, aby pracować i żyć na wyspie Wielki Kajman. Wśród latynoamerykańskich nacji największą reprezentację posiadają osoby pochodzące z Hondurasu, Kuby, Kolumbii, Nikaragui i Republiki Dominikany. Hiszpańskojęzyczni mieszkańcy stanowią około 10-12% ludności i mówią głównie dialektem karaibskim. Językiem tagalog mówi około 5% mieszkańców, z których większość to Filipińscy mieszkańcy, którzy otrzymali pozwolenie na pracę.
CIA World Factbook.
Populacja
56 092 (2013)
Powierzchnia
264 km²
Gęstość zaludnienia
212,47 osób/km²
Dzietność
1,86 dzieci/kobietę (2015)
Czysty współczynnik migracji
14,4 migrantów/1000 mieszkańców (2015)
Urbanizacja
ludność miejska: 100% ogółu ludności (2015)
Współczynnik umieralności niemowląt
"cała populacja:"
6,08 zgonów/1 000 żywych urodzeń
"mężczyźni:"
6,95 zgonów/1 000 żywych urodzeń
"kobiety:"
5,20 zgonów/1000 urodzeń żywych (2015)
Oczekiwana długość życia przy urodzeniu
"cała populacja:"
81,13 lat
"mężczyźni:"
78,43 lat
"kobiety:"
83,88 lat (2015)
Piśmienność
"definicja:"
osoby w wieku 15 lat i więcej, które kiedykolwiek uczęszczały do szkoły
"cała populacja:"
98,9%
"mężczyźni:"
98,7%
"kobiety:"
99% (2015)
HIV/AIDS (2014)
brak danych

</doc>
<doc id="3716420" url="https://pl.wikipedia.org/wiki?curid=3716420" title="Piotr Zahorowski">
Piotr Zahorowski

Piotr Zahorowski herbu Korczak (zm. przed 20 marca 1654 roku) – podsędek włodzimierski w latach 1619-1652.
Był elektorem Władysława IV Wazy z województwa wołyńskiego w 1632 roku.

</doc>
<doc id="3716424" url="https://pl.wikipedia.org/wiki?curid=3716424" title="Dean Računica">
Dean Računica

Dean Računica (ur. 5 grudnia 1969 w Szybeniku) – chorwacki piłkarz występujący na pozycji pomocnika. Trener piłkarski.
Kariera klubowa.
Računica karierę rozpoczynał w sezonie 1988/1989 w zespole HNK Šibenik, grającym w drugiej lidze jugosłowiańskiej. Od sezonu 1992 występował z zespołem w nowo powstałej pierwszej lidze chorwackiej. W połowie 1992 roku odszedł do Hajduka Split. W sezonie 1992/1993 zdobył z nim Puchar Chorwacji, a w sezonie 1993/1994 mistrzostwo Chorwacji.
Na początku 1995 roku Računica został graczem Austrii Salzburg. W Bundeslidze zadebiutował 14 marca 1995 w zremisowanym 0:0 meczu z Linzer ASK. W sezonie 1994/1995 wywalczył z zespołem mistrzostwo Austrii, a w sezonie 1996/1997 powtórzył to osiągnięcie.
W 1997 roku wrócił do Hajduka Split. W sezonie 1997/1998 został w jego barwach wicemistrzem Chorwacji. W 1999 roku przeszedł do izraelskiego Hapoelu Tel Awiw. W sezonie 1999/2000 zdobył z nim mistrzostwo Izraela oraz Puchar Izraela, po czym odszedł z klubu. Następnie występował w Hapoelu Ironi Riszon le-Cijjon oraz w chińskim Chongqing Lifan, a w 2002 roku powrócił do Hajduka. W sezonie 2002/2003 wywalczył z nim Puchar Chorwacji, a w sezonie 2003/2004 mistrzostwo Chorwacji. W 2004 roku zakończył karierę.
Kariera reprezentacyjna.
W reprezentacji Chorwacji Računica zadebiutował 22 października 1992 w wygranym 3:0 towarzyskim meczu z Meksykiem, w którym strzelił też gola, który był jednocześnie jego jedynym w kadrze. W latach 1992–1994 w drużynie narodowej rozegrał 2 spotkania.

</doc>
<doc id="3716425" url="https://pl.wikipedia.org/wiki?curid=3716425" title="Dejan Računica">
Dejan Računica



</doc>
<doc id="3716428" url="https://pl.wikipedia.org/wiki?curid=3716428" title="Acanthocyclops cephallenus">
Acanthocyclops cephallenus

Acanthocyclops cephallenus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1978 roku przez włoskiego hydrobiologa Giuseppe Lucio Pesce.

</doc>
<doc id="3716429" url="https://pl.wikipedia.org/wiki?curid=3716429" title="Tajemnica przystanku tramwajowego">
Tajemnica przystanku tramwajowego

Tajemnica przystanku tramwajowego – polski film niemy z 1922 roku. Film nie zachował się do dnia dzisiejszego.
W głównej roli kobiecej wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Fabuła.
Kazia spotyka na przystanku tramwajowym podstarzałego hrabiego. Opętana nagłą miłością porzuca rodzinę i narzeczonego – fryzjera. Hrabia nie odwzajemnia jej uczuć i odprawia dziewczynę, która na tytułowym przystanku rzuca się pod tramwaj, a po śmierci nęka hrabiego i nakłania go do spotkania z jej dawnym narzeczonym, który zabija go, podcinając brzytwą gardło.

</doc>
<doc id="3716430" url="https://pl.wikipedia.org/wiki?curid=3716430" title="Aleksander Łagiewski">
Aleksander Łagiewski

Aleksander Jan Łagiewski (ur. 4 lipca 1900 w Warszawie, zm. 16 lipca 1936 k. Gdyni-Orłowa) – kapitan pilot Wojska Polskiego.
Życiorys.
Urodził się 4 lipca 1900 w Warszawie, w rodzinie Teofila i Marii Antoniny Łagiewskich. Miał siostrę. W Warszawie ukończył szkołę realną.
Po odzyskaniu przez Polskę niepodległości zaciągnął się jako ochotnik do Wojska Polskiego. Od 10 marca do 1 października 1919 był uczniem klasy „M” Szkoły Podchorążych w Warszawie. 6 listopada 1919 został mianowany z dniem 1 listopada 1919 podporucznikiem w piechocie i wcielony do 21 pułku piechoty. Podczas wojny polsko-bolszewickiej został ranny.
Został awansowany do stopnia porucznika piechoty ze starszeństwem z dniem 1 grudnia 1920. W 1923, 1924 pozostawał oficerem 21 pułku piechoty. W pierwszej połowie 1926 przeszedł do lotnictwa. Następnie zweryfikowany w stopniu porucznika lotnictwa ze starszeństwem z dniem 1 grudnia 1920. Początkowo był żołnierzem 3 pułku lotniczego w Poznaniu, a od połowy 1927 11 pułku myśliwskiego w garnizonie Lida. W 1928 był oficerem 2 pułku lotniczego w Krakowie. W 1932 był oficerem 1 pułku lotniczego w Warszawie. W jednostce był dowódcą eskadry treningowej. W kwietniu 1934 został awansowany do stopnia kapitana lotnictwa. Był uważany za doskonałego pilota myśliwskiego.
16 lipca 1936 poniósł śmierć w katastrofie lotniczej w Zatoce Gdańskiej pod Gdynią-Orłowem pilotując samolot RWD-9 o numerze „263 SP–DRC”, podczas podróży z Inspektorem Obrony Powietrznej Państwa gen. dyw. Gustawem Orlicz-Dreszerem i ppłk Stefanem Lothem. Lot był wykonywany w kierunku statku MS „Piłsudski”, którym wracała z USA żona generała. Do katastrofy doszło o godz. 14.14. Według świadków wypadku samolot nadlatujący od strony Sopotu na wysokości ok. 1 tys. m obniżył lot i nad Orłowem zatoczył kilka okrążeń (w tym czasie na nabrzeżu cumował niemiecki żaglowiec szkolny „Deutschland”) sprawiając wrażenie, jakby pilotujący go zamierzał lądować na plaży i szukał ku temu dogodnego miejsca, po czym znajdując się na niewielkiej wysokości albo siłą podmuchu wiatru bądź też wskutek manewru pilota został przeniesiony nad taflę wody i spadł do morza, którego głębokość w tym miejscu wynosiła ok. 5. m. Pomimo natychmiastowej akcji ratunkowej podjętej przez kilka statków oraz zabiegów reanimacyjnych prowadzonych przez miejscowego lekarza dr Pokutyńskiego, zginęli wszyscy znajdujący się na pokładzie samolotu wojskowi. Wrak samolotu doholowano do mola w Orłowie i tu wydobyto ciała ofiar oraz szczątki samolotu. Wspólne uroczystości żałobne trzech wojskowych odbyły się w Gdyni 20 lipca 1936. 21 lipca 1936 Aleksander Łagiewski został pochowany na cmentarzu Powązkowskim w Warszawie (kwatera 299a-5-29). 

</doc>
<doc id="3716431" url="https://pl.wikipedia.org/wiki?curid=3716431" title="Acanthocyclops dussarti">
Acanthocyclops dussarti

Acanthocyclops dussarti – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1977 roku przez hydrobiologów G.L.Pesce i D.Maggi.

</doc>
<doc id="3716432" url="https://pl.wikipedia.org/wiki?curid=3716432" title="Pierre Brunehaut">
Pierre Brunehaut

Pierre Brunehaut – neolityczny megalit znajdujący się w belgijskiej gminie Brunehaut, przy drodze prowadzącej do wsi Hollain. Jest to największy menhir w Walonii.
Jest to blok piaskowca o trapezowatym kształcie. Menhir ma 4,25 m wysokości od strony północnej, 3,50 m od strony południowej, grubość do 0,60 m i waży około 25 ton. Wokół niego rosną cztery topole włoskie. Jak pokazują stare ryciny, głaz był dawniej mocno przechylony, ustawiono go w pionie na polecenie miejscowych władz w 1819 roku. W trakcie przeprowadzonych w okolicy prac archeologicznych na południe od megalitu odkryto neolityczne narzędzia wykonane z krzemienia.
Z menhirem związane są dwie legendy. Według pierwszej z nich był to głaz, który pewna niewiasta pragnęła położyć pod fundamenty katedry w Tournai. Gdy w drodze usłyszała, że budowa świątyni już ruszyła, porzuciła kamień i została natychmiast wzięta do nieba. Zgodnie z treścią drugiego podania menhir stoi w miejscu, gdzie zatrzymały się konie wlokące ciało skazanej na śmierć królowej Brunhildy.

</doc>
<doc id="3716433" url="https://pl.wikipedia.org/wiki?curid=3716433" title="Żydzi Łukowa">
Żydzi Łukowa



</doc>
<doc id="3716434" url="https://pl.wikipedia.org/wiki?curid=3716434" title="Narkiewicze">
Narkiewicze

Narkiewicze (; ) – wieś na Białorusi, w obwodzie grodzieńskim, w rejonie świsłockim, w sielsowiecie Porozów.
W dwudziestoleciu międzywojennym miejscowość leżała w Polsce, w województwie białostockim, w powiecie wołkowyskim, w gminie Porozów. 16 października 1933 utworzyła gromadę w gminie Porozów. Po II wojnie światowej weszła w struktury ZSRR.

</doc>
<doc id="3716435" url="https://pl.wikipedia.org/wiki?curid=3716435" title="Bractwo Serca Jezusowego">
Bractwo Serca Jezusowego

Bractwo Serca Jezusowego ("Bractwo Najświętszego Serca Jezusa", "Arcybractwo Najświętszego Serca Jezusowego") – publiczne stowarzyszenie wiernych w Kościele katolickim, mające na celu praktykowanie i propagowanie nabożeństwa do Najświętszego Serca Pana Jezusa, powstałe w wyniku rozpowszechnienia się jego kultu, dzięki objawieniom, które otrzymała francuska zakonnica, św. Małgorzata Maria Alacoque. Popularność Bractwa przypada na wiek XVIII i XIX oraz początek XX.
Historia.
Św. Małgorzata Maria Alacoque wyraziła, w jednym ze swych listów, wielką radość z powodu założenia Bractwa Serca Jezusowego w miejscowości Coutances w Normandii) oraz z tego, że wkrótce drugie miało powstać w Paryżu. Jednak wspomniane bractwa, tak jak i inne podobne, zakładane już od roku 1616, w późniejszych latach przez św. Jana Eudesa, miały raczej na celu wspólną cześć Serca Jezusowego wraz z Sercem Maryi. Dopiero po śmierci św. Małgorzaty w 1690 roku, zaczęły powstawać Bractwa Serca Jezusowego, które według jej zamysłu miały podtrzymywać cześć Najświętszego Serca Pana Jezusa, jaką ona rozpropagowała, a później Kościół zatwierdził i polecał. Pierwsze z nich powstało w 1693 roku w Paray-le-Monial, gdzie święta żyła, a uroczyście zatwierdzone zostało przez papieża Benedykta XIII w 1728 roku.
W latach 1697 i 1698 założono już trzynaście Bractw Najświętszego Serca Jezusa w różnych miejscach, jak np. u sióstr urszulanek w Wiedniu, i te uzyskały odpustowe brewe papieskie. Do roku 1726 papieże wystosowali takie brewia do co najmniej 291 Bractw Serca Jezusowego. W 1723 roku Bractwo powstało w Bourg, w kościele wizytek, który był ośrodkiem szerzenia kultu NSPJ już od 1700 roku, za zgodą papieża Klemensa XI. Do 1765 roku, w którym na prośbę biskupów polskich, papież Klemens XIII ustanowił Uroczystość Najświętszego Serca Pana Jezusa, najpierw w Polsce i w Arcybractwie Serca Jezusowego w Rzymie, było ich już 1089.
Pierwsze Bractwo Serca Jezusowego w Polsce powstało w 1705 roku. Uroczyste zainicjowanie bractwa odbyło się rok później w pijarskim kościele NMP Zwycięskiej (dziś katedra polowa Wojska Polskiego) w Warszawie. Miejscem spotkań bractwa była boczna kaplica św. Krzyża. Członkowie bractwa podejmowali się pobożnych praktyk, takich jak: odprawiania przynajmniej raz w miesiącu godzinnej adoracji wynagradzającej, uczestniczenia w piątkowej mszy św. odprawianej w kaplicy bractwa, uczestniczenia w dorocznej uroczystości NSPJ, odprawienia kwinkwenny w postaci nabożeństwa pięciu piątków po uroczystości NSPJ, składającego się ze spowiedzi, mszy św. i adoracji.
W 1718 roku Bractwo zostało założone w kościele wizytek pw. św. Franciszka Salezego w Krakowie. Z tej okazji zakonnice przygotowały intronizację Bożego Serca z uroczystą procesją. „Wzięły w niej udział liczne rzesze wierzących krakowskiego grodu. Trasa prowadziła z kościoła Mariackiego do kościoła Sióstr Wizytek. Kroniki klasztoru przekazują barwny, szczegółowy opis tej procesji. Odprawiano ją rzeczywiście z wielką okazałością. Pomyślana ona jednak była przede wszystkim jako publiczne, wspólne wyznanie wiary i czci dla Serca Jezusowego”. Na terenie Górnego Śląska pierwsze Bractwo powstało w 1792 roku w Miedźnej.
W Rzymie Bractwo Serca Jezusowego ustanowiono dopiero w roku 1729. Wówczas przebywał tam o. Józef Gallifet SJ, który trzy lata wcześniej wydał w Wiecznym Mieście książkę „O czci Najświętszego Serca Jezusowego”. Książka przyczyniła się do tego, iż kanonicznie założono przy kościele św. Teodora w Rzymie Bractwo Najświętszego Serca Jezusowego „na odwrócenie zakaźnych chorób i nagłych wypadków śmierci”. O. Gallifet wygłaszał kazania podczas uroczystości zakładania Bractwa i był gorliwym jego krzewicielem, lecz nie należał do jego założycieli.
Św. Leonard z Porto Maurizio, przebywając w 1730 roku po raz pierwszy w Rzymie, zapisał się zaraz do bractwa i był jednym z najbardziej znanych jego członków, tak jak i św. Paweł od Krzyża, założyciel pasjonistów i Bractwa Szkaplerza Czarnego Męki Pańskiej, św. Kasper del Bufalo, założyciel Misjonarzy Krwi Chrystusa i Bractwa Krwi Chrystusa, biskup Wincenty Strambi oraz wielu kardynałów, prałatów i arystokratów.
W 1732 roku papież Klemens XII udzielił temu rzymskiemu Bractwu niektórych odpustów i przywilejów, które Klemens XIII i Klemens XIV jeszcze rozszerzyli oraz podniósł je do godności arcybractwa, czyli bractwa z władzą przyłączania (agregowania) innych podobnych bractw i udzielania im przez to swoich odpustów. W 1743 roku Arcybractwo liczyło już 700, a w 1773 roku 1090 bractw przyłączonych.
Bractwo miało na celu "gorliwą cześć Najświętszego Serca i odpłacanie się Mu miłością za Jego miłość, dziękczynienie za ustanowienie Najświętszego Sakramentu, oraz zadośćuczynienie za oziębłość, niewdzięczność i obelgi, jakimi często Mu się odpłacają za Jego miłość bez granic".
Prócz tego Bractwa Najświętszego Serca Jezusa przy kościele św. Teodora, z powodu worów pokutnych, które jego członkowie nosili na procesjach, nazywanego bractwem "dei Sacconi" (workowym), w 1797 roku o. Felici SJ, założyciel rzymskiego Stowarzyszenia Kapłanów pod wezwaniem św. Pawła, zaprowadził przy kościółku Matki Boskiej "ad Pineam", Bractwo Najświętszego Serca Jezusowego, zwane "in Capella" (w kaplicy), które początkowo miało na celu podbudowę religijną rybaków. Stu pięćdziesięciu mężczyzn od razu do niego się zapisało i ślubowało, że "świętego Imienia Boskiego nadużywać więcej nie będą, czym dotąd nagminnie grzeszyli", za to nauczył ich o. Felici kilku aktów strzelistych, które odtąd we wielu kaplicach i kościołach rzymskich, a potem na całym świecie weszły w użycie. Są to popularne wezwania zaczynające się od słów: "Niech będzie Bóg uwielbiony".
Gdy Stowarzyszenie Kapłanów pod wezwaniem św. Pawła obchodziło dnia 25 stycznia 1803 roku swoje święto tytularne, papież Pius VII podniósł to Bractwo Najświętszego Serca Jezusowego przy kościółku Matki Boskiej "ad Pineam" do godności arcybractwa, z władzą udzielania innym bractwom tego samego wezwania swych odpustów i przywilejów. W 1881 roku liczyło ono 9768 bractw agregowanych.
By rozszerzyć skutki tego bractwa, papież Leon XIII przeniósł jego siedzibę do centrum miasta, do kościoła NMP "della Pace" (Pokoju). Już do roku 1818 przyłączyło się do tego arcybractwa około 1500 bractw, zaś sto lat później naliczono bractw przyłączonych ponad 10 000, wliczając bractwa we Francji i w Belgii, które nieco wcześniej zgrupowano wokół bractw w Paray-le-Monial i w Moulins (istniejącego od 1855 roku) podniesionych także do godności arcybractw. Inne Arcybractwo Najświętszego Serca Jezusowego istniało w wotywnej bazylice "Sacré-Cœur" na Montmartre w Paryżu. Od roku 1894 posiadało ono nieograniczoną władzę przyłączania innych bractw.
Bractwa złączone ze starszym arcybractwem przy kościele św. Teodora, mogły, jak samo to arcybractwo, przyjmować tylko mężczyzn, którzy prócz czci Boskiego Serca przyjmowali jeszcze obowiązek wykonywania różnych praktyk pokuty i miłości bliźniego. Młodsze bractwo zaś, przy kościele Matki Boskiej "della Pace", miało za jedyny cel oddawanie czci Boskiemu Sercu, przyjmowało osoby obojga płci i polecało im tylko takie praktyki, które do tej czci bezpośrednio się odnosiły, i te były o wiele bardziej popularne.
Gdy w drugiej połowie XIX wieku pojawiło się Arcybractwo Straży Honorowej Najświętszego Serca Pana Jezusa i Apostolstwo Modlitwy, oparte na duchowości związanej z kultem NSPJ, rozpowszechniające się szybko, także po I wojnie światowej oraz Szkaplerz Najświętszego Serca Jezusa, związany z objawieniami NMP w Pellevoisin w 1876 roku, w celu propagowania którego utworzono Arcybractwo Maryi Matki Miłosierdzia z Pellevoisin, zaś w Polsce dodatkowo, bezpośrednio po II wojnie światowej, Dzieło Osobistego Poświęcenia się Najświętszemu Sercu Jezusowemu, którego ukoronowaniem był Akt Poświęcenia Narodu Polskiego Najświętszemu Sercu Jezusa we wszystkich parafiach w 1951 roku, stały się one popularniejsze od Bractwa Serca Jezusowego, które stopniowo przestało się rozwijać, a następnie zaczęło zanikać.
Praktyki członków Bractwa.
1. Corocznie obchodzić ze szczególnym nabożeństwem Uroczystość Najświętszego Serca Jezusowego i wedle możności przystępować tego dnia do sakramentów św.
2. Starać się przynajmniej raz na miesiąc, o ile możności w pierwszy piątek lub w pierwszą niedzielę, przystępować do sakramentów św. i pilnie uczęszczać w ciągu roku na nabożeństwa ku czci Najświętszego Serca.
3. Często modlić się za siebie wzajemnie i za zmarłych członków. W Rzymie w kościele arcybractwa odprawiano trzy razy w miesiącu mszę św. za zmarłych członków, a każdej niedzieli odmawiano za nich osobne modlitwy.
4. Codziennie odmawiać, ku uczczeniu Boskiego Serca: Ojcze nasz, Zdrowaś Maryjo i Wierzę w Boga, wraz z wezwaniem obdarzonym odpustem cząstkowym: "Najświętsze Serce Jezusa spraw, abym Cię kochał, kochał coraz więcej".

</doc>
<doc id="3716436" url="https://pl.wikipedia.org/wiki?curid=3716436" title="Macedonia na Zimowej Uniwersjadzie 2013">
Macedonia na Zimowej Uniwersjadzie 2013

Macedonia na Zimowej Uniwersjadzie 2013 reprezentowana była przez 2 sportowców.

</doc>
<doc id="3716438" url="https://pl.wikipedia.org/wiki?curid=3716438" title="Dževad Turković">
Dževad Turković

 
Dževad Turković (ur. 17 czerwca 1972 w Titogradzie) – chorwacki piłkarz występujący na pozycji pomocnika.
Kariera klubowa.
Turković karierę rozpoczynał w 1989 roku w Dinamie Zagrzeb, grającym w pierwszej lidze jugosłowiańskiej. W sezonach 1989/1990 oraz 1990/1991 wywalczył z nim wicemistrzostwo Jugosławii. Od sezonu 1992 występował z zespołem w nowo powstałej pierwszej lidze chorwackiej. Dwa razy zdobył z nim mistrzostwo Chorwacji (1993, 1996), a także dwa razy Puchar Chorwacji (1994, 1996).
W 1997 roku Turković przeszedł do południowokoreańskiego Busanu i w sezonie 1997 wywalczył z nim mistrzostwo Korei Południowej. Graczem Busanu był przez cztery sezony. W 2001 roku odszedł do Seongnam Ilhwa Chunma. Spędził tam sezon 2001, a potem wrócił do Chorwacji, gdzie został graczem klubu NK Osijek. W 2004 roku zakończył karierę.
Kariera reprezentacyjna.
W reprezentacji Chorwacji Turković zadebiutował 18 maja 1994 w zremisowanym 2:2 towarzyskim meczu z Węgrami. W latach 1994–1995 w drużynie narodowej rozegrał 6 spotkań.

</doc>
<doc id="3716439" url="https://pl.wikipedia.org/wiki?curid=3716439" title="Strażnica KOP „Puklaki”">
Strażnica KOP „Puklaki”

Strażnica KOP „Puklaki” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1939 w strukturze organizacyjnej 2 kompanii granicznej KOP „Turylcze” funkcjonowała strażnica KOP „Puklaki”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła droga polna długości 6,8 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Puklaki” w 1932 roku ochraniała pododcinek granicy państwowej szerokości 5 kilometrów 900 metrów od słupa granicznego nr 2149 do 2157, a w 1938 roku pododcinek szerokości 5 kilometrów 891 metrów od słupa granicznego nr 2149 do 2158.
Sąsiednie strażnice:

</doc>
<doc id="3716441" url="https://pl.wikipedia.org/wiki?curid=3716441" title="San Marino na Zimowej Uniwersjadzie 2013">
San Marino na Zimowej Uniwersjadzie 2013

San Marino na Zimowej Uniwersjadzie 2013 reprezentowane było przez 1 sportowca.

</doc>
<doc id="3716443" url="https://pl.wikipedia.org/wiki?curid=3716443" title="Instytut Rozwoju Miast i Regionów">
Instytut Rozwoju Miast i Regionów

Instytut Rozwoju Miast i Regionów (wcześniej Krajowy Instytut Polityki Przestrzennej i Mieszkalnictwa, KIPPiM) – polski instytut badawczy, który powstał z połączenia w 2018 roku Instytutu Rozwoju Miast i Instytutu Gospodarki Przestrzennej i Mieszkalnictwa. Prowadzi badania oraz realizuje projekty z zakresu gospodarki przestrzennej, kształtowania i ochrony środowiska, gospodarki komunalnej i mieszkaniowej, budownictwa i gospodarki nieruchomościami.
Zakłady i zespoły.
W skład Krajowego Instytutu Polityki Przestrzennej i Mieszkalnictwa wchodzi:
Historia.
Instytut powstał formalnie 1 stycznia 2018 roku na podstawie rozporządzenia Rady Ministrów z 18 grudnia 2017 r., według którego do Instytutu Rozwoju Miast (IRM) został włączony Instytut Gospodarki Przestrzennej i Mieszkalnictwa (IGPiM), a nazwa Instytutu została zmieniona na Krajowy Instytut Polityki Przestrzennej i Mieszkalnictwa (KIPPiM).

</doc>
<doc id="3716444" url="https://pl.wikipedia.org/wiki?curid=3716444" title="Strażnica KOP „Załucze”">
Strażnica KOP „Załucze”

Strażnica KOP „Załucze” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1939 w strukturze organizacyjnej 2 kompanii granicznej KOP „Turylcze” funkcjonowała strażnica KOP „Załucze”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła droga polna długości 3,1 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Załucze” w 1932 roku ochraniała pododcinek granicy państwowej szerokości 4 kilometrów 900 metrów od słupa granicznego nr 2169 do 2178, a w 1938 roku pododcinek szerokości 8 kilometrów 628 metrów od słupa granicznego nr 2158 do 2176.
Sąsiednie strażnice:

</doc>
<doc id="3716445" url="https://pl.wikipedia.org/wiki?curid=3716445" title="Strażnica KOP „Niwra”">
Strażnica KOP „Niwra”

Strażnica KOP „Niwra” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1939 w strukturze organizacyjnej 2 kompanii granicznej KOP „Turylcze” funkcjonowała strażnica KOP „Niwra”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku popolicyjnym. Strażnicę z macierzystą kompanią łączyła droga polna długości 5,5 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Niwra” w 1938 roku ochraniała pododcinek granicy państwowej szerokości 5 kilometrów 800 metrów od słupa granicznego nr 2179 do 2188, a w 1938 roku pododcinek szerokości 7 kilometrów 240 metrów od słupa granicznego nr 2176 do 2190.
Sąsiednie strażnice:

</doc>
<doc id="3716447" url="https://pl.wikipedia.org/wiki?curid=3716447" title="Tanasis Papazoglu">
Tanasis Papazoglu

Atanasios „Tanasis” Papazoglu (gr. Αθανάσιος Παπάζογλου, ur. 30 marca 1988 w Salonikach) – grecki piłkarz grający na pozycji napastnika. Od 2015 jest zawodnikiem klubu KV Kortrijk.
Kariera piłkarska.
Swoją karierę piłkarską Papazoglu rozpoczął w klubie Aris FC. W 2007 roku awansował do pierwszej drużyny i w sezonie 2007/2008 zadebiutował w niej w pierwszej lidze greckiej.
W 2009 roku Papazoglu odszedł do innego klubu z Salonik, PAOK FC. 23 września 2009 zadebiutował w nim w zremisowanym 0:0 wyjazdowym meczu z Panioniosem. W 2011 roku został wypożyczony do Asterasu Tripolis, w którym swój debiut zaliczył 5 lutego 2011 w domowym meczu z AE Larisa (1:1). W sezonie 2011/2012 także grał w PAOK.
Latem 2013 roku Papazoglu odszedł do OF Irakleiou. Swój pierwszy mecz w jego barwach rozegrał 26 sierpnia 2013 przeciwko Skodzie Xanthi, w którym padł remis 1:1. W zespole z Krety spędził dwa lata.
W sierpniu 2014 roku Papazoglu został zawodnikiem klubu PAE Atromitos. Swój debiut w klubie z Aten zaliczył 24 sierpnia 2014 w wygranym 1:0 domowym meczu z AO Platania Chanion. W Atromitosie grał przez rok.
W 2015 roku Papazoglu został piłkarzem KV Kortrijk. W pierwszej lidze belgijskiej zadebiutował 25 lipca 2015 w wygranym 2:1 domowym spotkaniu ze Standardem Liège.
Kariera reprezentacyjna.
W reprezentacji Grecji Papazoglu zadebiutował 29 marca 2016 roku w przegranym 2:3 towarzyskim meczu z Islandią, rozegranym w Pireusie. W 46. minucie tego meczu został zmieniony przez Apostolosa Weliosa.

</doc>
<doc id="3716448" url="https://pl.wikipedia.org/wiki?curid=3716448" title="Kościół Matki Bożej Królowej Polski w Świebodzicach">
Kościół Matki Bożej Królowej Polski w Świebodzicach

Kościół Matki Bożej Królowej Polski – rzymskokatolicki kościół parafialny należący do dekanatu Świebodzice diecezji świdnickiej. Znajduje się w dzielnicy Ciernie.
Świątynia powstała około 1875 roku jako ewangelicka kaplica cmentarna. Po II wojnie światowej została zniszczona i ograbiona. W 1978 roku ksiądz Daniel Dąbrowski rozpoczął gruntowną odbudowę kaplicy. Dzięki staraniom księdza powstała jednonawowa budowla posiadająca prostą konstrukcję oraz niewysoką wieżę na planie kwadratu zwieńczoną dachem hełmowym. Odbudowana świątynia została poświęcona w dniu 3 listopada 1991 roku przez biskupa Jana Tyrawę. W dniu 30 czerwca 1992 roku, dzięki decyzji legnickiej kurii biskupiej, został powołany przy kościele Samodzielny Ośrodek Duszpasterski, a w dniu 25 grudnia 1994 roku przy świątyni powstał rektorat pod wezwaniem Matki Bożej Królowej Polski. W dniu 26 listopada 2000 roku kościół, dzięki decyzji biskupa Tadeusza Rybaka, został mianowany świątynią parafialną.
Świątynia posiada drewniane elementy wystroju. W pięciobocznym prezbiterium są umieszczone dwa witraże – jeden z nich upamiętnia pielgrzymkę Jana Pawła II do Polski w 1991 roku, a drugi – kardynała Henryka Gulbinowicza. Pozostałe szklane mozaiki przedstawiają męczennice wczesnochrześcijańskie: św. Małgorzatę, św. Łucję, św. Barbarę, św. Apolonię, św. Julianę oraz św. Katarzynę. W drewnianym ołtarzu głównym znajduje się obraz Matki Bożej Czarnej Madonny.

</doc>
<doc id="3716449" url="https://pl.wikipedia.org/wiki?curid=3716449" title="Thanasis Papazoglou">
Thanasis Papazoglou



</doc>
<doc id="3716454" url="https://pl.wikipedia.org/wiki?curid=3716454" title="Dolmen Haga">
Dolmen Haga

Dolmen Haga (szw. "Hagadösen") – neolityczny grobowiec megalityczny, znajdujący się w parafii Sala na wyspie Orust w szwedzkim regionie Västra Götaland.
Dolmen znajduje się na szczycie kurhanu o wysokości 0,8 m i średnicy 10 m, otoczonego wieńcem z niewielkich kamieni. Składa się z czworobocznej komory o wymiarach 2,1×1,7 m, zamkniętej czterema kamiennymi płytami, na których nasadzona jest kolejna płyta, tworząca strop. Od strony południowo-zachodniej znajduje się wejście z korytarzem o długości ok. 1 m.
Grobowiec datowany jest na około 3400 p.n.e. W trakcie prac archeologicznych przeprowadzonych w 1915 roku przez Vilhelma Ekmana w komorze grobowej odkryto wisiorek z łupku, siekiery i ostrza krzemienne oraz paciorek z bursztynu. Znaleziska te datowane są na późny neolit, co wskazuje, że po kilkuset latach dolmen został wtórnie użyty do ponownego pochówku.

</doc>
<doc id="3716456" url="https://pl.wikipedia.org/wiki?curid=3716456" title="George Godfrey">
George Godfrey

Imię i nazwisko George Godfrey nosili lub noszą m.in.:

</doc>
<doc id="3716458" url="https://pl.wikipedia.org/wiki?curid=3716458" title="III liga polska w piłce nożnej (2016/2017)">
III liga polska w piłce nożnej (2016/2017)

III liga polska w piłce nożnej 2016/2017 – edycja rozgrywek czwartego poziomu ligowego piłki nożnej mężczyzn w Polsce, 9. pod nazwą III liga, a 1. po reformie przeprowadzonej w 2016 roku, która zredukowała liczbę grup z 8 do 4.
W rywalizacji brało udział 72 drużyny klubowe, podzielone na zasadzie terytorialnej na 4 grupy po 18 zespołów, grających systemem kołowym w okresie od 30 lipca 2016 roku do 18 czerwca 2017 roku.
W składzie III ligi po reformie rozgrywek znalazły się:
Zasady rozgrywek.
W III lidze w sezonie 2016/2017 brało udział 72 drużyny, podzielone na zasadzie terytorialnej na 4 grupy po 18 zespołów:
Zgodnie z regulaminem, w każdej grupie brało udział po 18 drużyn, grających w systemie „każdy z każdym” (2 mecze z daną drużyną: u siebie i na wyjeździe), które rozegrały po 34 kolejki ligowe – po dziewięć meczów każda (razem 306 spotkań), w dwóch rundach – jesiennej i wiosennej.
Mistrzowie każdej z grup uzyskały awans na poziom centralny – do II ligi. Trzy ostatnie drużyny spadły na poziom wojewódzki – do odpowiedniej terytorialnie grupy IV ligi. Liczba spadkowiczów może zwiększyć się zależnie od liczby drużyn spadających do danej grupy z lig wyższych.
Drużyny, które wycofają się z rozgrywek po rozegraniu mniej niż 50% spotkań, były automatycznie relegowane o dwa szczeble ligowe niżej (do klasy okręgowej) i przesunięte na koniec tabeli, a osiągnięte przez nie rezultaty zostały anulowane. Drużyny, które wycofały się z rozgrywek po rozegraniu 50% lub więcej spotkań, również były automatycznie relegowane o dwa szczeble ligowe niżej i przesunięte na koniec tabeli, ale za nierozegrane mecze przyznawane były walkowery 3:0 dla zespołów przeciwnych. Wykluczenie z rozgrywek groziło także za nieprzystąpienie z własnej winy do trzech meczów.
Grupa I.
Drużyny.
Objaśnienia:
Grupa II.
Drużyny.
Objaśnienia:
Grupa III.
Drużyny.
Objaśnienia:
Grupa IV.
Drużyny.
Objaśnienia:

</doc>
<doc id="3716459" url="https://pl.wikipedia.org/wiki?curid=3716459" title="Strażnica KOP „Zalesie I”">
Strażnica KOP „Zalesie I”

 
Strażnica KOP „Zalesie I” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1939 w strukturze organizacyjnej 3 kompanii granicznej KOP „Kudryńce” funkcjonowała strażnica KOP „Zalesie I”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła droga polna długości 10 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Zalesie I” w 1932 roku ochraniała pododcinek granicy państwowej szerokości 6 kilometrów 100 metrów od słupa granicznego nr 2189 do 2202, a w 1938 roku pododcinek szerokości 6 kilometrów od słupa granicznego nr 2190 do 2202.
Sąsiednie strażnice:

</doc>
<doc id="3716460" url="https://pl.wikipedia.org/wiki?curid=3716460" title="Deltaform Mountain">
Deltaform Mountain

Deltaform Mountain – najwyższa z gór otaczających Valley of the Ten Peaks w Kanadzie, na granicy Alberty i Kolumbii Brytyjskiej. Znajduje się również na granicy parków narodowych Banff i Kootenay. Jej wysokość wynosi 3424 m n.p.m.
Szczyt został nazwany oryginalnie przez Samuela Allena Saknowa. Obecną nazwę, ze względu na podobieństwo do greckiej litery delta, nadał w 1897 Walter Wilcox.
Deltaform została po raz pierwszy zdobyta w 1903 roku przez A. Eggersa i H.C. Parkera, prowadzonych przez Christiana Kaufmanna i Hansa Kaufmanna.

</doc>
<doc id="3716462" url="https://pl.wikipedia.org/wiki?curid=3716462" title="Strażnica KOP „Zielona I”">
Strażnica KOP „Zielona I”

 
Strażnica KOP „Zielona I” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1939 w strukturze organizacyjnej 3 kompanii granicznej KOP „Kudryńce” funkcjonowała strażnica KOP „Zielona I”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku prywatnym. Strażnicę z macierzystą kompanią łączyła droga polna długości 6 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Zielona” w 1932 roku ochraniała pododcinek granicy państwowej szerokości 8 kilometrów 100 metrów od słupa granicznego nr 2214 do 2230, a w 1938 roku pododcinek szerokości 11 kilometrów 500 metrów od słupa granicznego nr 2202 do 2230.
Sąsiednie strażnice:

</doc>
<doc id="3716463" url="https://pl.wikipedia.org/wiki?curid=3716463" title="Arrows A20">
Arrows A20

Arrows A20 – samochód Formuły 1, zaprojektowany przez Mike'a Coughlana i skonstruowany przez Arrowsa na sezon 1999.
Historia.
Samochód był następcą modelu A19. Napędzały go silniki o oznaczeniu Arrows, będące jednostkami wyprodukowanymi w fabryce Hart. Te trzylitrowe jednostki osiągały moc 715 KM przy 15 000 obr./min.. Kierowcami byli Toranosuke Takagi oraz debiutant Pedro de la Rosa, który zastąpił Mikę Salo niedługo przed rozpoczęciem sezonu. Przed rozpoczęciem sezonu inwestorem w Arrowsie, po fiasku rozmów z Dome, został Malik Ado Ibrahim. Przedstawiony przez Nigeryjczyka pomysł finansowania zespołu nie sprawdził się i po kilku miesiącach opuścił on zespół.
Arrows A20 okazał się nieudaną, powolną konstrukcją, zdolną punktować za sprawą de la Rosy tylko raz, w Grand Prix Australii. To pozwoliło na zajęcie dziewiątego miejsca w klasyfikacji konstruktorów, przed Minardi i BAR.
Na sezon 2000 skonstruowano Arrowsa A21, a Takagiego zastąpił Jos Verstappen.

</doc>
<doc id="3716465" url="https://pl.wikipedia.org/wiki?curid=3716465" title="Gøtueiði">
Gøtueiði

Gøtueiði (duń. "Gøteejde", wym. ) lub Undir Gøtueiði – miejscowość na Wyspach Owczych, duńskim terytorium zależnym, położonym na Morzu Norweskim. Wieś znajduje się na wyspie Eysturoy, w grupie miejscowości wraz z Norðragøta, Syðrugøta oraz Gøtugjógv, które zwyczajowo określa się wspólną nazwą "Gøta" (pol. "Ulica"). Administracyjnie wieś leży w gminie Eysturkommuna. Jej nazwę tłumaczyć można jako "Przesmyk Gøta".
Położenie.
Gøtueiði położone jest nad północno-wschodnim brzegiem fiordu Skálafjørður. Na północ od miejscowości leży wznoszący się na 294 m n.p.m. szczyt Knyklarnir, a na wschód Støðlafjall (516 m n.p.m.). Przez przełęcz pomiędzy nimi poprowadzona została droga numer 10, łącząca Norðskáli z Klaksvík. Na południowym wschodzie miejscowość przylega do wsi Skipanes.
Informacje ogólne.
Populacja.
1 stycznia 2016 roku miejscowość zamieszkiwało na stałe 28 osób. Były to głównie osoby w wieku produkcyjnym (50%). Mieszkańcy poniżej osiemnastego roku życia stanowili 21,4% populacji. Na 15 kobiet przypadało tam 13 mężczyzn.
W 1985 wieś zamieszkiwało 46 osób i do 1989 populacja utrzymywała się na podobnym poziomie. Następnie odnotowano niewielki wzrost liczby mieszkańców do 49 w 1990 i 51 w 1991, później jednak nastąpił spadek do 44 osób w 1992. Ubytek liczby ludności utrzymywał się przez kolejne lata, w roku 1995 w Gøtueiði mieszkało 38 osób, a w 2000 30. Później nastąpił krótkotrwały wzrost liczby ludności do 37 w 2001 i 39 w 2002 i 2003. Do czasów współczesnych trwa ponownie spadek populacji, a w 2015 roku po raz pierwszy osiągnęła ona poziom poniżej 30 mieszkańców.
Transport.
W okolicy Gøtueiði znajduje się przystanek autobusów państwowego przewoźnika Strandfaraskip Landsins zwany Gøtudalur. Przebiega tamtędy linia 400 łącząca Klaksvík z Tórshavn przez Leirvík, Søldafjørður, Skálabotnur, Oyrarbakki i Kollafjørður. Przejeżdżają tamtędy także autobusy linii 410, łączące Fuglafjørður, Kambsdalur, Leirvík oraz Klaksvík.
Historia.
Miejscowość założono w 1850 roku. W latach 80. XX wieku odbywały się tam spotkania religijne, organizowane w namiotach.

</doc>
<doc id="3716466" url="https://pl.wikipedia.org/wiki?curid=3716466" title="Onyx ORE-2">
Onyx ORE-2



</doc>
<doc id="3716467" url="https://pl.wikipedia.org/wiki?curid=3716467" title="Strażnica KOP „Kudryńce”">
Strażnica KOP „Kudryńce”

Strażnica KOP „Kudryńce” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1939 w strukturze organizacyjnej 3 kompanii granicznej KOP „Kudryńce” funkcjonowała strażnica KOP „Kudryńce”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku popolicyjnym. Strażnica znajdowała się w miejscu postoju dowództwa kompanii.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Kudryńce” w 1932 roku ochraniała pododcinek granicy państwowej szerokości 7 kilometrów 125 metrów od słupa granicznego nr 2231 do 2244, a w 1938 roku pododcinek szerokości 7 kilometrów 500 metrów od słupa granicznego nr 2230 do 2246.
Sąsiednie strażnice:

</doc>
<doc id="3716469" url="https://pl.wikipedia.org/wiki?curid=3716469" title="Lin Chuan">
Lin Chuan

Lin Chuan (chiń.: 林全, pinyin: Lín Quán; ur. 13 grudnia 1951 roku w Zuoying, Kaohsiung) – polityk Republiki Chińskiej (Tajwanu).
W latach 2002–2006 był ministrem finansów. W latach 2000–2002 był ministem budżetu, rachunkowości i statystyki. W latach 2014–2016 był wicepremierem. Od 20 maja 2016 roku jest premierem (przewodniczącym Yuanu Wykonawczego).

</doc>
<doc id="3716472" url="https://pl.wikipedia.org/wiki?curid=3716472" title="Strażnica KOP „Zawale”">
Strażnica KOP „Zawale”

Strażnica KOP „Zawale” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W 1928 i 1929 w strukturze organizacyjnej 3 kompanii granicznej KOP „Kudryńce” funkcjonowała strażnica KOP „Paniowce”. W komunikacie dyslokacyjnym z 1932 roku nie występuje. W jej miejsce pojawia się strażnica KOP „Zawale”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła droga polna długości 5 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Zawale” w 1932 roku ochraniała pododcinek granicy państwowej szerokości 7 kilometrów 800 metrów od słupa granicznego nr 2245 do 2257, a w 1938 roku pododcinek szerokości 9 kilometrów 500 metrów od słupa granicznego nr 2246 do 2260.
Sąsiednie strażnice:

</doc>
<doc id="3716473" url="https://pl.wikipedia.org/wiki?curid=3716473" title="Witold Stachnik">
Witold Stachnik

Witold Andrzej Stachnik (ur. 1966) – brydżysta, Mistrz Międzynarodowy, Sędzia Okręgowy, działacz PZBS. 
Matematyk (absolwent Uniwersytetu Jagiellońskiego), wydawca (współwłaściciel Wydawnictwa Szkolnego OMEGA). Autor wielu szkolnych podręczników pomocniczych dotyczących matury z matematyki, członek Polskiego Towarzystwa Matematycznego. 
W latach 2006-2011 prezes Tarnowskiego Związku Brydża Sportowego, w latach 2011-2015 prezes Małopolskiego Związku Brydża Sportowego, a od 2016 roku prezes Polskiego Związku Brydża Sportowego.

</doc>
<doc id="3716477" url="https://pl.wikipedia.org/wiki?curid=3716477" title="Aegon Open Nottingham 2016 (kobiety)">
Aegon Open Nottingham 2016 (kobiety)

Aegon Open Nottingham 2016 – tenisowy turniej WTA kategorii WTA International Series w sezonie 2016 z cyklu Aegon Open Nottingham rozgrywany w dniach 6–12 czerwca 2016 roku w Nottingham na kortach trawiastych o puli nagród wynoszącej 250 000 dolarów amerykańskich.

</doc>
<doc id="3716478" url="https://pl.wikipedia.org/wiki?curid=3716478" title="Marcjan Dąbrowski">
Marcjan Dąbrowski

Marcjan (Marcin) Dąbrowski herbu Pobóg (zm. pomiędzy 15 a 22 stycznia 1652 roku) – skarbnik wołyński w latach 1626-1652.
Był elektorem Władysława IV Wazy z województwa wołyńskiego w 1632 roku.

</doc>
<doc id="3716479" url="https://pl.wikipedia.org/wiki?curid=3716479" title="Darko Vukić">
Darko Vukić

 
Darko Vukić (ur. 2 grudnia 1968 w Zagrzebiu) – chorwacki piłkarz występujący na pozycji pomocnika.
Kariera klubowa.
Vukić karierę rozpoczynał w 1990 roku w zespole NK Zagreb, grającym w drugiej lidze jugosłowiańskiej. Od sezonu 1992 występował z zespołem w nowo powstałej pierwszej lidze chorwackiej. W sezonach 1992 oraz 1993/1994 wywalczył z nim wicemistrzostwo Chorwacji. W 1994 roku przeszedł do francuskiego drugoligowca, Nîmes Olympique. Spędził tam sezon 1994/1995, a potem wrócił do NK Zagreb.
Na początku 1997 roku Vukić został graczem izraelskiego Hapoelu Hajfa. Grał tam do końca sezonu 1996/1997, a potem przeszedł do meksykańskiego Deportivo Toluca. W sezonach 1997/1998 oraz 1998/1999 wywalczył z nim mistrzostwo fazy Verano. W 1999 roku odszedł do drużyny Celaya, gdzie spędził jeden sezon. Następnie grał w zespołach Atlético Mexiquense, San Luis oraz NK Zagreb, gdzie w 2003 roku zakończył karierę.
Kariera reprezentacyjna.
W reprezentacji Chorwacji Vukić wystąpił jeden raz, 20 kwietnia 1994 w przegranym 1:4 towarzyskim meczu ze Słowacją.

</doc>
<doc id="3716483" url="https://pl.wikipedia.org/wiki?curid=3716483" title="„Modus” Przedsiębiorstwo Odzieżowe">
„Modus” Przedsiębiorstwo Odzieżowe

Modus – przedsiębiorstwo przemysłu odzieżowego w Bydgoszczy założone w 1945 roku, producent odzieży służbowej, mundurowej, biznesowej i korporacyjnej.
Charakterystyka.
Przedsiębiorstwo należy do największych w kraju firm, specjalizujących się w szyciu odzieży służbowej i mundurowej. Odzież wytwarzana jest na podstawie własnych wzorów i kolekcji, na podstawie powierzonych wzorów i materiałów oraz szyta na miarę. Oferowane są również ubrania męskie i damskie w stylu klasycznym i sportowym. Zakład dysponuje nowoczesnym parkiem maszynowym (maszyny szwalnicze i prasowalnicze).
Produkty.
Firma oferuje szycie ubrań i uniformów na miarę oraz prowadzi sklep internetowy, w którym sprzedaje swoje wyroby. Prowadzi również eksport uniformów dla armii, policji i służb państw ościennych, personelu hotelowego, dworów książęcych, strojów historycznych, żakietów, marynarek, fraków i smokingów.
Historia.
Okres PRL.
Przedsiębiorstwo założono w 1945 jako państwowe Zakłady Przemysłu Odzieżowego „Modus” w Bydgoszczy. Zakład posiadał 12 placówek, mieszczących się w starych budynkach na terenie miasta. W latach 40. i 50. XX w. metody produkcji nawiązywały do rzemiosła krawieckiego. Podstawowym urządzeniem do produkcji były maszyny do szycia o napędzie indywidualnym, wykonane głównie w firmie „Łucznik”, stoły do prasowania i krojenia oraz żelazka. W 1954 zatrudnienie w przedsiębiorstwie (Bydgoskie Zakłady Przemysłu Odzieżowego) wynosiło 1668 osób, w tym 1402 kobiet. Zakład należał do czołowych przedsiębiorstw przemysłu odzieżowego w województwie bydgoskim (oprócz „Kreacji” w Bydgoszczy i „Torpo” w Toruniu).
W 1961 oddano do użytku nowy obiekt produkcyjny przy ul. Lenartowicza 33, gdzie skoncentrowano działalność zakładu. W 1965 rozpoczęto modernizację zakładu wprowadzając maszyny parowe do prasowania i formowania odzieży, a w 1969 dokonano kompleksowej modernizacji parku maszynowego. Od 1967 wyroby sprzedawano we własnym sklepie odzieżowym. W realiach gospodarki PRL, kiedy liczyły się przede wszystkim ilościowe plany produkcyjne, jakość wyrobów nie zawsze była wysoka, lecz znajdowano bez trudu nabywców w warunkach panującej wówczas gospodarki niedoboru. Wskutek rotacji stanu osobowego załogi, czas tracony na absencje pracowników wynosił od 5 do 9% rocznie. 5 stycznia 1973 pożar strawił magazyn opakowań, przynosząc straty sięgające miliona ówczesnych złotych.
W latach 70. w ramach odgórnie przeprowadzanej konsolidacji zakładów przemysłu terenowego, do przedsiębiorstwa włączono Zakłady Przemysłu Odzieżowego „Ormii” w Miłosławiu (1971) oraz oddział produkcyjny toruńskiego „Torpo” w Inowrocławiu (1976). W 1980 „Modus” posiadał 18 magazynów tkanin i wyrobów gotowych i 28 hal produkcyjnych. Większość załogi stanowiły kobiety. Zakład specjalizował się w produkcji garniturów męskich. Część produkcji eksportowano do RFN, Wielkiej Brytanii, Francji, Belgii, Holandii, Szwajcarii, Włoch, Norwegii i ZSRR. Od 1976 ubrania z tkanin bawełnianych i welwetowych wysyłano do USA na zamówienie firm z Nowego Jorku. W 1988 oddano do użytku nowy wydział produkcji nakryć głowy.
Okres III RP.
W 1992 w realiach gospodarki rynkowej przedsiębiorstwo podzielono na cztery samodzielne podmioty:
1 sierpnia 1994 przedsiębiorstwo w Bydgoszczy przekształcono w jednoosobową spółkę Skarbu Państwa „Modus” S.A. ze spółką podporządkowaną „Modus-Subiekt” S.A. prowadzącą hurtownię odzieżową oraz sklepy firmowe. Akcje przedsiębiorstwa zostały wniesione do Narodowych Funduszy Inwestycyjnych (VI NFI Magna Polonia) w ramach Programu Powszechnej Prywatyzacji. Do 2000 roku przeprowadzono restrukturyzację przedsiębiorstwa, sprzedając zbędne nieruchomości, ograniczając zatrudnienie oraz emitując obligacje korporacyjne. W skład przedsiębiorstwa włączono spółkę handlową „Subiekt” S.A. wraz z siecią sklepów.
W 2003 r. akcje spółki odkupiły od NFI, a w 2005 także od Skarbu Państwa dwie osoby fizyczne i jedna osoba prawna. W 2005 r., po sprzedaży obiektu przy ul. Lenartowicza, działalność przeniesiono do obiektu przy ul. św. Trójcy. Firma skoncentrowała działalność na produkcji i sprzedaży uniformów i mundurów dla policji, wojska, straży pożarnej, leśnictwa i innych służb. W 2014 roku przedsiębiorstwo zakupiło w Bydgoskim Parku Przemysłowo-Technologicznym działkę o powierzchni 1 hektara, na której zaplanowano budowę nowego zakładu dla 150 pracowników.

</doc>
<doc id="3716485" url="https://pl.wikipedia.org/wiki?curid=3716485" title="Poskær Stenhus">
Poskær Stenhus

Poskær Stenhus – neolityczny grobowiec megalityczny, znajdujący się w Danii, na półwyspie Djursland we wschodniej części Jutlandii, pomiędzy wsiami Agri i Knebel.
Wiązany z kulturą pucharów lejkowatych datowany jest na ok. 3300 p.n.e. Pierwsza wzmianka źródłowa na jego temat pochodzi z 1763 roku. Składa się z liczącego 23 (pierwotnie 24) głazy kamiennego kręgu o średnicy 13 metrów, otaczającego dolmen. Dolmen, skrywający sześciokątną komnatę grobową z wejściem od strony południowo-wschodniej, zbudowany jest z pięciu kamiennych płyt podtrzymujących kamień stropowy o wadze ok. 11,5 tony.
Na stanowisku nigdy nie przeprowadzono prac archeologicznych, jedyne znalezisko to kamienny topór.
Poskær Stenhus dwukrotnie uniknęło zniszczenia. Najpierw w 1859 roku Ole Hansen, właściciel pola, na którym znajdują się głazy, planował je wysadzić i sprzedać jako budulec. Powstrzymał go miejscowy proboszcz, który po interwencji w Muzeum Narodowym w Kopenhadze doprowadził do uznania grobowca za zabytek. W 1890 roku miejsce zakupił kamieniarz z Aarhus. Zanim został powstrzymany przez lokalnego urzędnika, zdążył rozbić na kawałki jeden z 24 otaczających dolmen kamieni.

</doc>
<doc id="3716487" url="https://pl.wikipedia.org/wiki?curid=3716487" title="George Godfrey (bokser)">
George Godfrey (bokser)



</doc>
<doc id="3716492" url="https://pl.wikipedia.org/wiki?curid=3716492" title="Włóknouszek ukośny">
Włóknouszek ukośny



</doc>
<doc id="3716507" url="https://pl.wikipedia.org/wiki?curid=3716507" title="Majestic Theatre">
Majestic Theatre

Majestic Theatre – teatr znajdujący się na Broadwayu w Nowym Jorku. Usytuowany jest przy 245 West 44th Street, w sercu Manhattanu. Jest on jednym z największych teatrów na Broadwayu. Całkowita pojemność wynosi 1,645 miejsc. Wielokrotnie był wykorzystywany do wielkich muzycznych i teatralnych produkcji. Wśród najbardziej znaczących znajdują się między innymi: "Carousel" (1945), "South Pacific" (1949), "The Music Man" (1957), "Camelot" (1960), "A Little Night Music" (1973) oraz "The Wiz" (1975). Jest także drugim miejscem, gdzie wystawiano musical "42nd Street" oraz trzecim, gdzie pokazywano "1776". Od 26 stycznia 1988 roku wystawiany jest po dziś dzień musical "Upiór w operze", który został zagrany już w sumie 11 335 razy, stanowiąc najdłużej grany na Broadwayu spektakl.
Historia.
Majestic Theatre został zaprojektowany przez Herberta J. Krappa. Dzisiejszy Majestic Theatre został zbudowany przez braci Chanin, jako część kompleksu rozrywkowego, wchodzącego w skład z John Golden Theatre, Bernard B. Jacobs Theatre oraz Milford Plaza Hotel. Uroczyście otwarty został 28 marca 1927 roku, podczas wystawiania musicalu "Rufus LeMaire's Affairs". Był on ważną sceną dla premiery musicali takich reżyserów jak Alan Jay Lerner, George Gershwin, Harold Rome oraz Richard Rodgers. Majestic Theatre został zakupiony przez braci Shubert w czasie Wielkiego kryzysu, a obecnie jest własnością i jest zarządzany przez The Shubert Organization.
Budynek zaprojektowany jest w stylu hiszpańskim. Posiada łukowe okna, ściany wykonane są z cegły hiszpańskiej z użyciem ornamentu. Nad wejściem wykorzystano motyw stylizowany na styl palladiański.
W roku 1987 obiekt został uznany za zabytek miasta, natomiast w 1996 odbyła się tu 50. gala rozdania nagród teatralnych Tony Award.

</doc>
<doc id="3716517" url="https://pl.wikipedia.org/wiki?curid=3716517" title="Miroslav Žitnjak">
Miroslav Žitnjak

 
Miroslav Žitnjak (ur. 15 września 1967 w Đakovie) – chorwacki piłkarz występujący na pozycji bramkarza. Trener piłkarski.
Kariera klubowa.
Žitnjak karierę rozpoczynał w sezonie 1987/1988 w zespole NK Osijek, grającym w pierwszej lidze jugosłowiańskiej. Od sezonu 1992 występował z zespołem w nowo powstałej pierwszej lidze chorwackiej. W połowie 1992 roku odszedł do NK Zagreb. W sezonie 1993/1994 wywalczył z nim wicemistrzostwo Chorwacji. W 1994 roku wrócił do NK Osijek.
W 1995 roku Žitnjak przeszedł do portugalskiego União Leiria. W 1996/1997 spadł z drużyną z pierwszej ligi do drugiej. W kolejnym awansował z nią jednak z powrotem do pierwszej. W União grał do końca sezonu 1999/2000. Potem wrócił do NK Osijek, a w 2001 roku zakończył tam karierę.
Kariera reprezentacyjna.
W reprezentacji Chorwacji Žitnjak wystąpił jeden raz, 12 lipca 1992 w zremisowanym 0:0 towarzyskim meczu z Australią.

</doc>
<doc id="3716523" url="https://pl.wikipedia.org/wiki?curid=3716523" title="Jonas Svensson (piłkarz)">
Jonas Svensson (piłkarz)

Jonas Svensson (ur. 6 marca 1993 w Verdal) – norweski piłkarz grający na pozycji prawego obrońcy. Od 2017 jest zawodnikiem klubu AZ Alkmaar.
Kariera piłkarska.
Swoją karierę piłkarską Svensson rozpoczął w klubie Verdal IL. W 2008 roku został piłkarzem grającego w 2. divisjon, Levanger FK. Grał w nim do połowy 2009 roku. Wtedy też odszedł do Rosenborga. Do końca 2010 roku grał w rezerwach tego klubu, a w 2011 stał się członkiem pierwszej drużyny. 10 kwietnia 2011 zadebiutował w jej barwach w norweskiej ekstraklasie w zremisowanym 4:4 domowym meczu z Lillestrøm SK. W sezonach 2013 i 2014 wywalczył z klubem z Trondheim dwa wicemistrzostwa Norwegii. Z kolei w sezonach 2015 i 2016 został z nim mistrzem kraju.
W styczniu 2017 Svensson przeszedł do AZ Alkmaar. 25 lutego 2017 zadebiutował w nim w Eredivisie w zremisowanym 1:1 domowym meczu z PEC Zwolle. W sezonie 2019/2010 wywalczył z AZ wicemistrzostwo Holandii.
Kariera reprezentacyjna.
Svensson grał w młodzieżowych reprezentacjach Norwegii na różnych szczeblach wiekowych. W reprezentacji Norwegii zadebiutował 1 czerwca 2016 roku w wygranym 3:2 towarzyskim meczu z Islandią, rozegranym w Oslo.

</doc>
<doc id="3716531" url="https://pl.wikipedia.org/wiki?curid=3716531" title="Damir Kalapač">
Damir Kalapač

Damir Kalapač (ur. 18 sierpnia 1963) – chorwacki piłkarz występujący na pozycji obrońcy.
Kariera klubowa.
Kalapač karierę rozpoczynał w sezonie 1985/1986 w zespole NK Zadar, grającym w drugiej lidze jugosłowiańskiej. W debiutanckim sezonie spadł z nim do trzeciej ligi. W 1987 roku przeszedł do niemieckiego TSV 1860 Monachium z Oberligi i spędził tam sezon 1987/1988. W 1990 roku został graczem klubu NK Zagreb (II liga jugosłowiańska). Od sezonu 1992 występował z zespołem w nowo powstałej pierwszej lidze chorwackiej. Grał tam do końca sezonu 1992/1993.
W 1993 roku Kalapač odszedł do innej pierwszoligowej drużyny, HNK Segesta. W 1995 roku zakończył tam karierę.
Kariera reprezentacyjna.
W reprezentacji Chorwacji Kalapač wystąpił jeden raz, 19 czerwca 1991 w wygranym 1:0 towarzyskim meczu ze Słowenią.

</doc>
<doc id="3716534" url="https://pl.wikipedia.org/wiki?curid=3716534" title="Gollenstein">
Gollenstein

Gollenstein – neolityczny menhir, stojący na wzgórzu na północny zachód od miasta Blieskastel w powiecie Saarpfalz, w niemieckim kraju związkowym Saara. Jest to największy menhir w Europie Środkowej.
Historia.
Wykonany z jasnego piaskowca, menhir został ustawiony pod koniec neolitu, przypuszczalnie około 2000 p.n.e. Ma 6,58 m wysokości. W kamieniu znajduje się nisza zwieńczona symbolem krzyża – kapliczka wyrzeźbiona w XIX wieku w celu „chrystianizacji” "pogańskiego" monumentu. Prehistoryczne pochodzenie ma natomiast znajdujący się pod niszą ryt przedstawiający antropomorficzną postać, przypuszczalnie jakieś bóstwo.
Pochodzenie nazwy kamienia nie jest jasne. Być może pochodzi od porastających kiedyś wzgórze kwiatów janowca (niem. "Ginster"). W źródłach XVI-wiecznych menhir wzmiankowany jest jako "Guldenstein", "Güldenstein" i "Pirmanstein". Niemiecki onomastyk Hermann Albert Prietze rekonstruował pierwotne brzmienie nazwy jako „Goldenstein”, od składanych rzekomo w tym miejscu pogańskich ofiar ("gold"/"geld").
Jesienią 1939 roku menhir został uznany przez dowództwo Wehrmachtu za punkt orientacyjny dla francuskiej artylerii. Saperzy dokonali wówczas operacji przewrócenia go do wykopanego wcześniej dołu wyścielonego słomą. Dół okazał się jednak za mały, a upadający kamień roztrzaskał się na cztery części. W listopadzie 1951 roku z inicjatywy burmistrza Blieskastel Alfonsa Dawo menhir został sklejony przy pomocy betonu i ustawiony na nowo. Łączenia wykonano jednak niedbale, stąd w miejscach pęknięć widoczne są szczeliny.

</doc>
<doc id="3716539" url="https://pl.wikipedia.org/wiki?curid=3716539" title="Łeonard Żuta">
Łeonard Żuta

Łeonard Żuta (mac. Леонард Жута, ur. 9 sierpnia 1992 w Göteborgu) – macedoński piłkarz grający na pozycji lewego obrońcy. Od 2015 jest zawodnikiem klubu HNK Rijeka.
Kariera piłkarska.
Swoją karierę piłkarską Żuta rozpoczął w klubie Västra Frölunda IF. W 2010 roku podjął treningi w klubie BK Häcken. W 2012 roku awansował do pierwszej drużyny. 12 kwietnia 2012 zadebiutował w niej w szwedzkiej lidze w wygranym 4:2 domowym meczu z Mjällby AIF. W debiutanckim sezonie wywalczył wicemistrzostwo Szwecji. W BK Häcken grał do 2015 roku.
W sierpniu 2015 Żuta podpisał trzyletni kontrakt z HNK Rijeka. W chorwackiej pierwszej lidze zadebiutował 19 września 2015 w zremisowanym 0:0 domowym meczu z Interem Zaprešić. W sezonie 2015/2016 wywalczył z Rijeką wicemistrzostwo Chorwacji. W kolejnym sezonie jego zespół zdobył mistrzostwo kraju.
"(aktualne na dzień 24 grudnia 2017)"
Kariera reprezentacyjna.
W reprezentacji Macedonii Żuta zadebiutował 14 czerwca 2015 roku w wygranym 1:2 meczu eliminacji do Euro 2016 ze Słowacją, rozegranym w Żylinie.

</doc>
<doc id="3716541" url="https://pl.wikipedia.org/wiki?curid=3716541" title="Dražen Biškup">
Dražen Biškup

Dražen Biškup (ur. 28 grudnia 1965 w Zagrzebiu) – chorwacki piłkarz występujący na pozycji obrońcy. Trener piłkarski.
Kariera klubowa.
Biškup karierę rozpoczynał w sezonie 1984/1985 w Dinamie Zagrzeb, grającym w pierwszej lidze jugosłowiańskiej. Spędził tam dwa sezony, a potem odszedł do trzecioligowego NK Zagreb. W 1988 roku wrócił do Dinama, a w sezonie 1989/1990 wywalczył z nim wicemistrzostwo Jugosławii. W 1990 roku ponownie przeszedł do NK Zagreb, grającego już w drugiej lidze. Od sezonu 1992 występował z zespołem w nowo powstałej pierwszej lidze chorwackiej. W sezonach 1992 oraz 1993/1994 wywalczył z nim wicemistrzostwo Chorwacji.
W 1994 roku Biškup przeszedł do austriackiej Admiry Wacker. W Bundeslidze zadebiutował 3 sierpnia 1994 w zremisowanym 2:2 meczu z Rapidem Wiedeń. W Admirze spędził sezon 1994/1995, a potem wrócił do NK Zagreb. W 2000 roku zakończył tam karierę.
Kariera reprezentacyjna.
W reprezentacji Chorwacji Biškup zadebiutował 19 czerwca 1991 w wygranym 1:0 towarzyskim meczu ze Słowenią. W latach 1991–1992 w drużynie narodowej rozegrał 5 spotkań.

</doc>
<doc id="3716544" url="https://pl.wikipedia.org/wiki?curid=3716544" title="Call Me Baby">
Call Me Baby

Call Me Baby – singel grupy EXO, wydany cyfrowo 28 marca 2015 roku przez wytwórnię SM Entertainment. Singel ukazał się w dwóch wersjach językowych: edycji koreańskiej i mandaryńskiej. Utwór promował album "EXODUS".
Singel „Call Me Baby” został opublikowany za pośrednictwem różnych serwisów muzycznych 28 marca 2015 roku. Teledyski do obu wersji utworu ukazały się 30 marca 2015 na oficjalnym kanale YouTube wytwórni.
Utwór został dobrze przyjęty przez krytyków i odniósł sukces komercyjny. Uplasował się na drugiej pozycji rankingu Gaon Chart w Korei Południowej. Koreańska wersja piosenki sprzedała się w Korei Południowej w nakładzie ponad egzemplarzy (stan na grudzień 2015 r.), a chińska – egzemplarzy (stan na kwiecień 2015 r.).

</doc>
<doc id="3716547" url="https://pl.wikipedia.org/wiki?curid=3716547" title="Oktawave">
Oktawave

Oktawave – polska platforma publicznej chmury obliczeniowej, działająca w modelu IaaS (Infrastructure as a Service), utworzona przez inżynierów związanych z Grupą K2. Oktawave dostarcza usługi planowania, wdrażania i utrzymania środowisk chmurowych w oparciu o własną platformę, jak i dostawców globalnych (AWS, GCP, Azure). W 2022 r. Oktawave została kupiona przez spółkę Netia, jednego z największych operatorów telekomunikacyjnych w Polsce, należącego do Grupy Polsat Plus. 
Historia.
Prace koncepcyjne nad polską chmurą obliczeniową rozpoczęły się w 2008 roku. Wówczas grupa inżynierów związanych z K2 Hosting (działu K2 Internet SA odpowiedzialnego za obsługę klientów korporacyjnych w zakresie dostarczania infrastruktury hostingowej), podjęła decyzję o rozpoczęciu świadczenia usług publicznej chmury obliczeniowej. Przygotowania trwały trzy lata, a komercyjny start chmury Oktawave miał miejsce w listopadzie 2012 r.
Infrastruktura Oktawave posłużyła do transmisji nowatorskiej operacji serca, transmitowanej m.in. przez portal RMF24.pl.
W 2019 r. firma poszerzyła kompetencje o budowanie środowisk hybrydowych i multicloudowych oraz migrację do AWS, Azure i Google Cloud. W 2020 r. Oktawave otworzyła kolejne centrum danych Tier 3 w Krakowie, ze wszystkimi usługami HA (wysokiej dostępności).
Usługi chmury Oktawave.
Platforma udostępnia następujące usługi:
Wydajność.
Oktawave wykorzystuje nody storage’owe, które zapewniają wysoką wydajność dla aplikacji przetwarzających informacje, jak np. bazy danych. Podczas testów osiągnięto wydajność na poziomie 1 000 000 IOPS. W niezależnym benchmarku CloudHarmony chmura Oktawave pokonała największe platformy chmurowe m.in. pod względem szybkości dostępu do danych, wydajności dysku oraz wydajności serwera.
Bezpieczeństwo danych.
Mechanizmy chmury Oktawave chronią na wielu poziomach zarówno przed utratą kontroli, jak i fizycznym zgubieniem danych. Możliwe jest szczegółowe określenie, kto i na jakich warunkach ma dostęp do danych przechowywanych w chmurze, a także tworzenie wewnętrznych segmentów sieci, bez dostępu do sieci publicznej.
Oktawave zapewnia środowisko pełnej wirtualizacji, a tym samym wysoki poziom izolacji między poszczególnymi maszynami klientów oraz możliwość uruchomienia niemal dowolnego systemu operacyjnego. Rekonfiguracja lub wymiana elementów infrastruktury nie wpływa na działanie poszczególnych elementów.
Chmura Oktawave spełnia wymagania GIODO w zakresie bezpieczeństwa przetwarzania danych osobowych. Rozwiązania Oktawave mogą być wykorzystywane do obsługi płatności elektronicznych, co zostało potwierdzone certyfikatem Payment Card Industry Data Security Standard (PCI DSS).
W marcu 2016 roku Oktawave otrzymała certyfikat ISO 27001:2013, potwierdzający zgodność systemu zarządzania bezpieczeństwem informacji z najwyższymi światowymi standardami. Oktawave jako pierwsza polska chmura otrzymała również certyfikat CSA Security, Trust &amp; Alliance Registry (STAR) poświadczający bezpieczeństwo danych w chmurze.
Wybrane nagrody.
Chmura Oktawave jest laureatem m.in. takich nagród, jak:

</doc>
<doc id="3716548" url="https://pl.wikipedia.org/wiki?curid=3716548" title="Danijel Štefulj">
Danijel Štefulj

Danijel Štefulj (ur. 2 czerwca 1973 w Čakovcu) – chorwacki piłkarz występujący na pozycji obrońcy.
Kariera klubowa.
Štefulj karierę rozpoczynał w sezonie 1992/1993 w pierwszoligowym Varteksie. W trakcie sezonu 1995/1996 przeszedł do Croatii Zagrzeb. W sezonach 1995/1996 oraz 1996/1997 zdobył z nią dublet, czyli mistrzostwo Chorwacji oraz Puchar Chorwacji. W sezonie 1998/1999 przebywał na wypożyczeniu w Slavenie Belupo, a potem wrócił do Croatii i wywalczył z nią kolejne mistrzostwo Chorwacji (2000).
W 1999 roku Štefulj przeszedł do niemieckiego Hannoveru 96, grającego w 2. Bundeslidze. W sezonie 2001/2002 awansował z nim do Bundesligi. Zadebiutował w niej 11 sierpnia 2002 w przegranym 1:2 meczu z Hamburgerem SV, a 8 lutego 2003 w wygranym 4:2 spotkaniu z 1. FC Nürnberg strzelił swojego jedynego gola w Bundeslidze. Na początku 2004 roku przeszedł na wypożyczenie do drugoligowego 1. FC Nürnberg, jednak po sezonie 2003/2004 wrócił do Hannoveru.
W 2005 roku Štefulj odszedł do SC Paderborn 07 z 2. Bundesligi. W późniejszych latach grał też w zespole Regionalligi – Rot-Weiss Essen, a także w chorwackim NK Međimurje, gdzie w 2008 roku zakończył karierę.
Kariera reprezentacyjna.
W reprezentacji Chorwacji Štefulj zadebiutował 28 lutego 1996 w wygranym 2:1 towarzyskim meczu z Polską. W drużynie narodowej rozegrał 2 spotkania, oba w 1996 roku.

</doc>
<doc id="3716550" url="https://pl.wikipedia.org/wiki?curid=3716550" title="Dejan Zarubica">
Dejan Zarubica

Dejan Zarubica (cyr. Дејан Зарубица; ur. 11 kwietnia 1993 w Nikšiciu) – czarnogórski piłkarz występujący na pozycji napastnika. Od 2018 roku jest zawodnikiem Iskry Danilovgrad.
Życiorys.
Jest wychowankiem Sutjeski Nikšić, klubu ze swojego rodzinnego miasta. W latach 2008–2012 trenował w juniorskim zespole serbskiej Crvenej zvezdy. W sierpniu 2012 powrócił do Sutjeski, dołączając do jej pierwszej drużyny. W styczniu 2014 został zawodnikiem serbskiego OFK Beograd. W 2015 roku został piłkarzem Sutjeski Nikšić. W sezonie 2015/2016, dzięki zdobytym 16 golom ligowym, zajął 3. miejsce w klasyfikacji strzelców Prvej crnogorskiej fudbalskiej ligi. 26 stycznia 2018 odszedł do Iskry Danilovgrad.

</doc>
<doc id="3716551" url="https://pl.wikipedia.org/wiki?curid=3716551" title="Juan David Pérez">
Juan David Pérez

Juan David Pérez Benítez (ur. 23 marca 1991 w Montelíbano) – kolumbijski piłkarz występujący na pozycji prawego skrzydłowego, obecnie zawodnik meksykańskiego Veracruz.
Kariera klubowa.
Pérez rozpoczynał swoją piłkarską karierę w klubie Boyacá Chicó FC z siedzibą w Tunji. W Categoría Primera A zadebiutował w wieku dwudziestu jeden lat za kadencji szkoleniowca Alberto Gamero, 1 kwietnia 2012 w zremisowanym 1:1 spotkaniu z Millonarios, zaś premierowego gola strzelił 22 kwietnia tego samego roku w wygranej 3:0 konfrontacji z Independiente Medellín. Od razu wywalczył sobie pewne miejsce w formacji ofensywnej; ogółem w barwach Chicó spędził trzy lata jako najlepszy strzelec drużyny, nie odniósł z nią jednak poważniejszych sukcesów. Dzięki udanym występom, w styczniu 2015 przeniósł się do wyżej notowanego Independiente Medellín, gdzie już w pierwszym, wiosennym sezonie Apertura 2015, jako podstawowy piłkarz zdobył tytuł wicemistrza Kolumbii. Bezpośrednio po tym udał się na półroczne wypożyczenie do ekipy Atlético Junior z miasta Barranquilla, z którym w jesiennym sezonie Finalización 2015 zanotował kolejne wicemistrzostwo kraju. W tym samym roku triumfował również z Junior w pucharze Kolumbii – Copa Colombia, notując regularne występy.
Wiosną 2016 Pérez przeszedł do meksykańskiego Club Tijuana, w którego barwach 5 lutego 2016 w zremisowanym 1:1 meczu z Cruz Azul zadebiutował w Liga MX. Nie potrafił się jednak przebić do wyjściowego składu, będąc wyłącznie głębokim rezerwowym, wobec czego już po upływie sześciu miesięcy zmienił barwy klubowe – został wypożyczony do Tiburones Rojos de Veracruz.

</doc>
<doc id="3716552" url="https://pl.wikipedia.org/wiki?curid=3716552" title="Leonard Zuta">
Leonard Zuta



</doc>
<doc id="3716555" url="https://pl.wikipedia.org/wiki?curid=3716555" title="Telewizja w Turkmenistanie">
Telewizja w Turkmenistanie

Telewizja w Turkmenistanie według stanu na grudzień 2014 roku, składa się z 7 kanałów. Wszystkie z nich są własnością państwową i są finansowane przez rząd. Są to:
Kanały nadawcy publicznego współpracują z CCTV, Rossija-24, Euronews i NHK.
Wszystkie kanały nadają w języku turkmeńskim, jednak na kanale Miras można oglądać rosyjskie ORT o wyznaczonych porach, a Turkmenistan TV, z racji, iż jest kanałem międzynarodowym, nadaje również w 6 innych językach: rosyjskim, angielskim, chińskim, arabskim, perskim i francuskim.
Treści.
Wszystkie turkmeńskie kanały mają cechę wspólną. Jest nią emisja propagandy rządowej, która wychwala jego działania i "wieczną" neutralność Turkmenistanu. Dużą część czasu antenowego zajmują transmisje poświęcone prezydentowi Turkmenistanu.
Treści przed wyemitowaniem sprawdzane są przez specjalną komisję. Turkmeńskie kanały telewizyjne przez kilka godzin dziennie retransmitują programy rosyjskiej telewizji Pierwyj, które również sprawdzane są m.in. pod kątem, czy nie zawierają treści krytycznych odnośnie do realiów Turkmenistanu. Silna cenzura w państwowych mediach spowodowała, że ponad 50% turkmeńskich widzów woli używać anten satelitarnych. W 2008 Prezydent Turkmenistanu Gurbanguly Berdimuhamedow zapowiedział walkę przeciwko antenom satelitarnym pod pretekstem, że szpecą elewacje budynków. Do dziś jednak można je spotkać na wielu domach.
Treści zagraniczne.
Produkcje zagraniczne (poza rosyjskimi) w turkmeńskiej telewizji emitowane są sporadycznie. Przykładowo kanał Miras ukazuje odcinki kanadyjskiej serii „Ania z Zielonego Wzgórza”.
Muzyka.
Na kanałach turkmeńskich można spotkać się jedynie z muzyką turkmeńską, co jest przejawem tamtejszego nacjonalizmu. Türkmen Owazy nadaje dużo koncertów muzyki turkmeńskiej, a także klipy muzyczne artystów z tego kraju. Teledyski również można zobaczyć na antenie kanału stołecznego i Ýaşlyk.
Specyfikacje technologiczne turkmeńskiej telewizji.
Wszystkie turkmeńskie kanały dostępne są tamże w formacie analogowym i cyfrowym, transmisja prowadzona jest w kompresji MPEG-4.
Odbiór satelitarny.
Wszystkie turkmeńskie kanały są nadawane w paśmie C na satelitach Yamal 300K (90°E) i Yamal-202 (49°E), lecz tylko pierwszy oferuje transmisję wszystkich turkmeńskich kanałów.

</doc>
<doc id="3716557" url="https://pl.wikipedia.org/wiki?curid=3716557" title="Oyrarbakki">
Oyrarbakki

Oyrarbakki (duń. "Ørebakke", wym. [) – miejscowość położona na Wyspach Owczych, duńskim terytorium zależnym na Morzu Norweskim. Administracyjnie wieś stanowi siedzibę władz gminy Sundini ("Sunda kommuna").
Położenie.
Miejscowość leży nad najwęższą częścią cieśniny Sundini, na jej wschodnim wybrzeżu. Została ona ulokowana pomiędzy wsiami Oyri na południu oraz Norðskáli na północy. Na wschód od miejscowości ciągnie się pasmo górskie, którego najbliżej położonymi szczytami są: Sandfelli (572 m n.p.m.), Knúkur (699 m n.p.m.), Lokkafelli (646 m n.p.m.) oraz Lítlafelli (562 m n.p.m.). Znajduje się tam jedyny most łączący Eysturoy ze Streymoy.
Informacje ogólne.
Populacja.
W 1985 roku miejscowość zamieszkiwało 112 osób, a ich liczba rosła do 118 w 1989. Następnie ustabilizowała się na podobnym poziomie do 1994 roku, kiedy wzrosła do 123 ludzi. Po tym roku nastąpił gwałtowny spadek do 110 mieszkańców w 1995, 103 w 1997 i 95 w 2001. Powodem tego stanu rzeczy był głównie kryzys gospodarczy na Wyspach Owczych w połowie lat 90. XX wieku, kiedy wielu Farerów opuszczało archipelag. Następnie nastąpił ponowny wzrost, w 2002 roku w Oyrarbakki mieszkało już 105 osób, a rok później 108. Wówczas rozpoczął się kolejny okres zmniejszania się liczby ludności - w 2006 roku populacja wyniosła 100 ludzi, a w 2008 97. Następnie jednak ponownie zaobserwowano zwiększenie się liczby mieszkańców, które trwa do chwili obecnej.
1 stycznia 2016 roku w Oyrarbakki zamieszkiwało 161 osób, co dawało miejscowości 43. miejsce pod względem populacji na archipelagu, 16. na Eysturoy oraz 6. w gminie. Społeczeństwo miejscowości jest stosunkowo młode - osoby w wieku przedprodukcyjnym stanowią 27,3% mieszkańców, natomiast osoby powyżej 65 roku życia 12,4%. Większość populacji stanowią mężczyźni, jednak ich przewaga wynosi jedynie 83 do 78 kobiet.
Transport.
Oyrarbakki jest dużym węzłem komunikacji autobusowej. Krzyżują się tam cztery linie państwowej firmy transportowej Strandfaraskip Landsins - 200, łącząca Eiði z Oyrarbakki, 201 (Gjógv - Oyrarbakki), 202 (Tjørnuvík - Oyrarbakki) oraz 400 (Tórshavn - Klaksvík). Znajduje się tam także jedyny most prowadzący z Eysturoy na Streymoy, co sprawia, że krzyżuje się tam wiele dróg łączących północną i północno-wschodnią część archipelagu z pozostałą częścią.
Historia.
Miejscowość założono w 1924 roku, co czyni ją najmłodszą w gminie. W 1969 roku zbudowano tam szkołę "Felagsskulin a Oyrarbakka". Obecnie budynkiem zarządza kilka okolicznych gmin i uczy się tam około 120 uczniów. Przed nią wzniesiono portal z kości policzkowej kaszalota. W 1973 roku zbudowano most "Brúgvin um Streymin" o długości 220 metrów między Streymoy a Eysturoy. Jest to obecnie jedyne połączenie drogowe tych dwóch wysp. W miejscowości znajduje się także nowy budynek poczty.

</doc>
<doc id="3716561" url="https://pl.wikipedia.org/wiki?curid=3716561" title="Dziubałeczek mały">
Dziubałeczek mały



</doc>
<doc id="3716564" url="https://pl.wikipedia.org/wiki?curid=3716564" title="Reprezentacja Tahiti w piłce nożnej plażowej mężczyzn">
Reprezentacja Tahiti w piłce nożnej plażowej mężczyzn

Reprezentacja Tahiti w piłce nożnej plażowej – reprezentacja Polinezji Francuskiej, która bierze udział w międzynarodowych rozgrywkach beach soccera. Mistrz Oceanii z 2011 roku. Finalista XVIII Mistrzostw Świata. Reprezentacja Tahiti była gospodarzem Mistrzostw Świata 2013.

</doc>
<doc id="3716566" url="https://pl.wikipedia.org/wiki?curid=3716566" title="Marta Szachniuk">
Marta Szachniuk

Marta Xymena Szachniuk (ur. 9 lutego 1974 w Poznaniu) – polska inżynier informatyk i bioinformatyk, profesor nauk inżynieryjno-technicznych. Specjalizuje się w algorytmice, kombinatorycznych problemach biologii molekularnej, modelowaniu matematycznym oraz strukturach RNA. Jest profesorem nadzwyczajnym i kierownikiem Zakładu Bioinformatyki Strukturalnej w poznańskim Instytucie Chemii Bioorganicznej PAN oraz profesorem zwyczajnym w Instytucie Informatyki Wydziału Informatyki i Telekomunikacji Politechniki Poznańskiej. Kieruje Laboratorium Bioinformatyki RNA w Europejskim Centrum Bioinformatyki i Genomiki.
Życiorys.
W roku 1993 ukończyła I Liceum Ogólnokształcące im. Karola Marcinkowskiego w Poznaniu. Studiowała na Politechnice Poznańskiej, gdzie w 1998 ukończyła studia magisterskie z informatyki na Wydziale Elektrycznym, a w 1999 - z matematyki na Wydziale Budowy Maszyn i Zarządzania. Stopień doktora nauk technicznych uzyskała na Wydziale Informatyki i Zarządzania PP w 2005 na podstawie rozprawy pt. "Kombinatoryczna analiza widm 2D-NOESY w spektroskopii magnetycznego rezonansu jądrowego cząsteczek RNA", przygotowanej pod kierunkiem prof. Jacka Błażewicza. Habilitowała się w 2015 r. na podstawie pracy pt. "Informatyczne aspekty opartej na NMR analizy struktur RNA". Tytuł profesora nauk inżynieryjno-technicznych został jej nadany w 2020. Poza Politechniką od 2003 pracuje także w Instytucie Chemii Bioorganicznej PAN, gdzie w 2016 awansowała na stanowisko profesora nadzwyczajnego. Od 2011 r. jest wiceprezesem Polskiego Towarzystwa Bioinformatycznego. W okresie 2009-2015 była członkiem rady zarządzającej EURO CBBM (), zaś od 2016 r. jest wiceszefem EURO CBBM (). W latach 2005-2007 należała do IEEE Computational Intelligence Society oraz IEEE Women in Engineering.
Dorobek naukowy.
Specjalizuje się w algorytmice, biologii molekularnej, modelowaniu matematycznym oraz strukturach RNA. W ramach badań rozwija wraz ze współpracownikami metody obliczeniowe służące do modelowania oraz analizy drugo- i trzeciorzędowej struktury RNA. Rezultatem tych prac jest platforma RNApolis, obejmująca zestaw narzędzi bioinformatycznych związanych z badaniem struktury RNA, wśród nich cieszący się bardzo dużym zainteresowaniem na świecie serwer RNAComposer umożliwiający automatyczne modelowanie struktur RNA na podstawie sekwencji nukleotydów. 
Jest autorką artykułów naukowych w wysoko notowanych czasopismach naukowych, m.in. w "Bioinformatics", "Nucleic Acids Research", "RNA" i "BMC Bioinformatics".
Nagrody i wyróżnienia.
W 2006 otrzymała prestiżową nagrodę EDDA ("EURO Doctoral Disseration Award") za najlepszą w Europie rozprawę doktorską w dziedzinie badań operacyjnych przyznaną przez .
Za prace nad metodami rozpoznawania i modelowania struktur 3D RNA otrzymała w 2017 r. nagrodę naukową Wydziału IV Nauk Technicznych PAN.

</doc>
<doc id="3716568" url="https://pl.wikipedia.org/wiki?curid=3716568" title="Reprezentacja Polinezji Francuskiej w piłce nożnej plażowej">
Reprezentacja Polinezji Francuskiej w piłce nożnej plażowej



</doc>
<doc id="3716570" url="https://pl.wikipedia.org/wiki?curid=3716570" title="Dżewdet Szainowski">
Dżewdet Szainowski

 
Dżewdet Szainowski (mac.: Џевдет Шаиновски; ur. 8 czerwca 1973 w Ochrydzie) – macedoński piłkarz występujący na pozycji pomocnika.
Kariera klubowa.
Szainowski karierę rozpoczynał w 1992 roku w zespole FK Tikwesz. Następnie grał w Wardarze Skopje, a w 1997 roku przeszedł do holenderskiego NEC Nijmegen. W Eredivisie zadebiutował 26 października 1997 w wygranym 4:2 meczu z FC Utrecht. 10 maja 1998 w wygranym 2:0 pojedynku z Feyenoordem zdobył pierwszą bramkę w Eredivisie. Graczem NEC był przez dwa sezony.
W 1999 roku Szainowski odszedł do niemieckiego Hannoveru 96, grającego w 2. Bundeslidze. Zadebiutował w niej 15 maja 1999 w przegranym 2:3 spotkaniu z Tennis Borussią Berlin. W Hannoverze spędził sezon 1999/2000. Następnie występował w duńskim Farum BK. W sezonie 2001/2002 awansował z nim z drugiej ligi do pierwszej. W 2003 roku Farum BK zmienił nazwę na FC Nordsjælland, a Szainowski grał tam do końca sezonu 2003/2004.
Potem występował jeszcze w szwedzkim trzecioligowcu Malmö Anadolu BIF, a także duńskich drużynach Ølstykke FC (II liga) oraz AB70. W 2007 roku zakończył karierę.
Kariera reprezentacyjna.
W reprezentacji Macedonii Szainowski zadebiutował 12 marca 1997 w przegranym 0:1 towarzyskim meczu z Australią. 29 września 1998 w zremisowanym 2:2 towarzyskim pojedynku z Egiptem strzelił swojego pierwszego gola w kadrze. W latach 1997–2002 w drużynie narodowej rozegrał 25 spotkań i zdobył 2 bramki.

</doc>
<doc id="3716573" url="https://pl.wikipedia.org/wiki?curid=3716573" title="Baldwin (Michigan)">
Baldwin (Michigan)

Baldwin – wieś w USA, w stanie Michigan, na Półwyspie Dolnym, w regionie Zachodnim ("West Michigan"), administracyjna siedziba władz hrabstwa Lake. 
Miasto leży w odległości około 45 km od wybrzeża jeziora Michigan i 25 km na zachód od Reed City. Na południe, wschód i północ od miasta rozciąga się największy kompleks leśny w Dolnym Michigan - Manistee National Forest. W 2010 r. miejscowość zamieszkiwało 1208 osób, a w przeciągu dziesięciu lat liczba ludności wzrosła o 9,1%.

</doc>
<doc id="3716576" url="https://pl.wikipedia.org/wiki?curid=3716576" title="Spellenstein">
Spellenstein

Spellenstein – neolityczny menhir stojący w ogrodzie przed prywatnym domem przy ulicy Am Spellenstein 12 w Rentrisch koło St. Ingbert w powiecie Saarpfalz w niemieckim kraju związkowym Saara. Trzeci co do wielkości tego typu obiekt w Europie Środkowej.
Menhir ma 6,55 m wysokości (z czego 1,50 wkopane jest w ziemię) i 4,80 m w obwodzie. Wykonano go pod koniec neolitu, około 1800 p.n.e., z twardego piaskowca sprowadzonego przypuszczalnie z Pfaffenkopf koło Dudweiler. Historycznie znany pod różnymi nazwami: "Spille", "Langer Stein", "Langenstein", "Riesenwetzstein", "Krimhildespill", "Spillenstein". Przypuszczalnie pełnił funkcje kultowe, o czym może świadczyć jego falliczny kształt.
W średniowieczu menhir pełnił funkcję kamienia granicznego, rozdzielającego ziemie hrabiów Saarbrücken od Palatynatu Dwóch Mostów.

</doc>
<doc id="3716577" url="https://pl.wikipedia.org/wiki?curid=3716577" title="Małgorzata Sterna">
Małgorzata Sterna

Małgorzata Hanna Sterna – polska inżynier informatyk, doktor habilitowana nauk technicznych. Specjalizuje się w teorii algorytmów oraz teorii szeregowania zadań. Profesor uczelni w Zakładzie Teorii Algorytmów i Systemów Programowania Instytutu Informatyki Wydziału Informatyki Politechniki Poznańskiej oraz w Państwowej Wyższej Szkole Zawodowej w Gnieźnie.
Życiorys.
Informatykę ukończyła na Politechnice Poznańskiej w 1996. Stopień doktorski uzyskała na macierzystej uczelni w 2000 roku na podstawie pracy pt. "Problems and Algorithms in Non-Classical Shop Scheduling", przygotowanej pod kierunkiem prof. Jacka Błażewicza. Habilitowała się w 2007 na podstawie dorobku naukowego i rozprawy pt. "Problemy szeregowania zadań na procesorach dedykowanych z uwzględnieniem kryterium pracy spóźnionej".
Artykuły publikowała w takich czasopismach jak m.in. "European Journal of Operational Research", "Computers &amp; Operations Research", "Omega", "Journal of Scheduling" oraz "Discrete Applied Mathematics".

</doc>
<doc id="3716579" url="https://pl.wikipedia.org/wiki?curid=3716579" title="Julijan Rewaj">
Julijan Rewaj

Julijan Iwanowycz Rewaj, ukr. "Юліян Іванович Ревай", czes. "Július Révay" (ur. 24 czerwca 1899 we wsi Mircza (komitat Ung), zm. 30 kwietnia 1979 w Nowym Jorku) – ukraiński polityk i działacz oświatowy. Premier Karpato-Ukrainy (15-18.III.1939)
Życiorys.
Urodził się w rodzinie nauczyciela. W 1917 ukończył seminarium nauczycielskie w Ungvar (Użhorodzie), pracował jako nauczyciel. W latach 1922–1935 urzędnik Ministerstwa Oświaty i Szkolnictwa Czechosłowacji w administracji krajowej Rusi Podkarpackiej. Jednocześnie członek zarządu krajowej Proswity, sekretarz Towarzystwa Pedagogicznego Rusi Podkarpackiej, działacz Płastu, autor podręczników szkolnych. W latach 1935–1939 deputowany do parlamentu Czechosłowacji z listy partii socjaldemokratycznej.
Po układzie monachijskim i wyodrębnieniu Ukrainy Karpackiej jako autonomicznej części Czecho-Słowacji powołany na stanowisko ministra komunikacji, handlu i pracy w rządzie Andrija Brodija, w pierwszym rządzie Augustyna Wołoszyna minister komunikacji, robót publicznych, zdrowia i spraw socjalnych, w drugim rządzie Wołoszyna (1.XII.1938-6.III.1939) minister bez teki. Jeden z założycieli Ukraińskiego Zjednoczenia Narodowego, 12 lutego 1939 wybrany na posła do 32-osobowego autonomicznego Sejmu Ukrainy Karpackiej.
Po proklamacji 15 marca 1939 przez Sejm Ukrainy Karpackiej niepodległej Karpato-Ukrainy został powołany przez prezydenta Augustyna Wołoszyna na stanowisko premiera Karpato-Ukrainy, pełniąc jednocześnie funkcję ministra spraw zagranicznych, co zatwierdził Sejm Ukrainy Karpackiej. Obie funkcje pełnił do 18 marca 1939, gdy stolica Karpato-Ukrainy Chust została zajęta przez wojska węgierskie, a (nieuznawana międzynarodowo) państwowość Karpato-Ukrainy zlikwidowana.
W latach 1939–1945 mieszkał w Bratysławie na terytorium Słowacji, wobec ofensywy Armii Czerwonej w III 1945 wyjechał do Pragi w Protektoracie Czech i Moraw. W maju 1945 został aresztowany w Pradze przez NKWD, udało mu się zbiec do amerykańskiej strefy okupacyjnej Niemiec.
W 1948 wyemigrował do Stanów Zjednoczonych, gdzie w latach 1949–1957 był szefem biura Ukraińskiego Komitetu Kongresowego Ameryki. Następnie dyrektor Ukraińskiego Instytutu Ameryki w Nowym Jorku. Od 1954 prezes Federalnej Spółdzielni Kredytowej "Самопоміч". Inicjator budowy pomnika Tarasa Szewczenki w Waszyngtonie.

</doc>
<doc id="3716584" url="https://pl.wikipedia.org/wiki?curid=3716584" title="Pavel Zedníček">
Pavel Zedníček

Pavel Zedníček (ur. 1 listopada 1949 w Hoštice-Heroltice) – czeski aktor.
Życiorys.
W 1973 roku ukończył Akademię Sztuk Scenicznych im. Leoša Janáčka w Brnie. W 1975 roku pojawił się po raz pierwszy w filmie.

</doc>
<doc id="3716587" url="https://pl.wikipedia.org/wiki?curid=3716587" title="Hans Holmqvist">
Hans Holmqvist



</doc>
<doc id="3716588" url="https://pl.wikipedia.org/wiki?curid=3716588" title="Hans Holmqvist (piłkarz)">
Hans Holmqvist (piłkarz)

 
Hans-Olof Holmqvist (ur. 27 kwietnia 1960 w Sztokholmie) – szwedzki piłkarz występujący na pozycji napastnika.
Kariera klubowa.
Holmqvist karierę rozpoczynał w 1979 roku w pierwszoligowym Djurgårdens IF. W sezonie 1981 spadł z zespołem do drugiej ligi. W 1984 roku przeszedł do pierwszoligowego Hammarby IF i grał tam w sezonie 1984. W połowie 1984 roku został graczem niemieckiej Fortuny Düsseldorf. W Bundeslidze zadebiutował 25 sierpnia 1984 w przegranym 3:4 meczu z Bayerem 04 Leverkusen, w którym strzelił też gola. Graczem Fortuny był przez dwa sezony.
W 1986 roku Holmqvist wrócił do Hammarby. W 1987 roku przeszedł z kolei do szwajcarskiego BSC Young Boys i spędził tam sezon 1987/1988. W 1988 roku został zawodnikiem włoskiej Ceseny. W Serie A zadebiutował 9 października 1988 w zremisowanym 0:0 spotkaniu z S.S. Lazio. W Cesenie występował przez dwa sezony.
W 1991 roku Holmqvist przeniósł się do Örebro SK, z którym w sezonie 1991 wywalczył wicemistrzostwo Szwecji. W 1992 roku zakończył karierę.
Kariera reprezentacyjna.
W reprezentacji Szwecji Holmqvist zadebiutował 16 listopada 1983 w wygranym 5:0 towarzyskim meczu z Trynidadem i Tobago. 2 kwietnia 1988 w wygranym 2:0 towarzyskim pojedynku ze Związkiem Radzieckim strzelił swojego pierwszego gola w kadrze. W latach 1983–1988 w drużynie narodowej rozegrał 27 spotkań i zdobył 4 bramki.

</doc>
<doc id="3716592" url="https://pl.wikipedia.org/wiki?curid=3716592" title="Julian Revay">
Julian Revay



</doc>
<doc id="3716593" url="https://pl.wikipedia.org/wiki?curid=3716593" title="Woroniczowie herbu Pawęża">
Woroniczowie herbu Pawęża

Woroniczowie herbu Pawęża – polska rodzina arystokratyczna o korzeniach litewsko-ruskich pieczętująca się herbem Pawęża. Ród ten oprócz Wołynia, Kijowszczyzny i Podola zamieszkiwał też Litwę. Do rodziny Woroniczow należało wielu wybitnych oficerów, posłów, starostów, pisarzy, etc.
Historia rodu.
Według Niesieckiego, Woroniczowie wywodzą się z Jelców. Protoplastą rodziny jest bezimienny Worona, najmłodszy syn Aleksandra Hrehorowicza, hetmana Świdrygiełły i prawdopodobnym ojcem Iwaszki Worony starszego i Gniewosza. Według Paprockiego, Woroniczowie są blisko spokrewnieni z Niemirami, Czerlińskimi, Tysza-Bykowskimi, Kmitami (Kmicicami), Olizarami Wołkiewiczami, Strybilami i Hosckimi.
W dziejach rodu znaczącym faktem było nadanie bojarowi żytomierskiemu Iwaszkowi Woronie (starszemu) wioski Krosznia (dziś dzielnicy Żytomierza) przez króla Aleksandra Jagiellończyka dnia 22 maja 1506, a jego bratu Gniewoszowi Woronie Łowkowa i Iwankowa. Przejmując dobra Boratyn (obecnie dzielnica Łucka), Trojanów, Tatarynówkę, Dworzec i Szumsk leżące koło Żytomierza, Woroniczowie podzielili się na dwie gałęzie: Worona-Boratyńskich i Woroniczów trojanowskich, którzy osiedlili się także w Rzyszczowie i Chodorowie nad Dnieprem. Z czasem Woronicze trojanowscy rozdzielili się ponownie na dwie gałęzie: prymasowską (po Marcinie) i senatorską (po Teodorze). Poprzez wiano ostatniej z rodu – Szczęsnej z Woroniczów dobra wołyńskie i rzyszczowskie przeszły na hrabiów Działyńskich.
Liczne archiwa Woroniczów są dostępne w Zbiorach Czołowskiego, a genealogiczne w Państwowych Archiwach Miejskich Żytomierza i Kijowa. Na ich bazie genealogia rodu została także opracowana przez Józefa Ignacego Kraszewskiego i Kazimierza Pułaskiego. Jeśli spór o Wasyla z linii trojanowskiej zostanie rozstrzygnięty na rzecz Wasyla z linii boratyńskiej, to drzewo genealogiczne Woroniczów zostanie substancjalnie zmienione.
Osobistościami rodu są Samuel Woronicz, cześnik czernichowski i podczaszy kijowski, Nikodem Kazimierz na Szumsku Woronicz, kasztelan kijowski, Jan Paweł Woronicz, arcybiskup i prymas, Janusz Woronicz, polityk, jeden z najwybitniejszych działaczy Hotelu Lambert, członek Wielkiej Emigracji czy ksiądz Józef Woronicz (ksiądz) zamordowany przez Bolszewików.
Linki zewnętrzne.
http://pienkowski.skyrock.com/2746391448-Rodzina-po-k-dzieli-Woronicz-herbu-Paw-a-proba-rekonstrukcji-hn-n.html

</doc>
<doc id="3716595" url="https://pl.wikipedia.org/wiki?curid=3716595" title="Józef Galewski (scenograf)">
Józef Galewski (scenograf)

Józef Galewski (ur. 16 marca 1882 w Warszawie, zm. 2 października 1966 w Skolimowie) – polski scenograf teatralny i filmowy.
Życiorys.
Był synem Wawrzyńca Galewskiego, obywatela ziemskiego, i Zofii z Górskich. W latach 1897-1904 uczył się rzemiosła malarskiego w dekoratorni Warszawskich Teatrów Rządowych pod kierownictwem Karola Klopfera. Od 1898 uczył się w wieczorowej szkole rysunku i perspektywy przy Muzeum Przemysłu i Rolnictwa, od 1901 w Warszawskiej Szkole Rysunkowej, później na wieczorowych kursach architektury przy Instytucie Politechnicznym.
Od 1905 pracował samodzielnie jako scenograf teatralny. W kilka lat później rozpoczął opracowywanie scenografii dla powstających w Warszawie wytwórni filmowych, szczególnie dla ”Sfinksa” (m.in. "Książę Józef Poniatowski"). Po drugiej wojnie światowej zamieszkał w Łodzi, gdzie opracował m.in. scenografie do filmów Zakazane piosenki Leonarda Buczkowskiego (1946) i Pokolenie Andrzeja Wajdy (1955). Po roku 1958 zamieszkał w Domu Artystów Weteranów Scen Polskich w Skolimowie.
W 1952 został odznaczony Złotym Krzyżem Zasługi. Napisał tom wspomnień „Warszawa zapamiętana” (1961)

</doc>
<doc id="3716597" url="https://pl.wikipedia.org/wiki?curid=3716597" title="Ars dictaminis (traktat)">
Ars dictaminis (traktat)

Ars dictaminis – anonimowy średniowieczny traktat w języku łacińskim poświęcony sztuce układania tekstów.
Rękopis traktatu zawarty jest w manuskrypcie przechowywanym w Bibliotece Jagiellońskiej (s. 606-744). Traktat powstał prawdopodobnie tuż po 1449 lub blisko tej daty.
Dzieło rozpoczyna się krótkim wprowadzeniem dotyczącym retoryki (definicja retoryki oraz retora). Następnie przedstawiony jest wykład na temat "ars dictaminis" (m.in. rozróżnienie między utworem poetyckim a listem, rodzaje listów, wyliczenie jego części). Kolejny obszerny fragment dotyczy wstępnego pozdrowienia oraz formuł kończących list z uwzględnieniem stylu zależnego od statusu społecznego adresata. Dalej omówione są pozostałe części listu. Kolejne części traktatu poświęcone są innym zagadnieniom retorycznym.

</doc>
<doc id="3716598" url="https://pl.wikipedia.org/wiki?curid=3716598" title="Joannici (zakon protestancki)">
Joannici (zakon protestancki)



</doc>
<doc id="3716599" url="https://pl.wikipedia.org/wiki?curid=3716599" title="Firmina z Amelii">
Firmina z Amelii

Święta Firmina, Fermina – włoska męczennica z czasów prześladowań Dioklecjana, święta Kościoła katolickiego, patronka marynarzy.
Żywot.
Według podań żyła w III wieku, za panowania Dioklecjana. Najstarsze zapiski o niej pochodzą jednak z VI wieku.
Według jednej z najpopularniejszych legend, była córką Kalpurnisa, prefekta w Rzymie. Olimpiadis, wysoki urzędnik, próbował ją uwieść, ale został nawrócony przez nią na wiarę chrześcijańską, za którą zginął śmiercią męczeńską 1 grudnia. Firmina pochowała go w okolicy swej posiadłości. Potem opuściła rodzinę, aby poświęcić się modlitwie w odosobnieniu, w pobliżu miasta Amelia w Umbrii, gdzie poniosła śmierć męczeńską podczas prześladowań Dioklecjana i została pochowana 24 listopada. Inne wersje twierdzą, że została umęczona i pogrzebana w Civitavecchia 20 grudnia.
Jej wspomnienie obchodzone jest 24 listopada w Amelii i 28 kwietnia w Civitavecchia. Święta jest patronką obu tych miast.
Jej kult czasami powiązany był także z kultem św. Illuminaty i św. Felicissimy.

</doc>
<doc id="3716600" url="https://pl.wikipedia.org/wiki?curid=3716600" title="Jenny Mowe">
Jenny Mowe

 
Jennifer Mowe-Joseph (ur. 25 lutego 1978 w Mission Viejo) – amerykańska koszykarka występująca na pozycji środkowej. Po zakończeniu kariery otworzyła własny biznes – cukiernię.

</doc>
<doc id="3716613" url="https://pl.wikipedia.org/wiki?curid=3716613" title="Cefpirom">
Cefpirom

Cefpirom () – wielofunkcyjny organiczny związek chemiczny, bakteriobójczy antybiotyk beta-laktamowy z grupy cefalosporyn IV generacji, oporny na działanie większości β-laktamaz w tym β-laktamaz o rozszerzonym spektrum działania i β-laktamaz chromosomalnych. 
Mechanizm działania.
Cefpirom jest antybiotykiem bakteriobójczym, hamującym syntezę ściany komórkowej bakterii Gram-ujemnych oraz Gram-dodatnich poprzez unieczynnianie białek wiążących penicylinę. Cefiprom jest oporny na działanie większości β-laktamaz w tym β-laktamaz o rozszerzonym spektrum działania oraz β-laktamaz chromosomalnych. 
Zastosowanie.
W 2016 roku cefpirom nie był dopuszczony do obrotu w Polsce.
Działania niepożądane.
Cefpirom może powodować następujące działania niepożądane:

</doc>
<doc id="3716614" url="https://pl.wikipedia.org/wiki?curid=3716614" title="Peter Lönn">
Peter Lönn

Peter Lönn (ur. 13 lipca 1961 w Norrköping) – szwedzki piłkarz występujący na pozycji obrońcy.
Kariera klubowa.
Lönn karierę rozpoczynał w 1980 roku w pierwszoligowym IFK Göteborg. Jego graczem był przez 10 sezonów i przez ten czas zdobył z zespołem cztery mistrzostwa Szwecji (1982, 1983, 1984, 1987) oraz trzy Puchary Szwecji (1979, 1982, 1983). Dwa razy wygrał z nim też rozgrywki Pucharu UEFA (1982, 1987). W 1989 roku przeszedł do szwajcarskiego Neuchâtel Xamax. W sezonach 1989/1990 oraz 1990/1991 zajął z nim 3. miejsce w pierwszej lidze szwajcarskiej.
W 1992 roku Lönn odszedł do szwedzkiego IFK Norrköping i w tym samym roku zakończył tam karierę.
Kariera reprezentacyjna.
W reprezentacji Szwecji Lönn zadebiutował 18 kwietnia 1987 w wygranym 3:1 towarzyskim meczu ze Związkiem Radzieckim, w którym strzelił też gola samobójczego. W 1988 roku został powołany do kadry na Letnie Igrzyska Olimpijskie, zakończone przez Szwecję na ćwierćfinale.
W latach 1987–1989 w drużynie narodowej rozegrał 7 spotkań.

</doc>
<doc id="3716616" url="https://pl.wikipedia.org/wiki?curid=3716616" title="Strażnica KOP „Boryszkowce”">
Strażnica KOP „Boryszkowce”

Strażnica KOP „Boryszkowce” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1934 strażnica znajdowała się w 1 kompanii granicznej KOP „Boryszkowce”, a w 1938 i 1939 roku w strukturze organizacyjnej 1 kompanii granicznej KOP „Mielnica” funkcjonowała strażnica KOP „Boryszkowce”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku popolicyjnym. Strażnicę z macierzystą kompanią łączyła szosa długości 16 km i droga polna długości 2 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Boryszkowce” w 1932 roku ochraniała pododcinek granicy państwowej szerokości 6 kilometrów 500 metrów od słupa granicznego nr 2258 do 2267, a w 1938 roku pododcinek szerokości 4 kilometrów 870 metrów od słupa granicznego nr 2260 do 2271.
Sąsiednie strażnice:

</doc>
<doc id="3716618" url="https://pl.wikipedia.org/wiki?curid=3716618" title="Zakon Szpitala św. Jana z Jerozolimy, Baliwat Brandenburski (protestancki)">
Zakon Szpitala św. Jana z Jerozolimy, Baliwat Brandenburski (protestancki)



</doc>
<doc id="3716622" url="https://pl.wikipedia.org/wiki?curid=3716622" title="Strażnica KOP „Okopy św. Trójcy”">
Strażnica KOP „Okopy św. Trójcy”

Strażnica KOP „Okopy św. Trójcy” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-sowieckiej oraz granicy polsko-rumuńskiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1934 strażnica znajdowała się w 1 kompanii granicznej KOP „Boryszkowce”, a w 1938 i 1939 roku w strukturze organizacyjnej 1 kompanii granicznej KOP „Mielnica” funkcjonowała strażnica KOP „Okopy św. Trójcy”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła szosa długości 21 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Okopy św. Trójcy” w 1932 roku ochraniała pododcinek granicy państwowej szerokości 9 kilometrów 500 metrów od słupa granicznego nr 2281 do 2290, a w 1938 roku pododcinek szerokości 13 kilometrów 120 metrów od słupa granicznego nr 2271 do 2290 → granicy sowieckiej i od słupa granicznego nr 136 do 130 → granicy rumuńskiej.
Sąsiednie strażnice:

</doc>
<doc id="3716625" url="https://pl.wikipedia.org/wiki?curid=3716625" title="Lahden kisapuisto">
Lahden kisapuisto

Lahden kisapuisto – stadion w fińskim Lahti otwarty w 1952 roku o pojemności 4 847 widzów.
Na obiekcie odbyły się trzy mecze igrzysk olimpijskich w 1952:
20 sierpnia 1986 reprezentacja Finlandii wygrała na tym stadionie 1:0 z NRD.

</doc>
<doc id="3716628" url="https://pl.wikipedia.org/wiki?curid=3716628" title="Strażnica KOP „Bielowce”">
Strażnica KOP „Bielowce”

Strażnica KOP „Bielowce” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-rumuńskiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1934 strażnica znajdowała się w 1 kompanii granicznej KOP „Boryszkowce”, a w 1937, 1938 i 1939 roku w strukturze organizacyjnej 1 kompanii granicznej KOP „Mielnica” funkcjonowała strażnica KOP „Bielowce”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła szosa długości 16 km i droga polna długości 4 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Bielowce” w 1932 roku ochraniała pododcinek granicy państwowej szerokości 11 kilometrów 400 metrów od słupa granicznego nr 135 do 132, a w 1938 roku pododcinek szerokości 11 kilometrów 640 metrów od słupa granicznego nr 130 do 116 → granicy rumuńskiej.
Sąsiednie strażnice:

</doc>
<doc id="3716629" url="https://pl.wikipedia.org/wiki?curid=3716629" title="Maria (singel Blondie)">
Maria (singel Blondie)

„Maria” – utwór amerykańskiego zespołu Blondie, wydany jako inauguracyjny singel z siódmego albumu studyjnego, "No Exit" (1999). Jest to największy przebój zespołu od czasu reaktywacji i jeden z najbardziej popularnych w całym dorobku. Piosenka zajęła pierwsze miejsca na listach przebojów w wielu krajach, m.in. w Austrii, Belgii, Niemczech, Irlandii, Szwecji i Szwajcarii. W Wielkiej Brytanii, utwór uczynił z Blondie pierwszego wykonawcę mającego przez kolejne trzy dekady – lata 70., 80. i 90. – „numery jeden” na listach przebojów. Teledysk wyreżyserował Alan Smithee.
Lista utworów.
UK CD 1
UK CD 2
UK CD 3 (promo only)
UK Cassette
US CD
US 12" 1
US 12" 2
Mexico CD (promo only)
Thailand CD (promo only)

</doc>
<doc id="3716631" url="https://pl.wikipedia.org/wiki?curid=3716631" title="Strażnica KOP „Wołkowce”">
Strażnica KOP „Wołkowce”

Strażnica KOP „Wołkowce” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-rumuńskiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1934 strażnica znajdowała się w 1 kompanii granicznej KOP „Boryszkowce”, a w 1938 i 1939 roku w strukturze organizacyjnej 1 kompanii granicznej KOP „Mielnica” funkcjonowała strażnica KOP „Wołkowce”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła szosa długości 4 km i droga polna długości 5 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Wołkowce” w 1932 roku ochraniała pododcinek granicy państwowej szerokości 10 kilometrów 800 metrów od słupa granicznego nr 115 do 103, a w 1938 roku pododcinek szerokości 10 kilometrów 530 metrów od słupa granicznego nr 116 do 103.
Sąsiednie strażnice:

</doc>
<doc id="3716632" url="https://pl.wikipedia.org/wiki?curid=3716632" title="Henry Martín">
Henry Martín

Henry Josué Martín Mex (ur. 18 listopada 1992 w Méridzie) – meksykański piłkarz występujący na pozycji napastnika, reprezentant Meksyku, od 2018 roku zawodnik Amériki.
Jego brat Freddy Martín również jest piłkarzem.
Kariera klubowa.
Martín rozpoczynał treningi piłkarskie w szkółce juniorskiej Club Soccer założonej przez swojego ojca, razem ze starszymi braćmi Dannym i Freddym. Aż do dwudziestego roku życia (oprócz krótkiego epizodu w czwartoligowym FC Itzaes) występował wyłącznie w rozgrywkach amatorskich stanu Jukatan, kiedy to został zauważony przez Daniela Rossello – sekretarza lokalnego drugoligowego klubu Mérida FC – i niebawem podpisał profesjonalny kontrakt z tym zespołem. Spędził w nim rok jako wyróżniający się zawodnik rozgrywek drugoligowych, dzięki czemu w lipcu 2014 przeniósł się do grającego w pierwszej lidze Club Tijuana. W Liga MX zadebiutował 26 lipca 2014 w przegranym 1:2 spotkaniu z Américą, zaś pierwszego gola strzelił 4 kwietnia 2015 w przegranej 3:4 konfrontacji z Monterrey. Przez pierwszy rok był wyłącznie rezerwowym ekipy, lecz później wywalczył sobie pewne miejsce w pierwszym składzie, tworząc duet napastników z Dayro Moreno. W marcu 2016 doznał jednak poważnej kontuzji (zerwanie więzadeł krzyżowych), w wyniku której musiał pauzować przez pół roku.
Kariera reprezentacyjna.
W seniorskiej reprezentacji Meksyku Martín zadebiutował za kadencji tymczasowego selekcjonera Ricardo Ferrettiego, 4 września 2015 w zremisowanym 3:3 meczu towarzyskim z Trynidadem i Tobago.

</doc>
<doc id="3716635" url="https://pl.wikipedia.org/wiki?curid=3716635" title="Strażnica KOP „Mielnica”">
Strażnica KOP „Mielnica”

Strażnica KOP „Mielnica” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-rumuńskiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1934 strażnica znajdowała się w 4 kompanii granicznej KOP „Korolówka”, a w 1938 i 1939 roku w strukturze organizacyjnej 1 kompanii granicznej KOP „Mielnica” funkcjonowała strażnica KOP „Mielnica”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła droga polna długości 2 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Mielnica” w 1932 roku ochraniała pododcinek granicy państwowej szerokości 8 kilometrów 400 metrów od słupa granicznego nr 103 do 92, a w 1938 roku pododcinek szerokości 10 kilometrów 850 metrów od słupa granicznego nr 103 do 91.
Sąsiednie strażnice:

</doc>
<doc id="3716639" url="https://pl.wikipedia.org/wiki?curid=3716639" title="Strażnica KOP „Uście Biskupie”">
Strażnica KOP „Uście Biskupie”

Strażnica KOP „Uście Biskupie” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-rumuńskiej.
Formowanie i zmiany organizacyjne.
W 1925 roku, w składzie 4 Brygady Ochrony Pogranicza, został sformowany 14 batalion graniczny. W 1928 roku w skład batalionu wchodziło 12 strażnic. W latach 1928 – 1934 strażnica znajdowała się w 4 kompanii granicznej KOP „Korolówka”, a w 1938 i 1939 roku w strukturze organizacyjnej 1 kompanii granicznej KOP „Mielnica” funkcjonowała strażnica KOP „Uście Biskupie”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku KOP. Strażnicę z macierzystą kompanią łączyła szosa długości 13 km.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Strażnica KOP „Uście Biskupie” w 1932 roku ochraniała pododcinek granicy państwowej szerokości 23 kilometrów 200 metrów od słupa granicznego nr 91 do 59, a w 1938 roku pododcinek szerokości 27 kilometrów 830 metrów od słupa granicznego nr 91 do 57.
Sąsiednie strażnice:

</doc>
<doc id="3716646" url="https://pl.wikipedia.org/wiki?curid=3716646" title="Ontinyent CF">
Ontinyent CF

Ontinyent Club de Fútbol – hiszpański klub piłkarski, grający w Segunda División B, mający siedzibę w mieście Ontinyent.

</doc>
<doc id="3716648" url="https://pl.wikipedia.org/wiki?curid=3716648" title="Yancarlos Martínez">
Yancarlos Martínez

Yancarlos Martínez (ur. 8 lipca 1992) – dominikański lekkoatleta specjalizujący się w biegach sprinterskich.
W przeszłości uprawiał baseball. Treningi lekkoatletyczne rozpoczął w 2014 roku.
W swojej pierwszej międzynarodowej imprezie zdobył srebrny medal igrzysk Ameryki Środkowej i Karaibów w sztafecie 4 × 100 metrów (2014). W 2015 zdobył srebrny medal czempionatu NACAC (w biegu na 200 metrów) oraz został wicemistrzem światowych igrzysk wojska (w biegu rozstawnym 4 × 100 metrów). W tym samym roku biegł w finale 200 metrów podczas igrzysk panamerykańskich oraz bez awansu do finału startował na mistrzostwach świata w Pekinie. Dwukrotny złoty medalista czempionatu ibero-amerykańskiego (2016).
Reprezentant Dominikany na IAAF World Relays.
Rekordy życiowe.
W 2016 wszedł w skład dominikańskiej sztafety 4 × 100 metrów, która wynikiem 38,52 ustanowiła aktualny rekord kraju w tej konkurencji.

</doc>
<doc id="3716650" url="https://pl.wikipedia.org/wiki?curid=3716650" title="Yancarlos Martinez">
Yancarlos Martinez



</doc>
<doc id="3716662" url="https://pl.wikipedia.org/wiki?curid=3716662" title="Dariusz Kałuża">
Dariusz Kałuża

Dariusz Piotr Kałuża (ur. 5 listopada 1967 w Pszczynie) – polski duchowny rzymskokatolicki, misjonarz, członek Misjonarzy Świętej Rodziny, biskup diecezjalny Goroka w latach 2016–2020, biskup diecezjalny Bougainville od 2020.
Życiorys.
Urodził się 5 listopada 1967 w Pszczynie. W 1985, po zakończeniu nauki w Niższym Seminarium Duchownym w Częstochowie wstąpił do Zgromadzenia Misjonarzy Świętej Rodziny. W 1987 złożył pierwsze śluby zakonne, a następnie odbył studia filozoficzno–teologiczne w Wyższym Seminarium Duchownym tego zgromadzenia w Kazimierzu Biskupim. Święcenia prezbiteratu przyjął 8 maja 1993. Po trzech latach pracy duszpasterskiej w parafii w Złotowie został wysłany w 1996 na kurs języka angielskiego do Wielkiej Brytanii. W 1997 rozpoczął pracę misyjną w Papui-Nowej Gwinei.
Następnie jako misjonarz w diecezji Mendi pełnił następujące funkcje: 1997–2004: proboszcz (dwóch) parafii; 2004–2005: dyrektor diecezjalnego Centrum Formacyjnego dla Katechetów; 2006–2015: wikariusz generalny; 2011–2012: administrator diecezji Mendi; 2015–2020: proboszcz parafii w Saidor oraz wikariusz ds. duszpasterskich w archidiecezji Madang.
9 czerwca 2016 papież Franciszek prekonizował go biskupem diecezjalnym Goroka. Święcenia biskupie otrzymał 20 sierpnia 2016 na placu przed katedrą Maryi Wspomożycielki z Kefamo w Goroka, a następnego dnia odbył ingres do katedry. Głównym konsekratorem był Francesco Sarego, emerytowany biskup Goroka, zaś współkonsekratorami Douglas Young, arcybiskup metropolita Mount Hagen, i Stephen Reichert, arcybiskup metropolita Madangu. Jako zawołanie biskupie przyjął słowa „"Long tok tru na Laikpasin"” ("W prawdzie i miłości").
12 września 2020 papież Franciszek przeniósł go na stolicę biskupią w Bougainville. Ingres do katedry Wniebowzięcia Najświętszej Marii Panny w Buka, w trakcie którego kanonicznie objął urząd, odbył 15 listopada 2020.

</doc>
<doc id="3716666" url="https://pl.wikipedia.org/wiki?curid=3716666" title="Melnick 34">
Melnick 34

Melnick 34 (potocznie nazywana "Mk34") – masywna, jasna gwiazda Wolfa-Rayeta w pobliżu gromady R136 w obszarze 30 Doradus (znanym jako Mgławica Tarantula) w Wielkim Obłoku Magellana.
Właściwości fizyczne.
Mk34 to gwiazda Wolfa-Rayeta o temperaturze powierzchni ponad 50 000 K. Przypuszcza się, że w trakcie swych narodzin gwiazda miała masę około 275 . Wytwarza ona potężny wiatr gwiazdowy. Pomimo swojego młodego wieku wytraciła już znaczą część swojej pierwotnej masy. Ze względu na dużą jasność promieniowania X oraz zróżnicowania w prędkości radialnej szacuje się, że Mk34 ma jasną, gorącą gwiazdę towarzyszącą. Tym samym oszacowania jej jasności, temperatury i masy są nieprecyzyjne.
Ewolucja.
Na obecnym etapie Mk34 spala w swoim jądrze wodór, chociaż wykazuje silną emisję helu i azotu ze względu na konwekcję produktów fuzyjnych z jądra do powierzchni. Przewiduje się, że Mk34 w najbliższym czasie stanie się pozbawioną wodoru gwiazdą Wolfa-Rayeta (będąc przez krótki okres niebieskim hiperolbrzymem i gwiazdą zmienną typu S Doradus). W następnych etapach swojego życia będzie zrzucać kolejne warstwy zewnętrzne, stając się gwiazdą typu WO o temperaturze powierzchni osiągającej 200 000 K, aż w końcu wybuchnie jako supernowa typu Ic, a jej jądro zapadnie się, tworząc czarną dziurę.

</doc>
<doc id="3716667" url="https://pl.wikipedia.org/wiki?curid=3716667" title="Ricoh Open 2016 (kobiety)">
Ricoh Open 2016 (kobiety)

Ricoh Open 2016 – tenisowy turniej WTA kategorii WTA International Series w sezonie 2016 z cyklu Rosmalen Open rozgrywany w dniach 6–12 czerwca 2016 roku w ’s-Hertogenbosch na kortach trawiastych o puli nagród wynoszącej 250 000 dolarów amerykańskich.

</doc>
<doc id="3716668" url="https://pl.wikipedia.org/wiki?curid=3716668" title="Francisco de Sales Alencar Batista">
Francisco de Sales Alencar Batista

Francisco de Sales Alencar Batista O. Carm. (ur. 17 kwietnia 1968 w Araripinie) – brazylijski duchowny katolicki, biskup Cajazieras od 2016.
Życiorys.
29 listopada 1995 otrzymał święcenia kapłańskie w zakonie karmelitów. Był m.in. wychowawcą studentów filozofii przy karmelitańskim seminarium, radnym i przełożonym prowincji zakonnej, wicerektorem międzynarodowego klasztoru w Rzymie oraz sekretarzem generalnym karmelitów.
8 czerwca 2016 papież Franciszek mianował go ordynariuszem diecezji Cajazieras. Sakry udzielił mu 14 sierpnia 2016 metropolita Maceió - arcybiskup Antônio Muniz Fernandes.

</doc>
<doc id="3716669" url="https://pl.wikipedia.org/wiki?curid=3716669" title="UD Vecindario">
UD Vecindario

Unión Deportiva Vecindario – hiszpański klub piłkarski, miał siedzibę w Vecindario.
Historia.
UD Vecindario został założony w 1962. Sukcesem był awans do Segunda División w sezonie 2006/07. W 2015 roku prezydent rozwiązał klub.

</doc>
<doc id="3716671" url="https://pl.wikipedia.org/wiki?curid=3716671" title="Ilazgi">
Ilazgi

Ilazgi – wieś w Iranie, w ostanie Azerbejdżan Zachodni. W 2006 roku liczyła 15 mieszkańców w 5 rodzinach.

</doc>
<doc id="3716672" url="https://pl.wikipedia.org/wiki?curid=3716672" title="Jelení vrch">
Jelení vrch

Jelení vrch (345 m n.p.m.) – wzniesienie w północno-wschodnich Czechach, w Sudetach Wschodnich, (czes. "Mohelnická brázda").
Położenie.
Wzniesienie położone jest w południowo części Mohelnická brázda, po południowej stronie od pasma Hrubý Jeseník około 4,5 km na wschód od czeskiej miejscowości Mohelnice.
Charakterystyka.
Jelení vrch jest najwyższym wzniesieniem w obniżeniu "(czes. Mohelnická brázda)". Wyrasta w południowej części obniżenia na Obszarze Chronionego Krajobrazu czes. "CHKO Litovelské Pomoraví ". Stanowi jedną z wielu kulminacji rozległego masywu, w którym jest położony. Wyrasta w bliskiej odległości od wzniesień: Bradlec 342 m n.p.m., wznoszącym się po południowo-zachodniej stronie i bezimiennym wzniesieniem 342 m n.p.m. po północno-wschodniej stronie. Jest to wzniesienie charakteryzujące się łagodnymi zboczami, regularną rzeźbą i ukształtowaniem o rozległym kopulastym kształcie z niewyraźnie zaznaczoną częścią szczytową. Zbocza północno-wschodnie, południowo-wschodnie i południowe wzniesienia łagodnie opadają w kierunku sąsiednich o kilka metrów niższych wzniesień, od których oddzielone jest niewielkimi bardzo płytkimi siodłami. Zbocze zachodnie w pierwszej fazie opada łagodnie następnie stromo schodzi w kierunku dobrze wykształconej doliny Morawy.
Wzniesienie od zachodu wyraźnie wydziela dolina rzeki Moravy. Podłoże wzniesienia zbudowane jest z trzeciorzędowych i czwartorzędowych wytrzymałych skał osadowych. Szczyt i zbocza wzniesienia pokrywa niewielkiej grubości warstwa młodszych osadów. Zbocza i szczyt wzniesienia w całości porasta las mieszany. Zboczami trawersują ścieżki i drogi leśne, a północnym podnóżem, wzdłuż leśnej drogi płynie bezimienny potok, dopływ cieku "Dubový potok". Położenie wzniesienia, kształt, rozległa płaska część szczytowa oraz wiele wzniesień w masywie o podobnej wysokości czynią wzniesienie nierozpoznawalnym w terenie. U zachodniego podnóża wzniesienia rozpościera się miejscowość Mohelnice. Po północnej stronie wzniesienia prowadzi droga nr 444 Úsov - Mohelnice po zachodniej stronie wzdłuż rzeki Morava prowadzi szlak kolejowy. 
Wzniesienie zaliczane jest do Korony Sudetów Czeskich.

</doc>
<doc id="3716673" url="https://pl.wikipedia.org/wiki?curid=3716673" title="Isalu">
Isalu

Isalu (arab. عيسي لو) – wieś w Iranie, w ostanie Azerbejdżan Zachodni. W 2006 roku liczyła 70 mieszkańców w 21 rodzinach.D

</doc>
<doc id="3716674" url="https://pl.wikipedia.org/wiki?curid=3716674" title="Hyperion (łazik)">
Hyperion (łazik)

Hyperion – pojazd elektryczny będący rodzajem robota-łazika skonstruowany przez zespół Hyperion Team złożony ze studentów z Wydziału Mechanicznego Politechniki Białostockiej, celem uczestnictwa w międzynarodowych zawodach University Rover Challenge (URC) organizowanych przez stowarzyszenie The Mars Society w Stanach Zjednoczonych w pobliżu bazy Marsjańskiej Pustynnej Stacji Badawczej (ang. Mars Desert Research Station) na pustyni obok miasteczka Hanksville w amerykańskim stanie Utah.
W skład drużyny Hyperion Team Wydziału Mechanicznego Politechniki Białostockiej weszli:
Historia.
W międzynarodowym konkursie University Rover Challenge (URC), organizowanym co roku przez The Mars Society na pustyni w amerykańskim stanie Utah biorą udział łaziki marsjańskie budowane przez studentów międzynarodowych uczelni w tym uczelni z Polski. 
Zawody te polegają na zbudowaniu łazika marsjańskiego, który później musi wykonać zadania na pustyni w pobliżu stacji badawczej Mars Desert Research Station (MDRS).
Sukces.
Hyperion odniósł sukces i zajął pierwsze miejsce na URC 2013.
Zespół Hyperion Team za zajęcie pierwszego miejsca otrzymał nagrodę finansową.
Hyperion 2.
Łazik marsjański pod nazwą "Hyperion 2" to poprawiona wersja łazika, który uczestniczył w zawodach URC 2013 zajmując 1 miejsce. 
Zachęceni sukcesem, studenci w zespołu Hyperion Team w składzie: Michał Grześ, Jacek Wojdyła, Jakub Maliszewski, Robert Bałdyga, Maciej Baka, Maciej Rećko skonstruowali pojazd Hyperion 2, który również odniósł sukces i wygrał zawody URC 2014.

</doc>
<doc id="3716675" url="https://pl.wikipedia.org/wiki?curid=3716675" title="Kukija">
Kukija

Kukija (perski: كوكيا) – wieś w Iranie, w ostanie Azerbejdżan Zachodni. W 2006 roku liczyła 659 mieszkańców w 160 rodzinach.

</doc>
<doc id="3716676" url="https://pl.wikipedia.org/wiki?curid=3716676" title="Kurani">
Kurani

Kurani (perski: كوراني) – wieś w Iranie, w ostanie Azerbejdżan Zachodni. W 2006 roku liczyła 118 mieszkańców w 34 rodzinach.

</doc>
<doc id="3716678" url="https://pl.wikipedia.org/wiki?curid=3716678" title="McDonnell Douglas 500">
McDonnell Douglas 500



</doc>
<doc id="3716680" url="https://pl.wikipedia.org/wiki?curid=3716680" title="Hugues BGM-71A TOW">
Hugues BGM-71A TOW



</doc>
<doc id="3716683" url="https://pl.wikipedia.org/wiki?curid=3716683" title="Niwlu">
Niwlu

Niwlu – wieś w Iranie, w ostanie Azerbejdżan Zachodni. W 2006 roku liczyła 213 mieszkańców w 61 rodzinach.

</doc>
<doc id="3716684" url="https://pl.wikipedia.org/wiki?curid=3716684" title="Dreamboat Annie">
Dreamboat Annie

Dreamboat Annie – debiutancki album zespołu Heart wydany w sierpniu 1975 w Kanadzie i 14 lutego 1976 w Stanach Zjednoczonych.
Recenzje.
Serwis Allmusic określił zespół jako "żeńskie Led Zeppelin", a wpływ brytyjskiego zespołu na Heart słychać szczególnie na utworach takich jak "Sing Child", "White Lightning &amp; Wine", oraz znanych z radia kompozycjach "Magic Man" i "Crazy on You". Robert Christgau opisuje Heart jako "zespół prowadzone przez dwie kobiety, który jest umiarkowanie interesujący".
Magazyn "Rolling Stone" porównuje wokalistkę Ann Wilson do takich wykonawców jak Helen Reddy, Christine McVie i Robert Plant. "Rolling Stone" opisuje muzykę albumu jako "gitarowo-syntezatorowy rock z ciekawymi riffami ("Magic Man" i "Crazy on You")" oraz ""śniący" art rock ("Soul of the Sea")". Dodaje także, że najlepszym utworem jest tytułowy - "akustyczna folkowa kompozycja pojawiająca się w trzech różnych wersjach na albumie". Magazyn wspomina również o tym, że zespoły takie jak Heart lub Fleetwood Mac (który również zdobył popularność w tamtym okresie) powinny spowodować powszechną akceptację kobiet w rocku.
Lista utworów.
Wszystkie utwory zostały napisane przez Ann i Nancy Wilson, chyba że zaznaczono inaczej.
Wykonawcy.
Muzycy sesyjni.
"Utworzono na podstawie materiału źródłowego".

</doc>
<doc id="3716691" url="https://pl.wikipedia.org/wiki?curid=3716691" title="Juan Seminario">
Juan Seminario

Juan Roberto Seminario Rodriguez (ur. 22 lipca 1936 w Piurze) – peruwiański piłkarz, uważany za jednego z najważniejszych napastników swojego kraju. Przydomek "El Loco", jedyny zawodnik Realu Saragossa, który zdobył "Trofeo Pichichi" (1961-62). W trakcie kariery klubowej grał w kilku europejskich ligach, m.in. w Hiszpanii w Realu Saragossa i FC Barcelonie, w Portugalii w Sportingu, a także we Włoszech w Fiorentinie. Zdobywca Pucharu Miast Targowych w sezonie 1965-66 z "Dumą Katalonii". Na boisku występował na lewym skrzydle.
Kariera.
Juan Seminario swoją karierę rozpoczął w 1954 roku w Deportivo Municipal, gdzie grał do 1959 roku. W tym czasie zaliczył również 19 występów w reprezentacji Peru. 17 maja 1959 roku zdobył hat-tricka przeciwko Anglii w zwycięskim 4-1 meczu w Limie, czym zyskał rozgłos na świecie.
W 1959 roku przeniósł się do Europy, a konkretnie do portugalskiego Sportingu, gdzie zagrał 50 meczów i strzelił 21 bramek. Dzięki swojej szybkości oraz instynktowi strzeleckiemu zyskał przydomek "Expresso de Lima".
W 1961 roku przeniósł się do występującego w Primera División Realu Saragossa. Już w pierwszym sezonie został najlepszym strzelcem w La Liga, zdobywając 25 bramek w 30 meczach. W kolejnym sezonie był na dobrej drodze do pobicia swojego rekordu bramkowego, strzelając 8 bramek w 8 meczach. Ostatni występ na La Romareda zwieńczył 4 golami, w meczu przeciwko RCD Mallorca. Kolejnym krokiem w karierze Seminario były Włochy.
W 1963 roku dołączył do Fiorentiny, w której spędził 2 lata. W zespole z Florencji grał m.in. ze szwedzką gwiazdą Kurtem Hamrinem. Po występach na Półwyspie Apenińskim wrócił do Hiszpanii, by grać dla FC Barcelony. Mimo spędzenia 3 sezonów w Dumie Katalonii tylko pierwszy z nich był udany. W 23 meczach Seminario zdobył 14 bramek. W kolejnych dwóch latach grał coraz rzadziej, co w efekcie zaowocowało zaledwie jedną bramką w 13 meczach. Z Barceloną zdobył swoje jedyne trofeum w europejskiej piłce – Puchar Miast Targowych w sezonie 1965-66. Ostatnie lata kariery spędził w CE Sabadell, by w 1970 roku zakończyć ją w rodzinnym mieście, w zespole Atlético Grau.

</doc>
<doc id="3716694" url="https://pl.wikipedia.org/wiki?curid=3716694" title="Beau Jeu">
Beau Jeu

Beau Jeu – piłka futbolowa firmy Adidas, którą rozgrywano fazę grupową turnieju Mistrzostw Europy we Francji w 2016.
Piłka wykonana jest w podobny sposób do futbolówki Brazuca, którą rozgrywano turniej mistrzostw świata w Brazylii – również zbudowana jest z sześciu paneli, ale ma ulepszoną powłokę zewnętrzną, pozwalającą na precyzyjniejsze kontrolowanie toru lotu. Piłka wykonana jest w barwach narodowych Francji: czerwonej, białej i niebieskiej.
19 czerwca 2016 podczas meczu Szwajcaria – Francja w wyniku starcia Antoine Griezmanna z Valonem Behramim doszło do pęknięcia piłki.
Po fazie grupowej Euro 2016 Beau Jeu wycofano. W fazie pucharowej zastąpiła ją nowa piłka Fracas, która od poprzednika różni się kolorystyką – jest biało-czarno-czerwona.
Parametry.
W porównaniu z piłką Tango 12 Beau Jeu jest cięższa o 5 g, ma obwód o 1 mm większy, nie jest tak sprężysta (Tango odbijało się centymetr wyżej) i wykazuje mniejszą absorpcję wody.

</doc>
<doc id="3716695" url="https://pl.wikipedia.org/wiki?curid=3716695" title="Bellaire (Michigan)">
Bellaire (Michigan)

Bellaire – wieś w USA, w stanie Michigan, na Półwyspie Dolnym, w regionie Północnym ("Northern Lower Michigan"), administracyjna siedziba władz hrabstwa Antrim. 
Miejscowość leży na terenie o urozmaiconej, poglacjalnej rzeźbie, w odległości około 12 km od dużej zatoki Old Traverse Bay, będącej częścią jeziora Michigan. W okolicy miasta jest wiele jezior, strumieni co sprawia, że jest ono popularnym miejscem letniego wypoczynku. W 2010 r. miejscowość zamieszkiwało 1086 osób, a w przeciągu dziesięciu lat liczba ludności zmniejszyła się o 6,7%.

</doc>
<doc id="3716697" url="https://pl.wikipedia.org/wiki?curid=3716697" title="Tigist Assefa">
Tigist Assefa

Tigist Assefa (ur. 28 marca 1994) – etiopska lekkoatletka, specjalistka od biegów średnich.
Brązowa medalistka biegu na 800 metrów na juniorskich mistrzostwach Afryki (2013). W 2014 była czwarta podczas afrykańskiego czempionatu i pucharu interkontynentalnego w Marrakeszu. Bez awansu do finału startowała na halowych mistrzostwach świata w Portland (2016).
Stawała na podium mistrzostw Etiopii.

</doc>
<doc id="3716699" url="https://pl.wikipedia.org/wiki?curid=3716699" title="Tigst Assefa">
Tigst Assefa



</doc>
<doc id="3716700" url="https://pl.wikipedia.org/wiki?curid=3716700" title="Odznaka Krajoznawcza PTTK „Serce serc” - Śladami Bolesława Prusa">
Odznaka Krajoznawcza PTTK „Serce serc” - Śladami Bolesława Prusa



</doc>
<doc id="3716701" url="https://pl.wikipedia.org/wiki?curid=3716701" title="Fala - Jarocin '85">
Fala - Jarocin '85



</doc>
<doc id="3716703" url="https://pl.wikipedia.org/wiki?curid=3716703" title="Fala (film)">
Fala (film)



</doc>
<doc id="3716705" url="https://pl.wikipedia.org/wiki?curid=3716705" title="Eda Tuğsuz">
Eda Tuğsuz

Eda Tuğsuz (ur. 27 marca 1997 w Antalyi) – turecka lekkoatletka specjalizująca się w rzucie oszczepem.
W 2013 była siódma na igrzyskach śródziemnomorskich, zajęła 5. miejsce podczas mistrzostw świata juniorów młodszych oraz zwyciężyła w olimpijskim festiwalu młodzieży Europy. W 2014 bez awansu do finału startowała na mistrzostwach świata juniorów oraz zajęła 3. miejsce w finale B podczas igrzysk olimpijskich młodzieży w Nankinie. Ósma zawodniczka juniorskich mistrzostw Europy (2015).
Złota medalistka mistrzostw Turcji oraz reprezentantka kraju na drużynowych mistrzostwach Europy.
Rekord życiowy: 67,21 (18 maja 2017, Baku) – rekord Turcji seniorów i młodzieżowców.

</doc>
<doc id="3716709" url="https://pl.wikipedia.org/wiki?curid=3716709" title="Men Marz">
Men Marz

Men Marz – neolityczny menhir znajdujący się w miejscowości Brignogan-Plage we francuskiej Bretanii. Od 1887 roku posiada status monument historique.
Głaz ma 8,50 m wysokości i jest jednym z najwyższych menhirów we Francji. Jego waga wynosi 80 ton. W przeciwieństwie do większości menhirów nie jest wkopany w ziemię. Z kamieniem związana jest sięgająca średniowiecza legenda o świętym Pawle Aurelianie, który miał w tym miejscu zatrzymać pochłaniające brzeg morskie fale, o czym przypomina umieszczony na jego szczycie krzyż. Mniej więcej w połowie menhiru znajduje się przewężenie tworzące występ, na który dawniej młode dziewczęta rzucały kamienie. Jeżeli trafiły, wróżyło im to wyjście za mąż w przeciągu roku.

</doc>
<doc id="3716710" url="https://pl.wikipedia.org/wiki?curid=3716710" title="Gajusz Juliusz Werus Maksym">
Gajusz Juliusz Werus Maksym



</doc>
<doc id="3716711" url="https://pl.wikipedia.org/wiki?curid=3716711" title="Stargard Szczeciński Osiedle">
Stargard Szczeciński Osiedle



</doc>
<doc id="3716712" url="https://pl.wikipedia.org/wiki?curid=3716712" title="Stargard Szczeciński Kluczewo">
Stargard Szczeciński Kluczewo



</doc>
<doc id="3716716" url="https://pl.wikipedia.org/wiki?curid=3716716" title="Mistrzostwa Norwegii w hokeju na lodzie (1945/1946)">
Mistrzostwa Norwegii w hokeju na lodzie (1945/1946)

Sezon Mistrzostw Norwegii w hokeju na lodzie rozegrany został na przełomie 1945 i 1946 roku. Był to 7. sezon rozgrywek o Mistrzostwo Norwegii w hokeju na lodzie. Mistrzem została drużyna SK Forward.
W sezonie zasadniczym zespoły były podzielone na 4 grupy: drużyny z jednej grupy rozgrywały swoje mecze w Trondheim, natomiast z trzech pozostałych – w Oslo. Zwycięzcy grup spotkali się najpierw w półfinałach, następnie zwycięzcy półfinałów – w dwumeczu finałowym, w którym rywalizowali o mistrzostwo Norwegii.

</doc>
<doc id="3716723" url="https://pl.wikipedia.org/wiki?curid=3716723" title="Kryzys alandzki">
Kryzys alandzki

Kryzys alandzki – spór między Finlandią i Szwecją o Wyspy Alandzkie.
Po I wojnie światowej i uniezależnieniu Finlandii od Rosji pretensje do archipelagu, zamieszkanego głównie przez ludność mówiącą po szwedzku, zgłosiła Szwecja. Spór rozpatrywała Liga Narodów, której przedstawicielem był szwajcarski polityk Felix Calonder. 24 czerwca 1921 roku Rada Ligi przyznała wyspy Finlandii z zastrzeżeniem przyznania rozległej autonomii dla tamtejszej ludności i utrzymania demilitaryzacji, wprowadzonej przez traktat paryski (1856 roku). 20 października zawarto w Genewie konwencję o statusie archipelagu, jej stronami prócz Szwecji i Finlandii zostały Niemcy, Wielka Brytania, Francja, Włochy, Dania, Polska, Estonia i Łotwa. Art. 9 dozwalał za jednogłośną zgodą stron zaprosić do przystąpienia inne mocarstwo, "którego przystąpienie uważać się będzie później za pożądane" (chodziło o RFSRR w owym czasie – aż do roku 1934 – ostentacyjnie zwalczającą Ligę). Konwencję sporządzono w języku francuskim, zgodnie z wymogami stawianymi przez traktat wersalski w art. 18 zarejestrowano ją w Sekretariacie Ligi Narodów 6 kwietnia 1922 roku pod nr 255. Na podstawie ustawy z 18 maja 1922 roku Naczelnik Państwa ratyfikował Konwencję 21 czerwca 1922 roku, o czym powiadomiono Sekretarza Ligi będącego depozytariuszem 29 czerwca 1922 roku.

</doc>
<doc id="3716727" url="https://pl.wikipedia.org/wiki?curid=3716727" title="Klemens Długaszewski">
Klemens Długaszewski

Klemens Długaszewski (ur. 23 listopada 1899 w Podzamczu, zm. 3 lipca 1985 w Warszawie) – polski pilot cywilny i wojskowy.
Życiorys.
Urodził się 23 listopada 1899 jako syn Szczepana i Cecylii. Od 1919 służył w I lotniczym batalionie uzupełnień, szkolił się we Francuskiej Szkole Pilotów na Mokotowie, następnie w I Niższej Szkole Pilotów w Krakowie, Wyższej Szkoły Pilotażu w Poznaniu. Został dyplomowanym pilotem wojskowym i instruktorem pilotażu. Pracował w Wyższej Szkole Pilotów w Grudziądzu. Odszedł z Wojska Polskiego w 1922.
Został pilotem cywilnym w Polskiej Linii Lotniczej „Aerolloyd” SA, po przemianowaniu na „Aerolot” od 1923, później w Polskich Liniach Lotniczych LOT od 1 stycznia 1929. 31 marca 1930 osiągnął wynik 500 tys. przemierzonych kilometrów jako pilot, a 17 czerwca 1936 jako drugi po Kazimierzu Burzyńskim, Polak osiągnął 1 milion przelecianych kilometrów. 
Podczas II wojny światowej służył jako pilot przy transportach transatlantyckich, a od 1940 w strukturach organizacji ATA. Był porucznikiem Royal Air Force. Po wojnie w 1946 powrócił do Polski i ponownie pracował w PLL „LOT”, do 1950 jako szef pilotów i rzeczoznawca, następnie ponownie jako pilot. Dwa miliony przemierzonych kilometrów lotów osiągnął w 1954. Łącznie legitymował się wynikiem 4 mln km i 22 tys. godzin. Od 1957 był przedstawicielem PLL „LOT” w Kopenhadze, od 1959 w Belgradzie. Od 1961 był instruktorem nawigacji w PLL „LOT”. Odszedł na emeryturę w 1964.
Zmarł 3 lipca 1985. Został pochowany na cmentarzu Powązkowskim w Warszawie (kwatera pod murem V-1-71).

</doc>
<doc id="3716729" url="https://pl.wikipedia.org/wiki?curid=3716729" title="Thomond Park">
Thomond Park

Thomond Park – stadion położony w Limerick w Irlandii, siedziba drużyny Munster Rugby, na obiekcie występują też drużyny Shannon RFC i UL Bohemian RFC. Stadion przeszedł gruntowny remont w roku 2008 i od tamtej pory jest stawiany za wzór przy remontach stadionów, jeśli chodzi o zaangażowanie społeczności lokalnej. Stadion jest znany zwłaszcza z tradycji, że przy kopach na słupy w trakcie meczów rugby panuje absolutna cisza, niezależnie od tego, która drużyna wykonuje kopnięcie. Drużyna Munster grając na Thomond Park ustanowiła rekordową serię 12 lat bez porażki (1995-2007) na własnym boisku w rozgrywkach Pucharu Heinekena przegrywając ostatni mecz przed modernizacją stadionu.
Średnia widownia na meczach drużyny Munster w sezonie 2013/2014 wyniosła 13,375 widzów.
Historia.
Historia stadionu sięga lat 30. XX wieku, otwarcie stadionu miało miejsce w roku 1934 a w jego wieloletniej historii odbywało się to kilka znaczących wydarzeń sportowych związanych zwłaszcza z rugby union. W roku 2006 Irish Rugby Football Union podjął decyzję o renowacji stadionu i powiększeniu jego pojemności niemal dwukrotnie (z ok. 13 tys. widzów do niemal 26 tys.). Pomimo wstępnych informacji o sprzedaży praw do nazwy postanowiono zostać przy oryginalnej nazwie. Od roku 2008 stadion jest wykorzystywany w celach rozrywkowych, co jakiś czas odbywają się tam koncerty gwiazd. Pierwszym który wystąpił na nowym stadionie był Elton John.
Mecze rugby.
Jako stadion wybudowany dla drużyny rugby szczególny nacisk kładziony jest na tę dyscyplinę, oprócz meczów ligowych są tu rozgrywane mecze irlandzkiej reprezentacji w rugby oraz mecze zagranicznych reprezentacji z drużyną Munster. 
Mecze międzynarodowe.
Mecze reprezentacji Irlandii zazwyczaj są rozgrywane na Aviva Stadium.
Działalność lokalna.
Stadion szczyci się korzystaniem z lokalnych zasobów ludzkich przy organizacji imprez rezygnując z rozwiązań franchisingowych. Dodatkowo zarządcy stadionu stworzyli fundusz mający na celu wspieranie lokalnych grup samopomocy i organizacji samorządowych.

</doc>
<doc id="3716732" url="https://pl.wikipedia.org/wiki?curid=3716732" title="Płyta konstrukcyjna">
Płyta konstrukcyjna

Płyta konstrukcyjna – płaski, dwuwymiarowy element konstrukcyjny charakteryzujący się tym, że jeden z jego wymiarów (grubość) jest znacznie mniejszy od dwóch pozostałych.
W płycie wyróżnia się tzw. płaszczyznę środkową, która dzieli jej grubość na dwie połowy. Konturem płyty nazywa się linię ograniczającą jej obszar użytkowy na płaszczyźnie środkowej. Z obliczeniowego punktu widzenia wyróżnia się najczęściej płyty prostokątne, okrągłe i pierścieniowe. Analityczne obliczanie płyt o dowolnym konturze jest trudne i wymaga zastosowania np. metody elementów skończonych.
Konstrukcyjnym zadaniem płyty jest przenoszenie obciążeń działających prostopadle do jej płaszczyzny środkowej, na układ podporowy. Układ taki może być złożony z podpór punktowych (np. oparcie na słupach), krawędziowych (np. przy oparciu na belkach stropowych lub ścianach) i powierzchniowych (w przypadku płyt fundamentowych na podłożu sprężystym). Płyty są często stosowanymi elementami konstrukcyjnymi w budownictwie mieszkaniowym i przemysłowym. Są one wykonywane jako masywne stropy żelbetowe (głównie w budownictwie przemysłowym) albo jako lekkie stropy najczęściej gęstożebrowe (w budownictwie komunalnym).
Obliczeniowo najprostszym jest przypadek płyty prostokątnej podpartej liniowo wzdłuż dłuższych krawędzi. Z płyty takiej można wyciąć "belkę" za pomocą dwu przecięć prostopadłych do jej krawędzi i odległych od siebie o jednostkę długości. Podczas zginania sąsiadujące ze sobą "belki" działają na siebie w taki sposób, że ich przekroje pozostają prostokątne. Dzieje się tak dlatego, że pojawiają się dodatkowe naprężenia formula_1 Mamy bowiem
skąd
gdzie formula_5 jest promieniem krzywizny osi "belki".
Moment zginający płytę, liczony na jednostkę jej szerokości, wynosi
przy czym wielkość formula_7 nazywana jest "cylindryczną sztywnością giętną płyty".
Dla małych ugięć osi "belki" jest formula_8 i otrzymujemy jej równanie o postaci

</doc>
<doc id="3716735" url="https://pl.wikipedia.org/wiki?curid=3716735" title="Otterbäcken">
Otterbäcken

Otterbäcken – miejscowość ("tätort") w Szwecji, w regionie administracyjnym ("län") Västra Götaland (gmina Gullspång).
W 2015 roku Otterbäcken liczyło 686 mieszkańców.
Położenie.
Miejscowość jest położona w północno-wschodniej części prowincji historycznej ("landskap") Västergötland, na wschodnim brzegu jeziora Wener. Port w Otterbäcken jest jedynym naturalnym głębokim portem na tym jeziorze.
Demografia.
Liczba ludności tätortu Otterbäcken w latach 1960–2015:

</doc>
<doc id="3716736" url="https://pl.wikipedia.org/wiki?curid=3716736" title="Zakon Świętego Jana (Baliwat Brandenburski)">
Zakon Świętego Jana (Baliwat Brandenburski)



</doc>
<doc id="3716737" url="https://pl.wikipedia.org/wiki?curid=3716737" title="Beulah (Michigan)">
Beulah (Michigan)

Beulah – wieś w USA, w stanie Michigan, na Półwyspie Dolnym, w regionie Północnym ("Northern Lower Michigan"), administracyjna siedziba władz hrabstwa Benzie. Miasto leży nad dużym jeziorem Clear Lake, co sprawia, że jest ono popularnym miejscem letniego wypoczynku.
Miejscowość leży na terenie o urozmaiconej, poglacjalnej rzeźbie, w odległości około 12 km na wschód od miejscowości Frankfort, leżącej nad jeziorem Michigan. W 2010 r. miejscowość zamieszkiwały 342 osoby, a w przeciągu dziesięciu lat liczba ludności zmniejszyła się o 5,8%.

</doc>
<doc id="3716740" url="https://pl.wikipedia.org/wiki?curid=3716740" title="Kozucha Kłamczucha">
Kozucha Kłamczucha

Kozucha Kłamczucha – opowieść Janiny Porazińskiej opublikowana po raz pierwszy w 1939 roku. Opowiadanie przeznaczone jest dla najmłodszych.
Sjużet.
Pouczająca bajka o sprytnej kózce, która dla zabawy i swojej wygody kłamie jak najęta. Skłonność do kłamstwa omal nie doprowadziła jej do zguby. Bajka uczy, że kłamać nie warto.
Pewna gospodyni kupiła sobie kozę, która okropnie kłamała. Do pasienia kozy została przyjęta Zazulka. Zazulka starannie zajmowała się zwierzęciem, jednak koza zawsze mówiła gospodyni, że jest głodna i spragniona. Rozzłoszczona pani wygnała Zazulkę. Następnego dnia sama poszła paść zwierzę. Po powrocie do domu koza po raz kolejny kłamała. Przed złością gospodyni koza uciekła do lasu. Zajęła dom lisa, wypędzając go. Pomóc lisowi próbował wilk, niedźwiedź i jeż. Temu ostatniemu się udało. Przez komin spadł kozie na grzbiet i zaplątał się w jej sierść, kłując boleśnie. Płaczącą kozę znalazła Zazulka. Pomogła odczepić jeża. Następnie obie wróciły do gospodyni. Koza obiecała nigdy już nie kłamać.
Film animowany.
W 2008 roku na kanwie bajki stworzono jeden z odcinków cyklu animowanego «Baśnie i bajki polskie» w Telewizyjnym Studiu Filmów Animowanych. 
Film animowany «Kozucha Kłamczucha» otrzymał nagrody:
Słuchowisko.
W 2009 roku w Polskim Radiu nagrano słuchowisko (reż. Klementyna Krymkowa).
Pamięć.
Na warszawskim Powiślu w parku im. Janiny Porazińskiej znajduje się aleja «Kozucha Kłamczucha».

</doc>
<doc id="3716744" url="https://pl.wikipedia.org/wiki?curid=3716744" title="Związek bałtycki">
Związek bałtycki

Związek bałtycki – porozumienie państw położonych nad Bałtykiem, planowane w okresie międzywojennym. 17 marca 1922 roku podpisano w Warszawie porozumienie pomiędzy Polską, Łotwą, Estonią i Finlandią. W konferencji odmówiła udziału Litwa tocząca z Polską spór o Wilno (zob. Konflikt polsko-litewski).
Historia.
Porozumienie liczyło dziewięć artykułów. Zawierało pakt o nieagresji i umożliwiało wzajemną pomoc w razie napaści, choć bez wyraźnego zobowiązania (inaczej niż np. sojusz polsko-rumuński czy polsko-francuski).
W artykule 1 stwierdzono wzajemne uznanie traktatów pokojowych, jakie strony zawarły z RFSRR. W art. 2 zobowiązano się do niezawierania układów bezpośrednio bądź pośrednio wymierzonych przeciw któremuś z sygnatariuszy. Układy z państwami trzecimi miały być wedle art. 3 podawane do wiadomości pozostałych państw - stron. Art. 4 zobowiązywał strony do jak najszybszych rokowań w sprawie zawarcia ze sobą niezbędnych traktatów handlowych oraz konwencji konsularnych, opcyjnych i ekstradycyjnych. Art. 5 zobowiązywał do zapewnienia odpowiednich swobód mniejszościom na terenach państw sygnatariuszy. W art. 6 przewidziano, iż spory będą rozwiązywane metodami pokojowymi, a w razie potrzeby poddawane rozstrzygnięciom arbitrażowym lub przed Międzynarodowym Trybunałem Sprawiedliwości. W art. 7 zobowiązano się, że w razie niezawinionego napadu na jedną ze stron pozostałe strony zachowają postawę życzliwą wobec państwa napadniętego i porozumieją się ze sobą w sprawie koniecznych środków, które trzeba będzie przedsięwziąć. Wg art. 8 porozumienie zawarto na lat 5 od daty złożenia ostatniego dokumentu ratyfikacyjnego, z możliwością milczącej zgody na coroczne przedłużenie. Wypowiedzenie musiało nastąpić z sześciomiesięcznym wyprzedzeniem. Spisano w języku francuskim. Zgodnie z art. 9 depozytariuszem był rząd polski.
Porozumienie podpisali ministrowie spraw zagranicznych: Estonii - Antoni Piip, Finlandii - Rudolf Holsti, Łotwy - Zygfryd Meierovics (premier), Polski - Konstanty Skirmunt. Zgodnie z wymaganiami postawionymi przez traktat wersalski w art. 18 porozumienie zarejestrowano w Sekretariacie Ligi Narodów 12 lipca 1922 r. pod nr 296. Ustawa upoważniająca Naczelnika Państwa do ratyfikacji została uchwalona 22 września 1922 r. Parlament fiński odmówił ratyfikacji pod wpływem nacisków niemieckich, tym samym porozumienie nie nabrało mocy.
17 stycznia 1925 r. między tymi czterema państwami zawarto w Helsinkach konwencję o koncyliacji i arbitrażu. Zarejestrowano ją w Sekretariacie Ligi Narodów 30 października 1925 r. pod nr 991.
W 1934 r. Litwa, Łotwa i Estonia zawarły sojusz zwany Ententą Bałtycką.

</doc>
<doc id="3716750" url="https://pl.wikipedia.org/wiki?curid=3716750" title="Sing Me to Sleep">
Sing Me to Sleep

Sing Me to Sleep – czwarty singel norweskiego producenta muzycznego Alana Walkera wydany 3 czerwca 2016 roku.
Produkcja.
Wokal został wykonany przez Iselin Solheim. Wersja Restrung została wykonana na żywo wspólnie z udziałem Angeliny Jordan podczas Alan Walker is Heading Home.
Teledysk.
Teledysk do utworu wyreżyserowany przez Rikkarda i Tobiasa Häggboma został opublikowany 2 czerwca 2016 roku. Teledysk został nakręcony w Hongkongu.

</doc>
<doc id="3716752" url="https://pl.wikipedia.org/wiki?curid=3716752" title="Wesoły nam dzień nastał">
Wesoły nam dzień nastał

Wesoły nam dzień nastał – średniowieczny trop wielkanocny w języku polskim, pochodzący z pierwszej połowy XV wieku, zbudowany z pięciu wersów.
Tekst jest tłumaczeniem łacińskiego tropu "O quam felix haec dies" ("Laeta dies illuxit"), prawdopodobnie za pośrednictwem czeskim ("Veselýt nám den nastal"). Trop w języku polskim został wpisany do kodeksu zwanego "Graduałem tarnowskim", pochodzącego z 1526 roku, obecnie zaginionego. Do czasów współczesnych zachowały się faksymile dwóch jego stron, zawierających między innymi tę pieśń. Faksymile przechowywane są w Bibliotece Ossolineum we Wrocławiu.
Trop był wykonywany prawdopodobnie razem z pieśnią "Przez twe święte z martwy wstanie".

</doc>
<doc id="3716754" url="https://pl.wikipedia.org/wiki?curid=3716754" title="Tarcza konstrukcyjna">
Tarcza konstrukcyjna

Tarcza konstrukcyjna, tarczownica, belka-ściana - element konstrukcyjny o tej własności, że jeden z jego wymiarów ("grubość") jest znacznie mniejszy od dwu pozostałych. W odróżnieniu od płyty przyjmuje się, że obciążenie tarczy działa w jej płaszczyźnie środkowej, dzielącej jej grubość na dwie połowy. Konturem tarczy nazywamy linię ograniczającą jej wymiary leżące w płaszczyźnie środkowej. Tarcza podparta bywa wzdłuż całego jej konturu lub też jego części. Na swobodną (niepodpartą) część konturu działać mogą różne obciążenia zewnętrzne. Zasadniczym obciążeniem tarczy jest jej ciężar własny.
W budownictwie najczęściej stosowane są tarcze prostokątne (np. ściany zbiorników) i wtedy zazwyczaj ich podporami są narożne słupy.

</doc>
<doc id="3716755" url="https://pl.wikipedia.org/wiki?curid=3716755" title="Orihuela CF">
Orihuela CF

Orihuela Club de Fútbol – hiszpański klub piłkarski, grający w Segunda División B, mający siedzibę w mieście Orihuela.

</doc>
<doc id="3716758" url="https://pl.wikipedia.org/wiki?curid=3716758" title="Droga międzynarodowa E83 (Polska)">
Droga międzynarodowa E83 (Polska)

Droga międzynarodowa E83 – byłe oznaczenie drogi w Polsce w latach 1962–1985, prowadzącej od Jeleniej Góry do Grudziądza.
Na odcinku Jelenia Góra – Świebodzice wraz z drogami
miała nazwę Łuk Sudecki.
Droga E83 była tożsamą z trasą europejską E83 o przebiegu: Jelenia Góra – Wrocław – Poznań – Świecie – Grudziądz.
Na przełomie lat 70. i 80. XX w. wdrożono nowy system numeracji. Za następcę E83 można uznać E261, o niemal identycznym przebiegu – zamiast do Jeleniej Góry została skrócona do Wrocławia, zaś na północy do miejscowości Nowe Marzy. W lutym 1986 roku Polska przyjęła nowy system numeracji dróg krajowych, a trasy europejskie otrzymały numery krajowe używane zamiennie (równolegle) z międzynarodowymi. Trasa E261 otrzymała numer 5, który co do podstawowej zasady obowiązuje do dziś.
Obecnie polski odcinek posiada następujące oznaczenia krajowe:
Historyczny przebieg E83.
Przebieg we Wrocławiu.
"odcinek wspólny z drogą międzynarodową E12"

</doc>
<doc id="3716771" url="https://pl.wikipedia.org/wiki?curid=3716771" title="Teka Komisji Historycznej">
Teka Komisji Historycznej

Teka Komisji Historycznej – czasopismo ukazujące się od 2004 roku w Lublinie. Wydawcą jest Oddział PAN w Lublinie. Redaktorem naczelnym jest obecnie Eugeniusz Niebelski. W piśmie publikowane są: artykuły, sprawozdania i recenzje. 

</doc>
<doc id="3716773" url="https://pl.wikipedia.org/wiki?curid=3716773" title="Tajfun Ketsana">
Tajfun Ketsana

Tajfun Ketsana – tajfun który wystąpił we wrześniu 2009 roku i nawiedził Filipiny, Kambodżę, Laos, Tajlandię oraz Wietnam. Sztorm był szesnastą tropikalną burzą, ósmym tajfunem oraz drugim tajfunem w głównym sezonie 2009.
Ketsana utworzyła się około 860 km na północny zachód od Palau w dniu 23 września 2009. Depresja tropikalna była bardzo słaba, ale następnego dnia nabrała na sile i zmieniła się w depresję tropikalną. 25 września, wyznaczająca depresji jako 17W. Wkrótce Ketsana awansował do statusu burzy tropikalnej, wówczas przechodziła już nad Filipinami.

</doc>
<doc id="3716774" url="https://pl.wikipedia.org/wiki?curid=3716774" title="Grand Prix Danii na Żużlu 2016">
Grand Prix Danii na Żużlu 2016

2016 Kjærgaard Danish FIM Speedway Grand Prix – trzecia impreza z cyklu Grand Prix w sezonie 2016. Zawody odbyły się 11 czerwca 2016 na stadionie CASA Arena w Horsens.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Andersa Thomsena. Zawodnikami rezerwowymi zostali: Mikkel Bech i Mikkel Michelsen.
Ze względu na kontuzję w zawodach nie wystąpił Jarosław Hampel. Jako zmiana kwalifikowana wystąpił: Fredrik Lindgren.
Losowanie pozycji startowych odbyło się 10 czerwca.

</doc>
<doc id="3716775" url="https://pl.wikipedia.org/wiki?curid=3716775" title="Powłoka konstrukcyjna">
Powłoka konstrukcyjna

Powłoka konstrukcyjna (łupina) – przestrzenny element konstrukcyjny o tej własności, że jeden z jego wymiarów ("grubość") jest znacznie mniejszy od dwóch pozostałych. Powłokę określa jej przestrzennie zakrzywiona "powierzchnia środkowa", dzieląca grubość na dwie połowy. W zależności od kształtu tej powierzchni wyróżniamy różne typy powłok w tym: walcowe (rury), stożkowe, kuliste, eliptyczne, hiperboliczne itp. "Konturami" powłok nazywamy linie ograniczające ich wymiary na powierzchni środkowej. Podpory powłok przeważnie znajdują się na ich liniach konturowych. 
Dzięki swojej lekkości i stosunkowo dużej sztywności przestrzennej, powłoki znajdują szerokie zastosowania inżynierskie.
W budownictwie, powłoki przeważnie o konstrukcji żelbetowej, stosowane są zazwyczaj jako przekrycia dużych pomieszczeń takich jak hale widowiskowe i przemysłowe.
W budowie maszyn, urządzeń i pojazdów, powłoki znajdują wielorakie zastosowania. Występują najczęściej w postaci rur, cylindrów, przepon, kotłów, zbiorników ciśnieniowych (np. puszki do piwa !) itp.

</doc>
<doc id="3716786" url="https://pl.wikipedia.org/wiki?curid=3716786" title="Blachy boczne (zbroja końska)">
Blachy boczne (zbroja końska)

Blachy boczne – element zbroi końskiej, chroniący brzuch konia w przerwie między napierśnikiem a nazadnikiem.
Budowa.
W zbroi płytowej były to doczepione do siodła stalowe płyty. W zbroi łuskowej realizowano je poprzez przypięcie między nazadnikiem a napierśnikiem dodatkowej płachty zbroi.

</doc>
<doc id="3716798" url="https://pl.wikipedia.org/wiki?curid=3716798" title="Ricoh Open 2016 (mężczyźni)">
Ricoh Open 2016 (mężczyźni)

Ricoh Open 2016 – tenisowy turniej ATP kategorii ATP World Tour 250 w sezonie 2016 z cyklu Rosmalen Open rozgrywany w dniach 6–13 czerwca 2016 roku w ’s-Hertogenbosch na kortach trawiastych o puli nagród wynoszącej 635 645 euro.

</doc>
<doc id="3716799" url="https://pl.wikipedia.org/wiki?curid=3716799" title="EleWator (czasopismo)">
EleWator (czasopismo)

eleWator – kwartalnik literacko-kulturalny ukazujący się w Szczecinie od 2012, powstały z inicjatywy Cezarego Sikorskiego. 
Wydawcą czasopisma jest Fundacja Literatury im. Henryka Berezy przy wsparciu Miasta Szczecin, Stowarzyszenia Gmin Polskich Euroregionu Pomerania. Jest ono dofinansowywane ze środków Ministra Kultury i Dziedzictwa Narodowego. Ukazuje się w nim najnowsza poezja i proza, szkice o literaturze i jej twórcach, eseje, felietony, recenzje i polemiki. Oprócz literatury wiele uwagi poświęca najnowszym działaniom w zakresie filmu, muzyki, sztuk plastycznych, architektury oraz teatru. 
W skład redakcji wchodzą Paweł Orzeł (redaktor naczelny) oraz Marcin Bałczewski (komiks), Andrzej Fogtt (sztuki plastyczne). Krzysztof Lichtblau (sekretarz redakcji), Paweł Nowakowski (proza), Damian Romaniak (film), Karol Samsel (eseje i szkice), Kamil Sipowicz (muzyka), Maja Staśko (poezja polska), Leszek Szaruga (zastępca redaktora naczelnego, krytyka literacka) oraz Adam Zdrodowski (poezja zagraniczna). Pierwszym redaktorem naczelnym był Konrad Wojtyła (do nr 8) a redaktorami byli m.in. Artur Szlosarek i Adam Wiedemann. Stali współpracownicy to m.in. Edward Balcerzan, Izabela Fietkiewicz-Paszek, Anna Frajlich, Artur Daniel Liskowacki, Beata Patrycja Klary, Małgorzata Południak, Andrzej Turczyński i Tadeusz Zubiński. 
W kwartalniku swoje teksty publikowali m.in. Janusz Drzewucki, Leszek Engelking, Zenon Fajfer, Bogusław Kierc, Kazimierz Kyrcz jr, Joanna Lech, Maciej Melecki, Piotr Michałowski, Anna Nasiłowska, Marcin Orliński, Piotr Paziński, Wojciech Stamm, Marcin Świetlicki, Eugeniusz Tkaczyszyn-Dycki, Bohdan Zadura. W kolekcji eleWatora ukazały się książki takich autorów jak m.in. Mirosław Mrozek, Andrzej Turczyński, Piotr Zemanek.

</doc>
<doc id="3716801" url="https://pl.wikipedia.org/wiki?curid=3716801" title="Dziewczyny z przemytu">
Dziewczyny z przemytu

Dziewczyny z przemytu (org. "Human Trafficking") – amerykańska-kanadyjski dwuodcinkowy miniserial kryminalny z 2005 roku.
Treścią serialu są działania agentów amerykańskiej Immigration and Customs Enforcement, walczących z przestępcami zajmującymi się handlem ludźmi.

</doc>
<doc id="3716807" url="https://pl.wikipedia.org/wiki?curid=3716807" title="Big Rapids (Michigan)">
Big Rapids (Michigan)

Big Rapids – miasto w Stanach Zjednoczonych, w stanie Michigan, na Półwyspie Dolnym, w regionie Zachodnim ("West Michigan"), administracyjna siedziba władz hrabstwa Mecosta. 
Miasto leży w odległości około 80 km na wschód od wybrzeża jeziora Michigan i 20 km na południe od Reed City. Na zachód i północ od miasta rozciąga się największy kompleks leśny w Dolnym Michigan - Manistee National Forest.
W 2010 r. miejscowość zamieszkiwało 10 601 osób, a w przeciągu dziesięciu lat liczba ludności zmniejszyła się o 3,1%.

</doc>
<doc id="3716816" url="https://pl.wikipedia.org/wiki?curid=3716816" title="Był tu Willie Boy">
Był tu Willie Boy

Był tu Willie Boy (ang. "Tell Them Willie Boy Is Here") – amerykański film fabularny z 1969 roku w reżyserii Abrahama Polonsky'ego.
Fabuła.
Akcja dzieje się w 1909 roku. Podczas wielkiej obławy na Dzikim Zachodzie, rozpoczyna się pościg pod dowództwem szeryfa Coopera, w celu schwytania Williego Boya, który w ramach samoobrony zabił ojca swojej dziewczyny. Tymczasem miasteczko przygotowuje się do przyjazdu prezydenta Stanów Zjednoczonych Williama Tafta.
Obsada.
i inni
Nagrody i nominacje.
BAFTA 1970:
Wygrana w kategoriach:

</doc>
<doc id="3716851" url="https://pl.wikipedia.org/wiki?curid=3716851" title="Dora Pejačević">
Dora Pejačević

Dora Pejačević (Pejácsevich) (ur. 10 września 1885 w Budapeszcie, zm. 5 marca 1923 w Monachium) – chorwacka kompozytorka.
Życiorys.
Urodziła się w chorwackiej rodzinie szlacheckiej. Jej ojcem był Ban Teodor Pejačević, a matką węgierska baronowa Elisabeta-Lilla Vay de Vaya, wykształcona pianistka i śpiewaczka. Pierwsze lekcje muzyki odbyła u organisty Károlyego Noszedy w Budapeszcie. Kontynuowała naukę w Zagrzebiu u Václava Humla (skrzypce), Ćirila Junka (teoria) i prywatnej szkole Dragutina Kaisera (instrumentacja). Od 1909 pobierała indywidualne lekcje w Dreźnie u Percy'ego Sherwooda i w Berlinie u Waltera Courvoisiera i Henriego Petriego. Przede wszystkim jednak kształciła się sama przez wymianę doświadczeń z innymi artystami.
W Chorwacji mieszkała w Zamku Pejačević w Našicach. W 1903 rodzina przeprowadziła się do Zagrzebia. W 1907 powróciła do Našic, by wkrótce przenieść się do Drezna i następnie, w 1911, do Monachium. Od wybuchu I wojny światowej do końca wojny pomagała w rodzinnym zamku jako pielęgniarka. Równocześnie dużo komponowała.
Następnie mieszkała w Budapeszcie, Pradze, Wiedniu. Po ślubie, w 1921, z Ottomarem Lumbe osiadła w Monachium. Zmarła tam w 1923 w wyniku komplikacji przy porodzie. Została pochowana w rodzinnych Našicach.
Twórczość.
Pozostawiła po sobie 38 opusów (106 utworów) w większości w stylu późnoromantycznym. Tworzyła pieśni, utwory fortepianowe, muzykę kameralną jak i utwory symfoniczne.

</doc>
<doc id="3716856" url="https://pl.wikipedia.org/wiki?curid=3716856" title="Marc Houtzager">
Marc Houtzager

Marc Francis Houtzager (ur. 9 stycznia 1971) – holenderski jeździec sportowy. Srebrny medalista olimpijski z Londynu.
Startuje w skokach przez przeszkody. Brał udział w dwóch igrzyskach (IO 08, IO 12). W 2012 odniósł największy sukces w karierze, sięgając po srebro olimpijskie w konkursie drużynowym. Startował na koniu "Tamino". Holandię w konkursie reprezentowali również Gerco Schröder, Maikel Van Der Vleuten i Jur Vrieling

</doc>
<doc id="3716862" url="https://pl.wikipedia.org/wiki?curid=3716862" title="Światosław Fiodorow">
Światosław Fiodorow



</doc>
<doc id="3716865" url="https://pl.wikipedia.org/wiki?curid=3716865" title="Marios Oikonomu">
Marios Oikonomu



</doc>
<doc id="3716873" url="https://pl.wikipedia.org/wiki?curid=3716873" title="Ilja Ilin">
Ilja Ilin



</doc>
<doc id="3716880" url="https://pl.wikipedia.org/wiki?curid=3716880" title="Zapasy na Igrzyskach Ameryki Środkowej i Karaibów 1950">
Zapasy na Igrzyskach Ameryki Środkowej i Karaibów 1950

Turniej w ramach "Igrzysk" w Gwatemali 1950 

</doc>
<doc id="3716895" url="https://pl.wikipedia.org/wiki?curid=3716895" title="Mistrzostwa Świata w Narciarstwie Klasycznym 2021">
Mistrzostwa Świata w Narciarstwie Klasycznym 2021

Mistrzostwa Świata w Narciarstwie Klasycznym 2021 – zawody sportowe, które odbyły się w dniach od 24 lutego do 7 marca 2021 roku w Oberstdorfie.
Do zorganizowania Mistrzostw Świata w Narciarstwie Klasycznym 2021 zgłoszono 3 kandydatury: Oberstdorf, Planica i Trondheim. W Oberstdorfie (dwukrotnie: 1987 i 2005) i Trondheim (1997) w przeszłości odbywały się już mistrzostwa świata w narciarstwie klasycznym.
Decyzja o wyborze miasta, które zorganizuje mistrzostwa, została ogłoszona 9 czerwca 2016 na Kongresie FIS w Cancún w Meksyku.
Ze względu na zawieszenie Rosji we wszelkich imprezach sportowych rangi mistrzostw świata (afera dopingowa), reprezentanci rosyjscy wystąpili pod szyldem ekipy „Rosyjskiej Federacji Narciarskiej” ("Russian Ski Federation"), flagą z emblematem Rosyjskiego Komitetu Olimpijskiego i skrótem "RSF".

</doc>
<doc id="3716897" url="https://pl.wikipedia.org/wiki?curid=3716897" title="Mistrzostwa Świata w Lotach Narciarskich 2018">
Mistrzostwa Świata w Lotach Narciarskich 2018

Mistrzostwa Świata w Lotach Narciarskich 2018 – 25. edycja mistrzostw świata w lotach narciarskich, przeprowadzona w dniach 19–21 stycznia 2018 na Heini-Klopfer-Skiflugschanze w niemieckim Oberstdorfie. Były to szóste w historii zawody tej rangi rozgrywane w tym miejscu (poprzednio w 1973, 1981, 1988, 1998 i 2008).
Decyzję o wyborze Oberstdorfu na gospodarza Mistrzostw Świata w Lotach Narciarskich 2018 ogłoszono 5 czerwca 2014 podczas kongresu FIS w Barcelonie. Niemiecka miejscowość była jedyną, która ubiegała się o organizację tego wydarzenia.
Tytułów mistrzowskich, wywalczonych w MŚ 2016 na Kulm bronili Peter Prevc i reprezentacja Norwegii.
Przebieg zawodów.
Złoto w konkursie indywidualnym wywalczył Norweg Daniel-André Tande, srebro Kamil Stoch, a medal brązowy Richard Freitag. Obrońca tytułu Peter Prevc sklasyfikowany został ostatecznie na szóstym miejscu. Na końcową klasyfikację generalną złożyły się trzy skoki. Czwarta seria konkursowa została odwołana z powodu zbyt silnego wiatru.
Tytuł wśród drużyn obroniła reprezentacja Norwegii. W mistrzowskim składzie nastąpiły dwie zmiany, a mianowicie nieobecny Kenneth Gangnes oraz Anders Fannemel zostali zastąpieni Robertem Johanssonem oraz Andreasem Stjernenem. Z ponad 46-punktową przewagą pokonali oni reprezentantów Słowenii, w składzie: Jernej Damjan, Anže Semenič, Domen i Peter Prevc. Brązowy medal wywalczyła reprezentacja Polski ze stratą ponad dwudziestu trzech punktów do miejsca drugiego. Drużynę reprezentowali Piotr Żyła, Stefan Hula, Dawid Kubacki oraz Kamil Stoch. W zawodach wystąpiło osiem drużyn.

</doc>
<doc id="3716898" url="https://pl.wikipedia.org/wiki?curid=3716898" title="Mistrzostwa Świata w Lotach Narciarskich 2020">
Mistrzostwa Świata w Lotach Narciarskich 2020

Mistrzostwa Świata w Lotach Narciarskich 2020 – 26. edycja mistrzostw świata w lotach narciarskich, przeprowadzona w dniach 10–13 grudnia 2020 na Letalnicy w słoweńskiej Planicy. Były to siódme w historii zawody tej rangi rozgrywane w tym miejscu (poprzednio w 1972, 1979, 1985, 1994, 2004 i 2010).
Decyzję o wyborze Planicy na gospodarza Mistrzostw Świata w Lotach Narciarskich 2020 ogłoszono 9 czerwca 2016 podczas kongresu FIS w meksykańskim Cancún. Słoweńska miejscowość była jedyną, która ubiegała się o organizację tego wydarzenia.
Mistrzostwa zostały przeniesione z pierwotnego terminu 20–22 marca 2020 z powodu pandemii COVID-19. 31 marca 2020 poinformowano, że (po raz pierwszy w historii) odbędą się one w grudniu, a 24 kwietnia 2020 na specjalnym posiedzeniu podkomisji FIS ds. planowania kalendarza ustalono termin mistrzostw na 10–13 grudnia 2020.
9 września przedstawiono oficjalny program zawodów. Organizatorzy poinformowali, że ze względu na późne jak na Planicę godziny konkursów, odbędą się po raz pierwszy przy sztucznym oświetleniu.
Skocznia.
W tabeli podano rekord skoczni obowiązujący przed rozpoczęciem Mistrzostwami Świata w Lotach Narciarskich.
Składy reprezentacji.
Do zawodów zgłoszonych zostało 61 zawodników reprezentujących 15 krajów.
Legenda:
Rekordy życiowe.
W trakcie zawodów 19 zawodników poprawiło swoje dotychczasowe rekordy życiowe. Wyniki ustanowione przez Rosjanina Jewgienija Klimowa (237 m) oraz Ukraińca Witalija Kaliniczenkę (195,5 m) zostały nowymi rekordami ich krajów.

</doc>
<doc id="3716899" url="https://pl.wikipedia.org/wiki?curid=3716899" title="Acidobacteria">
Acidobacteria



</doc>
<doc id="3716900" url="https://pl.wikipedia.org/wiki?curid=3716900" title="Alfons Jabłoński">
Alfons Jabłoński

Alfons Jabłoński ps. "„Alf”", "„Radca”" (ur. 19 marca 1899 w Sternbergu, zm. 9 października 1946 we Wrocławiu) – major piechoty Wojska Polskiego, działacz podziemia niepodległościowego w czasie II wojny światowej oraz powojennego podziemia antykomunistycznego.
Życiorys.
W latach 1916–1918 służył w armii austro-węgierskiej, biorąc udział między innymi w walkach, w Albanii. W lutym 1919 jako ochotnik wstąpił do Wojska Polskiego.
Zweryfikowany w stopniu podporucznika ze starszeństwem z dniem 1 czerwca 1922 roku i 2. lokatą w korpusie oficerów rezerwy piechoty. Jako oficer rezerwy 8 pułku piechoty Legionów w Lublinie został zatrzymany w służbie czynnej. 23 sierpnia 1924 roku został przemianowany z dniem 1 lipca 1924 roku na oficera zawodowego w stopniu podporucznika ze starszeństwem z dniem 1 czerwca 1922 roku i 30. lokatą w korpusie oficerów piechoty. 30 września 1924 roku został awansowany z dniem 1 października 1924 roku na porucznika ze starszeństwem z dniem 1 czerwca 1924 roku i 25. lokatą w korpusie oficerów piechoty. Był długoletnim oficerem 8 pułku piechoty Legionów w Lublinie. 22 września 1930 roku został przydzielony na trzymiesięczny XIV Kurs w Centralnej Szkole Strzelniczej w Toruniu. 29 kwietnia 1933 roku awansował na kapitana ze starszeństwem z dniem 1 stycznia 1933 roku i 117. lokatą w korpusie oficerów piechoty. W 1939 roku służył w Batalionie KOP „Sarny”.
Po wybuchu II wojny światowej i zajęciu Kresów Wschodnich przez Armię Czerwoną wyjechał do Warszawy. Od lutego 1940 działał w Związku Walki Zbrojnej na terenie Warszawy. W 1941 pełnił funkcję instruktora wyszkolenia wojskowego Szarych Szeregów. Od 1943 dowodził Inspektoratem Zachodnim Gródek Jagielloński, w tym samym roku został szefem Wydziału operacyjnego Komendy Okręgu Lwów AK. W lipcu 1944 został szefem sztabu Okręgu Lwów „NIE”, zaś w grudniu 1945 w związku z włączeniem Lwowa do ZSRR wyjechał w głąb Polski.
Był działaczem powojennego podziemia antykomunistycznego, od stycznia 1946 kierował Wydziałem Organizacyjnym Okręgu Jelenia Góra „Zachód” Zrzeszenia Wolność i Niezawisłość (WiN). Był też pełniącym obowiązki zastępcy kierownika Okręgu Jelenia Góra „Zachód” WiN – ppłk. Bolesława Tomaszewskiego, a następnie od 20 maja 1946 pełniącym obowiązki kierownika tegoż Okręgu.
Został aresztowany w Jeleniej Górze pod przybranym nazwiskiem w dniu 9 czerwca 1946 i osadzony w więzieniu we Wrocławiu gdzie zmarł w więziennym szpitalu. Został pochowany na Cmentarzu Osobowickim we Wrocławiu (pole 91S, rząd 2 od pola 91, grób 784).
W czerwcu 2016 ujawniono iż nieopłacone groby Alfonsa Jabłońskiego i uczestnika Powstania Warszawskiego Jana Fejge na Cmentarzu Osobowickim przeznaczone są do likwidacji. W sprawie grobów interweniował u prezydenta Wrocławia Rafała Dutkiewicza między innymi radny Robert Pieńkowski.

</doc>
<doc id="3716902" url="https://pl.wikipedia.org/wiki?curid=3716902" title="Stefan Łobacz">
Stefan Łobacz

Stefan Łobacz (ur. w 1892 w Pawlukach, zm. 8 października 1945 w Warszawie) – poseł na Sejm w latach 1922–1927, lekarz, publicysta.
Życiorys.
Urodził się w niezamożnej chłopskiej rodzinie o korzeniach unickich, jako syn Jana i Praksedy z domu Semeniuk. W dzieciństwie i we wczesnej młodości pracował na gospodarstwie rolnym.
Dzięki pomocy dziadka dostał się do Gimnazjum Wojciecha Górskiego w Warszawie, gdzie uzyskał maturę w 1914 r. Początkowo studiował na Wydziale Filozoficznym Uniwersytetu Warszawskiego, lecz po pewnym czasie przeniósł się na Wydział Lekarski.
W 1918 r. wstąpił do 5 Pułku Ułanów i brał udział w kampanii wołyńskiej oraz kijowskiej. Po awansie na podchorążego został zastępcą lekarza pułkowego (3 VIII 1920 r.). W 1921 r. został przeniesiony do rezerwy i wrócił na studia medyczne. Jako działacz Narodowej Demokracji w czasach studenckich podczas wyborów parlamentarnych 1922 r. znalazł się na liście Związku Ludowo-Narodowego w okręgu nr 25. Został posłem z ramienia Chrześcijańskiego Związku Jedności Narodowej oraz członkiem Komisji Zdrowia Publicznego i Komisji Petycji. Znany był ze swojego zaangażowania politycznego jako organizator ponad 200 wieców i zebrań. Jednocześnie kontynuował studia medyczne.
W 1925 r. otrzymał tytuł doktora wszechnauk lekarskich. W 1927 r. był członkiem komitetów honorowych przygotowujących powrót do macierzystych sanktuariów obrazów Matki Boskiej czczonych na Podlasiu: MB Kodeńskiej i MB Leśniańskiej.
Po nieudanym starcie w wyborach parlamentarnych 1928 r. podjął pracę w Szpitalu Karola Boremeusza w Białej Podlaskiej. Od 1931 do 1932 pracował jako chirurg w szpitalu w Częstochowie, a od 1933 r. w Hrubieszowie jako dyrektor szpitala powiatowego. Po wybuchu II wojny światowej leczył rannych żołnierzy i ludność cywilną. Uczestniczył w ruchu oporu jako lekarz partyzantów. W listopadzie 1944 r. został członkiem izby lekarskiej w Lublinie.
16 czerwca 1945 roku zapadł na gwałtowną chorobę. Przeniesiony na leczenie do Warszawy zmarł 8 października 1945 r. Pochowany został na Powązkach w kwaterze 257 D.
Publikował w czasopismach medycznych i społeczno-politycznych (m.in. „Podlasiak”).

</doc>
<doc id="3716903" url="https://pl.wikipedia.org/wiki?curid=3716903" title="Yale University">
Yale University



</doc>
<doc id="3716904" url="https://pl.wikipedia.org/wiki?curid=3716904" title="Harvard University">
Harvard University



</doc>
<doc id="3716906" url="https://pl.wikipedia.org/wiki?curid=3716906" title="Columbia University">
Columbia University



</doc>
<doc id="3716909" url="https://pl.wikipedia.org/wiki?curid=3716909" title="Princeton University">
Princeton University



</doc>
<doc id="3716912" url="https://pl.wikipedia.org/wiki?curid=3716912" title="Sanniki (rejon grodzieński)">
Sanniki (rejon grodzieński)

Sanniki (biał. Саннікі, tarasz. Саньнікі, ros. Санники) – wieś na Białorusi, w obwodzie grodzieńskim, w rejonie grodzieńskim, w sielsowiecie Podłabienie.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W czasach zaborów miejscowość leżała w obrębie gminy Grzebienie w powiecie sokólskim guberni grodzieńskiej Imperium Rosyjskiego.
W okresie międzywojennym Sanniki znajdowały się w gminie Nowy Dwór w powiecie sokólskim województwa białostockiego II Rzeczypospolitej. Wieś należała do rzymskokatolickiej parafii św. Jana Chrzciciela w Nowym Dworze. 
Po agresji ZSRR na Polskę w 1939 r. miejscowość znalazła się w BSRR. 
Od 1991 r. – w niepodległej Białorusi.

</doc>
<doc id="3716914" url="https://pl.wikipedia.org/wiki?curid=3716914" title="Sanniki (rejon zdzięcielski)">
Sanniki (rejon zdzięcielski)

Sanniki (biał. Саннікі, tarasz. Саньнікі, ros. Санники) – wieś na Białorusi, w obwodzie grodzieńskim, w rejonie zdzięcielskim, w sielsowiecie Dworzec (do 2013 r. w sielsowiecie Rohotna).
W czasach zaborów miejscowość leżała w powiecie słonimskim guberni grodzieńskiej Imperium Rosyjskiego.
W okresie międzywojennym Sanniki znajdowały się w gminie Rohotna w powiecie słonimskim województwa nowogródzkiego II Rzeczypospolitej. Wieś należała do rzymskokatolickiej parafii Świętych Aniołów Stróżów w Rohotnej. 
Po agresji ZSRR na Polskę w 1939 r. miejscowość znalazła się w BSRR. 
Od 1991 r. – w niepodległej Białorusi.

</doc>
<doc id="3716916" url="https://pl.wikipedia.org/wiki?curid=3716916" title="Corythucha ciliata">
Corythucha ciliata



</doc>
<doc id="3716918" url="https://pl.wikipedia.org/wiki?curid=3716918" title="Prześwietlik platanowiec">
Prześwietlik platanowiec



</doc>
<doc id="3716921" url="https://pl.wikipedia.org/wiki?curid=3716921" title="Enrique Mateos">
Enrique Mateos

Enrique Mateos Mancebo (ur. 15 lipca 1934 w Madrycie, zm. 6 lipca 2001 w Sewilli) – hiszpański piłkarz występujący na pozycji napastnika. W La Liga w ciągu 13 sezonów rozegrał 123 mecze i zdobył 48 bramek, grając w tym czasie w Realu Madryt, Sevilli i Betisie.
Kariera klubowa.
Mateos urodził się w Madrycie, początek jego kariery piłkarskiej jest związany z zespołem AD Plus Ultra, obecnie znanym jako Real Madryt Castilla. Do pierwszego zespołu dołączył wraz z przybyciem Alfredo Di Stéfano. W trakcie 8-letniego pobytu w drużynie "Królewskich" przeważnie był rezerwowym. Swój najlepszy okres miał w sezonie 1956-57, kiedy zdobył 14 bramek w 21 meczach. Po przyjściu Ferenca Puskása w 1958 Mateos grał już tylko sporadycznie. Czterokrotnie triumfował w Pucharze Europy, łącznie w rozgrywkach europejskich wystąpił 16 razy strzelając 9 goli.
Mateos opuścił "Los Merengues" latem 1961 roku, łącznie występując w 93 meczach i zdobywając 50 bramek w barwach drużyny ze stolicy. W kolejnych sezonach reprezentował m.in. zespoły Sevilli, Betisu i Gimnástica de Torrelavega, gdzie nabawił się poważnej kontuzji. Nie udało mu się wyleczyć urazu do końca, przez co nigdy nie odzyskał pełnej sprawności fizycznej. Przed zakończeniem kariery w wieku 37 lat zaliczył epizody w NASL w zespole Cleveland Stokers i w East London Celtic z RPA.
Kariera reprezentacyjna.
Mateos w latach 1957-61 wystąpił ośmiokrotnie w reprezentacji Hiszpanii. Strzelił gola w swoim debiucie 31 marca 1957 roku w wygranym 5-0 meczu towarzyskim z Belgią.
Kariera trenerska.
Mateos pracował jako trener przez blisko 20 lat. Jego największe osiągnięcie na poziomie profesjonalnym to poprowadzenie w 1977 roku Cádiz CF do pierwszego awansu do La Liga w historii klubu. W kolejnym sezonie drużyna nie potrafiła utrzymać się w najwyższej klasie rozgrywkowej, a Mateos został zwolniony z funkcji trenera.
Śmierć.
Mateos zmarł w Sewilli 6 lipca 2001 roku, dwa tygodnie przed jego 67 urodzinami.

</doc>
<doc id="3716936" url="https://pl.wikipedia.org/wiki?curid=3716936" title="Jerzy Brzoska">
Jerzy Brzoska

Jerzy Brzóska (Brzoska) herbu Nowina (zm. w 1585 roku) – pisarz ziemski bielski w latach 1578-1585, chorąży bielski w latach 1563-1579, regent ziemski bielski.
Uczestniczył w sejmach Wielkiego Księstwa Litewskiego: wileńskim 1563 roku, bielskim 1564, mińskim 1564/1565 roku, wileńskim 1565/1566, grodzieńskim 1566/1567, lebiediewskim 1567 roku, radoszkowickim 1567 roku, grodzieńskim 1568 roku. Poseł na sejm 1569 roku. Poseł na sejm elekcyjny 1575 roku. Poseł województwa podlaskiego na sejm koronacyjny 1576 roku.
Poborca w ziemi bielskiej.

</doc>
<doc id="3716937" url="https://pl.wikipedia.org/wiki?curid=3716937" title="Syðrugøta">
Syðrugøta

Syðrugøta (duń. "Sydregøte", wym. ) – miejscowość na Wyspach Owczych, archipelagu wysp wulkanicznych na Morzu Norweskim, administracyjnie stanowiących terytorium zależne Danii. Wieś znajduje się na wyspie Eysturoy w gminie Eysturkommuna. "Gøta" z języka farerskiego oznacza "Ulicę", a termin ten związany jest z kilkoma miejscowościami leżącymi nieopodal siebie: Norðragøta, Gøtugjógv oraz Gøtueiði. Syðrugøta tłumaczona jest, jako "Gøta Południowa".
Położenie.
Syðrugøta leży w południowej części pasa miejscowości rozciągającego się wzdłuż zachodniego wybrzeża zatoki Gøtuvík. Na zachód od miejscowości znajduje się wzniesienie Knyklarnir (294 m n.p.m.), a na południu Støðlafjall (517 m n.p.m.). Przez znajdującą się między nimi przełęcz poprowadzono drogę numer 10, która łączy Norðskáli z Klaksvík. Na północ od miejscowości znajduje się rozpadlina Gøtugjógv, od której nazwę zaczerpnęła leżąca tam miejscowość. We wsi znajduje się niewielka plaża.
Informacje ogólne.
Populacja.
W 1985 roku miejscowość zamieszkiwało 368 osób, a ich liczba rosła, w 1987 osiągając poziom 380 mieszkańców. Później nastąpił spadek populacji - w 1988 żyło tam 375 ludzi, w 1992 363, a w 1997 340. Sytuacja zaczęła się zmieniać pod koniec lat 90. XX wieku, kiedy Wyspy Owcze wyszły z kryzysu gospodarczego. W 1998 zamieszkiwało tam 353 osoby, w 2003 403, a w 2010 426. Następnie ponownie nastąpił ubytek populacji do 417 mieszkańców w 2011 i 402 w 2013. W ostatnich latach obserwuje się przyrost liczby ludności.
1 stycznia 2016 roku liczbę mieszkańców Syðrugøta szacowano na 433 osoby. Większość z nich stanowili mężczyźni - współczynnik feminizacji wynosił 85 na 100 mężczyzn. Społeczeństwo jest stosunkowo młode, około 29% stanowią osoby, które nie przekroczyły osiemnastego roku życia. W tej grupie wiekowej także występuje najbardziej widoczna maskulinizacja społeczeństwa, gdyż na 78 mężczyzn przypada 47 kobiet. Osoby w wieku poprodukcyjnym stanowiły w Syðrugøta ok. 12,2% populacji.
Transport.
W okolicy Syðrugøta znajduje się przystanek autobusowy państwowego przedsiębiorstwa transportowego Strandfaraskip Landsins zwany Gøtudalur. Przejeżdżają tamtędy autobusy linii 400 i 410. Pierwsza z nich łączy dwie największe miejscowości archipelagu - Klaksvík i Tórshavn, przejeżdżając także przez Leirvík, Søldafjørður, Skálabotnur, Oyrarbakki i Kollafjørður. Druga rozpoczyna swój bieg w Fuglafjørður, a następnie przejeżdża przez Kambsdalur, Gøtudalur, Leirvík i kończy bieg w Klaksvík.
Historia.
Wykopaliska archeologiczne przeprowadzone w obrębie Syðrugøta świadczą o wikińskim osadnictwie w tamtym regionie. Odnaleziono między innymi ślady starego kościoła, położonego w pobliżu linii brzegowej. Według legendy wspomniany kościół przeniesiono do Norðragøta z powodu popełnienia przestępstwa przez jednego z mieszkańców wsi. Miejscowość początkowo składała się z dwóch mniejszych gospodarstw, stanowiących osobne wsie, jednak z biegiem lat połączyły się one w jedno. Przez wiele lat do określenia wszystkich gospodarstw w tamtym regionie używano wspólnej nazwy Gøta, a najwcześniejsze źródło pisane, wspominające o Syðrugøta, jako o osobnej miejscowości pochodzi z roku 1584.
W 1985 roku w Syðrugøta założono przedsiębiorstwo Varðin í Gøtu. Jest to obecnie jedno z największych przedsiębiorstw na archipelagu, zrzeszające kilka mniejszych firm, które łącznie zatrudniają ponad 350 osób. Zajmuje się ono przetwórstwem rybnym i posiada kilka dużych statków rybackich, trawlerów jak Tróndur í Gøtu, Finnur Fríði, Jupiter oraz Saksaberg.
W miejscowości działa także firma "Tøting", produkująca ubrania z farerskiej wełny. W dziewiarni otworzono kawiarnię połączoną ze sklepem.
Kultura.
W Syðrugøta od 2002 roku odbywa się festiwal muzyczny G! Festival. Założyli go dwaj okoliczni mieszkańcy - Sólarn Solmunde oraz Jón Tyril. W roku 2007 uczestniczyło w nim od 7 do 8 tysięcy ludzi. Od tamtego roku festiwal współpracuje z Iceland Airwaves - co roku jeden z wykonawców G! występuje również na Iceland Airwaves i odwrotnie. Na festiwalu zagrali między innymi: Afenginn, Arch Enemy, Eivør Pálsdóttir, Europe, Infernal, Kaizers Orchestra, Lisa Ekdahl, Meshuggah, Natasha Bedingfield, Nephew, Týr oraz Valravn.

</doc>
<doc id="3716940" url="https://pl.wikipedia.org/wiki?curid=3716940" title="Doktorzy honoris causa Uniwersytetu Stefana Batorego w Wilnie">
Doktorzy honoris causa Uniwersytetu Stefana Batorego w Wilnie

Doktorzy honoris causa Uniwersytetu Stefana Batorego w Wilnie w okresie II Rzeczypospolitej:

</doc>
<doc id="3716941" url="https://pl.wikipedia.org/wiki?curid=3716941" title="Ihor Sonevytsky">
Ihor Sonevytsky



</doc>
<doc id="3716944" url="https://pl.wikipedia.org/wiki?curid=3716944" title="Marta Kasprzak">
Marta Kasprzak

Marta Agnieszka Kasprzak – polska inżynier informatyk, profesor nauk technicznych. Specjalizuje się w teorii algorytmów, teorii grafów oraz bioinformatyce. Profesor nadzwyczajna w Instytucie Informatyki Wydziału Informatyki Politechniki Poznańskiej oraz profesor zwyczajna w Instytucie Chemii Bioorganicznej PAN.
Informatykę ukończyła na Politechnice Poznańskiej w 1995. Stopień doktorski uzyskała na macierzystej uczelni w 1999 na podstawie pracy pt. "Informatyczne aspekty zagadnień sekwencjonowania łańcuchów DNA", przygotowanej pod kierunkiem prof. Jacka Błażewicza. Habilitowała się w 2004 na podstawie dorobku naukowego i rozprawy pt. "Kombinatoryczne modele i metody odczytywania sekwencji genomowych". Tytuł naukowy profesora nauk technicznych został jej nadany w 2015. 
Jest autorką monografii "Wybrane algorytmy i modele grafowe w bioinformatyce" (Wydawnictwo Politechniki Poznańskiej, Poznań 2013, ). Artykuły publikowała w takich czasopismach jak m.in. "Journal of Computational Biology", "European Journal of Operational Research", "Bioinformatics", "Journal of Heuristics" oraz "Computational Biology and Chemistry".

</doc>
<doc id="3716951" url="https://pl.wikipedia.org/wiki?curid=3716951" title="Ośrodek Badań nad Antykiem Chrześcijańskim KUL">
Ośrodek Badań nad Antykiem Chrześcijańskim KUL

Ośrodek Badań nad Antykiem Chrześcijańskim KUL (do 2006 Międzywydziałowy Zakład Badań nad Antykiem Chrześcijańskim, 2006-2010 Instytut Badań nad Antykiem Chrześcijańskim) – instytucja zajmująca się szeroko pojętą patrystyką. Dokumentował też polski wkład w badania nad antykiem chrześcijańskim. Został zlikwidowany z dniem 1 października 2012 roku, a jego zadania przejął Instytut Historii Kościoła i Patrologii KUL.
Historia.
Zakład powstał 13 maja 1969 z inicjatywy takich osób jak: Jan Maria Szymusiak i Leokadia Małunowiczówna. Jednym z celów placówki była koordynacja polskich badań naukowych nad starożytnym chrześcijaństwem (I-VIII w.). W tym celu utworzono Komisję Badań nad Antykiem Chrześcijańskim. Od 1981 do 2012 roku ośrodek wydawał pismo "Vox Patrum". W latach 1976-1993 ukazywała się seria "Starożytne Teksty Chrześcijańskie". Placówka wydała także następujące książki: Bazyli Degórski, "Przekaz łacińskich rękopisów" Vita Sancti Pauli Primi Eremitae "św. Hieronima" [Katolicki Uniwersytet Lubelski. Międzywydziałowy Zakład Badań nad Antykiem Chrześcijańskim], Lublin 2000 (450 ss.); Bazyli Degórski,  "I manoscritti della" Vita Sancti Pauli Primi Eremitae "di san Girolamo conservati nella Biblioteca Apostolica Vaticana" [Katolicki Uniwersytet Lubelski. Międzywydziałowy Zakład Badań nad Antykiem Chrześcijańskim], Lublin 2005 (1052 ss.); Bazyli Degórski, "Il monachesimo latino nel Mediterraneo (secc. IV-VI): protagonisti e legislazione" [Katolicki Uniwersytet Lubelski Jana Pawła II. Instytut Badań nad Antykiem Chrześcijańskim], Lublin 2006 (357 ss.); Bazyli Degórski, "I manoscritti della" Vita Sancti Pauli Primi Eremitae "di San Girolamo conservati nelle biblioteche di Roma (esclusa la Biblioteca Apostolica Vaticana)" [Katolicki Uniwersytet Lubelski Jana Pawła II. Instytut Badań nad Antykiem Chrześcijańskim], Wydawnictwo KUL, Lublin 2010 (474 ss.); Bazyli Degórski, "I manoscritti della" Vita Sancti Pauli Primi Eremitae di "San Girolamo, conservati nelle biblioteche di Roma, che contengono testo incompleto dell’opera geronimiana o che si ispirano ad essa" [Katolicki Uniwersytet Lubelski Jana Pawła II. Ośrodek Badań nad Antykiem Chrześcijańskim], Wydawnictwo KUL, Lublin 2011 (145 ss.). W latach 2006-2010 nazwa placówki brzmiała: Instytut Badań nad Antykiem Chrześcijańskim, od 2010 do 2012 funkcjonował jako Ośrodek Badań nad Antykiem Chrześcijańskim KUL. Placówka posiadała specjalistyczny księgozbiór, który nadal dostępny jest w redakcji "Vox Patrum". Ośrodek zajmował się też: opracowywaniem polskiej bibliografii antyku chrześcijańskiego, organizowaniem konferencji i spotkań dotyczących starożytności chrześcijańskiej. Długoletnim kierownikiem placówki był ks. Stanisław Longosz (wicedyrektor [1981] i dyrektor [1991]).

</doc>
<doc id="3716952" url="https://pl.wikipedia.org/wiki?curid=3716952" title="Argument biologiczny">
Argument biologiczny



</doc>
<doc id="3716954" url="https://pl.wikipedia.org/wiki?curid=3716954" title="Kazimierz Pirgo">
Kazimierz Pirgo

Kazimierz Pirgo (ur. 1879 w Stanisławowie, zm. 2 czerwca 1936 w Krośnie) – polski inżynier, działacz społeczny.
Życiorys.
Urodził się w 1879 w Stanisławowie. We wrześniu 1898 zdał egzamin dojrzałości w C. K. Wyższej Szkole Realnej we Lwowie. Ukończył studia na Politechnice Lwowskiej uzyskując tytuł inżyniera.
Został zatrudniony w administracji pod zaborem austriackim i początkowo elewem przy geometrach – c. k. urzędnikach do utrzymywania ewidencji katastru podatku gruntowego: od około 1901 w Brzozowie, następnie od około 1902 w Rudkach, a od około 1904 sam sprawował stanowisko geometry II klasy w ww. charakterze w Krośnie, od około 1907 pracował w randze geometry I klasy, od około 1912 jako starszy geometra II klasy, a do 1918 w randze I klasy. Był zatrudniony na stanowisku kierownika urzędu katastralnego w Krośnie.
Udzielał się społecznie na obszarze tego miasta i okolic. Działał w Lidze Obrony Powietrznej i Przeciwgazowej, pełnił funkcje prezesa koła L. O. P. P. w Krośnie oraz sekretarza i wicesekretarza obwodu powiatowego L. O. P. P.. Sprawował stanowisko prezesa Krośnieńskiego Koła Szybowców (zalążek Aeroklubu Podkarpackiego). Wskutek jego starań powstało lotnisko Krosno, a w ramach koła wybudowano dwa szybowce. Był także członkiem Straży Pożarnej. Do końca życia pełnił stanowisko prezesa Towarzystwa Gimnastycznego „Sokół” w Krośnie. W połowie lat 30. był członkiem zarządu Powiatowej Komisji Oświaty Pozaszkolnej w Krośnie. Był radnym rady miejskiej w Krośnie i członkiem rady powiatowej. Dekretem wojewody lwowskiego z 31 października 1935 został upoważniony do wykonywania zawodu mierniczego przysięgłego z siedzibą w Krośnie przy ul. Legionów 616 (przysięgę złożył 7 listopada 1935 i został wpisany na listę mierniczych przysięgłych).
1 czerwca 1936 pełniąc w Krośnie funkcję komisarza zawodów lotniczych „VII Lotu Południowo-Zachodniej Polski im. kpt. Żwirki” odniósł obrażenia po tym, gdy pilot Rayski z Aeroklubu Lwowskiego (student Politechniki Lwowskiej) podczas lądowania samolotem RWD-8 uderzył w stolik sędziowski. W zdarzeniu utracił rękę odciętą przez śmigło maszyny oraz doznał obrażeń wewnętrznych, wskutek czego zmarł nazajutrz 2 czerwca 1936 w szpitalu. Został pochowany na Cmentarzu Łyczakowskim we Lwowie 5 czerwca 1936.
Siedzący podczas wypadku przy stoliku inni członkowie komisji sędziowskiej ocaleli odskakując na bok bądź padając na ziemię. Sprawca wypadku wyjaśnił, że skierował pilotowany samolot w stronę stolika jury po tym, gdy dwie inne maszyny rzekomo zajechały mu drogę podczas lądowania.

</doc>
<doc id="3716955" url="https://pl.wikipedia.org/wiki?curid=3716955" title="Pirgo">
Pirgo



</doc>
<doc id="3716957" url="https://pl.wikipedia.org/wiki?curid=3716957" title="Ośrodek Archiwów, Bibliotek i Muzeów Kościelnych">
Ośrodek Archiwów, Bibliotek i Muzeów Kościelnych

Ośrodek Archiwów, Bibliotek i Muzeów Kościelnych (w latach 2006-2009 Instytut Archiwów Bibliotek i Muzeów Kościelnych) – instytucja zajmująca się zbiorami kościelnymi o tematyce archiwalnej, bibliotecznej, muzealnej a także inwentarze archiwalne i katalogi biblioteczne oraz teksty źródłowe do dziejów Kościoła katolickiego w Polsce.
Historia.
Placówka została powołana decyzją Plenarnej Konferencji Episkopatu Polski 27 sierpnia 1956. Erygowanie placówki nastąpiło 20 grudnia 1956 decyzją senatu KUL. Placówka od 1959 roku wydaje pismo "Archiwa, Biblioteki i Muzea Kościelne". Instytut zajmuje się procesem mikrofilmowania materiałów przechowywanych w archiwach, bibliotekach i muzeach kościelnych. W latach 2006-2009placówka nosiła nazwę Instytut Archiwów Bibliotek i Muzeów Kościelnych. W 2009 Ośrodek został włączony w strukturę Wydziału Teologii KUL.

</doc>
<doc id="3716959" url="https://pl.wikipedia.org/wiki?curid=3716959" title="Barkarö">
Barkarö

Barkarö – miejscowość ("tätort") w środkowej Szwecji, w regionie administracyjnym ("län") Västmanland (gmina Västerås).
Miejscowość jest położona w prowincji historycznej ("landskap") Västmanland, ok. 10 km na południowy zachód od centrum Västerås niedaleko Melaru.
W Barkarö znajduje się kościół ("Västerås-Barkarö kyrka"), którego początek budowy datowany jest na przełom XII/XIII w .
W 2010 roku Barkarö liczyło 1163 mieszkańców.

</doc>
<doc id="3716961" url="https://pl.wikipedia.org/wiki?curid=3716961" title="Ośrodek Badań nad Geografią Historyczną Kościoła w Polsce">
Ośrodek Badań nad Geografią Historyczną Kościoła w Polsce

Ośrodek Badań nad Geografią Historyczną Kościoła w Polsce (w latach 1956-2010 Instytut Geografii Historycznej Kościoła w Polsce) – jednostka badawcza funkcjonująca w ramach Instytutu Historii oraz Wydziału Nauk Humanistycznych Katolickiego Uniwersytetu Lubelskiego Jana Pawła II, zajmująca się badaniami naukowymi nad przestrzenną organizacją życia społeczno-religijnego na ziemiach polskich i w Europie Środkowo-Wschodniej.
Historia.
Placówka powstała w 1956 roku dzięki inicjatywie Jerzego Kłoczowskiego, Marzeny Pollakówny i Zygmunta Sułowskiego. Formalnie została powołana do życia w 1957 roku jako część Towarzystwa Naukowego KUL. W latach 1968-2010 była samodzielną jednostką naukowo-badawczą KUL. W 2010 roku została włączona w strukturę Wydziału Nauk Humanistycznych KUL, a w 2018 roku stała się jednostką Instytutu Historii KUL. Przedmiotem badań Ośrodka jest geografia historyczna w Polsce, ze szczególnym uwzględnieniem Kościołów różnych wyznań i wspólnot zakonnych - dział geografii oraz jedna z dyscyplin nauk pomocniczych historii, które zajmują się badaniem zróżnicowanej przestrzeni kościelnej, jej rozwojem historycznym, organizacją, ewolucją oraz wpływem na wszelkie przejawy działalności ludzkiej. Wysiłek naukowy i publikacje Ośrodka, od chwili jego powstania, są związane z realizacją programu badawczego, w którego centrum znajduje się synteza polskiego chrześcijaństwa na tle chrześcijaństwa i innych religii w Europie Środkowowschodniej, ujętego w formie atlasu oraz atlasy struktur kościelnych (zakonnych) w Polsce. Powstające przy tej okazji syntezy cząstkowe i prace monograficzne są publikowane jako samodzielne pozycje książkowe w odpowiednich seriach wydawniczych, czasopismach krajowych i zagranicznych. 
Podstawę działalności naukowej i wydawniczej Ośrodka tworzą serie wydawnicze: 
Od początku swego funkcjonowania Ośrodek współpracuje z różnymi instytucjami naukowymi w kraju i za granicą, w tym zwłaszcza w ramach Międzynarodowej Komisji Porównawczej Kościołów, pod której auspicjami zorganizował kilka konferencji o charakterze międzynarodowym. Do cyklicznych imprez naukowych organizowanych przez Ośrodek należy coroczna ogólnopolska konferencja naukowa historyków zakonnych - sióstr historyczek i archiwistek. Ostatnia, 50. jubileuszowa ogólnopolska konferencja zatytułowana "Błogosławiony Stefan Kardynał Wyszyński Prymas Polski. Ojciec żeńskich wspólnot zakonnych" odbyła się w Warszawie w dniu 16 października 2021 roku. 

</doc>
<doc id="3716962" url="https://pl.wikipedia.org/wiki?curid=3716962" title="Wieża Książęca w Siedlęcinie">
Wieża Książęca w Siedlęcinie



</doc>
<doc id="3716964" url="https://pl.wikipedia.org/wiki?curid=3716964" title="Frédéric Peiremans">
Frédéric Peiremans

 
Frédéric Peiremans (ur. 3 września 1973 w Nivelles) – belgijski piłkarz występujący na pozycji pomocnika.
Kariera klubowa.
Peiremans karierę rozpoczynał w 1993 roku w pierwszoligowym Anderlechcie. W sezonie 1993/1994 zdobył z nim mistrzostwo Belgii oraz Puchar Belgii. W kolejnym sezonie ponownie wywalczył z Anderlechtem mistrzostwo Belgii. Z kolei w sezonie 1995/1996 został jej wicemistrzem. Graczem Anderlechtu był przez pięć sezonów. W 1998 roku odszedł do innego pierwszoligowca, RSC Charleroi, gdzie spędził sezon 1998/1999.
W 1999 roku Peiremans przeszedł do holenderskiego FC Twente. W Eredivisie zadebiutował 15 sierpnia 1999 w zremisowanym 1:1 meczu z RKC Waalwijk. 27 października 1999 w wygranym 3:2 spotkaniu ze Spartą Rotterdam strzelił zaś pierwszego gola w Eredivisie. W Twente grał do końca sezonu 1999/2000.
Następnie Peiremans był zawodnikiem hiszpańskich zespołów Real Sociedad (Primera División) oraz SD Eibar (Segunda División), jednak w ich barwach nie rozegrał żadnego spotkania. W 2002 roku zakończył karierę.
Kariera reprezentacyjna.
W reprezentacji Belgii Peiremans zadebiutował 27 marca 1996 w przegranym 0:2 towarzyskim meczu z Francją. W drużynie narodowej rozegrał 3 spotkania, wszystkie w 1996 roku.

</doc>
<doc id="3716966" url="https://pl.wikipedia.org/wiki?curid=3716966" title="Strażnica KOP Zalesie">
Strażnica KOP Zalesie



</doc>
<doc id="3716967" url="https://pl.wikipedia.org/wiki?curid=3716967" title="Fiszbinowce">
Fiszbinowce

Fiszbinowce (Mysticeti) – parvordo ssaków z podrzędu Whippomorpha w obrębie rzędu Cetartiodactyla. Obejmuje szeroko rozprzestrzenione i zróżnicowane mięsożerne ssaki morskie z rodzin: walowatych, płetwalowatych, walenikowatych i pływaczowatych. Obecnie wyróżnia się 15 gatunków. Uważano niegdyś, że walenie wyewoluowały z Mesonychidae, lecz dowody molekularne wskazują na ich bliskie pokrewieństwo z parzystokopytnymi. Fiszbinowce oddzieliły się od zębowców około 34 milionów lat temu.
Fiszbinowce różnią się wielkością, osiągając od 6 m długości i 3000 kg w przypadku walenika małego do 34 m długości i 190 ton płetwala błękitnego, będącego największym znanym zwierzęciem żyjącym na Ziemi. Występuje dymorfizm płciowy. Ciało może być lub mieć duże rozmiary, co zależy od sposobu odżywiania się. Kończyny uległy modyfikacji, przekształcając się w płetwy. Choć nie tak giętkie i zwinne jak płetwonogie, fiszbinowce potrafią bardzo szybko pływać, nawet do 37 km/h. Wykorzystują fiszbiny do odfiltrowywania pokarmu z wody (tzw. "lunge-feeding", "gulp-feeding"). Ich kręgi szyjne połączyły się, uniemożliwiając ruchy głowy. Niektóre gatunki dobrze zaadaptowały się do nurkowania na znaczne głębokości. Posiadają warstwę tłuszczu pod skórą, co pozwala im utrzymywać ciepło w zimnej wodzie.
Choć szeroko rozprzestrzenione, fiszbinowce w przypadku większości gatunków preferują chłodniejsze wody w okolicach biegunów północnego i południowego. Pływacz szary wyspecjalizował się w żerowaniu na zamieszkujących dno morskie mięczakach. Płetwalowate specjalizują się w odfiltrowywaniu planktonu (lunge-feeding), cechują się opływowym kształtem ciała, redukującym opór podczas przyśpieszania. Walowate stosują inną metodę, gulp-feed – wykorzystują swą wielką głowę do zaczerpnięcia znacznych ilości powietrza i odsiewania wolno poruszającej się zdobyczy. Samce zazwyczaj kojarzą się z więcej niż jedną samicą (są poligyniczne). Stopień poligynii zależy od gatunku. Samce osiągają sukces reprodukcyjny poprzez różne strategie od rytualnych popisów ze śpiewaniem bądź zachowaniem typu lek. Młode zazwyczaj rodzą się na wiosnę bądź latem, cała odpowiedzialność za nie spoczywa na matce, głodującej przez względnie długi czas migracji, zależnie od gatunku. Fiszbinowce wydają liczne odgłosy, niekiedy całe pieśni, jak u humbaków.
Mięso, tłuszcz, fiszbiny i olej z wielorybów były tradycyjnie wykorzystywane przez rdzenną ludność Arktyki. Niegdyś nieubłaganie zabijane dla potrzeb przemysłu pożądającego wymienionych produktów, obecnie walenie chronione są prawem międzynarodowym. Jednak waleń biskajski jest przez IUCN uznawany za zagrożony wyginięciem. Poza polowaniami fiszbinowcom zagrażają zatrucie mórz i zakwaszenie wód. Spekuluje się też, że ludzkie sonary sprowadzają je na mielizny. Rzadko trzyma się je w niewoli, podejmowano takie próby tylko z młodymi lub przedstawicielami mniejszych gatunków.
Systematyka.
Fiszbinowce są waleniami, tworzą podrząd bądź parworząd Mysticeti. Obejmuje on cztery współcześnie istniejące rodziny: walowate, płetwalowate, walenikowate i pływaczowate. Walowate wyróżniają się powiększoną głową i grubą warstwą wielorybiego tłuszczu. Płetwalowate i pływaczowate mają generalnie płaską głowę, długie fałdy gardła, przybrały bardziej od walowatych opływowy kształt ciała. Rodzina płetwalowatych reprezentowana jest przez największych przedstawicieli fiszbinowców.
Obecnie walenie i parzystokopytne klasyfikuje się niekiedy w rzędzie Cetartiodactyla, niekiedy nazywanym Artiodactyla (parzystokopytne, jako że grupa waleni leży głęboko wśród parzystokopytnych). Najbliższymi żyjącymi krewnymi fiszbinowców są zębowce, a następnie hipopotam nilowy i hipopotamek karłowaty. Zwierzęta te łączy się w podrząd Whippomorpha.
Podział systematyczny.
Klasyfikacja za "Illustrated Checklist of the Mammals of the World" (2020):
Klasyfikacja.
Kladogram pokazuje pokrewieństwo filogenetyczne pomiędzy współczesnymi fiszbinowcami wedle prac Hassanin &amp; Ropiquet, "et al.", Sasaki &amp; Nikaido, "et al." i Rosenbaum &amp; Brownell, Jr., "et al."
Walowate (Balaenidae) obejmują dwa rodzaje: waleń ("Eubalaena") i wal ("Balaena", obejmujący pojedynczy gatunek wal grenlandzki, "B. mysticetus"). Niegdyś uznawano rodzinę za monotypową, nim badania przeprowadzone w pierwszej dekadzie XX wieku pokazały, że wal i waleń są morfologicznie (odmienny kształt czaszki) i filogenetycznie odrębne. Zgodnie z badaniem autorstwa H. C. Rosenbauma z American Museum of Natural History i współpracowników waleń japoński ("E. japonica") i waleń południowy ("E. australis") są z sobą wzajemnie bliżej spokrewnione, niż z waleniem biskajskim ("E. glacialis").
Płetwalowate składają się z dwóch rodzajów: płetwala ("Balaenoptera") i długopłetwca ("Megaptera"), obejmujących w sumie 9 następujących gatunków: płetwal zwyczajny ("B. physalus"), płetwal czerniakowy ("B. borealis"), płetwal Bryde'a ("B. brydei", niewymieniany przez Polskie Nazewnictwo ssaków świata), płetwal tropikalny ("B. edeni"), płetwal błękitny ("B. musculus"), płetwal karłowaty ("B. acutorostrata"), płetwal antarktyczny ("B. bonaerensis"), płetwal skryty ("B. omurai") oraz długopłetwiec oceaniczny ("M. novaeangliae"). W 2012 w przeglądzie taksonomii waleni Alexandre'a Hassanina z Muséum national d'Histoire naturelle i współpracowników zasugerowano na podstawie kryteriów filogenetycznych wyróżnienie czterech rodzajów współczesnych płetwalowatych. Rekomendowano pozostawienie rodzaju płetwal dla płetwala zwyczajnego oraz przeniesienie płetwali karłowatego i antarktycznego z "Balaenoptera" do "Pterobalaena", natomiast do "Rorqualus" płetwala czerniakowego, Bryde'a, tropikalnego, błękitnego i skrytego.
Cetotheriidae reprezentuje współcześnie pojedynczy gatunek walenik mały ("Caperea marginata"). Pierwsze opisy datują się na lata czterdzieste XIX wieku na podstawie kości i fiszbin przywodzących na myśl mniejszą wersję walenika małego, której nazwano nazwę "Balaena marginata". W 1864 dzięki czaszce innego okazu wyodrębniono rodzaj "Caperea". 6 lat później walenik mały został sklasyfikowany w rodzinie Neobalaenidae. Walenik mały genetycznie bardziej przypomina płetwalowate i pływaczowate, niż walowate, z którymi łączy je podobna nazwa anglojęzyczna ("pygmy right whales" i "right whales"). Badanie opublikowane w 2012, bazujące na budowie kości, przeniosło walenika małego z rodziny Neobalaenidae do Cetotheriidae, uznając go za żywą skamieniałość. Obniżono także status Neobalaenidae do rangi podrodziny Neobalaeninae. Jednak Polskie Nazewnictwo ssaków świata stosuje dalej Neobalaenidae i polską nazwę walenikowate.
Pływaczowate (Eschrichtiidae) również mają jednego żyjącego współcześnie przedstawiciela – pływacza szarego ("Eschrichtius robustus"). Żyją dwie populacje: jedna w Morzu Ochockim i w Morzu Japońskim, druga w Morzu Śródziemnym i Wschodnim Atlantyku. Zauważa się pomiędzy nimi różnice genetyczne i fizjologiczne. Tradycyjną klasyfikację tego gatunku podważają badania DNA, takie jak wykonane przez zespół pod kierunkiem Takeshiego Sasakiego z Tokyo Institute of Technology. Wskazały one pewne płetwalowate, jak humbak czy płetwal zwyczajny, jako na bliżej spokrewnione z pływaczem szarym, niż z pewnymi innymi płetwalowatymi, jak płetwal karłowaty.
Etymologia.
Nazwa naukowa "Mysticeti" ewidentnie pochodzi od błędu w tłumaczeniu wczesnej kopii arystotelesowskiej "Historia Animalium" napisanej w starożytnej grece, gdzie ὁ μῦς τὸ κῆτος ("ho mus to kētos", "mysz, wieloryb tak zwany") zostało błędnie przetłumaczone jako ὁ μυστικῆτος ("ο mustikētos"), co D. W. Rice z Society for Marine Mammalogy w swej pracy z 1998 podsumował jako ironiczne odniesienie do wielkiego rozmiaru tych zwierząt. Alternatywna nazwa "Mystacoceti" również pochodzi z greki, od μύσταξ "wąs" + κῆτος, "wieloryb"). Choć w oczywisty sposób właściwsza i okazjonalnie używana w przeszłości, została wyparta przez "Mysticeti" jako młodszy synonim.
Anglojęzyczna nazwa zwyczajowa "baleen whales" odwołuje się do obecności fiszbin, wykorzystywanych przez te zwierzęta do odcedzania planktonu i innych drobnych organizmów z wody. Sam angielski termin "baleen" (z średnioangielskiego "baleyn, ballayne, ballien, bellane", etc.) stanowi archaiczne słowo oznaczające wieloryba, pochodzące z łaciny od "balæna". Również po polsku stosuje się zwyczajową nazwę fiszbinowce.
Różnice pomiędzy rodzinami.
Płetwalowate wykorzystują fałdy gardła do zwiększenia objętości jamy ustnej, co pozwala im efektywniej pobierać pokarm. Muszą one w tym celu wytworzyć ciśnienie. Taka metoda odżywiania się nazywana jest "lunge-feeding". Polega na tym, że wieloryb uderza w ławicę małych ryb z wielką prędkością. Płetwalowate ogólnie są opływowe, co redukuje opór wody.
Walowate wykorzystują swoją wielką głowę, zdobywając pożywienie inaczej niż płetwalowate. Efektywny sposób żerowania pozwala im na osiągnięcie olbrzymich rozmiarów i masywnej budowy, bez konieczności zachowania opływowego kształtu ciała. Mają nagniotki, nie występujące u innych waleni. Wyjątek stanowi wal grenlandzki. Płetwalowate charakteryzuje wyższy odsetek tkanki mięśniowej i tendencja do wyporności mniejszej od wody, natomiast walowate cechują się wyższym odsetkiem tkanki tłuszczowej i większą wypornością. Pływacza szarego łatwo odróżnić od innych współczesnych waleni po szarawej barwie, grzebieniu grzbietowym i szarobiałych bliznach po pasożytach. Jak u płetwalowatych, fałdy gardła zwiększają pojemność jamy ustnej, co pozwala zwierzęciu na filtrowanie większych objętości wody za jednym zamachem. Pływacz szary żywi się u dna morskiego, przeczesując piasek w poszukiwaniu pokarmu. Zazwyczaj układa się na boku i zagarnia osad do swych ust, odfiltrowując organizmy bentosowe, jak obunogi, co pozostawia rzucające się w oczy znaczenie na jego głowie. Walenika małego łatwo pomylić z płetwalem karłowatym bądź płetwalem antarktycznym, gatunkami o podobnych cechach. Mają one niewielkie rozmiary, fałdy w gardle, ciemnoszary grzbiet, jasnoszarą brzuszną stronę ciała i jaśniejsze paski w okolicy oczu.
Przedstawiciele.
Lista fiszbinowców (krzyżykiem oznaczono taksony wymarłe).
Fiszbinowce obejmują następujące współczesne gatunki, wedle klasyfikacji PAN:
Ewolucja.
Marx i Fordyce dzielą ewolucję fiszbinowców na 3 fazy po powstaniu tej grupy przed 38 milionami lat. Pierwsza z nich, sprzed 36-30 milionów lat, obejmuje gwałtowną radiację adaptacyjną, druga – wykształcenie specyficznego sposobu odżywiania się poprzez filtrację, co wydarzyło się 30-23 miliony lat temu, w końcu zaś przed 3 milionami lat różnorodność tych zwierząt spadła na skutek zmian klimatycznych.
Marx i Fordyce po przeanalizowaniu 272 cech morfologicznych oraz 37646 genetycznych zaproponowali następujący kladogram (uproszczono):
Fiszbinowce oddzieliły się od zębowców 34 miliony lat temu, w eocenie. Forma przejściowa prowadząca od dawnych uzębionych prawaleni pozostawała nieznana aż do odkrycia "Janjucetus hunderi" w ostatniej dekadzie XX wieku w australijskiej Wiktorii. Jak współczesne fiszbinowce, "Janjucetus" miał fiszbiny i bardzo słabą umiejętność echolokacji. Jednak posiadał także zęby. Siekacze i kły służyły kłuciu, przedtrzonowce i trzonowce zaś do rozdzierania. Te wczesne fiszbinowce były bardzo małe w porównaniu z ich współczesnymi krewnymi. "Mammalodon" nie przekraczał 3 m długości. Sądzi się, że ich wielkość rosła wraz z zależnością od fiszbin. Odkrycie "Janjucetus" i tym podobne sugerują, że ewolucja fiszbin przebiegała przez kilka faz przejściowych. Gatunki takie jak "Mammalodon colliveri" miały mało fiszbin bądź nie miały ich wcale. Formy późniejsze jak "Aetiocetus weltoni", miały zarówno fiszbiny, jak i zęby, co wskazuje na ograniczone zdolności filtrowania. Późniejsze rodzaje, jak "Cetotherium", nie miały już zębów, co oznacza pełną zależność od fiszbin i możliwość spożywania żywności jedynie odfiltrowanej
"Fucaia buelli" to najwcześniejszy z fiszbinowców, datowany na 33 miliony lat temu. Mierząc tylko 2 m, jest najmniejszym z fiszbinowców. Znany jest tylko z zębów, sugerujących zasysanie pokarmu, jak to czynią dziś zyfiowate. Jak inne wczesne uzębione fiszbinowce zwane "archaeomysticetes", "F. buelli" cechowała się uzębieniem heterodontycznym. Archaeomysticetes z oligocenu obejmują Mammalodontidae ("Mammalodon" i "Janjucetus") z Australii. Były małe ze skróconym dziobem i prymitywną formułą zębową (3.1.4.3, 3.1.4.3). U fiszbinowców powiększone jamy ustne zaadaptowane do zasysania pokarmu wyewoluowały przed specjalizajcami w kierunku filtracji. Uzębiony oligoceński "Janjucetus", miał powiększoną jamę ustną i krótkie spojenie żuchwy, szeroki dziób i cienkie brzegi kości zębowej, co wskazuje na przystosowanie do zasysania. U przedstawiciela Aetiocetidae "Chonecetus" cały czas występowały zęby, ale obecność grzebienia na wewnętrznej stronie każdej kości zębowej wskazuje na elastyczne spojenie, pozwalające na rotację każdej z kości zębowych, co stanowi wstępną adaptację do sposobu żywienia współczesnych fiszbinowców.
Linie ewolucyjne płetwalowatych i walowatych rozdzieliły się prawie 20 milionów lat temu. Nie wiadomo, gdzie nastąpił podział, ale uważa się ogólnie, że – jak ich potomkowie – zwierzęta te podążały za planktonem. Te prymitywne fiszbinowce utraciły swe heterodontyczne uzębienie na korzyść fiszbin. Przyjęły wyspecjalizowaną dietę składającą się z bentosu, planktonu i widłonogów, charakteryzującą też współczesne fiszbinowce. Pierwsza radiacja ewolucyjna nastąpiła w środkowym miocenie. Płetwalowate osiągały wtedy coraz znaczniejsze rozmiary, tak gatunki jak "Balaenoptera sibbaldina" mogły rywalizować w tych kategoriach z dzisiejszym płetwalem błękitnym. Sądzi się, że radiację wywołała globalna zmiana klimatu i znaczna aktywność tektoniczna (Prąd Wiatrów Zachodnich).
Pierwsze bezzębne fiszbinowce pojawiły się przed pierwszą radiacją w późnym oligocenie. "Eomysticetus" i inne nie wykazywały żadnych oznak zdolności echolokacji, co sugeruje, że w znacznym stopniu polegał w nawigacji na wzroku. Zwierzęta te miały długie, płaskie pyski bez zębów, nozdrza zewnętrzne lokowały się w połowie drogi na grzbiecie pyska. Podniebienie nie zachowało się dobrze, ale uważa się, że walenie te miały fiszbiny i odfiltrowywały pokarm. Mioceńskie fiszbinowce padały ofiarami większych drapieżników, jak "Zygophyseter" czy "Megalodon".
Budowa.
Układ ruchu.
Podczas pływania fiszbinowce wykorzystują swoje przednie kończyny przekształcone w płetwy, których używają jak skrzydeł podobnie jak pingwiny czy żółwie morskie. Ruch płetw jest ciągły, służy sterowaniu, jak u wydr. W jego trakcie fiszbinowce odpychają się płetwą ogonową wykonującą ruchy w pionie. Niektóre gatunki wyskakują z wody, co może pozwolić im na szybszą podróż. Z powodu swych wielkich rozmiarów fiszbinowce nie są giętkie ani zwinne jak delfiny, a żaden z nich nie potrafi ruszać szyją z powodu połączonych kręgów szyjnych. Zapewnia to w wodzie większą stabilność kosztem prędkości. Kończyny tylne znajdują się w obrębie tułowia, stanowią narząd szczątkowy. Jednak praca z 2014 sugeruje, że kość miedniczna wspiera narządy rozrodcze zewnętrzne.
Płetwalowate muszą osiągnąć pewną prędkość, by się najeść. Wykształciły więc szereg adaptacji redukujących opór, w tym opływowy kształt ciała, niewielką płetwę grzbietową (względem rozmiarów całego ciała), nie mają też ucha zewnętrznego ani długich włosów. Najszybszym z fiszbinowców jest płetwal zwyczajny (finwal), osiągający 37 km/h. Podczas żerowania jama ustna płetwalowatych rozszerza się do objętości przekraczających nawet wielkość całego ciała walenia. Rozszerzanie się jamy ustnej wiąże się z rozciąganiem się "cavum ventrale", kieszeni gardła, na brzusznej stronie ciała aż do pępka, co zwiększa objętość wody, jaką wieloryb może wciągnąć. Żuchwa łączy się z resztą czaszki tkanką włóknistą i chrzęstną, połączenie to pozwala na otwarcie ust z żuchwą ustawioną pod kątem prostym. Spojenie żuchwy także jest włóknisto-chrzęstne, pozwalając na pochłonięcie większej ilości wody. Przed zbytnim rozciągnięciem jamy ustnej zabezpiecza płetwalowate narząd zmysłowy zlokalizowany pośrodkowo, regulujący tę funkcję żuchwy.
Morfologia.
Fiszbinowce mają parę kończyn przednich przekształconych w płetwy, znajdujące się poniżej głowy. Jak wszystkie ssaki, oddychają powietrzem, wobec czego muszą co jakiś czas wynurzyć się na powierzchnię wody. Ich nozdrza zewnętrzne leżą na szczycie czaszki. Występują dwa oddzielne otwory, w przeciwieństwie do zębowców posiadających pojedynczy otwór. Są to podłużne szczeliny zbiegające się w kierunku przednim, a poszerzające ku tyłowi w efekcie czego powstaje V-kształtna fontanna. Otacza je mięsień zatrzymujący wodę na zewnątrz, gdy waleń oddycha. Przegroda nosowa rozdzielająca nozdrza ma dwie zastawki czyniące je wodoszczelnymi podczas nurkowania.
Jak u innych ssaków, ciało fiszbinowców pokrywa skóra zbudowana z naskórka, skóry właściwej i warstwy podskórnej oraz tkanka łączna. Warstwą pigmentowaną jest naskórek, osiągający grubość 1 mm, a licząc wraz z tkanką łączną aż 5 mm. Leżąca głębiej skóra właściwa również jest gruba. Warstwa podskórna obejmuje tłuszcz wielorybi. Stanowi najgrubszą z warstw pokrywy ciała. Zatrzymuje ciepło. Najgrubszą warstwę podskórną wśród waleni wykształciły walowate. Mierzy ona średnio około 50 cm grubości. Jak u wszystkich wielorybów, jest ona cieńsza wokół naturalnych otworów ciała i na kończynach. Tłuszcz służy także za magazyn energii podczas długich okresów postu. Tkanka łączna pomiędzy warstwą podskórną i mięśniami pozwala jedynie na ograniczone ruchy. Inaczej niż u zębowców, fiszbinowce posiadają niewielkie włosy czuciowe na głowie, od czubka pyska do nozdrzy, a u walowatych również na brodzie. Jak inne ssaki morskie, nie mają natomiast gruczołów łojowych ani potowych.
Fiszbinowce mają fiszbiny zbudowane z keratyny, a dokładnie z twardej, zwapniałej α-keratyny, wzmocnionej strukturami włóknistymi z filamentów pośrednich. Stopień uwapnienia zmienia się w zależności od gatunku. U płetwala czerniakowego 14,5% stanowi hydroksyapatyt, minerał budujący także kości i zęby. Natomiast płetwale karłowaty i antarktyczny mają 1–4% hydroksyapatytu. U większości ssaków struktury keratynowe, jak wełna, leżą w suchym powietrzu, ale żyjące w wodzie walenie mają je usztywnione solami wapnia. Fiszbiny umocowane są szczęki z wyjątkiem pośrodkowej części, tworząc dwa oddzielne grzebienie płyt. Wielkość płyt zmniejsza się ku tyłowi. Największe określa się głównymi fiszbinami, najmniejsze zaś – dodatkowymi. Te ostatnie przechodzą w małe włoski.
W przeciwieństwie do innych waleni i większości ssaków samice są większe od samców. Dymorfizm płciowy jest odwrócony. Samice fiszbinowców są zwykle większe od samców o 5%. Dymorfizm płciowy wyraża się również w pieśniach, zwłaszcza u długopłetwców oceanicznych, których samce wykonują wypracowane pieśni. Samce walowatych mają większe od samic modzele. Samce ogólnie noszą więcej blizn, niż płeć przeciwna, co łączy się z agresją podczas sezonu rozrodczego.
Anatomia.
Unikalne płuca fiszbinowców ulegają zapadnięciu się pod ciśnieniem zamiast opierać się mu, co prowadzi do uszkodzenia narządu. Umożliwia to niektórym z nich, choćby płetwalowi zwyczajnemu, nurkowanie na głębokość do 470 m. Płuca waleni są bardzo wydajne w poborze tlenu z atmosfery. Osiągają wydajność 80%, podczas gdy człowiek rozumny pobiera jedynie około 20%. Objętość płuc jest względnie niewielka w porównaniu ze ssakami lądowymi z powodu niemożliwości przetrzymywania gazu w drogach oddechowych podczas nurkowania. Groziłoby to poważnymi powikłaniami, takimi jak zator gazowy. W przeciwieństwie do innych ssaków płuca waleni nie dzielą się na płaty i są bardziej pęcherzykowate. Jak u człowieka, lewe płuco ustępuje rozmiarami prawemu, gdyż stosowną przestrzeń zajmuje serce. Tlen oszczędzany jest dzięki przekierowywaniu z tkanek tolerujących wysokie ciśnienie do narządów wewnętrznych, występuje też duże stężenie mioglobiny pozwalającej na dłuższe wstrzymywanie oddechu.
Serce fiszbinowców pracuje podobnie do serc innych ssaków. Główna różnica dotyczy wielkości. Serce może tu osiągać około 450 kg, zachowując proporcję do wielkości walenia. Mięsień komory, odpowiedzialny za wypompowywanie krwi z serca, może mierzyć 7,6-12,7 cm. Aorta ma grubość ściany 1,9 cm. Spoczynkowe tętno wynosi od 60 do 140 na minutę, a więc więcej, niż u człowieka, u którego wynosi 60-100. Podczas nurkowania czynność serca zwalnia do 4-15 uderzeń na minutę w związku z oszczędzaniem tlenu. Jak zębowce, fiszbinowce mają gęstą sieć naczyń krwionośnych (sieć dziwna), przeciwdziałającą utracie ciepła. Jak u większości ssaków ciepło tracone jest w dużym stopniu przez kończyny, wobec czego ciepła krew tętnicza przepływa w sąsiedztwie żył zabezpieczających przez utratą ciepła. Dzięki temu ciepło krwi tętniczej przenika do sąsiednich żył i wraca z ich krwią do organizmu w mechanizmie wymiennika przeciwprądowego. Natomiast w celu przeciwdziałania przegrzaniu w cieplejszych wodach fiszbinowce kierują krew do skóry, co przyśpiesza oddawanie ciepła. Mają największe erytrocyty i leukocyty wśród ssaków, ich krwinki mierzą około 10 μm średnicy (u człowieka 7 μm).
Pożywienie odcedzone z toni wodnej jest połykane i przemieszcza się przez przełyk, by trafić do trójkomorowego żołądka. W pierwszym przedziale pokarm wchodzi w kontakt z kwaśną cieczą. Następnie przedostaje się do głównej komory. Jak u ludzi, pokarm miesza się z kwasem chlorowodorowym i enzymami trawiącymi białka. Częściowo strawione już jedzenie przemieszcza się do trzeciej komory, gdzie miesza się z enzymami rozkładającymi tłuszcze i zasadową wydzieliną neutralizującą kwas z przedżołądka, by nie niszczył dalszej części przewodu pokarmowego. Przewód ten jest wysoce zaadaptowany do absorbowania składników odżywczych z pokarmu. Jego ściany są pofałdowane i zawierają liczne naczynia krwionośne. Dzięki temu zwiększa się powierzchnia absorpcji wody i składników odżywczych. Fiszbinowce czerpią wodę z pożywienia. Zawartość soli w ich zdobyczy (bezkręgowce) jest podobna do jej ilości w wodzie morskiej, natomiast we krwi walenia jest trzykrotnie niższa. Nerki waleni zaadaptowały się do wydalania nadmiaru soli. Jednak produkcja moczu o stężeniu przekraczającym stężenie w wodzie wymaga zużycia dużej ilości wody, która musi być uzupełniana.
Walenie mają względnie mały mózg w porównaniu do rozmiarów ich ciała. Jak inne ssaki, posiadają duże, pofałdowane kresomózgowie, odpowiedzialne za pamięć i przetwarzanie informacji ze zmysłów. Jednak kresomózgowie stanowi około 68% masy mózgu. Móżdżek odpowiada za równowagę i koordynację ruchów, zabiera 18% masy mózgu, więcej niż u ludzi, z uwagi prawdopodobnie na ciągłe pływanie. Sekcja mózgu pływacza szarego ujawniła tlenek żelaza, który być może umożliwia orientację magnetyczną jak kompas.
W przeciwieństwie do większości ssaków walenie oddychają świadomie. Wszystkie ssaki śpią, lecz walenie nie mogą pozwolić sobie na zbyt długie okresy nieświadomości, groziłoby to im utonięciem. Uważa się, że rozwiązują ten problem przez jednopółkulowy sen wolnofalowy, polegający na śnie jednej półkuli mózgu i czuwaniu drugiej. Dotychczas udokumentowano to wśród waleni wyłącznie u zębowców, aż do czasu obserwacji humbaka śpiącego pionowo w 2014.
W większości nie wiadomo, jak fiszbinowce wytwarzają dźwięki, jako że nie mają tkanki tłuszczowej zwanej melon ani strun głosowych. W badaniu z 2007 odkryto w ich krtani U-kształtne fałdy przypominające struny głosowe. Ułożone są one równolegle do przepływu powietrza, inaczej niż prostopadłe struny głosowe ssaków lądowych. Ściany krtani zdolne są do skurczu, mogącego generować dźwięk przy wsparciu chrząstek nalewkowatych. Mięśnie otaczające krtań są zdolne gwałtownie opróżniać krtań z powietrza bądź zachowywać pewną ilość podczas nurkowania.
Zmysły.
Oczy fiszbinowców są względnie małe i ulokowane przy końcu głowy, prawdopodobnie w związku z żywieniem się wolną bądź nieruchawą zdobyczą, a także z niedocieraniem światła słonecznego poniżej 9 m, co sprawia, że zwierzęta nie potrzebują ostrego wzroku. Oko wieloryba zaadaptowane jest do widzenia w strefach eufotycznej i afotycznej poprzez regulowanie wielkości źrenicy, co zabezpieczenia oko przed uszkodzeniem. W przeciwieństwie do ssaków lądowych o spłaszczonej soczewce walenie mają soczewki sferyczne. Siatkówkę otacza refleksyjna warstwa komórek tworzących błonę odblaskową. Odbija ona światło z powrotem na siatkówkę, polepszając wzrok w ciemności. Jednak światło na powierzchni oka ulega załamaniu w powietrzu w większym stopniu, niźli w wodzie. W efekcie zwierzęta te w powietrzu widzą lepiej, niż po wodą. Gałkę oczną chroni gruba warstwa zewnętrzna zabezpieczająca przed otarciami, a także zastępująca łzy oleista ciecz na powierzchni oka. Widzenie barwne jest ograniczone, nie występują czopki S.
Ucho fiszbinowca zaadaptowało się do słyszenia pod wodą, gdzie potrafi odebrać częstotliwości tak niskie, jak 7 Hz i tak wysokie, jak 22 kHz, z wyjątkiem osobnika nazwanego 52-hertz whale. W większości nie wiadomo, jak fiszbinowce odbierają dźwięk. Inaczej niż u zębowców, dźwięk nie jest przewodzony żuchwą. Przewód słuchowy wewnętrzny blokuje tkanka łączna i tzw. "ear plug", łączący się z błoną bębenkową. Kości ucha zawarte są w kostnej strukturze zwanej "bulla tympanica". Łączy się ona z czaszką, co wskazuje na to, że przenoszenie wibracji tą drogą jest ważne. Zatoki przynosowe mogą odbijać wibracje do ślimaka. Wiadomo, że kiedy płyn wewnątrz ślimaka ulega zaburzeniu przez drgania, włoski czuciowe przesyłają prąd elektryczny do mózgu, przekształcającego je w dźwięk.
Fiszbinowce mają niewielki, ale funkcjonujący narząd Jacobsona. Pozwala on im wykrywać związki chemiczne, w tym feromony, wydzielane przez zdobycz. Uważa się, że "smakowanie" wody jest ważne w znajdywaniu zdobyczy oraz odnajdywaniu innych waleni. Natomiast zmysł węchu waleni uważa się za niesprawny z powodu braku opuszek węchowych, chociaż istnieje droga węchowa. Występują nieliczne kubki smakowe, o ile w ogóle występują. Sugeruje to, że ssaki te straciły również zmysł smaku. Zachowały receptory soli, co wskazuje, że czują, czy coś jest słone.
Zachowanie.
Migracje.
Uważa się, że migracje waleni dyktowane są zakwitami planktonu. Zdarzają się one zazwyczaj w regionach polarnych podczas słonecznych wiosen i miesięcy letnich, pociągając za sobą wzrost innych rodzajów planktonu, jak szczętki, którymi żywią się walenie. Zwierzęta te migrują również do tropikalnych wód, gdzie cielą się podczas zimowych miesięcy, ale gdzie populacje planktonu są mizerne. Ponadto noworodki z niewykształconą jeszcze warstwą tłuszczu umarły by z zimna w lodowatych wodach. Badanie z 2008 postulowało także, że miejsca te pozwalają cielętom uniknąć drapieżników takich jak orka. Cykl migracji powtarza się rokrocznie. Pływacz szary posiada rekord zanotowanej migracji u ssaków. Jeden z osobników przebył 23 000 km z Morza Ochockiego do Półwyspu Kalifornijskiego.
Żerowanie.
Wszystkie fiszbinowce są mięsożerne, jednak badanie z 2015 ujawniło w ich jelitach florę przypominającą obserwowaną u lądowych roślinożerców. Różne rodzaje zdobyczy występują w różnej obfitości w zależności od miejsca i każda grupa waleni zaadaptowała się do żerowania w wyspecjalizowany sposób. Występują 2 główne typy żywienia się, zwane po angielsku "gulp-feeding" i "lunge-feeding", jednak niektóre gatunki potrafią wykorzystywać oba, zależnie od rodzaju zdobyczy. Na przykład mieszkańcy wód oblewających Antarktydę polegają głównie na krylu, co sprawdza się głównie w przypadku stosowania "lunge-feeding". Stosujący drugą technikę, jak walowate, żywią się głównie widłonogami. Żerują samotnie bądź w niewielkich grupkach. Fiszbinowce pozyskują potrzebną im wodę z pożywieniem, a nadmiar soli wydalają nerki.
"Lunge-feeding" występuje u płetwalowatych i walenikowatych. Powiększają one objętość swej jamy ustnej do wartości przekraczającej pierwotną objętość całego zwierzęcia, wraz z rozszerzeniem się fałd gardła. Zwiększa to ilość wody pobieranej przez zwierzę do ust. Na chwilę przed uderzeniem w zdobycz usta otwierają się pod kątem prawie 90° i zginają, co pozwala pobrać więcej wody. By uniknąć nadmiernego wygięcia, płetwalowate posiadają narząd zmysłowy zlokalizowany pośrodku szczęki, regulujący to działanie. Wtedy muszą zwolnić. Proces ten pochłania wiele pracy mechanicznej, a jest efektywny jedynie w przypadku dużej ilości zdobyczy.
"Gulp-feeding" występuje u walowatych i pływaczowatych. Pływają one z otwartymi ustami wypełniając je wodą i zdobyczą. Pokarm musi występować w odpowiedniej ilości, by przyciągnąć zainteresowanie takiego walenia, musi być też odpowiedniej wielkości, by fiszbiny mogły go odfiltrować, musi także być wystarczająco powolny, by nie zdołał uciec. Zachowanie to ("skimming") może mieć miejsce przy powierzchni, pod wodą, a nawet na dnie oceanu, na co wskazuje błoto obserwowane niekiedy na ciałach walowatych. Pływaczowate żywią się przede wszystkim na dnie oceanicznym, jedząc bentos.
Drapieżnictwo i pasożytnictwo.
Dorosłe fiszbinowce z powodu osiąganych wielkich rozmiarów nie mają żadnych naturalnych wrogów. Jednakże na cielęta polują orki. Uważa się, że coroczna migracja chroni cielęta przed orkami. Istnieją także doniesienia o grupach orek atakujących i zabijających dorosłego wala grenlandzkiego. Trzymały go za płetwy, zakrywały nozdrze oraz uderzały weń i gryzły go aż do śmierci. Ogólnie para złożona z matki i jej cielęcia w obliczu zagrożenia grupą orek może walczyć lub uciekać. Ucieczkę praktykują jedynie gatunki potrafiące szybko pływać – płetwalowate. Wolniejsze wieloryby zmuszone są do walki, samotnie bądź w niewielkiej grupie rodzinnej. Istnieje jedno doniesienie o rekinach atakujących i zabijających cielę walenia: w 2014 podczas urodzaju sardynek "Carcharhinus obscurus" zaatakowały cielę długopłetwca. Zazwyczaj jedynym rekinem pozwalających sobie zaatakować walenia jest rekin foremkowy, który zostawia jednak na ich ciełach niewielkie, nie powodujące zgonu ślady ugryzień.
Walenie mają wiele pasożytów, jak Cyamidae. Prawie wszyscy przedstawiciele tej grupy wyspecjalizowali się w pasożytnictwie na pewnych gatunkach waleni, a na jednym osobniku żyć może więcej niż jeden gatunek. Zjadają one martwą skórę, powodując niewielkie rany skóry. Infestacja zwraca uwagę szczególnie u walowatych, na których kolonie ulegają propagacji na nagniotkach. Nie będące właściwie pasożytami, Coronulidae bytują na skórze waleni w okresie larwalnym. Nie szkodzi to waleniowi ani nie przynosi mu korzyści, ich relację określa się więc często jako komensalizm. Niektóre fiszbinowce rozmyślnie ocierają się o podłoże w celu pozbycia się pasożytów. Niektóre gatunki wąsonogów, "Conchoderma auritum" czy Coronulidae, przyczepiają się do fiszbin, co jednak zdarza się rzadko. Gatunek widłonogów "Balaenophilus unisetus" zamieszkuje fiszbiny waleni wód tropikalnych. Gatunek antarktycznych okrzemków "Cocconeis ceticola" tworzy na skórze biofilm, dojrzewa on przez miesiąc, tworząc na skórze niewielkie uszkodzenia. Istnieją ponadto pasożyty wewnętrzne, jak "Anisakis" i inne nicienie, tasiemce, przywry i kolcogłowy.
Rozmnażanie.
Przed osiągnięciem dorosłości fiszbinowce rosną nadzwyczaj szybko. Zarodek największego gatunku, płetwala błękitnego, zdobywa 100 kg dziennie tuż przed porodem, natomiast podczas ssania 80 kg dziennie. Przed odstawieniem cielę osiąga 17 ton i zwiększa swą długość z 7-8 przy porodzie do 13-16 m długości. Osiąga dojrzałość płciową po 5-10 latach, mierząc 20-24 m długości. Prawdopodobnie może żyć 80–90 lat. Cielę przychodzi na świat dobrze rozwinięte. Musi być zdolne do dopłynięcia do powierzchni po urodzeniu.
Większość płetwalowatych parzy się w ciepłych wodach w czasie zimy, by wydać na świat noworodki prawie rok później. Laktacja trwa od 7 do 11 miesięcy, po czym matka przez rok odpoczywa, nim ponownie znajdzie sobie partnera. Reprodukcja zaczyna się normalnie w wieku 5-20 lat, podczas gdy swe pełne rozmiary zwierzęta te osiągają w wieku 20–30 lat. U najmniejszych płetwalowatych, płetwali karłowatych, mierzące około 3 m cielęta rodzą się po trwającej 10 miesięcy ciąży. Odstawianie następuje, gdy mierzą 5-5,5 m, a więc po 6-7 miesiącach. Co niezwykłe wśród fiszbinowców, samice płetwali karłowatych i humbaków mogą zajść w ciążę natychmiast po porodzie. U większości gatunków występuje dwu-trzyletni okres przerwy na opiekę nad cielęciem. U walowatych okres ten wynosi zazwyczaj 3 lata. Rosną one bardzo szybko w pierwszym roku swego życia po porodzie, przez następnych kilka lat już za bardzo nie rosną. Dojrzałość płciową osiągają z dorośnięciem długości 13-14 m. Fiszbinowce stosują strategię rozrodczą K (na jakość), a więc jednorazowo powołują do życia jedno cielę o oczekiwanej znacznej długości życia, a śmiertelność dziecięca jest niska. XIX-wieczne harpuny znajdowane w upolowanych walach grenlandzkich wskazują, że osobniki tego gatunku mogą żyć powyżej 100 lat. Fiszbinowce praktykują promiskuityzm, żaden z nich nie tworzy trwałych par. Są poligyniczne. Samiec może łączyć się z więcej, niż jedną samicą. Blizny samców sugerują walki o prawo do kopulacji z samicami podczas sezonu rozrodczego, co nieco przypomina zachowanie typu lek.
Fiszbinowce cechują się fibroelastycznymi prąciami, podobnymi do posiadanych przez parzystokopytne. Dystalna część prącia zwęża się ku końcowi. Określa się ją "pars intrapraeputialis" lub "terminal cone". Płetwal błękitny ma największe prącie z organizmów żyjących na Ziemi, zazwyczaj mierzące 2,4-3 m. Dokładne pomiary płetwali błękitnych są trudne, ponieważ erekcję obserwować można jedynie podczas kopulacji. Prącie walowatego może mierzyć do 2,7 m. Jądra, długości 2 m i średnicy 78 cm, ważące do 238 kg, są także największe wśród zwierząt.
Pieśni.
Wszystkie fiszbinowce wykorzystują dźwięki do komunikacji, przy czym określa się je mianem pieśni, zwłaszcza podczas sezonu rozrodczego. Płetwal błękitny wydaje najgłośniejsze z zasłyszanych zwierząt dźwięki. Jego niskie (około 20 Hz) pojękiwania mogą trwać pół minuty, osiągać prawie 190 dB, słychać je z odległości setek kilometrów. Dorosłe samce długopłetwców wydają z siebie najdłuższe i najbardziej skomplikowane pieśni, sekwencje pojękiwań, postękiwań, ryku, westchnień i świergotu czasami trwają powyżej 10 minut i powtarzane są przez godziny. Zazwyczaj samce humbaków danej populacji śpiewają w czasie sezonu rozrodczego tą samą pieśń, pieśni ich jednak nieznacznie zmieniają się z sezonu na sezon. Zaobserwowano też adaptację pieśni samców z jednej populacji przez samce z sąsiadującej populacji przez kilka sezonów rozrodczych.
Inteligencja.
W przeciwieństwie do zębowców fiszbinowce są trudne do zbadania z uwagi na swe wielkie rozmiary. Testy na inteligencję jak test lustra są niewykonalne, ponieważ ich wielkość oraz brak języka ciała czyni ich reakcje nieodczytywalnymi w sposób definitywny. Jednak badania mózgów długopłetwców oceanicznych ujawniły neurony wrzecionowate, które u człowieka rozumnego kontrolują teorię umysłu. Z tego względu przypisuje się waleniom, a przynajmniej humbakom, samoświadomość.
Fiszbinowce i człowiek.
Wielorybnictwo.
Wielorybnictwo człowieka istniało już w epoce kamiennej. Starożytni myśliwy wykorzystywali harpuny, którymi ciskali w większe zwierzęta z łodzi na morzu. Ludność zamieszkująca dzisiejszą Norwegię polowała na walenie od 4000 lat, a Japończycy zaczęli polowania na walenie Pacyfiku przynajmniej tak samo wcześnie. Na walenie zazwyczaj polowano wśród ludności tubylczej dla mięsa i tłuszczu. Fiszbiny służyły do wyrobu koszy i dachów, z kości zaś czyniono narzędzia i maski. Inuici polowali na walenie Oceanu Arktycznego. Baskowie wdrożyli wielorybnictwo w XI wieku, a w XVI wieku wyprawiali się w poszukiwaniu wartościowych wielorybów aż na Nową Fundlandię. Wielorybnicy XVIII i XIX wieku polowali na walenie głównie dla tranu wielorybiego, używanego jako paliwo do lamp i lubrykant, oraz fiszbinów, służących w wytwarzaniu gorsetów i krynolin. W wielorybnictwo najbardziej angażowały się Holandia, Japonia i USA.
Komercyjne wielorybnictwo odgrywało historycznie ważną rolę dla przemysłu w XIX i XX wieku. Wielki przemysł wielorybniczy obejmował statki brytyjskie, francuskie, hiszpańskie, duńskie, holenderskie i niemieckie, czasami współpracujące ze sobą w polowania ch w Arktyce. Do wczesnych lat dziewięćdziesiątych XVIII wieku wielorybnicy brytyjscy (australijscy) i amerykańscy zaczęli skupiać swe wysiłki na południowym Pacyfiku, w środku pierwszej dekady XX wieku odłowiono stamtąd ponad 50000 humbaków. W latach osiemdziesiątych XIX wieku zyski USA osiągnęły 10 mln dolarów, równowartość współczesnych 225 mln dolarów. Popularnie eksploatowane były gatunki arktyczne, jak pływacz szary, wal grenlandzki, gdyż przebywały one bliżej głównych portów wielorybniczych, jak New Bedford. Po przetrzebieniu stad na płetwalowate południowego Pacyfiku wyprawiały się tylko organizacje wielorybnicze, jednak często prześcigające statki. Wielorybnictwo płetwalowatych był nieefektywne, dopóki nie wprowadzono wystrzeliwanych z armatki harpunów pod koniec lat sześćdziesiątych XIX wieku. Wielorybnictwo zastopowało, kiedy zasoby wszystkich gatunków uległy zmniejszeniu do takiego stopnia, że nie mogły już być wykorzystywane na skalę komercyjną. Wielorybnictwo objęto kontrolą w 1982, gdy Międzynarodowa Komisja Wielorybnictwa (IWC) wystosowała moratorium, wprowadzając limity w celu ochrony gatunków przez wyginięciem z nadmiernej eksploatacji, a w końcu tego zabraniając.
Ochrona.
Wedle stanu na 2013 Międzynarodowa Unia Ochrony Przyrody (IUCN) wymienia 15 gatunków fiszbinowców. Jeden z nich – waleń biskajski – jest krytycznie zagrożony wyginięciem z liczebnością sięgającą jedynie 400 ±50 osobników. 4 inne gatunki są zagrożone wyginięciem: waleń japoński, płetwal błękitny, płetwal zwyczajny, płetwal czerniakowy. W przypadku pięciu kolejnych IUCN nie posiada wystarczających dla przypisania im innego statusu danych, są to płetwal Bryde'a, płetwal tropikalny, płetwal skryty, płetwal antarktyczny i walenik mały. Gatunki zamieszkujące obszary polarne są wrażliwe na efekty zmian klimatu, zwłaszcza zmniejszenia lodu morskiego, jak też zakwaszenia oceanu.
Zwolennicy obserwowania waleni i ruchu antywielorybniczego podają, że wielorybnictwo polega na łapaniu przyjaznych waleni, które interesują się łodziami, gdyż takie osobniki są najłatwiejsze do odłowu. Ich analiza mówi, że, uwzględniając korzyści ekonomiczne z hoteli, restauracji i innej turystyki, polowania na walenie przynoszą straty. Argument ten jest szczególnie sporny na Islandii, gdzie najbardziej rozwinięte jest obserwowanie waleni i gdzie polowanie na płetwale karłowate wznowiono w sierpniu 2003. Brazylia, Argentyna i RPA argumentują, że oglądanie waleni rośnie do wartości miliardów dolarów i przynosi dochody większe, niż mogłoby zapewnić komercyjne wielorybnictwo. Peru, Urugwaj, Australia i Nowa Zelandia także wspierają propozycje stałego zakazu wielorybnictwa na południe od równika, indonezyjska wyspa Solor jest jedynym miejscem na półkuli południowej, gdzie odławia się walenie. Grupy antywielorybnicze twierdzą, że kraje rozwijające się wspierające wielorybnictwo szkodzą swej gospodarce, odrzucając nastawionych przeciwko wielorybnictwu turystów.
Komercyjne wielorybnictwo było historycznie ważną dziedziną światowej gospodarki. Eksploatowano wszystkie gatunki, kiedy przetrzebiono jedne, wybierano inny cel. Skala pozysku waleni znacznie zmniejszyła się w latach sześćdziesiątych XX wieku i praktycznie zakończył się on w 1988 po moratorium Międzynarodowej Komisji Wielorybniczej, zabraniającym wielorybnictwa komercyjnego. Kilka gatunków wcześnie wyeksploatowanych zwiększyło swą liczebność. Przykładowo pływacz szary może już być tak liczny, jak w czasach sprzed wielorybnictwa. Czyni go to pierwszym ssakiem morskim zdjętym przez IUCN z listy gatunków zagrożonych wyginięciem. Polowania na walenia południowego doprowadziły prawie do jego wyginięcia w środowym i późnym wieku XX. Pozostała jedynie niewielka, nieznana populacja wokół Antarktydy. Dzięki międzynarodowej ochronie populacja tego gatunku od lat siedemdziesiątych rośnie w tempie 7% rocznie. Odwrotnie wschodnia populacja walenia biskajskiego została wytrzebiona z większości poprzedniego zasięgu występowania, rozciągającego się od wybrzeży Ameryki Północnej do Morza Północnego i Islandii. Uważa się, że całkowita liczebność tej populacji wynosi zaledwie 10 osobników, co czyni ją funkcjonalnie wymarłą.
Na fiszbinowce cały czas się poluje. Czynią to jednak tylko 3 państwa: Islandia, Norwegia i Japonia. Wszystkie należą do IWC, przy czym Norwegia i Islandia odrzuciły moratorium i kontynuują komercyjne pozyskanie waleni. Japonia poluje na walenie za zgodą zawartą w artykule VIII "Convention for the Regulation of Whaling". Chodzi o pozwolenie na połów waleni do celów naukowych. Japonia prowadzi dwa główne programy badawcze: Joint Aquatic Resources Permit Application (JARPA) i Japanese Research Program in the North (JARPN). JARPN skupia się na północnym Pacyfiku, a JARPA na wodach oblewających Antarktydę. W ramach JARPA odłowiono prawie 7000 sztuk, głównie płetwala antarktycznego. W znacznie mniejszym zakresie łapany jest także płetwal zwyczajny. Aktywiści grup walczących o prawa zwierząt, jak Greenpeace, krytykują naukowe wielorybnictwo Japończyków, niekiedy nazywając je substytutem komercyjnego odłowu. W 2014 Międzynarodowy Trybunał Sprawiedliwości zabronił poboru waleni dla jakiegokolwiek celu w Southern Ocean Whale Sanctuary. Jednakże Japonia odmawia zaprzestania wielorybnictwa, jedynie obiecując zmniejszenie corocznego odłowu o jedną trzecią (około 300 osobników rocznie).
Człowiek zagraża również fiszbinowcom w mniej bezpośredni sposób. Gatunki migrujące przez zatłoczone linie żeglugi, jak waleń biskajski, zagrożone są w największym stopniu zderzeniami ze statkami. Efekt zwierciadła Lloyda skutkuje niską częstotliwością dźwięków wydawanych przez śruby okrętowe, które są praktycznie niesłyszalne w okolicy powierzchni wody, gdzie zdarza się większość wypadków. W połączeniu z efektem cienia akustycznego czyni to zbliżający się statek niesłyszalnym dla walenia, zanim znajdzie się on nad nim bądź pochwycą go wywoływane przez śrubę siły hydrodynamiczne. Badanie z 2014 odnotowało, że niższa prędkość łodzi koreluje z niższą częstością zderzeń. Wzrastający poziom hałasu oceanicznego, w tym wywoływanego przez sonary, pochłania dźwięki wydawane przez walenie, zwłaszcza płetwale błękitne wydające z siebie najgłośniejsze dźwięki, co utrudnia im komunikację. Płetwale błękitne przestają wydawać typowe dla żerowania odgłosy D, kiedy aktywowany jest sonar o pośredniej częstotliwości, nawet jeśli częstotliwość sonaru (1–8 kHz) znacząco przekracza częstotliwość odgłosów wielorybów (25–100 Hz). 
Zatrucia substancjami takimi jak polichlorowane bifenyle są rzadkie z powodu poziomu troficznego fiszbinowców. Niektóre z nich padają ofiarami przyłowu. Zjawisko to jest poważne zwłaszcza w przypadku waleni biskajskich, których zostało jedynie 450. Walowate żerują z szeroko otwartymi ustami, ryzykując zaplątanie się w liny czy sieci. Liny zaciskają się im wokół szczęki, płetw i ogona. Niektórym udaje się uciec, inne pozostają zaplątane. Jeśli zostanie to zauważone, można je wyplątać. Inaczej umierają przez miesiące. Plączą się także inne walenie, jak długopłetwce oceaniczne.
W niewoli.
Fiszbinowce rzadko trzymano w niewoli. Ich wielkie rozmiary i apetyty czynią z nich zwierzęta drogimi w utrzymaniu. Zbiorniki odpowiedniej wielkości są bardzo kosztowne w budowie. Na przykład pojedynczy pływacz szary musi jeść dziennie 215 kg ryb, a basen musi pomieścić 4-metrowe cielę i zapewnić przestrzeń do pływania. Tylko dwa gatunki przetrwały w niewoli powyżej roku: pływacze szare i płetwale karłowate. Pierwszy pływacz szary pojmany w Scammon's Lagoon przy Kalifornii Dolnej Południowej w 1965 nosił imię Gigi i zmarł dwa miesiące później z powodu infekcji. Kolejny osobnik tego gatunku, którego złowiono w 1972 w tej samej lagunie, został nazwany Gigi II i wypuszczony rok później, ponieważ stał się zbyt duży. Ostatni pływacz szary, samica zwana J.J., została wyrzucona na plażę w Marina del Rey, skąd przetransportowano ją do SeaWorld San Diego, a po 14 miesiącach wypuszczono, gdyż była już byt duża, by się nią dalej opiekować. Osiągając 8700 kg i 9,4 m, J.J. była największym stworzeniem trzymanym w niewoli. Mito Aquarium w Numazu przetrzymywało trzy płetwale karłowate w pobliskiej zatoce zamkniętej siecią. Jeden z nich przeżył 3 miesiące, inny, cielę, 2 tygodnie, kolejny zaś był trzymany rok, nim uciekł przez sieci.

</doc>
<doc id="3716968" url="https://pl.wikipedia.org/wiki?curid=3716968" title="Strażnica KOP Zielona">
Strażnica KOP Zielona



</doc>
<doc id="3716970" url="https://pl.wikipedia.org/wiki?curid=3716970" title="Józef Hojoł">
Józef Hojoł

Józef Hojoł, pseudonim konspiracyjny „Korzeń” (ur. 3 grudnia 1910 roku w Janowicach, zm. 19 lipca 1996 w Krakowie) – duchowny katolicki, działacz młodzieżowy i autor poezji religijnej. W czasie II wojny światowej członek Armii Krajowej. W okresie tuż po jej zakończeniu związany ze zbrojnym podziemiem, organizator napadu na sierociniec dla żydowskich dzieci ocalonych z Zagłady. Organizował także koła Katolickiej Młodzieży Męskiej i Związku Harcerstwa Polskiego w rejonie Rabki. W okresie PRL represjonowany i kilkukrotnie więziony.
Życiorys.
Józef Hojoł urodził się w rodzinie Stanisława i Marii z domu Batko. Po ukończeniu podchorążówki w Śremie koło Poznania w 1931 roku wstąpił do krakowskiego Seminarium Archidiecezjalnego. Rozpoczął też studia teologiczne na Wydziale Teologicznym Uniwersytetu Jagiellońskiego, które zakończył uzyskaniem stopnia magistra. 2 maja 1937 w katedrze wawelskiej otrzymał święcenia kapłańskie.
Początkowo skierowany został do Zebrzydowic, gdzie został wikarym. W 1939 został powołany do wojska, w czasie kampanii wrześniowej w stopniu porucznika był jednym z kapelanów Armii „Kraków”. Uniknął niewoli i powrócił w rodzinne strony. W czasie II wojny światowej wstąpił do Armii Krajowej i przybrał pseudonim konspiracyjny „Korzeń”. Przeniesiony z Kalwarii Zebrzydowskiej do Rabki włączył się w lokalne struktury podziemia, na plebanii prowadził nasłuch radiowy. W lokalnej parafii został katechetą i kapelanem kaplicy zdrojowej (siedziba dzisiejszej parafii św. Teresy od Dzieciątka Jezus).
W 1945, wkrótce po przejściu frontu podczas II wojny światowej został wikariuszem parafii św. Marii Magdaleny w Rabce, jednocześnie był katechetą w odtworzonym męskim gimnazjum Wieczorkowskiego. W gimnazjum przewodził także (wraz z profesorem Edmundem Chodakiem i Janem Stachurą) kilkunastoosobowej komórce Ruchu Oporu Armii Krajowej (ROAK) działającej pod przykryciem drużyny harcerskiej. W oparciu o tę komórkę słał listy z pogróżkami do sierocińca dla żydowskich dzieci ocalonych z Holocaustu, zorganizowanego na terenie trzech położonych blisko siebie willi w Rabce: Stasin, Juras i Niemen. Z jego inspiracji w niedzielę 12 sierpnia 1945 nastolatki z oddziału obrzuciły jedną z willi granatami i ostrzelały jej okna z broni ręcznej. Atak ponowiono tydzień później, 19 sierpnia, a także w nocy z niedzieli na poniedziałek w kolejnym tygodniu. W ostatnim ataku brały udział także siły lokalnego zgrupowania ROAK. W żadnym z ataków nikt nie zginął, ale spowodowały, że po ostatnim ataku sierociniec zlikwidowano z dniem 28 sierpnia 1945 r., a dzieci przeniesiono do podobnych placówek w Otwocku, Bielsku i Zakopanem.
W okresie kampanii przed wyborami do Sejmu, 5 października 1946 został aresztowany przez władze komunistyczne ponieważ "w czasie przedwyborczym, w okresie najbardziej ciężkich chwil, występował wrogo przeciwko ustrojowi". Został skazany na pół roku więzienia, a po wyjściu na wolność w lutym 1947 został zwerbowany jako tajny współpracownik Ministerstwa Bezpieczeństwa Publicznego. Działając pod kryptonimem „Y” miał przekazywać tajnym służbom informacje o wydarzeniach w rejonie Podhala, a także kopie korespondencji z kurią metropolitalną. 5 października 1947 został ponownie aresztowany, jednak wkrótce wypuszczono go na wolność. W tym czasie ukrywał na strychu plebanii przed ludźmi „Ognia” syna organisty, na którego partyzanci wydali wyrok śmierci bowiem ten nie chciał do nich przystąpić.
W początkach 1948 odwołał swoje zobowiązanie do współpracy, a 6 lutego został aresztowany po raz kolejny i skazany na pół roku więzienia, tym razem za odprawienie mszy w intencji poległych członków oddziału partyzanckiego Wiarusy, dowodzonej przez Józefa Świdra jednostki złożonej głównie z dawnych partyzantów oddziału Józefa Kurasia, którzy odmówili demobilizacji. Wkrótce potem, 12 listopada 1948 został ponownie aresztowany przez jednostki Ministerstwa Bezpieczeństwa Publicznego i oskarżony o "branie udziału w związku mającym na celu zbrodnię, lub udzielanie mu pomocy" (art. 14 § 1 tzw. "małego kodeksu karnego"). 7 stycznia 1949 Wojskowy Sąd Rejonowy w Krakowie skazał go na półtora roku więzienia, jednak 17 stycznia 1949 w wyniku podania o rewizję wyroku Naczelny Sąd Wojskowy zmniejszył karę do 6 miesięcy.
13 stycznia 1950 został ponownie aresztowany, wraz z Edmundem Chodakiem i kilkoma innymi członkami rabczańskiej konspiracji, i stanął przed sądem za „działalność antypaństwową”. Oskarżono go z artykułu 86 § 2 tzw. "kodeksu karnego Wojska Polskiego" o "próbę zmiany ustroju Państwa Polskiego przemocą". Choć sprawa ataków na sierociniec znalazła się w akcie oskarżenia, ostatecznie nie uwzględniono jej w wyroku. Ostatecznie po śledztwie połączonym z torturami w 1951 roku Józef Hojoł został skazany na 12 lat ciężkiego więzienia we Wronkach, a także utratę praw publicznych i obywatelskich praw honorowych na 5 lat oraz przepadek całego mienia na rzecz Skarbu Państwa. Po ogłoszonej 22 listopada 1952 amnestii wyrok zmniejszono do ośmiu lat więzienia, a 4 stycznia 1955 biskup Franciszek Jop zwrócił się do krakowskiego Urzędu do Spraw Wyznań o darowanie mu reszty kary i przedterminowe zwolnienie z więzienia. Prośbę spełniono i 18 stycznia 1955 roku Józef Hojoł wyszedł na wolność.
Po odzyskaniu wolności przez pewien czas był wikariuszem parafii w krakowskiej dzielnicy Prądnik Czerwony, nie uzyskał jednak zgody na objęcie wikariatu w krakowskiej parafii św. Mikołaja, wobec czego został administratorem parafii w Gruszowie, a ostatecznie przeniesiono go do Giebułtowa, początkowo jako administratora, a następnie jako proboszcza. Jeszcze w 1966, w czasie obchodów Tysiąclecia Państwa Polskiego, był inwigilowany przez Służbę Bezpieczeństwa i traktowany jako wróg ustroju. Inwigilacja Hojoła przez tajne służby PRL trwała do lat 80. XX wieku. W 1984 opuścił parafię i przeniósł się na stałe do Domu Księży Chorych w Swoszowicach. Wszelkie wyroki przeciwko niemu zostały unieważnione w 1993. Zmarł 19 lipca 1996 w Krakowie. Pochowany został na cmentarzu parafialnym  we Frydrychowicach.
W uznaniu zasług Józef Hojoł został nagrodzony przywilejem noszenia rokiety i mantoletu. W 2011 w kościele św. Marii Magdaleny w Rabce-Zdroju umieszczono tablicę upamiętniającą działalność niepodległościową ks. Hojoła, ale nie wspominającą o inspirowaniu i odpowiedzialności za ataki na żydowskie dzieci w Rabce.

</doc>
<doc id="3716975" url="https://pl.wikipedia.org/wiki?curid=3716975" title="Kuna tamilska">
Kuna tamilska

Kuna tamilska ("Martes gwatkinsii") – gatunek ssaka z rodziny łasicowatych (Mustelidae). Gatunek słabo poznany, występujący w południowych Indiach, narażony na wyginięcie.
Zasięg występowania.
Kuna tamilska zamieszkuje Ghaty Zachodnie w południowych Indiach, na południe od 13° szerokości geograficznej północnej (pomiędzy Charmad a Kanapadi).
Taksonomia.
Gatunek po raz pierwszy opisał w 1851 roku amerykański przyrodnik Thomas Horsfield w książce "A catalogue of the mammalia in the Museum of the Hon. East-India Company". Jako miejsce typowe autor wskazał Madras w Indiach. Niektórzy autorzy traktują kunę tamilską jako podgatunek kuny żółtogradłej ("M. flavigula"). Takson monotypowy.
Etymologia.
Nazwa rodzajowa "Martes" oznacza w łacinie kunę. Epitet gatunkowy honoruje Reynoldsa Gwatkinsa, kolekcjonera, który dostarczył okaz typowy do Museum of the East-India Company.
Morfologia.
Długość ciała samców 50–70 cm, ogona 35–50 cm; masa ciała samców 1–3 kg. Kuna tamilska jest bardzo podobna do kuny żółtogardłej. Sierść koloru przeważnie ciemnobrązowego; ramiona i tułów są koloru ryżobrązowego. Na gardle występuje wyraźna plama koloru od rdzawożółtego do żółtocytrynowego. Czaszka jest niska i płaska.
Ekologia.
Kuna tamilska zamieszkuje wilgotne lasy tropikalne na wysokości od 120 do 2383 m n.p.m.; obserwowana również na plantacjach herbaty, kawy i akacji oraz na łąkach i bagnach. Prowadzi prawdopodobnie dzienny tryb życia; najczęściej przebywa na ziemi, ale obserwowana również w baldachimie oraz w dziuplach drzew z rodzaju mala ("Elaeocarpus"). Obserwowana samotnie lub w parach.
Skład diety kuny tamilskiej jest bardzo słabo poznany, ale istnieją doniesienia o polowaniach na wrony, wiewiórę dekańską ("Ratufa indica"), kanczylka indyjskiego ("Moschiola indica") i warana bengalskiego ("Varanus bengalensis"); spożywa również owady, miód oraz nektar.
Nie ma żadnych informacji na temat rozrodu i wychowu młodych.
Status i zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów gatunek ten został zaliczony do kategorii VU ( – narażony na wyginięcie). Bardzo niewiele wiadomo na temat tego gatunku; priorytetem są badania terenowe, aby dowiedzieć się więcej o jego historii naturalnej, ekologii i stanie populacji. Zasięg występowania kuny tamilskiej ocenia się jako mniejszy niż 20000 km².

</doc>
<doc id="3716976" url="https://pl.wikipedia.org/wiki?curid=3716976" title="Martes gwatkinsii">
Martes gwatkinsii



</doc>
<doc id="3716978" url="https://pl.wikipedia.org/wiki?curid=3716978" title="Hyperion 2">
Hyperion 2



</doc>
<doc id="3716980" url="https://pl.wikipedia.org/wiki?curid=3716980" title="Spójnia Stargard Szczeciński">
Spójnia Stargard Szczeciński



</doc>
<doc id="3716981" url="https://pl.wikipedia.org/wiki?curid=3716981" title="Cadillac (Michigan)">
Cadillac (Michigan)

Cadillac – miasto w Stanach Zjednoczonych, w stanie Michigan, na Półwyspie Dolnym, w regionie Północnym ("Northern Michigan"), administracyjna siedziba władz hrabstwa Wexford. W 2010 r. miejscowość zamieszkiwało 10 355 osób, a w przeciągu dziesięciu lat liczba ludności zwiększyła się o 2,5%.
Na zachód i południe od miasta rozciąga się największy kompleks leśny w Dolnym Michigan - Manistee National Forest. Miasto leży w odległości około 70 km na wschód od wybrzeża jeziora Michigan i 150 km na zachód od jeziora Huron. W mieście leży dość duże jezioro ("Cadillac Lake", ponad 4 km² powierzchni), na którym corocznie odbywa się w lutym "North American Snowmobile Festival". Ponadto, zimą wielu turystów przybywa do miasta aby uprawiać narciarstwo zjazdowe i biegowe. Coroczne obfite opady śniegu (spowodowane wpływem Wielkich Jezior) oraz urozmaicona rzeźba poglacjalna zapewniają odpowiednie warunki.

</doc>
<doc id="3716983" url="https://pl.wikipedia.org/wiki?curid=3716983" title="Letni Puchar Kontynentalny w skokach narciarskich 2016">
Letni Puchar Kontynentalny w skokach narciarskich 2016

Letni Puchar Kontynentalny w skokach narciarskich 2016 – 15. edycja Letniego Pucharu Kontynentalnego, która rozpoczęła się 1 lipca na skoczni Bauhenk w Kranju, a zakończyła 1 października 2016 na skoczni Vogtland Arena w Klingenthal. Rozegranych zostało 14 konkursów w siedmiu krajach.
Oficjalny kalendarz został zatwierdzony przez FIS w czerwcu 2016 roku podczas kongresu w Cancún.
Skocznie.
W tabeli podano rekordy skoczni obowiązujące przed rozpoczęciem Letniego Pucharu Kontynentalnego 2016 lub ustanowione w trakcie jego trwania.
Klasyfikacje.
Klasyfikacja generalna.
"Stan po zakończeniu LPK 2016"
Nieoficjalna klasyfikacja drużynowa.
"Stan po zakończeniu LPK 2016"
Kwoty startowe.
Na podstawie Kontynentalnej Listy Rankingowej (CRL) wyznaczono następujące kwoty startowe dla poszczególnych krajów na dwa periody sezonu letniego. Kwota wyznacza maksymalną liczbę reprezentantów, którą dany kraj miał prawo wystawić w zawodach (nie dotyczy konkursów, których dany kraj jest gospodarzem). Państwa, których nie podano poniżej, miały prawo wystawić do każdego konkursu co najwyżej trzech skoczków.
Pierwszy period letni sezonu Pucharu Kontynentalnego 2016/2017 składał się z 6 konkursów zaplanowanych w dniach od 1 lipca do 27 sierpnia, natomiast drugi z 8 konkursów zaplanowanych w dniach od 10 września do 1 października.

</doc>
<doc id="3716987" url="https://pl.wikipedia.org/wiki?curid=3716987" title="Otherware">
Otherware

Otherware – typ licencji oprogramowania, na podstawie której bezpłatne oprogramowanie jest dystrybuowane z klauzulą zachęcającą konsumenta do czynności innej niż zapłata pieniędzy. Taką czynnością może być wysłanie pocztówki do autora, wypicie za jego zdrowie czy wpłata na konto instytucji dobroczynnej. Autor oprogramowania nie ma bezpośrednich korzyści z tytułu ekwiwalentnej czynności, nie ma też możliwości kontroli, czy taka czynność nastąpiła.

</doc>
<doc id="3716988" url="https://pl.wikipedia.org/wiki?curid=3716988" title="Maikel van der Vleuten">
Maikel van der Vleuten

Maikel Leonardus van der Vleuten (ur. 10 lutego 1988) – holenderski jeździec sportowy. Srebrny medalista olimpijski z Londynu.
Startuje w skokach przez przeszkody. Zawody w 2012 były jego debiutem na igrzyskach olimpijskich i odniósł największy sukces w karierze, sięgając po srebro olimpijskie w konkursie drużynowym. Startował na koniu "Verdi". Holandię w konkursie reprezentowali również Gerco Schröder, Marc Houtzager i Jur Vrieling

</doc>
<doc id="3716989" url="https://pl.wikipedia.org/wiki?curid=3716989" title="Maikel Van Der Vleuten">
Maikel Van Der Vleuten



</doc>
<doc id="3716990" url="https://pl.wikipedia.org/wiki?curid=3716990" title="Letni Puchar Kontynentalny kobiet w skokach narciarskich 2016">
Letni Puchar Kontynentalny kobiet w skokach narciarskich 2016

Letni Puchar Kontynentalny kobiet w skokach narciarskich 2016 – 9. edycja letniego Pucharu Kontynentalnego kobiet. Zaplanowane zostały 4 konkursy w dwóch miejscowościach.
Oficjalny kalendarz został zatwierdzony przez FIS w czerwcu 2016 roku podczas kongresu w Cancún.

</doc>
<doc id="3716991" url="https://pl.wikipedia.org/wiki?curid=3716991" title="Marek Forgáč">
Marek Forgáč

Marek Forgáč (ur. 21 stycznia 1974 w Koszycach) – słowacki duchowny katolicki, biskup pomocniczy Koszyc od 2016.
Życiorys.
Prezbiterat.
Święcenia kapłańskie otrzymał 19 czerwca 1999 i został inkardynowany do archidiecezji koszyckiej. Po kilkuletnim stażu wikariuszowskim został duszpasterzem przy uniwersyteckim ośrodku duszpasterskim w Koszycach, a w latach 2007–2016 był ojcem duchownym tego ośrodka. Był także wykładowcą i wicedziekanem przy miejscowym Wydziale Teologicznym.
Episkopat.
11 czerwca 2016 papież Franciszek mianował go biskupem pomocniczym archidiecezji koszyckiej, ze stolicą tytularną "Seleuciana". Sakry udzielił mu 1 września 2016 metropolita koszycki – arcybiskup Bernard Bober.

</doc>
<doc id="3716995" url="https://pl.wikipedia.org/wiki?curid=3716995" title="Emploi">
Emploi

Emploi (wym. /ãplua/, z franc. "emploi –" "posada, zatrudnienie") – rodzaj roli, w jakiej specjalizuje się aktor lub do jakiej posiada predyspozycje fizyczne (wiek, typ urody, wygląd) bądź osobowe (prezencja, styl gry, siła wyrazu). W najogólniejszym podziale wyróżnia się emploi komiczne i tragiczne, jednak rozmaitość emploi uniemożliwia ich dokładne wyliczenie czy klasyfikację.
Powszechne w XIX wieku szekspirowskie emploi oznaczało role „szlachetne”, „dostojne”, „tragiczne”, „zbrodnicze”, a wszystkie utrzymane w kategorii wzniosłości.
Tylko wybitnie uzdolnieni aktorzy, potrafiący odnaleźć się w różnych gatunkach odgrywali rozmaite role, większość jednak specjalizowała się w graniu jednego, określonego typu postaci. Jako przykłady kategorii emploi w XIX wieku, można przywołać stereotypowe postaci z melodramatu – amant, czarny charakter, pierwsza naiwna, dobra matka, komiczna gospodyni itd. Każdy aktor sam przygotowywał się do swojej roli, wypracowując zestaw charakterystycznych gestów, ćwicząc sposób poruszania się, mówienia i modulowania głosu, mimikę itd. Specjalizowanie się aktorów w danym emploi wynikało wówczas z przekonania, iż każdy aktor powinien być związany z określonym typem repertuaru. Sens pojęcia emploi waha się pomiędzy znaczeniem terminów aktor i postać, stanowiąc przy tym pewną syntezę cech fizycznych, psychicznych i społecznych. Określone emploi związane są i wpisane w pewne tradycyjne gatunki dramatyczne, takie jak np. komedia "dell'arte", dramat mieszczański (tragedia domowa), melodramat. W przypadku komedii "dell'arte" przygotowanie aktorów i wyćwiczenie w danym emploi ("amorosi", "maschere", służący, "zanni") było szczególnie ważne, gdyż gra aktorska w komedii "dell'arte" oparta była w całości na improwizacji słownej i ruchowej.
Obecnie w teatrze nie dzieli się już aktorów według ich emploi. Przygotowywani są do zagrania postaci każdego typu, co nie wyklucza jednak sytuacji, w której na potrzeby konkretnej sztuki można dokonać takiego podziału.

</doc>
<doc id="3716997" url="https://pl.wikipedia.org/wiki?curid=3716997" title="Peaky Blinders">
Peaky Blinders

Peaky Blinders – brytyjski serial telewizyjny, którego pomysłodawcą jest Steven Knight, a producentem Caryn Mandabach. Główną rolę gra Cillian Murphy. Pilot serialu miał premierę 13 września 2013 roku na antenie BBC. Dotychczas wyemitowano 6 sezonów serialu. W styczniu 2021 ogłoszono, że szósty sezon serialu będzie ostatnim.
Fabuła.
Fabuła serialu osadzona jest w latach 20. XX wieku, tuż po zakończeniu I wojny światowej i koncentruje się na postaci Thomasa Shelby’ego, lidera gangu Peaky Blinders, działającego w Birmingham. Głównym antagonistą w 1. i 2. sezonie jest inspektor Chester Campbell (Sam Neill), a w 3. ksiądz John Hughes (Paddy Considine). 4. sezon skupia się na zmaganiach gangu z włoską mafią z Nowego Jorku, którą dowodzi Luca Changretta (Adrien Brody). Sezon 5 przedstawia grę polityczną z Oswaldem Mosleyem oraz zatarg ze szkockimi Billy Boys.
Nagrody.
Serial otrzymał Irlandzką Nagrodę Filmową i Telewizyjną (IFTA) w 2015 roku za najlepsze kostiumy, nagrodę BAFTA za najlepszą muzykę i zdjęcia

</doc>
<doc id="3716998" url="https://pl.wikipedia.org/wiki?curid=3716998" title="Jur Vrieling">
Jur Vrieling

 Jan Johannes "Jur" Vrieling (ur. 31 lipca 1969) – holenderski jeździec sportowy. Srebrny medalista olimpijski z Londynu.
Startuje w skokach przez przeszkody. Zawody w 2012 były jego debiutem na igrzyskach olimpijskich i odniósł największy sukces w karierze, sięgając po srebro olimpijskie w konkursie drużynowym. Startował na koniu "Bubalu". Holandię w konkursie reprezentowali również Gerco Schröder, Marc Houtzager i Maikel van der Vleuten.

</doc>
<doc id="3717000" url="https://pl.wikipedia.org/wiki?curid=3717000" title="Magdalena Łobodzińska">
Magdalena Łobodzińska

Magdalena Łobodzińska (ur. 13 marca 1971) – dziennikarka, redaktor literacki; rzecznik prasowy oraz kierownik działu Centrum Informacji Telewizji Polskiej (od 6 czerwca 2016); absolwentka Wydziału Radia i Telewizji Uniwersytetu Śląskiego.
Karierę w branży medialnej rozpoczęła w 1996 roku w magazynie Machina, zaś pracę dziennikarską w dzienniku Życie, gdzie pełniła funkcję asystentki szefa działu krajowego, a następnie odpowiadała w dziale gospodarczym za teksty poświęcone mediom i reklamie. W latach 2004–2012 pełniła funkcję sekretarza redakcji magazynu Playboy; pisała także teksty związane ze sztuką, wzornictwem oraz filmem, które ukazywały się w tym czasopiśmie.
Jako redaktor literacki współpracuje z wydawnictwami Sic!, The Facto, Pascal oraz z Teologią Polityczną. Jej debiutem w tym zawodzie była adiustacja stylistyczna rękopisu książki Warszawa Fantastyczna autorstwa Pawła Dunin-Wąsowicza, która w 2011 roku była nominowana do Nagrody Literackiej m.st. Warszawy.

</doc>
<doc id="3717002" url="https://pl.wikipedia.org/wiki?curid=3717002" title="Róbert Litauszki">
Róbert Litauszki

Róbert Litauszki (ur. 15 marca 1990 w Budapeszcie) – węgierski piłkarz występujący na pozycji obrońcy w węgierskim klubie Újpest.

</doc>
<doc id="3717003" url="https://pl.wikipedia.org/wiki?curid=3717003" title="Marie Ferdinand-Harris">
Marie Ferdinand-Harris

 
Marie Catherine Ferdinand-Harris (ur. 13 października 1978 w Miami) – amerykańska koszykarka występująca na pozycji rozgrywającej oraz rzucającej.

</doc>
<doc id="3717004" url="https://pl.wikipedia.org/wiki?curid=3717004" title="Giovanni Galbieri">
Giovanni Galbieri

Giovanni Galbieri (ur. 8 stycznia 1993) – włoski lekkoatleta specjalizujący się w biegach sprinterskich.
W 2009 zdobył brązowy medal w biegu na 100 metrów podczas mistrzostw świata juniorów młodszych oraz stanął na najniższym stopniu podium olimpijskiego festiwalu młodzieży Europy. Siódmy zawodnik juniorskich mistrzostw Europy (2011). W 2012 osiągnął półfinał mistrzostw świata juniorów w Barcelonie. Złoty medalista młodzieżowych mistrzostw Europy w Tallinnie (2015). W 2016 zawodnik odpadł w eliminacjach biegu na 100 metrów podczas mistrzostw Europy w Amsterdamie.
Medalista mistrzostw Włoch.

</doc>
<doc id="3717011" url="https://pl.wikipedia.org/wiki?curid=3717011" title="Cerkiew Ikony Matki Bożej „Wszystkich Strapionych Radość” w Grabarce">
Cerkiew Ikony Matki Bożej „Wszystkich Strapionych Radość” w Grabarce

Cerkiew pod wezwaniem Ikony Matki Bożej „Wszystkich Strapionych Radość” – zabytkowa drewniana cerkiew prawosławna. Świątynia pomocnicza żeńskiego monasteru Świętych Marty i Marii na Świętej Górze Grabarce. Położona na terenie parafii Świętych Marty i Marii w Grabarce, w dekanacie Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Historia.
Pierwsze mniszki, które osiedliły się na Grabarce w związku z powołaniem tam w 1947 Monasteru Świętych Marty i Marii, żyły w ciężkich warunkach bytowych. Na budynek mieszkalny adaptowano niewielką stróżówkę, ale początkowo – z braku miejsca – nocować trzeba było także na nieogrzewanej dzwonnicy bądź u okolicznych mieszkańców. Monaster Świętych Marty i Marii był wówczas jedynym żeńskim monasterem prawosławnym w granicach Polski. Sukcesywne dołączanie do niego nowych sióstr wzmagało problemy mieszkaniowe. Kilkukrotnie dokonywano przebudowy niewielkiej stróżówki, co zawsze pomagało tylko tymczasowo. 
Ciężka zima na przełomie lat 1949/1950 ukazała na niezbędność istnienia ogrzewanych pomieszczeń mieszkalnych, jak również cerkwi, która pozwalałaby uczestniczyć w kilkugodzinnych nabożeństwach także w obliczu kilkunastostopniowego mrozu (główna cerkiew Przemienienia Pańskiego była świątynią zupełnie nieogrzewaną). W związku z tym w 1950 na południowym krańcu monasterskiego wzgórza rozpoczęto budowę nowej cerkwi, tak zwanej „zimowej”. Budowany budynek miał pomieścić zarówno ogrzewaną piecem kaflowym świątynię, jak i przylegające do niej cele dla najstarszych sióstr.
Fundamenty pod cerkiew Ikony Matki Bożej „Wszystkich Strapionych Radość” poświęcił metropolita Makary – nowo wybrany zwierzchnik Polskiego Autokefalicznego Kościoła Prawosławnego. Poświęcenia ukończonej świątyni dokonano zaś 6 listopada 1956. Budynek o kształcie wydłużonego prostokąta z dwuspadowym dachem mieścił od wschodu świątynię, do której od zachodu przylegał dwukondygnacyjny budynek mieszkalny. Od strony północnej przedsionek prowadził do świątyni, a od zachodniej – do części mieszkalnej dla sióstr. 
W 1963 w świątyni przeprowadzono remont (odmalowano wnętrze, poprawiono piece, rozszerzono klirosy), a w 1964 nad wejściem do niej wykonano dzwonnicę, w której zawieszono dzwon, będący darem wiernych parafii św. Jana Teologa w Chełmie. 
W latach 1987–1989 przeprowadzono poważne naprawy dachu cerkwi (remont kopuł i wymiana gontu). Siostry zamieszkiwały w przylegających do świątyni celach aż do końca lat 70., gdy oddano do użytku oddzielny murowany budynek monasterski z celami dla sióstr.
W latach 2010–2016, dzięki wsparciu finansowemu Norwegii, Islandii i Liechtensteinu (w ramach projektu „Wschodniosłowiańskie dziedzictwo kulturowe – konserwacja, renowacja, digitalizacja zabytkowych cerkwi”) świątynia została gruntownie odrestaurowana – przeprowadzono remont schodów, stolarki, dzwonnicy, podłogi, ścian wewnętrznych i chóru oraz umieszczono nowy ikonostas. W 2016 trwały prace nad wykonaniem polichromii wewnątrz świątyni. Po zakończeniu remontu, cerkiew została 21 maja 2017 poświęcona; uroczystości przewodniczył metropolita warszawski i całej Polski Sawa, w asyście metropolity czerniowieckiego i bukowińskiego Melecjusza (Ukraiński Kościół Prawosławny Patriarchatu Moskiewskiego), arcybiskupa wrocławskiego i szczecińskiego Jerzego oraz licznego duchowieństwa z Polski i Ukrainy.
Cerkiew (wraz z całym zespołem klasztoru prawosławnego) została wpisana do rejestru zabytków 15 września 1977 pod nr 405.
Architektura.
Budowla drewniana, wzniesiona na planie krzyża. Od frontu przedsionek, poprzedzający nawę. Prezbiterium mniejsze od nawy, zamknięte prostokątnie, z dwoma bocznymi pomieszczeniami. Dach blaszany, dwukalenicowy. Nad przedsionkiem, nawą, prezbiterium i pomieszczeniami bocznymi pięć ośmiobocznych wieżyczek zwieńczonych baniastymi hełmami.
Ściany wewnętrzne ozdobione są polichromiami (zajmującymi ogółem powierzchnię 250 m²), przedstawiającymi 200 postaci świętych. Wnętrze cerkwi oświetlają trzy "panikadiła" (żyrandole), zaprojektowane przez siostry z miejscowego monasteru.

</doc>
<doc id="3717015" url="https://pl.wikipedia.org/wiki?curid=3717015" title="Beata Cholewińska">
Beata Cholewińska

Beata Cholewińska – dziennikarka, prezenterka telewizyjna, tłumacz języka włoskiego; jedna z prowadzących program Nowy Dzień na antenie Polsat News (od 8 września 2012).
Życiorys.
Karierę w mediach rozpoczęła w 2003 roku. Drużyna kolarska CCC Polsat brała wówczas udział w wyścigu Giro d’Italia. Szef jej męża, usłyszawszy, że jego żona doskonale zna język włoski, zwrócił się do niej propozycją wyjazdu do Włoch razem ekipą reporterską Telewizji Polsat. Wyraziła zgodę na wyjazd, który zmienił wiele w jej życiu. Jako jedynej dziennikarce spoza Włoch udało się jej wtedy przeprowadzić wywiad z ówczesnym mistrzem świata w kolarstwie szosowym Mario Cipollinim. Niedługo po tym otrzymała propozycję pracy w Telewizji Polsat. Początkowo jako regionalna reporterka dostarczała lokalne informacje, następnie przez półtora roku prowadziła program reporterski Interwencja (razem z Jarosławem Kulczyckim), aby przejść do redakcji sportowej. Ostatecznie została prezenterką programu informacyjnego Nowy Dzień.
Życie prywatne.
Jej były mąż, Marcin Cholewiński, do czerwca 2018 roku był szefem kanału informacyjno-publicystycznego Polsat News. Beata Cholewińska czynnie uprawia sport; jej b. mąż przez wiele lat zawodowo grał w piłkę nożną.

</doc>
<doc id="3717020" url="https://pl.wikipedia.org/wiki?curid=3717020" title="ORP Kościuszko">
ORP Kościuszko



</doc>
<doc id="3717028" url="https://pl.wikipedia.org/wiki?curid=3717028" title="Anzelm Weiss">
Anzelm Weiss

Anzelm Romuald Weiss (ur. 15 stycznia 1940 w Wolsztynie) – polski historyk, profesor nauk teologicznych.
Życiorys.
W 1963 otrzymał święcenia kapłańskie. Absolwent Instytutu Historii Kościoła KUL (1969). Doktorat w 1974 ("Organizacja diecezji lubuskiej w średniowieczu" i habilitacja w 1985 ("Biskupstwa bezpośrednio zależne od Stolicy Apostolskiej w średniowiecznej Europie") tamże. Docent od 1986, profesor KUL - 1992. Profesor zwyczajny od 2011 roku. Od 1986 kierownik Katedry Metodologii i Nauk Pomocniczych Historii Kościoła, a 1998 Katedry Historii Kościoła w Czasach Nowożytnych w Instytucie Historii Kościoła KUL. W latach 1990-1993 prodziekan do spraw studenckich, w latach 1993-1999 dziekan Wydziału Teologii KUL. Zajmuje się dziejami instytucji kościelnych okresu staropolskiego, heraldyką kościelną oraz regionalistyką. 
W 2000 został odznaczony Krzyżem Kawalerskim Orderu Odrodzenia Polski.

</doc>
<doc id="3717030" url="https://pl.wikipedia.org/wiki?curid=3717030" title="Erika Kinsey">
Erika Kinsey

Erika Kinsey, z domu Wiklund (ur. 10 marca 1988 w Nälden) – szwedzka lekkoatletka specjalizująca się w skoku wzwyż.
W 2005 zajęła 5. miejsce na mistrzostwach świata kadetów, a rok później była ósma podczas światowego czempionatu juniorów w Pekinie. Mistrzyni Europy juniorów z Hengelo (2007). Dwa lata później zajęła 8. miejsce na młodzieżowych mistrzostwach Starego Kontynentu w Kownie.
W latach 2009–2014 dwukrotnie zawieszała karierę lekkoatletyczną. Po powrocie do rywalizacji, zakwalifikowała się na mistrzostwa świata w Pekinie, podczas których zajęła 18. miejsce w eliminacjach i nie awansowała do finału. W 2016 była ósma na halowym czempionacie globu w Portland, a także brała udział w mistrzostwach Europy w Amsterdamie.
Złota medalistka mistrzostw Szwecji (także w wielobojach) oraz reprezentantka kraju na drużynowych mistrzostwach Europy.
Rekordy życiowe: stadion – 1,97 (21 czerwca 2015, Czeboksary); hala – 1,93 (20 marca 2016, Portland i 1 marca 2019, Glasgow).
Jej trenerem jest Polak - Tomasz Śmiałek

</doc>
<doc id="3717032" url="https://pl.wikipedia.org/wiki?curid=3717032" title="Erika Wiklund">
Erika Wiklund



</doc>
<doc id="3717034" url="https://pl.wikipedia.org/wiki?curid=3717034" title="Joanna Józefowska">
Joanna Józefowska

Joanna Maria Józefowska (ur. 1959) – polska inżynier informatyk, profesor nauk technicznych. Specjalizuje się w sztucznej inteligencji, eksploracji danych, badaniach operacyjnych oraz algorytmice. Profesor zwyczajna w Instytucie Informatyki Wydziału Informatyki Politechniki Poznańskiej. W kadencji 2012-2016 i 2016-2020 prorektor Politechniki Poznańskiej ds. nauki. W styczniu 2020 została wybrana pierwszym wiceprezydentem organizacji .
Życiorys.
W 1978 ukończyła VIII Liceum Ogólnokształcące w Poznaniu. Studiowała organizację i zarządzanie na Politechnice Poznańskiej (dyplom magisterski z wyróżnieniem w 1983) oraz matematykę na Uniwersytecie im. Adama Mickiewicza (dyplom z wyróżnieniem w 1986). Stopień doktorski z automatyki i robotyki uzyskała na macierzystej Politechnice w 1990 na podstawie pracy pt. "System wspomagania decyzji wyboru strategii sterowania elastycznym systemem produkcyjnym", przygotowanej pod kierunkiem prof. Jana Węglarza. Habilitowała się w 1997 na podstawie dorobku naukowego i rozprawy pt. "Dyskretno-ciągłe problemy szeregowania zadań". Tytuł naukowy profesora nauk technicznych został jej nadany w 2008. Poza Politechniką pracowała także jako profesor w Państwowej Wyższej Szkole Zawodowej w Gnieźnie.
Była redaktorem opracowania "Metody sztucznej inteligencji w zarządzaniu i sterowaniu" (Wydawnictwo Uniwersytetu Śląskiego, Katowice 2005) oraz autorką podręcznika "Badania operacyjne i teoria optymalizacji" (Wydawnictwo Politechniki Poznańskiej, Poznań 2012, ). Artykuły publikowała w takich czasopismach jak m.in. "European Journal of Operational Research", "Operations Research Letters", "Foundations of Computing &amp; Decision Sciences" oraz "Discrete Applied Mathematics".

</doc>
<doc id="3717043" url="https://pl.wikipedia.org/wiki?curid=3717043" title="Liga Mistrzów UEFA (2016/2017)">
Liga Mistrzów UEFA (2016/2017)

Liga Mistrzów UEFA 2016/2017 – 25. sezon Ligi Mistrzów UEFA (62. turniej ogólnie, wliczając Puchar Europy Mistrzów Klubowych).
Finał Ligi Mistrzów 2016/2017 został rozegrany 3 czerwca 2017 na Millennium Stadium w Cardiff w Walii. Zwycięzcą został Real Madryt po wygranej 4:1 nad Juventusem FC. Zwycięzca edycji 2016/17 zakwalifikował się do fazy grupowej Ligi Mistrzów w sezonie 2017/18, rozegra mecz o Superpuchar Europy oraz zagra w Klubowych Mistrzostwach Świata.
Real Madryt, jako pierwszy zespół w historii Ligi Mistrzów, obronił tytuł mistrzowski z poprzedniego sezonu.
Po raz pierwszy od 1996 roku do Ligi Mistrzów zakwalifikował się mistrz Polski (Legia Warszawa).
Rozgrywki składały się z 3 części:
Podział miejsc w rozgrywkach.
W edycji 2016/2017 Ligi Mistrzów wzięło udział 78 zespołów z 53 federacji piłkarskich zrzeszonych w UEFA (poza Liechtensteinem, gdzie nie były przeprowadzane krajowe rozgrywki ligowe – drużyny piłkarskie z tego kraju należą do szwajcarskiego systemu ligowego). Zespoły przydzielono do danych rund fazy kwalifikacyjnej oraz fazy grupowej zgodnie z rankingiem współczynników ligowych UEFA na rok 2016.
Prawo udziału w rozgrywkach można było uzyskać poprzez:
Uczestnicy.
Lista uczestników Ligi Mistrzów UEFA 2016/2017 z wyszczególnieniem rund, w których dane drużyny rozpoczęły udział w rozgrywkach.
Oznaczenia:
Terminarz.
Poniżej przedstawiono terminarz rozgrywek (wszystkie losowania, z wyjątkiem losowania fazy grupowej, odbywają się w siedzibie UEFA w Nyonie).
Faza kwalifikacyjna.
Rozegrane zostaną 2 odrębne turnieje kwalifikacyjne. W pierwszym wezmą udział mistrzowie federacji, którym nie przysługuje prawo automatycznego awansu do fazy grupowej (I i II runda kwalifikacyjna, III runda kwalifikacyjna dla mistrzów oraz runda play-off dla mistrzów). W drugim wystąpią drużyny, które nie zdobyły tytułu mistrzowskiego swoich federacji, a sam mistrz zakwalifikował się bezpośrednio do fazy grupowej turnieju (III runda kwalifikacyjna dla niemistrzów oraz runda play-off dla niemistrzów).
I runda kwalifikacyjna.
Do startu w I rundzie kwalifikacyjnej uprawniono 8 drużyn, z czego 4 zostały rozstawione.
II runda kwalifikacyjna.
Do startu w II rundzie kwalifikacyjnej uprawnione były 34 drużyny (4 z poprzedniej rundy), z czego 17 zostało rozstawionych
III runda kwalifikacyjna.
Od tej rundy turniej kwalifikacyjny będzie podzielony na 2 części – dla mistrzów i niemistrzów poszczególnych federacji:
Drużyny, które przegrają w tej rundzie, otrzymają prawo gry w rundzie play-off Ligi Europy UEFA.
!colspan=6|Ścieżka mistrzowska
!colspan=6|Ścieżka ligowa
Runda play-off.
W tej rundzie kwalifikacji utrzymany został podział na 2 ścieżki – mistrzowską i ligową:
Drużyny, które przegrały w tej rundzie, otrzymają prawo gry w fazie grupowej Ligi Europy UEFA. Losowanie odbyło się 5 sierpnia 2016.
!colspan=6|Ścieżka mistrzowska
!colspan=6|Ścieżka ligowa
Faza grupowa.
Losowanie odbyło się 25 sierpnia w Monako. Do startu w fazie grupowej uprawnione są 32 drużyny (w tym 10 zwycięzców rundy play-off oraz zwycięzca Ligi Europy z poprzedniego sezonu). W trakcie losowania zespoły zostaną rozdzielone na 4 koszyki, następnie rozlosowane i podzielone na 8 grup po 4 drużyny każda. Do jednej grupy nie będą mogły trafić drużyny z tego samego koszyka i federacji oraz decyzją UEFA drużyny z Rosji i Ukrainy.
Wszystkie zespoły zagrają ze sobą dwukrotnie – po 2 najlepsze z każdej grupy awansują do fazy pucharowej, drużyny z 3. miejsc otrzymają prawo gry w 1/16 finału Ligi Europy UEFA.
Zasady ustalania kolejności w tabeli:
Faza pucharowa.
Do startu w fazie pucharowej uprawnionych jest 16 drużyn:
Do dalszych etapów turnieju przechodzą zwycięzcy poszczególnych dwumeczów.
Uwagi:
Zakwalifikowane drużyny.
Losowanie par 1/8 finału odbyło się 12 grudnia 2016 roku. Zwycięzcy poszczególnych grup w fazie grupowej Ligi Mistrzów zostali rozlosowani przeciwko zespołom, które zajęły 2. miejsca w fazie grupowej Ligi Mistrzów. Drużyny z tych samych federacji oraz grup nie mogli zostać zestawieni w jednej parze (dotyczy jedynie 1/8 finału).
1/8 finału.
Losowanie par tej rundy odbyło się 12 grudnia 2016 roku. Pierwsze mecze zostały rozegrane 14 i 15 lutego oraz 21 i 22 lutego 2017, a rewanże 7 i 8 marca oraz 14 i 15 marca 2017.
Ćwierćfinały.
Od tej rundy drużyny rywalizujące ze sobą w parach losowane są niezależnie od kraju z którego pochodzą, a także grupy w której występowały. Losowanie par tej rundy odbyło się 17 marca 2017 roku. Pierwsze mecze zostały rozegrane 11 i 12 kwietnia, a rewanże 18 i 19 kwietnia 2017.
Półfinały.
Losowanie par tej rundy odbyło się 21 kwietnia 2017 roku. Pierwsze mecze zostały rozegrane 2 i 3 maja, a rewanże 9 i 10 maja 2017.
Finał.
ZDOBYWCA LIGI MISTRZÓW 2016/2017
REAL MADRYT DWUNASTY TYTUŁ 
Klasyfikacja strzelców.
"Nie wliczono bramek z kwalifikacji i play-off".
Źródło:

</doc>
<doc id="3717044" url="https://pl.wikipedia.org/wiki?curid=3717044" title="Kościół Matki Bożej Śnieżnej w Przeworsku (nieistniejący)">
Kościół Matki Bożej Śnieżnej w Przeworsku (nieistniejący)



</doc>
<doc id="3717045" url="https://pl.wikipedia.org/wiki?curid=3717045" title="Ladrowanie">
Ladrowanie



</doc>
<doc id="3717046" url="https://pl.wikipedia.org/wiki?curid=3717046" title="Arena Armeec Sofia">
Arena Armeec Sofia

Arena Armeec Sofia – hala widowiskowo-sportowa w Sofii, zaprojektowana przez Żeko Tiłewa, a wybudowana w latach 2009–2011 i uroczyście otwarta 30 lipca 2011 towarzyskim meczem siatkarskim Bułgaria–Serbia (3:1). Pierwotnie nosiła nazwę Arena Sofia, lecz w 2011 roku bułgarska firma ubezpieczeniowa Armeec wykupiła prawa nazewnicze.
Oficjalna pojemność jej trybun wynosi 12 373 miejsc siedzących, jednak może być ona okazjonalnie zwiększona do 15 000 miejsc podczas imprez muzycznych. W bezpośrednim sąsiedztwie znajduje się parking z 887 miejscami. Obiekt przystosowany jest dla ponad 30 dyscyplin sportowych, m.in.: koszykówki, siatkówki, futsalu, tenisa, zapasów, boksu, karate, gimnastyki artystycznej i sportowej oraz łyżwiarstwa figurowego.
W hali odbył się turniej finałowy siatkarskiej Ligi Światowej 2012, spotkania siatkarskich Mistrzostw Świata 2018, Konkurs Piosenki Eurowizji dla Dzieci 2015, a od 2016 roku rozgrywany jest męski turniej tenisowy kategorii ATP Tour 250 Sofia Open.
Na arenie występowały następujące gwiazdy światowego formatu: Bryan Adams, Deep Purple, Ennio Morricone, Enrique Iglesias, Eros Ramazotti, Europe, Goran Bregović, Iron Maiden, Jamiroquai, Jean-Michel Jarre, Jennifer Lopez, Judas Priest, Julio Iglesias, Lady Gaga, Lepa Brena, Nightwish, Plácido Domingo, Red Hot Chili Peppers, Roxette, Sarah Brightman, Scorpions, Tarja Turunen, Tom Jones, Hans Zimmer.

</doc>
<doc id="3717047" url="https://pl.wikipedia.org/wiki?curid=3717047" title="Strażnica KOP „Wiłówka”">
Strażnica KOP „Wiłówka”

Strażnica KOP „Wiłówka” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-niemieckiej.
Formowanie i zmiany organizacyjne.
W 1927 roku, w składzie 6 Półbrygady Ochrony Pogranicza, został sformowany 29 batalion odwodowy. W 1928 roku w skład batalionu wchodziło 7 strażnic. W 1928 i 1929 roku w strukturze organizacyjnej kompanii granicznej KOP „Filipów” funkcjonowała strażnica KOP „Wiłówka”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikacie dyslokacyjnym z 1932 roku nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi.
Sąsiednie strażnice:

</doc>
<doc id="3717051" url="https://pl.wikipedia.org/wiki?curid=3717051" title="HMS X1 (1925)">
HMS X1 (1925)



</doc>
<doc id="3717052" url="https://pl.wikipedia.org/wiki?curid=3717052" title="S5 0014+81">
S5 0014+81

S5 0014+81 – odległy, zwarty, hiperjasny kwazar lub blazar o szerokich liniach absorpcyjnych. Znajduje się on w gwiazdozbiorze Cefeusza, w pobliżu północnego bieguna niebieskiego. Został odkryty w 1981 roku w paśmie radiowym.
Charakterystyka.
Obiekt jest blazarem (w praktyce kwazarem typu OVV – ang. "Optically Violent Variable Quasar"), najbardziej energetycznym typem obiektów znanych jako galaktyki aktywne, które powstają w wyniku gwałtownego pochłaniania materii przez centralną czarną dziurę, zamieniając energię grawitacji w światło, widzialne z dużych odległości. S5 0014+81 jest jednym z najjaśniejszych znanych kwazarów, wytwarza światło o mocy rzędu 1,2*1041 watów, co daje bolometryczną absolutną wielkość gwiazdową o wartości rzędu –31,5 mag. Gdyby ten kwazar znajdował się w odległości 280 lat świetlnych od Układu Słonecznego, dostarczałby taką samą ilość energii na każdy metr kwadratowy powierzchni Ziemi, którą otrzymuje ona od Słońca (pomimo tego, iż kwazar znajdowałby się ok. 18 milionów razy dalej, niż wynosi odległość pomiędzy Słońcem a Ziemią). Oznacza to, że kwazar ma jasność rzędu 3 * 1014 (300 bilionów) razy większą od Słońca (którego jasność wynosi 3,846 × 1026 watów), lub też 25 tysięcy razy jaśniejszy, niż wynosi zintegrowana jasność wszystkich (około 100–400 miliardów) gwiazd Drogi Mlecznej, której absolutna wielkość gwiazdowa wynosi –20,6 mag. Te właściwości fizyczne czynią S5 0014+81 jednym z najbardziej energetycznych obiektów we Wszechświecie. Jednak ze względu na dużą odległość (12,1 mld lat świetlnych) może być badany jedynie za pomocą spektroskopii w podczerwieni. Centralna czarna dziura kwazaru pochłania potężne ilości materii – około 4000 mas Słońca w ciągu roku.
Kwazar jest także bardzo silnym źródłem promieniowania, wytwarzając m.in. promieniowanie gamma, promieniowanie rentgenowskie oraz fale radiowe. Ze względu na dużą odległość S5 0014+81 obserwowane przesunięcia ku czerwieni kwazarów oraz gwiazd są praktycznie takie same, przez co rozróżnienie obu typów obiektów za pomocą standardowych metod, tj. spektroskopowego oraz fotometrycznego przesunięcia ku czerwieni, jest utrudnione, zatem w celu określenia ich natury należy użyć innych technik.
Oznaczenie kwazara, S5, wywodzi się z "Piątego Badania silnych źródeł radiowych" (ang. "Fifth Survey of Strong Radio Sources") natomiast drugi człon jego nazwy (0014+810) oznacza jego współrzędne dla epoki B1950.0. Funkcjonuje także inne oznaczenie – 6C B0014+8120, pochodzące od "Szóstego Badania źródeł radiowych" (ang. "Sixth Cambridge Survey of radio sources"), wydawanego przez Uniwersytet w Cambridge w latach 1985–1993.
Galaktyka zawierająca S5 0014+81 jest dużą eliptyczną galaktyką gwiazdotwórczą, będącą blazarem typu FSQR. Jej obserwowana jasność wynosi 24 mag.
Supermasywna czarna dziura.
W centrum galaktyki zawierającej S5 0014+81 znajduje się supermasywna czarna dziura, która prawdopodobnie jest odpowiedzialna za intensywną aktywność obiektu.
W roku 2009 zespół astronomów za pomocą satelity Swift wykorzystał jasność S5 0014+81 w celu pomiaru masy czarnej dziury w centrum. Według ich obliczeń, czarna dziura w S5 0014+81 jest 10 000 razy bardziej masywna niż czarna dziura w centrum naszej Galaktyki, co daje wynik 40 miliardów mas Słońca. Taka masa czyni ją jedną z najbardziej masywnych znanych czarnych dziur. Jest ponad 6 razy cięższa niż czarna dziura w galaktyce M87, która przez prawie 60 lat była uznawana za najbardziej masywną czarną dziurę (określana była też mianem „ultramasywnej”). Promień Schwarzschilda tego obiektu wynosi 118,35 miliardów kilometrów, zatem średnica tej czarnej dziury wynosi 236,7 miliardów kilometrów (1582 AU), co jest 40-krotnością średniej odległości między Słońcem a Plutonem. Jej masa jest ok. 4 razy większa od masy Wielkiego Obłoku Magellana. Ponadto ta czarna dziura powstała we wczesnych latach istnienia Wszechświata (tj. 1,6 miliardów lat po Wielkim Wybuchu). Oznacza to, że rośnie ona stosunkowo szybko.
Istnieje jednak kilka zastrzeżeń co do przeprowadzonych badań:
Ewolucja czarnej dziury.
Modele ewolucji oparte na masie supermasywnej czarnej dziury S5 0014+81 przewidują, że jej czas życia będzie wynosić około 1,342 × 1099 lat (co oznacza, że obiekt ten "dożyje" końca tzw. Ery Czarnych Dziur, co jest wartością ponad 1088 razy większą niż obecny wiek wszechświata), zanim ulegnie rozproszeniu w wyniku promieniowania Hawkinga.Ponieważ jednak ulega ona akrecji, proces "wyparowywania" czarnej dziury może potrwać dłużej niż to przewidziano.

</doc>
<doc id="3717053" url="https://pl.wikipedia.org/wiki?curid=3717053" title="Johann Beaulieu">
Johann Beaulieu

Johann Peter de Beaulieu (ur. 26 października 1725 w Jodoigne, zm. 22 grudnia 1819 w Linzu) – austriacki wojskowy, generał, baron 
Życiorys.
W służbie od 1743 roku, odbył większość kampanii wojny siedmioletnej jako kapitan piechoty lub adiutant polowy. W 1789, w czasie rewolucji brabanckiej, stracił jedynego syna. 31 maja 1790 został mianowany na stopień generała majora ze starszeństwem od 14 marca 1789. 19 października 1790 roku został awansowany na stopień generała porucznika i na równinach Belgii stawiał w 1792 roku czoła Dumouriezowi, a dwa lata później – Jourdanowi. Kwatermistrz generalny (szef sztabu) armii Fryderyka Augusta Hanowerskiego, później Clerfayata, w 1794. Pod koniec 1795 roku przeznaczony do Włoch. 4 marca 1796 został awansowany na stopień generała artylerii. Odwołany w niesławie (podobnie jak wcześniej Wallis i de Wins) w czerwcu 1796 roku, wycofał się ze służby. Pod koniec życia poświęcił się kolekcjonowaniu dzieł sztuki.

</doc>
<doc id="3717055" url="https://pl.wikipedia.org/wiki?curid=3717055" title="Strażnica KOP „Rakówek”">
Strażnica KOP „Rakówek”



</doc>
<doc id="3717056" url="https://pl.wikipedia.org/wiki?curid=3717056" title="Kościół św. Barbary w Wałbrzychu">
Kościół św. Barbary w Wałbrzychu

Kościół świętej Barbary – rzymskokatolicki kościół parafialny należący do dekanatu Wałbrzych-Północ diecezji świdnickiej. Znajduje się w dzielnicy Stary Zdrój.
Świątynia została wzniesiona w 1870 roku w stylu neogotyckim. Posiada wysoką dzwonnicę z zegarem umieszczonym z przodu budowli. świątynia została zbudowana dla liczących w tym czasie 3000 osób, katolickich mieszkańców Starego Zdroju.
W kościele znajdują się organy wykonane w 1931 roku przez firmę W. Sauer Jnh. Dr Oscar Walcker z Frankfurtu nad Odrą. Instrument posiada 27 rejestrów oraz pneumatyczne: trakturę gry i trakturę rejestrów.
Świątynia figuruje w gminnej ewidencji zabytków dla gminy Wałbrzych.
Zobacz też.
Parafia św. Barbary w Wałbrzychu

</doc>
<doc id="3717062" url="https://pl.wikipedia.org/wiki?curid=3717062" title="Nowy Świat (Beskid Mały)">
Nowy Świat (Beskid Mały)

Nowy Świat (660 m) – szczyt w centralnej części Grupy Magurki Wilkowickiej w Beskidzkie Małym. Znajduje się w bocznym grzbiecie oddzielającym doliny potoków Ponikwa i Żarnówka Duża. Grzbiet ten odgałęzia się od wierzchołka 824 m po południowej stronie Groniczków i poprzez przełęcz Przegib i Nowy Świat opada do doliny Soły. 
Nazwa szczytu pochodzi od należącego do Międzybrodzia Bialskiego osiedla Nowy Świat, zlokalizowanego na grzbiecie poniżej szczytu.
Szczyt i zbocza Nowego Światu porasta las. Dawniej jednak teren ten był bezleśny, były tutaj pola u prawne i pastwiska. Świadczą o tym m.in. kupy kamieni tzw. kródy, które zbierano z pól. Zalesiono go w czasie II wojny światowej. Grzbietem biegnie zielony szlak turystyczny, który poniżej Gaików, na głównym grzbiecie Grupy Magurki Wilkowickiej krzyżuje się z dwoma szlakami biegnącymi głównym grzbietem (czerwonym i niebieskim).

</doc>
<doc id="3717066" url="https://pl.wikipedia.org/wiki?curid=3717066" title="Tatjana Makarowa (pisarka)">
Tatjana Makarowa (pisarka)

Tatjana Konstantinowna Makarowa (ros. Татьяна Константиновна Макарова; ur. 1940, zm. 1974) – radziecka autorka wierszy i książek dla dzieci. Córka poetki Margarity Aligier.

</doc>
<doc id="3717070" url="https://pl.wikipedia.org/wiki?curid=3717070" title="Marek Daniel">
Marek Daniel

Marek Daniel (ur. 13 września 1971 w Pradze) – czeski aktor teatralny, filmowy i telewizyjny.

</doc>
<doc id="3717074" url="https://pl.wikipedia.org/wiki?curid=3717074" title="AD Huracán">
AD Huracán

Asociación Deportiva Huracán – hiszpański klub piłkarski, grający w Regional Preferente, mający siedzibę w mieście Las Palmas.

</doc>
<doc id="3717080" url="https://pl.wikipedia.org/wiki?curid=3717080" title="Angus Maclise">
Angus Maclise



</doc>
<doc id="3717082" url="https://pl.wikipedia.org/wiki?curid=3717082" title="Pojana zachodnioafrykańska">
Pojana zachodnioafrykańska

Pojana zachodnioafrykańska ("Poiana leightoni") – gatunek ssaka z rodziny wiwerowatych (Viverridae). Gatunek słabo poznany, występujący w zachodniej Afryce. Według IUCN jest narażony na wyginięcie.
Zasięg występowania.
Pojana zachodnioafrykańska występuje w południowo-zachodniej części Wybrzeża Kości Słoniowej oraz we wschodniej Liberii. Obecność tego gatunku w południowo-wschodniej Gwinei wymaga potwierdzenia.
Taksonomia.
Gatunek po raz pierwszy zgodnie z zasadami nazewnictwa binominalnego opisał brytyjski zoolog Reginald Innes Pocock w 1908 roku na łamach "Proceedings of the Zoological Society of London" jako podgatunek pojany kongijskiej ("P. richardsonii"). Miejsce typowe odłowu holotypu autor określił jako: „Piętnaście do dwudziestu mil na zachód od Putu Mountains, które leżą na zachód od Duobe i rzeki Cavalla. Rzeka Cavalla jest wschodnią linią graniczną pomiędzy Liberią a Wybrzeżem Kości Słoniowej, a Duobe jest jednym z jej dopływów i przyłącza się do Cavally około siedemdziesiątej mil w linii prostej od jej ujścia, płynąc ponad sto mil niemal równolegle do głównego nurtu Cavally” (Liberia). 
Autorzy "Illustrated Checklist of the Mammals of the World" uznają ten gatunek za monotypowy.
Morfologia.
Długość ciała 30–38 cm, ogona 35–40 cm; masa ciała 500–700 g. Niewielki, smukły drapieżnik podobny do żenety. Futro na grzbiecie jest miękka i bardzo krótka, koloru żółtopłowego; owłosienie na stronie brzusznej jest białe. Na grzbiecie i bokach ciała występują duże nieregularne ciemne plamy, znacznie mniejsze na kończynach tylnych oraz na bokach w okolicy brzucha; plamy te są mniej lub bardziej uporządkowane w czterech do pięciu podłużnych rzędach i tworzą podłużne paski zachodzące aż na szyję. Od połowy grzbietu do nasady ogona biegnie ciemny, czasami przerywany pas. Na ogonie występuje dziesięć do dwunastu ciemnych pierścieni w kształcie szewronu (węższe na boku i dole ogona). Wzór zębowy: I 3/3, C 1/1, P 4/4, M 1/2 = 38.
Ekologia.
Pojana zachodnioafrykańska zamieszkuje baldachim wilgotnych lasów tropikalnych, gdzie podobno buduje gniazda na wysokości co najmniej dwóch metrów nad ziemią, w których może odpoczywać w ciągu dnia. Po kilku dniach opuszcza gniazdo, budując następne w innym miejscu. Nie ma informacji na temat aktywności dobowej.
Dieta tego drapieżnika jest słabo poznana; zjada owady, ptaki oraz materiał roślinny, najprawdopodobniej poluje też na gryzonie i ewentualnie gady.
Nic nie wiadomo na temat rozrodu i wychowu młodych.
Status i zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU ( – narażony na wyginięcie). Gatunek ten znany jest tylko z kilkunastu okazów muzealnych; najnowszymi rekordami są dwie skórki zebrane w 1988 roku we wschodniej Liberii. Nie ma wiarygodnych informacji o stanie populacji tego gatunku. Główne zagrożenia dla niego nie są znane, ale prawdopodobnie ssak ten jest zagrożony utratą siedlisk w górnych lasach Gwinei. Priorytetem dla tego gatunku są badania mające na celu określenie zakresu jego występowania, stanu populacji oraz jego trybu życia.

</doc>
<doc id="3717083" url="https://pl.wikipedia.org/wiki?curid=3717083" title="Poiana leightoni">
Poiana leightoni



</doc>
<doc id="3717084" url="https://pl.wikipedia.org/wiki?curid=3717084" title="Wojcza">
Wojcza



</doc>
<doc id="3717104" url="https://pl.wikipedia.org/wiki?curid=3717104" title="Przegib">
Przegib

Przegib (636 m) – przełęcz w Grupie Magurki Wilkowickiej w Beskidzie Małym. Znajduje się w bocznym grzbiecie oddzielającym doliny potoków Ponikwa i Żarnówka Duża. Grzbiet ten odgałęzia się od wierzchołka 824 m po południowej stronie Groniczków i poprzez przełęcz Przegib i Nowy Świat opada do doliny Soły. 
Rejon przełęczy porasta las. Na zdjęciach lotniczych mapy Geoportalu widoczne w nim są jednak polany zarastające młodnikiem. Przez przełęcz poprowadzono zielony szlak turystyczny, który poniżej Gaików, na głównym grzbiecie Grupy Magurki Wilkowickiej krzyżuje się z dwoma szlakami biegnącymi głównym grzbietem (czerwonym i niebieskim).

</doc>
<doc id="3717109" url="https://pl.wikipedia.org/wiki?curid=3717109" title="Konstrukcje ramowe">
Konstrukcje ramowe

Konstrukcje ramowe - konstrukcje złożone z prętów pracujących na zginanie, połączonych ze sobą w węzłach i tworzących tzw. siatkę prętów. Pręty, zazwyczaj pionowe, nazywane są słupami, a pręty, zazwyczaj poziome - ryglami. Rozróżniamy ramy płaskie i przestrzenne. 
Ramę nazywamy płaską wtedy, gdy jej siatka prętów leży w jednej płaszczyźnie, a ponadto przekroje poprzeczne wszystkich prętów są zginane w tej płaszczyźnie (płaskie zginanie).
Przez ramę przestrzenną nazywamy taką ramę, której pręty tworzą siatkę przestrzenną. Pręty takiej ramy podlegają z reguły zginaniu przestrzennemu w dwu płaszczyznach i skręcaniu.

</doc>
<doc id="3717115" url="https://pl.wikipedia.org/wiki?curid=3717115" title="Szafa (kwartalnik)">
Szafa (kwartalnik)

sZAFa – kwartalnik literacko-artystyczny ukazujący się od 1997 ().
W latach 1997–2000 ukazały się cztery wydania w wersji drukowanej a pierwszy numer w wersji elektronicznej pojawił się w lipcu 1998. Do czerwca 2017 ukazały się łącznie 62 numery czasopisma. Zamieszcza ono współczesna poezję, prozę a także zajmuje się wydarzeniami w dziedzinie fotografii, grafiki, malarstwa, filmu i teatru. W kwartalniku ukazują się regularnie recenzje i omówienia krytyczne współczesnej literatury a także wywiady i rozmowy z muzykami, pisarzami i malarzami. W dziale „Czytania” są przedstawiane i omawiane najbardziej interesujące wiersze poszczególnych poetów.
W skład redakcji wchodzą Damian Cielepa (redaktor naczelny) oraz Mirek Antoniewicz (fotografia-grafika-malarstwo), Paweł Dąbrowski (eseje-felietony-relacje), Magdalena Gałkowska (krytyka literacka-recenzje), Sławomir Hornik (Czytania), Wioletta Leśków-Cyrulik (eseje-felietony-relacje), Tomasz Pietrzak (poezja), Małgorzata Południak (kierownik redakcji, poezja, fotografia-grafika-malarstwo), Klaudia Raczek (poezja, proza), Teresa Radziewicz (krytyka literacka-recenzje), Jakub Sajkowski (krytyka literacka-recenzje), Dorota Surdyk (poezja), Mariola Sznapka (eseje-felietony-relacje), Katarzyna Tchórz (fotografia-grafika-malarstwo), Beata Wincza (proza), Marcin Włodarski (krytyka literacka-recenzje). Współpracownikami są: Rafał Derda, Jacek Durski, Ewa Frączek, Marta Kołodziejska, Natalia Kołaczek, Paulina Mikołajczyk. Anna Możdżeń, Maja Staśko, Aleksandra Urbańczyk.
W czasopiśmie swoje teksty publikowali m.in.: Andrzej Ballo, Tadeusz Baranowski, Tomasz Bąk, Wojciech Boros, Aldona Borowicz, Martyna Buliżańska, Marek Czuku, Tomasz Dalasiński, Olgerd Dziechciarz, Piotr Gajda, Magdalena Gałkowska, Wioletta Grzegorzewska, Izabela Kawczyńska, Beata Patrycja Klary, Radosław Kobierski, Paulina Korzeniewska, Grzegorz Kwiatkowski, Hugon Lasecki, Małgorzata Lebda, Karol Maliszewski, Maria Mamczur, Robert Miniak, Krzysztof Niewrzęda, Marcin Orliński, Tomasz Ososiński, Przemysław Owczarek, Tomasz Pietrzak, Janusz Radwański, Jerzy Reuter (zastępca redaktora naczelnego sZAFy od nr 26 do nr 40), Rafał Różewicz, Karol Samsel, Aleksandra Słowik, Jacek Skowroński, Ewa Sonnenberg, Mirka Szychowiak, Bohdan Wrocławski, Jakub Wawrzyńczak. Wywiadów dla sZAFy udzielali tacy autorzy jak np.: Adam Pluszka, Łukasz Orbitowski, Eustachy Rylski.

</doc>
<doc id="3717120" url="https://pl.wikipedia.org/wiki?curid=3717120" title="Juliet Itoya">
Juliet Itoya

Juliet Itoya (ur. 17 sierpnia 1986) – hiszpańska lekkoatletka nigeryjskiego pochodzenia specjalizująca się w skoku w dal.
Bez awansu do finału startowała na młodzieżowych mistrzostwach Europy w Debreczynie (2007). W 2013 zajęła 5. miejsce na igrzyskach śródziemnomorskich. Złota medalistka czempionatu ibero-amerykańskiego z 2014.
Złota medalistka mistrzostw Hiszpanii oraz reprezentantka kraju w meczach międzypaństwowych.
Rekordy życiowe: stadion – 6,80 (21 lipca 2018, Getafe) / 6,88w (10 lipca 2018, Ávila); hala – 6,51 (18 lutego 2017, Salamanka).

</doc>
<doc id="3717123" url="https://pl.wikipedia.org/wiki?curid=3717123" title="Czyste ręce">
Czyste ręce



</doc>
<doc id="3717129" url="https://pl.wikipedia.org/wiki?curid=3717129" title="Obrazki z wystawy (film 1984)">
Obrazki z wystawy (film 1984)

Obrazki z wystawy (ros. Картинки с выставки, "Kartinki s wystawki") – radziecki muzyczny film animowany z 1984 roku w reżyserii Inessy Kowalewskiej powstały na motywach muzyki Modesta Musorgskiego pochodzącej z cyklu Obrazki z wystawy: "Chatka na kurzej stopce" i "Taniec kurcząt w skorupkach". 

</doc>
<doc id="3717133" url="https://pl.wikipedia.org/wiki?curid=3717133" title="Andriej Kurdiumow">
Andriej Kurdiumow

Andriej Pietrowicz Kurdiumow (ros. "Андрей Петрович Курдюмов", ur. 23 marca 1972) – radziecki i kazachski piłkarz grający na pozycji pomocnika i obrońcy.
Kariera piłkarska.
Kariera klubowa.
Kurdiumow grał w klubach istniejących w Kazachskiej SRR oraz Kazachstanie takich jak Szachtior Karaganda, Olimpia Ałmaty CSKA Ałma-Ata czy Montażnik Turkiestan. Pod koniec kariery grał w klubach rosyjskich, Zenicie Petersburg i Czernomorcu Noworosyjsk.
Kariera reprezentacyjna.
W reprezentacji Kazachstanu zadebiutował 11 kwietnia 1994 roku w meczu Pucharu Niepodległości Uzbekistanu przeciwko Tadżykistanowi. W reprezentacji rozegrał 10 spotkań.

</doc>
<doc id="3717135" url="https://pl.wikipedia.org/wiki?curid=3717135" title="Powstanie Ciompich">
Powstanie Ciompich



</doc>
<doc id="3717136" url="https://pl.wikipedia.org/wiki?curid=3717136" title="Andriej Kurdjumow">
Andriej Kurdjumow



</doc>
<doc id="3717139" url="https://pl.wikipedia.org/wiki?curid=3717139" title="CF Fuenlabrada">
CF Fuenlabrada

Club de Fútbol Fuenlabrada, S.A.D. – hiszpański klub piłkarski, grający w Primera División RFEF, mający siedzibę w mieście Fuenlabrada.

</doc>
<doc id="3717147" url="https://pl.wikipedia.org/wiki?curid=3717147" title="Caro (Michigan)">
Caro (Michigan)

Caro – miasto w Stanach Zjednoczonych, w stanie Michigan, na Półwyspie Dolnym, w regionie The Thumb, administracyjna siedziba władz hrabstwa Tuscola. W 2010 r. miejscowość zamieszkiwało 4229 osób, a w przeciągu dziesięciu lat liczba ludności zmniejszyła się o 1,7%.
Miasto leży w odległości około 25 km na południowy wschód od wybrzeża jeziora Huron (Zatoka Saignaw), oraz około 45 km od miasta Bad Axe. W odległości około 2 mile na zachód od miasta znajduje się Park Indianfields Township.

</doc>
<doc id="3717150" url="https://pl.wikipedia.org/wiki?curid=3717150" title="Przekroje poprzeczne">
Przekroje poprzeczne

Przekrój poprzeczny – pojęcie z dziedziny wytrzymałości materiałów, w której dokonuje się myślowego przecinania elementów konstrukcyjnych pewną płaszczyzną w celu obliczenia powstających w nich naprężeń i odkształceń. Jeżeli elementem jest pręt, to jego przekrojem poprzecznym, prostopadłym do jego osi, jest pewna płaska figura geometryczna o własnościach określonych przez tzw. "charakterystyki geometryczne" pręta. W przypadku dźwigarów powierzchniowych takich, jak płyty, tarcze i powłoki przekrój poprzeczny dokonywany jest płaszczyzną zawierającą oś formula_1 prostopadłą do powierzchni środkowej takiego dźwigara. W obliczeniach przyjmuje się, że przekrój poprzeczny ma wysokość równą grubości dźwigara, a szerokość równą przyjętej jednostce długości (np. 1 metr).

</doc>
<doc id="3717151" url="https://pl.wikipedia.org/wiki?curid=3717151" title="Gruźliczak">
Gruźliczak

Gruźliczak (łac. "tuberculoma") – twór guzowaty o średnicy do kilku centymetrów, zlokalizowany najczęściej w górnym płacie płuca, występujący najczęściej pojedynczo. Ma budowę warstwową, cebulastą i jest wynikiem procesu gruźliczego. Wraz z gruźlicą jamistą, gruźlicą prosówkową, gruźliczym serowatym zapaleniem płuc oraz gruźlicą guzkowozrazikową jest zaliczany do wtórnej gruźlicy płuc.
Rzadką, ale niezwykle groźną lokalizacją dla gruźliczaka jest ośrodkowy układ nerwowy. Najczęściej występuje u dzieci od 4 miesiąca życia do 4 lat oraz u dorosłych z obniżoną odpornością. Na zachorowanie najbardziej narażone są dzieci nieszczepione BCG po urodzeniu. Dzieci, które otrzymały szczepienie mogą ulec zakażeniu, jeżeli mają bezpośredni kontakt z osobą silnie prątkującą. Z ogniska pierwotnego zlokalizowanego poza ośrodkowym układem nerwowym drogą krwiopochodną prątki Kocha przedostają się do mózgu i wtórnie do opon mózgowo-rdzeniowych. Występuje często w krajach rozwijających się, w których brak jest dostępu do nowoczesnych metod obrazowania – rezonansu magnetycznego, tomografii komputerowej.
Diagnostyka.
Rezonans magnetyczny, tomografia komputerowa
Badanie histopatologiczne - widoczne cechy martwicy serowaciejącej gruźliczaka
Test Quantiferon-TB - wynik pozytywny świadczy o gruźlicy
Badanie płynu mózgowo-rdzeniowego - prawidłowy lub tylko zwiększa się w nim nieznacznie stężenie białka, pleocytoza i małe stężenie cukru nie występują
Analiza epidemiologiczna - potwierdzenie kontaktu z osobą chorującą
Obraz kliniczny.
Obraz kliniczny zależy od wielkości gruźliczaków i nacisku, jaki wywierają na sąsiednie struktury. Czasami pierwsze objawy ujawniają się dopiero wtedy, gdy gruźliczak jest już bardzo duży. Gruźliczaki tak jak inne guzy wywołują objawy ciasnoty wewnątrzczaszkowej. 
Do najczęstszych objawów należą:
Morfologia.
Część centralną gruźliczaka stanowią serowate masy martwicze, czasami częściowo uwapnione, otoczone szkliwiejącą tkanką włóknistą i przewlekłym naciekiem zapalnym, niekiedy z ziarniną o charakterze swoistym. Rozmiar waha się od 1 mm do 8 cm. Tworzy się w różnych strukturach mózgowia. Powstaje z tych gruzełków wewnątrzczaszkowych, które powiększyły się, ale nie pękły do przestrzeni podpajęczynówkowej. Zdarza się, że dochodzi do rozpadu wewnątrz gruźliczaka i powstaje ropień mózgu.

</doc>
<doc id="3717152" url="https://pl.wikipedia.org/wiki?curid=3717152" title="Marko Kvasina">
Marko Kvasina

 
Marko Kvasina (ur. 20 grudnia 1996 w Wiedniu) – austriacki piłkarz pochodzenia chorwackiego, występujący na pozycji napastnika. Zawodnik klubu KV Oostende.
Kariera klubowa.
Kvasina treningi rozpoczął w Wiedniu w zespole First Vienna. Następnie grał w rezerwach Austrii Wiedeń, a zadebiutował w Regionallidze w 16 kolejce sezonu 2013/14 przeciwko SV Mattersburg II. Debiut w Bundeslidze austriackiej miał miejsce 22 listopada 2014 r. w 16 kolejce sezonu przeciw Admirze Wacker Mödling; wszedł w 77 minucie zastępując Mario Leitgeba.Pierwszego gola dla Austrii Wiedeń strzelił 13 grudnia grając przeciw SV Grödig. W pucharze Austrii zadebiutował 7 kwietnia 2015 r. przeciw SV Kapfenberg, wchodząc w 45 minucie za Philippa Zulechnera i w minutę później strzelając gola.
13 lipca 2017 roku został ogłoszony jego transfer do FC Twente. Kontrakt został podpisany na 4 lata. Spadek jego drużyny z Eredivisie sprawił, że wielu piłkarzy, w tym Kvasina, odeszło z klubu. Sezon 2018/2019 rozpoczął jako zawodnik SV Mattersburg.
Kariera reprezentacyjna.
Kvasina uczestniczył jako reprezentant Austrii w mistrzostwach świata juniorów U-17 w Zjednoczonych Emiratach Arabskich.
W 2015 r. wziął udział w Mistrzostwach Europy juniorów do 19 lat w Grecji. Zagrał przeciwko Francji, Grecji i Ukrainie, której to strzelił dwa gole.

</doc>
<doc id="3717154" url="https://pl.wikipedia.org/wiki?curid=3717154" title="Słomiany byczek (film 1971)">
Słomiany byczek (film 1971)

Słomiany byczek (ros. "Соломенный бычок", "Sołomiennyj byczok") – radziecki film animowany z 1971 roku w reżyserii Anatolija Rieznikowa oparty na motywach rosyjskich bajek o dzielnym słomianym byczku. Film studia "Ekran".

</doc>
<doc id="3717157" url="https://pl.wikipedia.org/wiki?curid=3717157" title="Słomiany byczek">
Słomiany byczek



</doc>
<doc id="3717164" url="https://pl.wikipedia.org/wiki?curid=3717164" title="CD San Roque de Lepe">
CD San Roque de Lepe

Club Deportivo San Roque de Lepe – hiszpański klub piłkarski, mający siedzibę w mieście Lepe, w południowo-zachodniej części kraju. Obecnie występuje w Tercera División.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).

</doc>
<doc id="3717165" url="https://pl.wikipedia.org/wiki?curid=3717165" title="In Dub (Hallucinogen)">
In Dub (Hallucinogen)

In Dub – album muzyczny z gatunku psychodelicznego dubu zawierający kompozycje Simona „Hallucinogena” Posforda zmiksowanie przez Otta. Płyta ukazała się jesienią 2002 nakładem wytwórni Twisted Records (nr katalogowy TWSCD16).
Twórcy.
dodatkowy śpiew i instrumenty:

</doc>
<doc id="3717167" url="https://pl.wikipedia.org/wiki?curid=3717167" title="Aahof">
Aahof



</doc>
<doc id="3717170" url="https://pl.wikipedia.org/wiki?curid=3717170" title="Stanley Joseph">
Stanley Joseph

Stanley Joseph (ur. 24 października 1991 w Orleanie) – francuski lekkoatleta, tyczkarz.
W 2013 bez awansu do finału startował na halowych mistrzostwach Europy i zajął 6. miejsce podczas młodzieżowych mistrzostw Starego Kontynentu. W 2016 zajął 13. miejsce na mistrzostwach Europy oraz nie awansował do finału podczas igrzysk olimpijskich w Rio de Janeiro. Ósmy zawodnik halowych mistrzostw Europy (2017).
Medalista mistrzostw Francji.
Rekordy życiowe: stadion – 5,75 (26 czerwca 2016, Angers); hala – 5,66 (24 lutego 2018, Clermont-Ferrand).

</doc>
<doc id="3717172" url="https://pl.wikipedia.org/wiki?curid=3717172" title="Torbiel Tornwaldta">
Torbiel Tornwaldta

Torbiel Tornwaldta ( in. torbiel Thornwaldta, torbiel nosogardła) – łagodna torbiel zlokalizowana pośrodkowo w tylnej ścianie części nosowej gardła, będąca pozostałością płodowego połączenia między struną grzbietową a jamą gardła. 
Historia.
Choroba została po raz pierwszy opisana jako osobna jednostka w 1885 roku przez niemieckiego lekarza Gustava Tornwaldta, natomiast pierwszy przypadek w materiale sekcyjnym został opisany przez niemieckiego anatoma Augusta Mayera w 1840 roku.
Etiologia.
Torbiel Tornwaldta jest spowodowana nieprawidłową regresją połączenia między struną grzbietową a jamą gardła w 6 tygodniu ciąży. W sytuacji, kiedy zostanie utrzymane połączenie z jama nosogardła ze struną grzbietową, po osiągnięciu jej najbardziej dogłowowego usytuowania wytwarza się płytki zachyłek w tylnej ścianie części nosowej gardła. Jego zamknięcie z powodu infekcji, tonsillektomii, radioterapii, urazu lub też tamponady tylnej nosa powoduje wytworzenie torbieli Tornwaldta.
Epidemiologia.
Częstość występowania szacowana jest na 0,2-5%, jest ona taka sama u obu płci. 
Obraz kliniczny.
W większości przypadków choroba jest bezobjawowa. W wyniku infekcji może się rozwinąć choroba Tornwaldta, której objawami są ropny wyciek z nosa o nieprzyjemnym zapachu, pulsujący ból głowy w okolicy potylicy oraz cuchnący oddech. Innymi objawami są blokada nosa, otalgia, wysiękowe zapalenie ucha środkowego, zawroty głowy, uczucie pełności w uchu, szumy uszne lub dysfagia.
Diagnostyka.
Rozpoznanie torbieli Tornwaldta opiera się na obrazowaniu metodą rezonansu magnetycznego oraz endoskopii gardła. W badaniach obrazowych przedstawia się jako torbiel, zlokalizowana w linii pośrodkowej ciała, o wymiarach od kilku milimetrów do 2 cm, o gładkiej powierzchni oraz w niektórych przypadkach z niewielkim otworem. W tomografii komputerowej torbiel Tornwaldta przedstawia się jako lita zmiana, natomiast w rezonansie magnetycznym jako zmiana o podwyższonej intensywności lub hiperintensywna w obrazach T1-zależnych oraz hiperintensywna w obrazach T2-zależnych. W endoskopii widoczna jest okrągła lub owalna dobrze ograniczona zmiana zlokalizowana na tylnej ścianie gardła powyżej wyrośli adenoidalnych na wysokości zachyłka Rosenmullera
Diagnostyka różnicowa.
Torbiel Tornwaldta należy różnicować z migdałkiem gardłowym, kieszonką przysadki, włókniakiem młodzieńczym nosogardła, rakiem jamy nosowo-gardłowej oraz amyloidozą. 
Leczenie.
W większości przypadków torbiel nie wywołuje żadnych objawów i nie wymaga leczenia. W przypadkach objawowych leczenie jest operacyjne, dobre efekty przynosi marsupializacja torbieli techniką endoskopową. 

</doc>
<doc id="3717173" url="https://pl.wikipedia.org/wiki?curid=3717173" title="Aston Martin DB11">
Aston Martin DB11

Aston Martin DB11 – samochód sportowy klasy wyższej produkowany pod brytyjską marką Aston Martin od 2016 roku.
Historia i opis modelu.
Aston Martin DB11 został zaprezentowany po raz pierwszy w marcu 2016 roku na wystawie motoryzacyjnej Geneva Motor Show. Model DB11 jest następcą modelu DB9, którego zastąpił po 13 latach produkcji.
Napęd i wyposażenie.
Silnik modelu DB11 to całkiem nowa konstrukcja, w pełni wykonana z aluminium. Jest to jednostka V12 o pojemności 5,2 litra, doładowana dwiema turbosprężarkami. Moc nominalna to 608 KM, moment obrotowy 700 Nm, przyspieszenie podawane przez producenta od 0 do 100 km/h to 3,9 sekundy, a prędkość maksymalna 322 km/h. Skrzynia biegów to 8-biegowy automat, umieszczony z tyłu, dzięki temu rozkład masy wynosi 51% (przód) na 49% (tył). Waga wynosi 1875 kg.
Układ hamulcowy to tarcze wentylowane dwuczęściowe 400 mm z zaciskami 6 tłoczkowymi z przodu, na tylną część przypadają tarcze jednoczęściowe 360 mm z zaciskiem 4 tłoczkowym. Dodatkowo auto jest wyposażone w elektroniczny hamulec postojowy i szereg systemów wspomagających, jak: stabilizacja toru jazdy (DSC), system zapobiegający blokowaniu kół w trakcie hamowania (ABS), rozdział siły hamowania (EBD), kontrola trakcji (TC), układ rozdziału momentu obrotowego między kołami (PTC). Całkiem nowy jest system multimedialny AMi III z obsługą 8-calowego ekranu dotykowego. Cały system został dostarczony przez koncern Daimler AG. Nowością jest także elektroniczna deska rozdzielcza z wyświetlaczem adaptacyjnym do wybranego trybu jazdy.
W czerwcu 2017 roku zaprezentowano wersję z silnikiem V8. Podwójnie doładowany silnik v8, produkowany przez Mercedes-AMG ma moc 510 koni mechanicznych oraz 675 Nm momentu obrotowego, tyle samo co w Mercedesie C63s AMG. Samochód można zamówić ze standardową, hydrokinetyczną skrzynią 8-biegową produkcji ZF, montowaną min. w pojazdach BMW. Opcjonalnie można zamówic dwusprzęgłową, siedmiobiegową skrzynię biegów DCT. Przyśpieszenie od 0-100 km/h wynosi 4.0 sekundy, natomiast prędkość maksymalna wynosi 301 km/h. Wersja z silnikiem V8 jest lżejsza od wersji V12 o 115 kg, waga wynosi 1760 kg (1875 kg V12).

</doc>
<doc id="3717179" url="https://pl.wikipedia.org/wiki?curid=3717179" title="Karabo Sibanda">
Karabo Sibanda

Karabo Sibanda (ur. 2 lipca 1998) – botswański lekkoatleta specjalizujący się w biegach sprinterskich.
W 2014 osiągnął półfinał juniorskich mistrzostw świata oraz zdobył srebro w biegu na 400 metrów podczas igrzysk olimpijskich młodzieży w Nankin. W 2015 stawał na najwyższym stopniu podium mistrzostw Afryki juniorów i juniorów młodszych oraz sięgnął po złoty medal igrzysk Wspólnoty Narodów młodzieży. W tym samym roku zajął 5. miejsce podczas rozgrywanych w Cali mistrzostw świata juniorów młodszych. W 2016 zdobył srebrny medal w sztafecie 4 x 400 metrów oraz brązowy w biegu na 400 metrów podczas mistrzostw świata juniorów w Bydgoszczy, wywalczył złoty w biegu rozstawnym 4 x 400 metrów i srebrny medal w biegu na 1 okrążenie stadionu na mistrzostwach Afryki, a także zajął 5. miejsce podczas igrzysk olimpijskich w Rio de Janeiro. Srebrny medalista IAAF World Relays (2017).
Złoty medalista mistrzostw Botswany.
Rekordy życiowe: bieg na 400 metrów – 44,25 (14 sierpnia 2016, Rio de Janeiro).

</doc>
<doc id="3717183" url="https://pl.wikipedia.org/wiki?curid=3717183" title="Karabo Mothibi">
Karabo Mothibi



</doc>
<doc id="3717185" url="https://pl.wikipedia.org/wiki?curid=3717185" title="Oláh Gábor utcai stadion">
Oláh Gábor utcai stadion

Oláh Gábor utcai stadion drugi pod względem wielkości stadion Debreczyna na Węgrzech po stadionie Nagyerdei, który był miejscem wielu meczów pierwszej ligi piłki nożnej. Położony jest na terenie "Debreceni Sportcentrum" "(Debreczyńskiego Centrum Sportowego)" zarządzanego przez Kiemelkedően Közhasznú Nonprofit Kft., gdzie znajduje się główne i treningowe boisko trawiaste, boisko o nawierzchni żużlowej i cztery małe boiska o nawierzchni bitumicznej. W latach 1993–2014 był stadionem domowym zespołu Debreceni VSC. 

</doc>
<doc id="3717202" url="https://pl.wikipedia.org/wiki?curid=3717202" title="Głoskowski">
Głoskowski

Osoby o tym nazwisku:

</doc>
<doc id="3717204" url="https://pl.wikipedia.org/wiki?curid=3717204" title="Yamb">
Yamb



</doc>
<doc id="3717205" url="https://pl.wikipedia.org/wiki?curid=3717205" title="Gahan">
Gahan

Osoby o tym nazwisku:

</doc>
<doc id="3717206" url="https://pl.wikipedia.org/wiki?curid=3717206" title="Jaszkiewicz">
Jaszkiewicz

Osoby o tym nazwisku:

</doc>
<doc id="3717207" url="https://pl.wikipedia.org/wiki?curid=3717207" title="Google Labs">
Google Labs

Google Labs (pol. Laboratorium Google) – nieistniejąca już strona utworzona przez amerykańskie przedsiębiorstwo Google, która przeznaczona była do prezentowania oraz testowania nowych projektów.
Przedstawiciele Google opisali projekt Google Labs jako „plac zabaw, gdzie nasi bardziej przedsiębiorczy użytkownicy mogą zabawiać się z prototypami niektórych z naszych dzikich i zwariowanych pomysłów, a także mogą przedstawiać opinie bezpośrednio do inżynierów, którzy je rozwinęli”.
W lipcu 2011 roku Google ogłosił, że zawieszają projekt Google Labs.

</doc>
<doc id="3717211" url="https://pl.wikipedia.org/wiki?curid=3717211" title="Osipow">
Osipow

Osoby o tym nazwisku:

</doc>
<doc id="3717214" url="https://pl.wikipedia.org/wiki?curid=3717214" title="Spiwak">
Spiwak

Osoby o tym nazwisku:

</doc>
<doc id="3717218" url="https://pl.wikipedia.org/wiki?curid=3717218" title="Ryczko">
Ryczko

Osoby o tym nazwisku:

</doc>
<doc id="3717222" url="https://pl.wikipedia.org/wiki?curid=3717222" title="Lucena CF">
Lucena CF

Club de Fútbol Fuenlabrada, S.A.D. – hiszpański klub piłkarski, grający w Segunda División B, mający siedzibę w mieście Fuenlabrada.

</doc>
<doc id="3717225" url="https://pl.wikipedia.org/wiki?curid=3717225" title="Zachyłek Rosenmullera">
Zachyłek Rosenmullera



</doc>
<doc id="3717227" url="https://pl.wikipedia.org/wiki?curid=3717227" title="Choroba Tornwaldta">
Choroba Tornwaldta



</doc>
<doc id="3717228" url="https://pl.wikipedia.org/wiki?curid=3717228" title="Haithabu">
Haithabu



</doc>
<doc id="3717229" url="https://pl.wikipedia.org/wiki?curid=3717229" title="Torbiel Tornwalda">
Torbiel Tornwalda



</doc>
<doc id="3717230" url="https://pl.wikipedia.org/wiki?curid=3717230" title="Laboratorium Google">
Laboratorium Google



</doc>
<doc id="3717231" url="https://pl.wikipedia.org/wiki?curid=3717231" title="Rodić">
Rodić

Osoby o tym nazwisku:

</doc>
<doc id="3717234" url="https://pl.wikipedia.org/wiki?curid=3717234" title="Præst">
Præst

Osoby o tym nazwisku:

</doc>
<doc id="3717236" url="https://pl.wikipedia.org/wiki?curid=3717236" title="Kjærsgaard">
Kjærsgaard

Osoby o tym nazwisku:

</doc>
<doc id="3717237" url="https://pl.wikipedia.org/wiki?curid=3717237" title="Zygo">
Zygo

Osoby o tym nazwisku:

</doc>
<doc id="3717241" url="https://pl.wikipedia.org/wiki?curid=3717241" title="Storożyński">
Storożyński

Osoby o tym nazwisku:

</doc>
<doc id="3717253" url="https://pl.wikipedia.org/wiki?curid=3717253" title="Przybecki">
Przybecki

Osoby o tym nazwisku:

</doc>
<doc id="3717255" url="https://pl.wikipedia.org/wiki?curid=3717255" title="Toma">
Toma

Osoby o tym nazwisku:
Muzyka:
Film:
Inne:

</doc>
<doc id="3717257" url="https://pl.wikipedia.org/wiki?curid=3717257" title="Vaiaku Lagi Hotel">
Vaiaku Lagi Hotel

Vaiaku Lagi Hotel – hotel znajdujący się w stolicy Tuvalu, Vaiaku. Powstał w 1993 roku, udział w sfinansowaniu jego budowy miał rząd Republiki Chińskiej (Tajwan). Obecnie hotel należy do władz Tuvalu. Dyrektorem hotelu jest Risassi Finekaso, żona Taukelina Finekaso, polityka Tuvalu (będącego w przeszłości m.in. ministrem transportu, komunikacji i energetyki tego kraju).
Hotel jest jedynym tego rodzaju obiektem w całym kraju. Turyści odwiedzający Tuvalu mogą jedynie, poza hotelem, nocować w prywatnych kwaterach. Do dyspozycji gości Vaiaku Lagi Hotel ma 16 klimatyzowanych pokoi, a także restaurację, parkiet do zabaw tanecznych i salę konferencyjną na 60 osób. Budynek hotelu znajduje się 50 metrów od jedynego na Tuvalu portu lotniczego. Z okien hotelu można oglądać lagunę Funafuti.

</doc>
<doc id="3717258" url="https://pl.wikipedia.org/wiki?curid=3717258" title="Ganna">
Ganna

Osoby o tym nazwisku:
Inne:

</doc>
<doc id="3717259" url="https://pl.wikipedia.org/wiki?curid=3717259" title="Scotson">
Scotson

Osoby o tym nazwisku:

</doc>
<doc id="3717260" url="https://pl.wikipedia.org/wiki?curid=3717260" title="Leonid Aristow">
Leonid Aristow

Leonid Warsanofjewicz Aristow (ros. Леонид Варсанофьевич Аристов 1919-2009) – radziecki reżyser filmów animowanych. Jeden z najstarszych twórców klasyków rosyjskiej animacji.
Życiorys.
W 1939 roku wstąpił na wydział artystyczny WGIK. Studiował przez krótki czas, potem udał się na front. Powrócił w 1945 roku i kontynuował studia. W latach 1941-45 brał udział w II wojnie światowej. W latach 1951-74 pracował w studiu Sojuzmultfilm jako artysta i reżyser. W latach 1974-79 jako reżyser filmów rysunkowych w studiu "Ekran". Pierwsze prace – "Noc wigilijna" u sióstr Walentiny i Zinaidy Brumberg. Jako reżyser współpracował z Olgą Chodatajewa. Wyreżyserowali wspólnie filmy rysunkowe m.in. "Słomiany byczek", "W jarangie gorit ogon"' i "Chrabryj olenionok".

</doc>
<doc id="3717262" url="https://pl.wikipedia.org/wiki?curid=3717262" title="Konczyński">
Konczyński

Osoby o tym nazwisku:

</doc>
<doc id="3717265" url="https://pl.wikipedia.org/wiki?curid=3717265" title="Pušić">
Pušić

Osoby o tym nazwisku:

</doc>
<doc id="3717267" url="https://pl.wikipedia.org/wiki?curid=3717267" title="Zahorowski">
Zahorowski

Osoby o tym nazwisku:

</doc>
<doc id="3717269" url="https://pl.wikipedia.org/wiki?curid=3717269" title="Łagiewski">
Łagiewski

Osoby o tym nazwisku:

</doc>
<doc id="3717272" url="https://pl.wikipedia.org/wiki?curid=3717272" title="Turković">
Turković

Osoby o tym nazwisku:

</doc>
<doc id="3717273" url="https://pl.wikipedia.org/wiki?curid=3717273" title="Stachnik">
Stachnik

Osoby o tym nazwisku:

</doc>
<doc id="3717274" url="https://pl.wikipedia.org/wiki?curid=3717274" title="Albeka">
Albeka



</doc>
<doc id="3717278" url="https://pl.wikipedia.org/wiki?curid=3717278" title="Baby Mammoth">
Baby Mammoth

Baby Mammoth – brytyjski zespół muzyczny, założony w 1995 roku w Hull przez Andrew Burdalla i Marka Blissendena, grający muzykę elektroniczną z pogranicza takich gatunków jak downtempo, ambient techno i trip hop.
Historia.
Mark Blissenden i Andrew Burdall w jednym z klubów w Hull poznali Dave’a Brennanda, szefa wytwórni Pork Recordings i Steve’a Cobby z zespołu Fila Brazillia; zarówno zespół jak i wytwórnia mieli swoją siedzibę w tym klubie. W 1995 roku utworzyli duet Baby Mammoth, który pod koniec 1996 roku zadebiutował pod szyldem Pork Recordings instrumentalnym albumem "10,000 Years Beneath The Street". Swoje kolejne albumy zespół nagrał również dla tej wytwórni. Dopiero 8. album, "Otto Muck" wydali pod szyldem innej wytwórni (Ecco.Chamber i Water Music Records). W 2004 roku Mark Blissenden Steve Cobby i Robert Ellerby z zespołu Beige zrealizowali wspólnie album "Fabric 18". Podobnie jak inne zespoły Pork Recordings, takie jak Fila Brazillia i Solid Doctor, Mark Blissenden i Andrew Burdall specjalizują się w ambientowych klimatach skłaniając się, w przeciwieństwie do innych trip-hopowych produkcji tej wytwórni, raczej w stronę instrumentalnego acid jazzu.

</doc>
<doc id="3717279" url="https://pl.wikipedia.org/wiki?curid=3717279" title="Kill Em with Kindness">
Kill Em with Kindness

„Kill Em with Kindness” – singel amerykańskiej piosenkarki Seleny Gomez, promujący jej drugi solowy album "Revival". Singel został wydany 3 maja 2016 roku. Za tekst odpowiadają Antonina Armato, Tim James, Benjamin Levin, Dave Audé i sama Selena Gomez. Za jego produkcję natomiast Rock Mafia, Benny Blanco oraz R3drum.
Teledysk.
Wideoklip został wyreżyserowany przez Emila Navę. Artysta postawił na subtelny czarno-biały teledysk, w którym piosenkarka pozuje do sesji zdjęciowej. Sceny są przechwytywane na dramatyczne ujęcia kul i krwi kapiącej na kwiaty. Pod koniec pojawia się para tancerzy, która wykonuje charakterystyczny układ. Gomez zrzuca ubrania i w pewnym momencie pozostawia na sobie tylko bieliznę. Niektórzy krytycy porównywali film do reklamy „Pantene”. Premiera teledysku odbyła się na Vevo 6 czerwca 2016 roku.

</doc>
<doc id="3717280" url="https://pl.wikipedia.org/wiki?curid=3717280" title="Norweska 1. Divisjon (1950/1951)">
Norweska 1. Divisjon (1950/1951)

Sezon Norweskiej 1. Divisjon rozegrany został na przełomie 1950 i 1951 roku. Był to 12. sezon rozgrywek o Mistrzostwo Norwegii w hokeju na lodzie. W rozgrywkach wzięło udział 8 zespołów. Mistrzem została drużyna Furuset IF.

</doc>
<doc id="3717282" url="https://pl.wikipedia.org/wiki?curid=3717282" title="Zbigniew Kopeć">
Zbigniew Kopeć

Zbigniew Józef Kopeć – polski historyk literatury, profesor doktor habilitowany Uniwersytetu Adama Mickiewicza. Pełni funkcję dyrektora Instytutu Filologii Polskiej UAM.
Rozprawę doktorską pt. "Mitotwórstwo i mitoburstwo Jerzego Andrzejewskiego" obronił w 1998 roku, promotorką pracy była Janina Abramowska. Habilitację uzyskał w 2011 roku na podstawie publikacji "Niepokorni. Brudni. Źli. Ludzie marginesu w prozie polskiej XX wieku".
W swojej pracy naukowej uwagę poświęca szczególnie literaturze dwudziestolecia międzywojennego i współczesnej, a także kulturze europejskiej. 

</doc>
<doc id="3717283" url="https://pl.wikipedia.org/wiki?curid=3717283" title="X Ambassadors">
X Ambassadors

X Ambassadors – amerykański zespół rockowy, grający muzykę alternatywną i indie rock, założony w 2009 roku w Nowym Jorku. Swój pierwszy album studyjny wydali w 2015 roku, który zawiera takie hity jak „Jungle” i „Renegades”. Na początku działalności grupa znana była jako Ambassadors. Założycielami zespołu są dwaj bracia, Sam i Casey Harris, oraz Noah Feldshuh i Adam Levin. Casey od urodzenia jest osobą niewidomą.
W Polsce singiel „Renegades” uzyskał certyfikat potrójnej platynowej płyty.

</doc>
<doc id="3717285" url="https://pl.wikipedia.org/wiki?curid=3717285" title="Holmqvist">
Holmqvist

Osoby o tym nazwisku:

</doc>
<doc id="3717287" url="https://pl.wikipedia.org/wiki?curid=3717287" title="Mowe">
Mowe

Osoby o tym nazwisku:

</doc>
<doc id="3717290" url="https://pl.wikipedia.org/wiki?curid=3717290" title="Lönn">
Lönn

Osoby o tym nazwisku:

</doc>
<doc id="3717295" url="https://pl.wikipedia.org/wiki?curid=3717295" title="Assefa">
Assefa

Osoby o tym nazwisku:

</doc>
<doc id="3717297" url="https://pl.wikipedia.org/wiki?curid=3717297" title="VHS (album X Ambassadors)">
VHS (album X Ambassadors)

VHS – pierwszy album studyjny amerykańskiego zespołu rockowego X Ambassadors, wydany 30 czerwca 2015 roku. W 2016 została wydana rozszerzona edycja albumu zatytułowana VHS 2.0.
W Polsce album uzyskał status złotej płyty.
Lista utworów.
Uwagę na albumie zwracają utwory "Renegades", "Unsteady", "Hang On", "Gorgeous", "Fear", "Nervous", "Low Life", "B.I.G.", "Superpower", "Jungle" i "Collider".

</doc>
<doc id="3717309" url="https://pl.wikipedia.org/wiki?curid=3717309" title="Łobacz">
Łobacz

Osoby o tym nazwisku:

</doc>
<doc id="3717313" url="https://pl.wikipedia.org/wiki?curid=3717313" title="Mateos">
Mateos

Osoby o tym nazwisku:

</doc>
<doc id="3717314" url="https://pl.wikipedia.org/wiki?curid=3717314" title="Brzoska">
Brzoska

Osoby o tym nazwisku:

</doc>
<doc id="3717316" url="https://pl.wikipedia.org/wiki?curid=3717316" title="Vleuten">
Vleuten

Osoby o tym nazwisku:

</doc>
<doc id="3717324" url="https://pl.wikipedia.org/wiki?curid=3717324" title="Kurdiumow">
Kurdiumow

Osoby o tym nazwisku:

</doc>
<doc id="3717329" url="https://pl.wikipedia.org/wiki?curid=3717329" title="Sibanda">
Sibanda

Osoby o tym nazwisku:

</doc>
<doc id="3717334" url="https://pl.wikipedia.org/wiki?curid=3717334" title="Daphne Koller">
Daphne Koller

Daphne Koller (; ur. 27 sierpnia 1968 w Izraelu) – amerykańska i izraelska profesor Wydziału Informatyki Uniwersytetu Stanforda, współzałożycielka platformy edukacyjnej Coursera i laureatka nagrody MacArthura. Zajmuje się sztuczną inteligencją i jej zastosowaniami w biomedycynie. W 2004 r. Koller została przedstawiona w artykule "MIT Technology Review" zatytułowanym „10 nowych technologii, które zmienia twój świat” poświęcony tematyce uczenia maszynowego Bayesa.
Edukacja.
Studiowała na Uniwersytecie Hebrajskim w Jerozolimie, gdzie uzyskała tytuł licencjata w 1985 roku, w wieku 17 lat, a magistra rok później. Następnie przeniosła się do USA, gdzie uzyskała doktorat na Stanford University pod kierunkiem Josepha Halperna.
Kariera.
Po uzyskaniu tytułu doktora, w latach 1993–1995 kontynuowała badania na University of California w Berkeley. W 1995 roku rozpoczęła pracę na Wydziale Informatyki Stanford University. W 2004 otrzymała grant MacArthur Fellowship. W 2014 roku została członkiem American Academy of Arts and Sciences.
W 2004 roku, wraz z Nirem Friedmanem, wydała książkę o modelach statystycznych korzystających z grafów. W lutym 2012 roku udostępniła bezpłatny kurs internetowy na ten temat.
W kwietniu 2008 r. Koller, jako pierwsza w historii, została nagrodzona grantem w wysokości 150 tys. dolarów, przez fundacje ACM-Infosys w dziedzinie informatyki.
2012 r. Koller i Andrew Ng, profesor nauk komputerowych na Stanford, w laboratorium studiów nad sztuczną inteligencja, założyli Coursera. Razem z Ng byli dyrektorami generalnymi, później Koller została prezesem. Za swoją pracę na rzecz rozwoju edukacji online, została ona wpisana na listy: 10 Najważniejszych Osób 2010 r. "Newsweeka"; 100 Najbardziej Wpływowych Osób 2012 r. według "Time’a"; Najkreatywniejsze Osoby 2014 r. przez "Fast Company".
Koller opuściła Courserę w 2016 r. i została głównym informatykiem w Calico. Opuściła tę firmę w 2018 i dołączyła do zespołu Insitro, zajmującego się badaniami nad nowymi lekarstwami.
Razem z Suchi Saria i Anną Penn ze Stanford, Koller stworzyła PhysiScore, który, analizując dane informacje, przewiduje wielkość zagrożenia problemami zdrowotnymi u wcześniaków.
Jej byli doktoranci to między innymi: Lise Getoor, Mehran Sahami, Suchi Saria, Eran Segal i Ben Taskar.

</doc>
<doc id="3717337" url="https://pl.wikipedia.org/wiki?curid=3717337" title="Maman">
Maman

Maman – monumentalna rzeźba Louise Bourgeois stworzona w 1999, przedstawiająca pajęczycę. Rzeźba wykonana jest ze stali i marmuru. Należy do serii przedstawień pająków wykonanych przez tę artystkę. Według Bourgeois tematem rzeźby jest macierzyństwo, a pajęczyca ma reprezentować pozytywne cechy matek, takie jak siła i opiekuńczość.
Historia.
Po raz pierwszy motyw pająka pojawił się w twórczości Bourgeois w 1947, w rysunku wykonanym czarnym tuszem. W 1994 stworzyła kolejny rysunek. Od tego roku rozpoczęła też serię rzeźb przedstawiających pająki: "Spider" (1994), "Spider" (1995), "Spider III" (1995), "Spider IV" (1996), "Spider" (1997), "Spider V" (1998).
W 1999 Bourgeois wykonała "Maman" na zlecenie muzeum Tate Modern; rzeźba została zaprezentowana z okazji jego otwarcia w maju 2000. Przeznaczona była do prezentacji w Hali Turbin – dużej, wysokiej na 35 metrów przestrzeni wystawowej muzeum. "Maman" zamontowana była na umieszczonym w hali moście, poniżej znajdowały się trzy 9-metrowe, metalowe wieże-rzeźby – "I Do", "I Undo" oraz "I Redo." W każdej z nich artystka umieściła wyrzeźbione figurki matki i dziecka. Wystawa Bourgeois w Hali Turbin była częścią serii wystaw The Unilever Series. W późniejszym czasie artystka stworzyła 6 odlewów rzeźby wykonanych z brązu.
Opis rzeźby.
Rzeźba ma wymiary 9271 × 8915 × 10 236 mm. Ciało pajęczycy wznosi się na 8 smukłych odnóżach, z których każde wykonane jest z dwóch kawałków metalu. W górze znajduje się też siatkowany worek z wykonanymi z marmuru jajami. Rzeźba jest na tyle wysoka, że oglądający mogą przechodzić pod odwłokiem pająka, pomiędzy odnóżami.
Znaczenie rzeźby.
Choć widzowi pająki i sama rzeźba mogą wydawać się złowrogie lub niepokojące, to według deklaracji artystki miała ona przekazywać wartości pozytywne. "Maman" to używane przez dzieci zdrobnienie od słowa „mama”. Według artystki rzeźba ma przedstawiać jej matkę, która zmarła, kiedy Bourgeois miała 21 lat. Artystka uważała, że podobnie jak pajęczyce, jej matka była mądra, cierpliwa, kojąca, opiekuńcza, schludna i użyteczna, potrafiła też chronić swoją córkę. Z pająkiem tkającym sieć kojarzył się także zawód matki artystki – była ona tkaczką zajmującą się renowacją gobelinów. Bourgeois wspominała także, że pająki zdolne są naprawiać zniszczenia dokonane w ich sieci cierpliwie i bez gniewu, tak jak naprawiano szkody w jej rodzinie. W wypowiedziach kojarzyła także tkanie pajęczej sieci z twórczością artystyczną, a jej (zmarły młodo) adoptowany syn bardzo lubił pająki ze względu na to, że chronią ludzi przed komarami.
Rzeźba nie jest jednak jednoznaczna – widziana z dołu (a więc z perspektywy przypominającej perspektywę dziecka patrzącego na matkę) może wydawać się potężna i budzić strach. Matka-pająk może kojarzyć się też z postacią krytyczną, która, choć może ochronić swoje dzieci, potrafi też być surowa; taką, która jest opiekuńcza i przerażająca zarazem, zdolną do pożarcia swoich dzieci.

</doc>
<doc id="3717340" url="https://pl.wikipedia.org/wiki?curid=3717340" title="Jerzy Krzymowski">
Jerzy Krzymowski

Jerzy Bohdan Leon Krzymowski ps. „Leon”, „Bohdan”, „Bajka” (ur. 30 marca 1894 w Kosobudach, zm. 19 sierpnia 1969 w Warszawie) – major piechoty Wojska Polskiego, kawaler Orderu Virtuti Militari.
Życiorys.
Urodził się 30 marca 1894 we wsi Kosobudy, w rodzinie Maksymiliana i Zofii ze Sroczyńskich. Uczęszczał do Gimnazjum Rządowego w Białej Cerkwi. W 1905, po strajku szkolnym, przeniósł się do polskiego gimnazjum, którego także nie ukończył. Był członkiem Polskiej Partii Socjalistycznej, Organizacji Młodzieży Postępowo-Niepodległościowej, Związku Walki Czynnej i Związku Strzeleckiego.
W 1914 w Krakowie zaciągnął się do I plutonu Pierwszej Kompanii Kadrowej i do 21 listopada przeszedł szlak bojowy, następnie został przeniesiony do batalionu uzupełnień I Brygady dowodzonego przez Leona Berbeckiego, skąd powrócił do Pierwszej Kompanii Kadrowej. Został ranny w bitwie pod Kostiuchnówką, a podczas kryzysu przysięgowego był internowany w Szczypiornie i od grudnia 1917 w Łomży. W lipcu 1918 wszedł w szeregi 1 pułku piechoty Legionów. 21 sierpnia 1919 jako podoficer byłych Legionów Polskich został mianowany z dniem 1 sierpnia 1919 podporucznikiem w piechocie. Służył wówczas w Dowództwie Okręgu Generalnego „Warszawa”. Walczył w wojnie polsko-bolszewickiej, był ranny podczas bitwy niemieńskiej.
Po zakończeniu działań wojennych pozostał w czynnej służbie wojskowej, od stycznia 1921 służył w Dowództwie Okręgu Korpusu Nr I Warszawa jako wywiadowca. 3 maja 1922 został zweryfikowany w stopniu kapitana ze starszeństwem z 1 czerwca 1919 i 1652. lokatą w korpusie oficerów piechoty, a jego oddziałem macierzystym był nadal 1 pp Leg. w Wilnie.
Na pewien czas przydzielono go do 86 pułku piechoty, a następnie powierzono stanowisko kierownika referatu w II Oddziale Sztabu Generalnego, skąd przeszedł do Dowództwa Okręgu Korpusu III w Grodnie jako oficer informacji. Podczas przewrotu majowego stanął po stronie piłsudczyków i organizował akcje transportu wojskowego. Od maja 1927 kierował referatem Ogólnym Wydziału „B” Oddziału II Sztabu Generalnego Wojska Polskiego, a także pełnił funkcję oficera łącznikowego w Ministerstwie Spraw Wewnętrznych. Równocześnie studiował w Szkole Nauk Politycznych. 2 kwietnia 1929 został mianowany majorem ze starszeństwem z 1 stycznia 1929 i 47. lokatą w korpusie oficerów piechoty. W tym samym miesiącu został przeniesiony służbowo z dyspozycji ministra spraw wewnętrznych do dyspozycji komendanta kadry oficerów piechoty, a później dyspozycji szefa Departamentu Piechoty MSWojsk.
W tym samym roku został oddelegowany do Czechosłowacji, pełniąc funkcję oficera łącznikowego z tamtejszym Sztabem Generalnym i kierując placówką oficerską „Taras”. Podczas prowadzenia prac operacyjnych zdemaskował siatkę nacjonalistów ukraińskich, a także udowodnił związek OUN z Abwehrą.
Po powrocie do kraju praktykował w Komendzie Głównej Policji Państwowej, po czym pracował jako urzędnik do zleceń w Prezydium Rady Ministrów. 24 marca 1937 został mianowany naczelnikiem Wydziału Bezpieczeństwa Ministerstwa Spraw Wewnętrznych. Funkcję tę piastował do momentu ewakuacji polskiego rządu 17 września 1939. W Rumunii został internowany w Turnu Severin, gdzie zarabiał na utrzymanie ucząc matematyki i fizyki.
Po zakończeniu działań wojennych, 28 czerwca 1946 powrócił do Polski i początkowo mieszkał w Krakowie, następnie przeniósł się do Warszawy, gdzie pracował w Biurze Ligi Morskiej. 14 października 1947 został aresztowany na polecenie Departamentu X Ministerstwa Bezpieczeństwa Publicznego i po przesłuchaniach prowadzonych przez płk. Józefa Różańskiego osadzono go bez wyroku w więzieniu mokotowskim, gdzie przebywał do 1952. Sąd Wojewódzki skazał wówczas Bolesława Krzymowskiego na karę dożywocia i utratę majątku, którą podtrzymał Sąd Najwyższy wyrokiem zasądzonym przez sędziego Emila Merza z dnia 3 czerwca 1953. Opuścił zakład karny na mocy amnestii w 1956, jednocześnie pozbawiono go praw do podjęcia pracy, świadczenia emerytalnego. Utrzymywał się ze sprzedaży pamiątek rodzinnych, przyznanych mu odznaczeń oraz bogatej kolekcji filatelistycznej.
Zmarł 19 sierpnia 1969 w Warszawie. Został pochowany na cmentarzu w Wilanowie.

</doc>
<doc id="3717343" url="https://pl.wikipedia.org/wiki?curid=3717343" title="Strofa spenserowska">
Strofa spenserowska

Strofa spenserowska () – typ strofy składającej się z dziewięciu wersów, w tym ośmiu jambicznych pięciostopowych i jednego sześciostopowego, rymowanych ababbcbcc. Ten układ strofy wiersza charakterystyczny był dla angielskiego poety Edmunda Spensera, w którego twórczości po raz pierwszy się pojawił. Najstarszym świadectwem użycia tej formy jest "The Faerie Queene" (1596). Strofą spenserowską posługiwali się liczni poeci angielscy w tym Robert Southey, George Gordon Byron ("Wędrówki Childe Harolda"), Percy Bysshe Shelley ("The Revolt of Islam", "Adonais") i John Keats ("Wigilia świętej Agnieszki"). W Polsce używali jej Juliusz Słowacki i Jan Kasprowicz.
Jan Kasprowicz przełożył również fragmenty poematu Spensera.
W Czechach strofą spenserowską posługiwał się Jaroslav Vrchlický:

</doc>
<doc id="3717344" url="https://pl.wikipedia.org/wiki?curid=3717344" title="Cassopolis">
Cassopolis

Cassopolis – wieś w USA, w stanie Michigan, na Półwyspie Dolnym, w regionie Południowy Michigan ("Southern Michigan"), administracyjna siedziba władz hrabstwa Cass. W 2010 r. miejscowość zamieszkiwało 1774 osób, a w przeciągu dziesięciu lat liczba ludności zwiększyła się o 2,0%.
Miejscowość leży w odległości około 50 km na wschód od wybrzeża jeziora Michigan, oraz około 30 km od miasta South Bend w stanie Indiana.

</doc>
<doc id="3717345" url="https://pl.wikipedia.org/wiki?curid=3717345" title="Gøtugjógv">
Gøtugjógv

Gøtugjógv (duń. Gøtegjov, wym. ) – miejscowość położona na Wyspach Owczych - archipelagu wysp wulkanicznych na Morzu Norweskim, stanowiącym terytorium zależne Królestwa Danii. Wieś leży na wyspie Eysturoy w gminie Eysturkommuna. Nazwę miejscowości tłumaczyć można, jako "Rozpadlina Gøta" i odnosi się ona do położonego w pobliżu wąwozu.
Położenie.
Miejscowość położona jest na zachodnim krańcu zatoki Gøtuvík. Usytuowana została pomiędzy wsiami Norðragøta na północy oraz Syðrugøta na południu. Wszystkie trzy miejscowości tworzą historyczny region o nazwie "Gøta". Na zachód od miejscowości wznosi się szczyt Tyril (639 m n.p.m.), a także rozciąga się szczelina Gøtugjógv. W pobliżu miejscowości znajduje się także jeden z nielicznych na Wyspach Owczych parków leśnych, zwany Viðarlund við Gøtugjógv.
Informacje ogólne.
Populacja.
W 1985 roku w Gøtugjógv mieszkało 59 osób. Liczba ta zaczęła maleć do 42 mieszkańców w 1989, a następnie ponownie wzrosła, osiągając poziom 49 mieszkańców w 1993 roku. Później odnotowano kolejny ubytek populacji, która w 1995 zmalała do 41 osób, a w 1998 osiągnęła poziom 37 ludzi. Następnie zaobserwowano ponowny przyrost liczby mieszkańców, w roku 2000 było ich 43, w 2002 48, a w 2005 53. Następnie ponownie nastąpiło zmniejszenie się liczby mieszkańców do 51 w 2007 roku, 43 w 2011 i 39 w 2015.
Według danych na 1 stycznia 2016 roku liczba mieszkańców wsi wynosi 43 osoby. Mieszkają tam przeważnie osoby starsze, a jedynie 14,2% stanowią osoby w wieku przedprodukcyjnym, podczas gdy grupa powyżej sześćdziesiątego piątego roku życia 25,6%. Na 22 mężczyzn przypada 21 kobiet.
Transport.
W pobliżu miejscowości znajduje się przystanek autobusowy Gøtudalur, obsługiwany przez państwowe przedsiębiorstwo transportowe Strandfaraskip Landsins. Zatrzymują się na nim autobusy dwóch linii: 400 oraz 410. Pierwsza z nich łączy Tórshavn z Klaksvík przez Leirvík, Gøtudalur, Søldafjørður, Skálabotnur, Oyrarbakki oraz Kollafjørður. Druga pokonuje trasę Fuglafjørður - Kambsdalur - Gøtudalur - Leirvík - Klaksvík.
Historia.
Pierwsza wzmianka o Gøtugjógv, jako o osobnej miejscowości pochodzi z 1584 roku. W 1890 w miejscowości założono istniejącą do dnia dzisiejszego szkołę podstawową. Na jej ścianie w 1974 roku umieszczono płaskorzeźbę Janusa Kambana upamiętniającą Tróndura í Gøtu, lokalnego wikinga, który około 1000 roku zdecydował się przeciwstawić chrystianizującemu Wyspy Owcze Sigmundurowi Brestissonowi. W latach 1980 - 1989 w miejscowości działała szkoła średnia Studentaskúlin í Eysturoynni, którą następnie przeniesiono do Kambsdalur.
25 czerwca 1995 roku w miejscowości konsekrowano nowy kościół dla regionu. Jego budowę motywowano głównie potrzebą zbudowania większej świątyni z uwagi na niewystarczające rozmiary starego kościoła. Konsekracji dokonał biskup Hans Jacob Joensen w obecności królowej duńskiej Małgorzaty II. Za dekorację kościoła odpowiadał znany farerski artysta Tróndur Patursson, który wykonał w nim wiele szklanych ozdób. Dzwonnica kościoła w postaci trzech krzyży symbolizuje krzyże Golgoty.

</doc>
<doc id="3717358" url="https://pl.wikipedia.org/wiki?curid=3717358" title="Anna Gostomelski">
Anna Gostomelski

Anna „Anja” Gostomelski (hebr. אנה גוסטומלסקי; ros. Анна Гостомельская, "Anna Gostomielska"; ur. 9 czerwca 1981 w Kijowie) – izraelska pływaczka, uczestniczka letnich igrzysk olimpijskich w 2004 i 2008 roku.
Życiorys.
W wieku 10 lat wyemigrowała wraz z rodzicami z rodzinnego Kijowa do Izraela.
W 2004 roku reprezentowała Izrael na Letnich Igrzyskach Olimpijskich w Atenach. Wystartowała w konkurencjach stylu dowolnego na 500 m i 100 m oraz 100 m stylem grzbietowym i 100 m stylem motylkowym. W każdej z konkurencji nie przebrnęła eliminacji.
Na Olimpiadzie Machabejskiej w 2005 roku zajęła pierwsze miejsce w konkurencji 100 m stylem dowolnym. W 2006 roku wystartowała na Mistrzostwach Europy w Pływaniu na krótkim basenie odbywających się w Helsinkach. Zdobyła brązowy medal w konkurencji na 500 m stylem grzbietowym.
Podczas drugiego startu w LIO, Anna Gostomelski wystartowała w tych samych konkurencjach co cztery lata wcześniej. Również tym razem nie udało jej się ani razu zakwalifikować do półfinałów.

</doc>
<doc id="3717363" url="https://pl.wikipedia.org/wiki?curid=3717363" title="Sikora białoczelna">
Sikora białoczelna

Sikora białoczelna ("Sittiparus semilarvatus") – gatunek małego ptaka z rodziny sikor (Paridae). Występuje na Filipinach. Słabo poznany, bliski zagrożenia.
Taksonomia.
Po raz pierwszy zgodnie z zasadami nazewnictwa binominalnego sikorę białoczelną opisał włoski zoolog i ornitolog Tommaso Salvadori; opis ukazał się w 1866 na łamach "Atti della Società italiana di scienze naturali". Autor nadał gatunkowi nazwę "Melaniparus semilarvatus", a jako miejsce typowe błędnie wskazał Himalaje. W 1901 Carl Eduard Hellmayr utworzył dla tego ptaka nowy rodzaj, "Penthornis", gdzie umieścił go razem z "Muscicapa luzoniensis" – taksonem uznawanym obecnie za nieważny, błędnie zsynonimizowanym przez Hellmayra z podgatunkiem "S. s. nehrkorni". Obecnie (2022) akceptowana przez Międzynarodowy Komitet Ornitologiczny (IOC) nazwa sikory białoczelnej to "Sittiparus semilarvatus"; gatunek bywał też umieszczany w rodzaju "Parus" (po raz pierwszy użył tej nazwy Gadow w 1883). Wyróżniono 3 podgatunki.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi około 13 cm (u holotypu 13,5 cm). Wymiary szczegółowe holotypu: długość skrzydła – 80 mm, długość ogona – 55 mm, długość dzioba – 19 mm (nie podano, jak mierzona), długość skoku: 16 mm. Autor "Tits, Nuthatches &amp; Treecreepers" (1996) podał następujące wymiary: długość skrzydła – u samca 76 i 79,5 mm, u samicy 44,5 i 45 mm; długość ogona samca: 50 i 51,5 mm, samicy: 44,5 i 45 mm; długość dzioba 13,3–14,1 mm; długość skoku: 16,5–18 mm. O masie ciała brak informacji.
Występuje nieznaczny dymorfizm płciowy w upierzeniu. Opis dotyczy podgatunku nominatywnego. Czoło, kantarek i przód policzków są płowobiałe. Wierzch głowy, kark, boki szyi, grzbiet, barkówki i kuper mają barwę czarnobrązową z głębokim połyskiem w kolorze indygo; na piórach występują opalizujące, niebieskie krawędzie. Pióra na karku są od połowy do dwóch trzecich białe, lecz nie jest to cecha widoczna na samym ptaku. Sterówki czarnobrązowe, na zewnętrznych krawędziach niebieskie. Skrzydła z wierzchu czarnobrązowe, pokrywy skrzydłowe średnie i większe oraz lotki III rzędu wyróżniają się indygowymi krawędziami. Nasady lotek I rzędu są białe, jednak normalnie są one niewidoczne. Pokrywy uszne i spód ciała czarnobrązowe, na pokrywach usznych i piersi połyskujące w kolorze indygo. Zewnętrzne pokrywy podogonowe jasnoszare. Pokrywy podskrzydłowe białe z brązowym nalotem. Tęczówka jasnobrązowa lub brązowa, dziób czarny, nogi, stopy i pazury czarne.
Samica z wierzchu ubarwiona jest podobnie, jednak jest nieco mniej połyskująca i ma większą ukrytą białą plamę na karku, rozciągającą się na boki szyi. Spód ciała jaśniejszy niż u samca, niemal o kolorze czekolady mlecznej. Poza bokami szyi i częścią piersi brak niebieskiej opalizacji.
Ekologia i zachowanie.
Środowiskiem życia sikor białoczelnych są lasy i ich obrzeża, również lasy wtórne, czasem zakrzewienia. Stwierdzane do 1150 m n.p.m. Na południowo-wschodnim Mindanao obserwowano te ptaki na wysokości 350 m n.p.m. w wyciętym lesie i przyległych doń sosnach. Sikory białoczelne przebywają pojedynczo lub w parach, rzadziej grupach do 10 osobników, czasami w stadach mieszanych. Skład pożywienia słabo poznany, prawdopodobnie zjada bezkręgowce i ich larwy.
Lęgi.
Słabo poznane, praktycznie brak danych. W Zamboanga del Sur na Mindanao odłowiono w maju samicę z jajem w jajowodzie. Na Luzonie wczesnym lutym obserwowano parę krzątającą się wokół dziupli około 4 m nad ziemią (na południu pasma Sierra Madre), a w środku marca na północy pasma Sierra Madre obserwowano dorosłego ptaka z młodocianym. Większość filipińskich wróblowych ma swój sezon lęgowy od kwietnia do czerwca.
Status i zagrożenia.
IUCN uznaje sikorę białoczelną za gatunek bliski zagrożenia (NT, "Near Threatened") nieprzerwanie od 1988 (stan w 2021). Liczebność populacji nie została oszacowana, ale ptak ten opisywany jest jako zazwyczaj rzadki, choć w górach Sierra Madre lokalnie pospolity. BirdLife International uznaje trend populacji za spadkowy. Zagrożeniem dla tych ptaków jest postępująca wycinka lasów.

</doc>
<doc id="3717372" url="https://pl.wikipedia.org/wiki?curid=3717372" title="Dom dla lamparta">
Dom dla lamparta

Dom dla lamparta (ros. Дом для леопарда) – radziecki krótkometrażowy film animowany z 1979 roku w reżyserii Anatolija Rieznikowa studia "Ekran".
Fabuła.
O tym jak zwierzęta pomogły głupiemu lampartowi znaleźć sobie dom.

</doc>
<doc id="3717374" url="https://pl.wikipedia.org/wiki?curid=3717374" title="Piąta kość">
Piąta kość

Piąta kość, Extra! – gra dla 2-4 osób, w której gracze rzucają 5 typowymi sześciennymi kostkami aby uzyskać określone sumy oczek, za które otrzymuje się punkty.
Zasady gry.
Gracze na przemian rzucają 5 kostkami a następnie wybierają z nich dwie pary kostek oraz pozostawiają piątą kostkę. Każda wybrana przez gracza para kostek jest sumowana a następnie stawiany jest X w odpowiednim miejscu tabeli odpowiedzialnym za daną sumę.
Tabela dzieli się na część ujemną i część dodatnią. Część ujemna (górna) ma wysokość 4 kratek natomiast dodatnia (dolna) - 5 kratek. W każdej kolumnie można więc postawić X maksymalnie 9 razy.
Wartość piątej kostki jest wpisywana na dole tabeli. Podczas gry mogą zostać wpisane maksymalnie 3 wartości piątej kostki. Od tego momentu w każdym rzucie istnieje obowiązek wyboru jako piątej kostki jednej z 3 wartości piątej kostki, chyba że jest to niemożliwe (wówczas istnieje tzw. Wolny rzut). Wówczas przy odpowiedniej wartości wpisywany jest znak X. Gra toczy się do momentu aż nastąpi wpisanie ósmego X obok jednej z 3 wartości piątej kostki. Następuje wtedy podliczenie punktów i gracz z większą ilością punktów wygrywa. Celem gry jest zgromadzenie odpowiedniej ilości X w każdej kolumnie odpowiedzialnej za sumę kostek aby uzyskać najwięcej punktów dodatnich i najmniej ujemnych.
Punktacja.
Każda kolumna ma własną wartość punktową od 3 do 10 pkt w zależności od sumy oczek.
Brak wpisów w kolumnie - 0 pkt
Zapełniona część ujemna (4 wpisy w kolumnie) - 0 pkt
Część ujemna nie zapełniona w pełni (1 do 3 wpisów w kolumnie) - ujemne punkty za każdy brakujący wpis 
Część dodatnia zapełniona częściowo lub w pełni (5 do 9 wpisów w kolumnie) - dodatnie punkty za każdy wpis w części dodatniej
Tabela.
Tabela do gry wygląda następująco:
Linki zewnętrzne.
https://web.archive.org/web/20160612073905/http://www.kosteczki.republika.pl/pliki/piata_kosc.html - Opis gry

</doc>
<doc id="3717376" url="https://pl.wikipedia.org/wiki?curid=3717376" title="Konsonans (literatura)">
Konsonans (literatura)

Konsonans – powtórzenie jednakowych spółgłosek w wyrazach zajmujących ustaloną pozycję w obrębie wersu (w poezji) lub zdania. Konsonans jest rymem niepełnym, ograniczonym do powtarzania spółgłosek przy równoczesnym zróżnicowaniu samogłosek. Przykładami konsonansów są zestawienia warg - wróg lub dreszcze - szczodry. Konsonanse występują o wiele rzadziej od rymów pełnych i asonansów. Posługiwał się nimi Tadeusz Peiper. W szerszym znaczeniu konsonansem nazywa się każde współbrzmienie spółgłosek wewnątrz wersu, czyli harmonię spółgłosek. W następującym wersie z Eneidy Wergilusza powtarzają się spółgłoski [m], [n] i [l]: multa malus simulans vana spe lusit amantem.

</doc>
<doc id="3717378" url="https://pl.wikipedia.org/wiki?curid=3717378" title="Anna Gostomelska">
Anna Gostomelska



</doc>
<doc id="3717382" url="https://pl.wikipedia.org/wiki?curid=3717382" title="Chabad-Lubavitch">
Chabad-Lubavitch



</doc>
<doc id="3717384" url="https://pl.wikipedia.org/wiki?curid=3717384" title="Synagoga chasydów z Chabad-Lubavitch w Warszawie">
Synagoga chasydów z Chabad-Lubavitch w Warszawie



</doc>
<doc id="3717386" url="https://pl.wikipedia.org/wiki?curid=3717386" title="Synagoga chasydów z Chabad-Lubavitch w Mikołajowie">
Synagoga chasydów z Chabad-Lubavitch w Mikołajowie



</doc>
<doc id="3717388" url="https://pl.wikipedia.org/wiki?curid=3717388" title="Synagoga chasydów z Chabad-Lubavitch w Mohylewie">
Synagoga chasydów z Chabad-Lubavitch w Mohylewie



</doc>
<doc id="3717390" url="https://pl.wikipedia.org/wiki?curid=3717390" title="Synagoga Chabad-Lubavitch w Călărași">
Synagoga Chabad-Lubavitch w Călărași



</doc>
<doc id="3717392" url="https://pl.wikipedia.org/wiki?curid=3717392" title="Synagoga chasydów z Chabad-Lubavitch w Chersoniu">
Synagoga chasydów z Chabad-Lubavitch w Chersoniu



</doc>
<doc id="3717394" url="https://pl.wikipedia.org/wiki?curid=3717394" title="Synagoga chasydów z Chabad-Lubavitch w Mińsku">
Synagoga chasydów z Chabad-Lubavitch w Mińsku



</doc>
<doc id="3717396" url="https://pl.wikipedia.org/wiki?curid=3717396" title="Synagoga chasydów z Chabad-Lubavich w Połtawie">
Synagoga chasydów z Chabad-Lubavich w Połtawie



</doc>
<doc id="3717398" url="https://pl.wikipedia.org/wiki?curid=3717398" title="Phymatinae">
Phymatinae

Phymatinae – podrodzina pluskwiaków z podrzędu różnoskrzydłych i rodziny zajadkowatych, obejmująca 291 gatunków. Takson kosmopolityczny. Należą tu drapieżne owady, zwykle o chwytnych przednich odnóżach.
Taksonomia.
Takson dawniej traktowany był przez wielu autorów jako osobna rodzina. Obecnie klasyfikowany jest jako podrodzina zajadkowatych w grupie określanej jako "Phymatine Complex". Badania filogenetyczne Hwanga i Weirauch z 2012 wskazują na monofiletyzm Phymatinae jak i "Phymatine Complex", obejmującego także Hammacerinae, Centrocnemidinae i Holoptilinae. Ponadto do kompleksu tego zalicza się jeszcze Elasmodeminae, których we wspomnianej analizie nie uwzględniono. "Phymatine Complex" zajmuje w obrębie zajadkowatych pozycję bazalną.
Do Phymatinae należy 291 gatunków z 28 rodzajów, zgrupowanych w 4 plemiona:
Opis.
Pluskwiaki o spłaszczonym ciele z wielokątnym przedtułowiem i często romboidalnym odwłokiem. Wierzch ciała wskutek uniesienia niektórych brzegów zewnętrznych wklęsły. Zazwyczaj na głowie, odnóżach i brzegach przedtułowia obecne są różne wyrostki, niekiedy zakończone kolcami. Głowa często tak wysoka jak długa, w profilu prawie pięciokątna, zaopatrzona w krótki i gruby ryjek. U większości gatunków bukule zakrywają nasadę kłujki. Zakrywka często bez komórek. Jeśli komórki są obecne to występują też nadliczbowe, promieniście rozchodzące się z tyłu żyłki. Odnóża przednie różnie wykształcone: u Themonocorini kroczne z długimi kolcami na udach, u pozostałych chwytne o zlanych stopie i goleniu, a u Macrocephalini i Phymatini ponadto o powiększonych udach. Gruczoły na spodzie zatułowia położone blisko jego tylnej krawędzi. Samice mają zredukowane zewnętrzne narządy płciowe, zaś samce cechują paramery w kształcie kaczej głowy.
Biologia.
Owady drapieżne. Zwykle polują na swe ofiary wśród roślinności, ale larwy i dorosłe "Themonocoris kinkalanus" robią to w gniazdach wikłaczy. U "Phymata fasciata" stwierdzono dozorowanie przed- i pokopulacyjne, a u "P. crassipes" zdolność do wytwarzania dźwięków.
Występowanie.
Phymatini i Macrocephalini są rozsiedlone kosmopolitycznie, Carcinocorini ograniczone do krainy orientalnej, a Themonocorini do afrotropikalnej. W Polsce występuje tylko "Phymata crassipes".

</doc>
<doc id="3717402" url="https://pl.wikipedia.org/wiki?curid=3717402" title="Abazówka">
Abazówka



</doc>
<doc id="3717404" url="https://pl.wikipedia.org/wiki?curid=3717404" title="Abazowski ucząstek">
Abazowski ucząstek



</doc>
<doc id="3717405" url="https://pl.wikipedia.org/wiki?curid=3717405" title="Abbau">
Abbau



</doc>
<doc id="3717406" url="https://pl.wikipedia.org/wiki?curid=3717406" title="Egmont Prinz zur Lippe-Weißenfeld">
Egmont Prinz zur Lippe-Weißenfeld

Egmont Prinz zur Lippe-Weißenfeld (ur. 14 lipca 1918, zm. 12 marca 1944) – niemiecki pilot szlacheckiego pochodzenia, as nocnego myślistwa "Luftwaffe" w czasie II wojny światowej. Tytuł honorowy asa myślistwa nadawany jest pilotom wojskowym, którzy zestrzelili 5 lub więcej samolotów nieprzyjaciela w trakcie podniebnych bitew. Lippe-Weißenfeldowi naliczono 51 podniebnych zwycięstw, wszystkie uznając za nocne.
Prinz zur Lippe-Weißenfeld urodził się 14 lipca 1918 roku w Salzburgu, w Austrii. W 1936 wstąpił do austriackich sił zbrojnych "Bundesheery", by później zostać przeniesionym do dopiero powstającego "Luftwaffe". Początkowo służył jako pilot-zwiadowca w skrzydle Zerstörergeschwader 76 (ZG 76), nim przeszedł do oddziału nocnego myślistwa. Swoje pierwsze zwycięstwo odniósł w nocy z 16 na 17 listopada 1940 roku. Do końca marca zgromadził 21 powietrznych zwycięstw, za które 16 kwietnia 1942 został odznaczony Krzyżem Rycerskim Krzyża Żelaznego ("Ritterkreuz des Eisernen Kreuzes"). Za 45 podniebnych zwycięstw, 2 sierpnia 1943 otrzymał Krzyż Rycerski Krzyża Żelaznego z Liśćmi Dębu ("Ritterkreuz des Eisernen Kreuzes mit Eichenlaub"). Awansowany na Majora w styczniu 1944, dostał za zadanie kierowania oddziałem Nachtjagdgeschwader 5 (NJG 5). Niedługo później, 12 marca 1944, zginął w katastrofie lotniczej w samolocie Messerschmitt Bf 110.
Życie prywatne.
Egmont Prinz zur Lippe-Weißenfeld urodził się 14 lipca 1918 roku w Salzburgu jako członek młodszej gałęzi panującego rodu Lippe. Jego ojcem był Książę Alfred z Lippe-Weißenfeld a jego matką Hrabina Anna von Goëß. Egmont był jedynym synem z czworga dzieci. Był również najstarszym z rodzeństwa. Jako chłopiec mieszkał ze swoją rodziną w zamku "Alt Wartenburg" w Górnej Austrii. Po narodzinach Egmont miał niewielką szansę odziedziczenia tronu w księstwie Lippe, małego państwa Cesarstwie Niemieckim. Zaledwie kilka miesięcy po jego urodzeniu, w wyniku rewolucji listopadowej Niemcy stały się republiką a wszystkie dotychczas panujące rody zostały zmuszone do abdykowania.
Prinz zur Lippe-Weißenfeld w młodości zachwycał się dziką przyrodą. Od czternastego roku życia brał udział w polowaniach, interesował się również muzyką i sportem. Odkrył w sobie miłość do latania na Gaisberg w pobliżu Salzburga, gdzie brał lekcje nauki latania szybowcem. Jeszcze przed służbą wojskową uczył się latać z drugim pułkiem lotniczym w Grazu i Wiener-Neustadt.
Prinz zur Lippe-Weißenfeld nigdy nie był żonaty ani nie miał dzieci. W styczniu 1941 spotkał się z Hannelore Ide, zwaną "Idelein", sekretarką w "Luftgau", jednym z administracyjnych obszarów dowodzenia. Ich związek był bardzo bliski. Dwójka spędzała ze sobą tyle czasu, na ile pozwalała wojna, a wolną chwilę wykorzystywali na rejsy żaglowcem po IJsselmeer.
Służba wojskowa.
Prinz zur Lippe-Weißenfeld w 1936 roku w wieku 18 lat dołączył do austriackiej Bundesheery, początkowo służąc w piechocie. W konsekwencji "Anschlussu" w 1938 i przyłączenia Austrii do III Rzeszy, Egmont w 1939 przeszedł do niemieckiej Luftwaffe i został awansowany na porucznika. 5 października 1938 po ukończeniu kursu pilotażu uzyskał Odznakę Pilota Luftwaffe. Dalsze szkolenia kontynuował w Fürstenfeldbruck, Schleißheim i Aspern w Wiedniu. Karierę w Luftwaffe rozpoczął "w II Gruppe" (druga grupa) "Zerstörergeschwader" 76 (ZG 76), by 4 sierpnia 1940 zostać przeniesionym do skrzydła nocnego myślistwa "Nachtjagdgeschwader" 1 (NJG 1). Oddział był ulokowany w Gütersloh, gdzie Egmont zapoznawał się z metodami nocnego myślistwa.
Latem 1940 pierwsze nocne myśliwce zostały przekazane do Leeuwarden w Holandii. Jednym z pilotów, którzy zostali włączeni w skład tego oddziału był Prinz zur Lippe-Weißenfeld. Już 20 października 1940 objął dowództwo nad niezależną eskadrą ("Staffel") nocnych myśliwców w Schiphol, a następnie w Bergen. W swojej pierwszej potyczce z Królewskimi Siłami Lotniczymi Wielkiej Brytanii (RAF), w nocy z 16 na 17 listopada 1940 o godzinie 2:05 zestrzelił bombowca Vickers Wellington ze 115. Eskadry sił powietrznych RAF. Blisko 2 miesiące później, nad holenderskim wybrzeżem niedaleko Callantsoog, Egmont zestrzelił drugą maszynę nieprzyjaciela, tj. średniej wielkości bombowiec Armstrong Whitworth Whitley N1521 z Linton-on-Ouse z 58. Eskadry RAF. 13 marca 1941, podczas lotu BF 110 D-2 z 4. eskadry NJG 1 Prinz zur Lippe-Weißenfeld i jego operator, Josef Renette, zostali ranni w wyniku awaryjnego lądowania w Bergen spowodowanego ostrzałem nieprzyjaciela. Niedługo po północy 10 kwietnia 1941, nad jeziorem IJsselmeer, Egmont zestrzelił kolejnego Wellingtona, tym razem z 12. eskadry RAF, i tym samym liczba strąceń wrogich maszyn w skali całego oddziału NJG 1 wyniosła 100. Osiągnięcie to podkreślono w hotelu Amstel w Amsterdamie w obecności generała Josefa Kammhubera, Wolfganga Falka, Wernera Streiba, Helmuta Lenta i innych. 30 czerwca 1941 podczas lotu BF 110 C-4 w misji szkoleniowej polegającej na przejęciu samolotu nad Holandią Północną, zderzył się z inną maszyną BF 110 C-7, pilotowaną przez porucznika Rudolfa Schoenerta z 4. eskadry NJG 1 i rozbił się w pobliżu Bergen aan Zee. 19 czerwca 1941 pierwszy raz (z czterech) wspomniano o nim w "Wehrmachtbericht", codziennym raporcie radiowym "Oberkommando der Wehrmacht" (Naczelnego Dowództwa Wehrmachtu) z sytuacji wojskowej na wszystkich frontach. W lipcu 1941 ilość jego powietrznych zwycięstw wynosiła 10. 15 listopada 1941 awansował na porucznika ("Oberleutnant") 5. eskadry ("Staffel") "Nachtjagdgeschwader 2" (NJG 2). Do końca 1941 miał na koncie 15 podniebnych zwycięstw.
25 stycznia 1942 został odznaczony Złotym Krzyżem Niemieckim oraz 16 kwietnia 1942 Krzyżem Rycerskim Krzyża Żelaznego po tym, jak strącił 4 bombowce jednej nocy, z 26 na 27 marca 1942, a jego wynik stanął na 21 zwycięstwach. Wyczyn ten przyniósł mu trzecią wzmiankę w" Wehrmachtbericht" 27 marca 1942. W lipcu 1942 został jednym z wiodących asów nocnego myślistwa z 34 podniebnymi zwycięstwami.
1 października 1943 został awansowany na Kapitana ("Hauptmann"). Prinz zur Lippe-Weißenfeld został "Gruppenkommandeur" "I. Gruppe" (pierwszej grupy) "Nachtjagdgeschwader 3", gdzie strącił 3 kolejne myśliwce nieprzyjaciela. 31 maja 1943 został ponownie przeniesiony, przyjmując dowództwo "III. Gruppe" (trzeciej grupy) NJG 1. Miesiąc później osiągnął 45 podniebne zwycięstwo, za które 2 sierpnia 1943 został odznaczony Krzyżem Rycerskim Krzyża Żelaznego z Liśćmi Dębu.
Po miesięcznym pobycie w szpitalu, Prinz zur Lippe-Weißenfeld 20 lutego 1944 awansował na Majora i został "Geschwaderkommodore Nachtjagdgeschwader" 5 (NJG 5). On i jego załoga, "Oberfeldwebel" Josef Renette i "Unteroffizier" Kurt Röber, zginęli w katastrofie lotniczej 12 marca 1944 w rutynowym locie z Parchim do Athies-sous-Laon. Nad Belgią mieli do czynienia z zamiecią śnieżną i zachmurzeniem. Samolot rozbił się na jednym ze szczytów w Ardenach, będąc zmuszonym do obniżenia lotu z powodu tworzenia się lodu na skrzydłach. Dokładne okoliczności tego lotu nie są znane. Całkowicie spalony wrak BF 110 G-4 C9+CD został znaleziony następnego dnia w pobliżu Saint-Hubert. Pogrzeb odbył się w miejskim kościele w Linzu 15 marca 1944. Prinz Egmont zur Lippe-Weißenfeld został pochowany obok Heinricha Prinza zu Sayn-Wittgensteina w Ysselsteyn, w Holandii.

</doc>
<doc id="3717408" url="https://pl.wikipedia.org/wiki?curid=3717408" title="Sielsowiet Prozoroki">
Sielsowiet Prozoroki

Sielsowiet Prozoroki ("s. prozorocki", biał. Празароцкі сельсавет, ros. Прозорокский сельсовет) – sielsowiet na Białorusi, w rejonie głębockim obwodu witebskiego.
Położenie.
Siedzibą sielsowietu są Prozoroki.
Skład.
Sielsowiet Prozoroki obejmuje 34 miejscowości:
Historia.
W okresie międzywojennym miejscowości sielsowietu należały w większości do gminy Prozoroki, a Bohuszewicze, Szczełkuny do gminy Plisa, obie w powiecie dziśnieńskim województwa wileńskiego II Rzeczypospolitej.
Sielsowiet Prozoroki utworzono 12 października 1940, pod okupacją radziecką.
Do 28 marca 2011, prócz wymienionych powyżej miejscowości, do sielsowietu Prozoroki należały skasowane miejscowości: wieś Bortkowo (Барткова) i chutor Łastówka (Ластавікі, "Łastawiki").

</doc>
<doc id="3717412" url="https://pl.wikipedia.org/wiki?curid=3717412" title="Abbus">
Abbus



</doc>
<doc id="3717419" url="https://pl.wikipedia.org/wiki?curid=3717419" title="Ruben Awanesow">
Ruben Awanesow

Ruben Iwanowicz Awanesow (; ur. 14 lutego 1902 w Şuşy, zm. 1 maja 1982 w Moskwie) – radziecki językoznawca, członek korespondent Akademii Nauk ZSRR (1958).
Życiorys.
W 1925 roku ukończył Moskiewski Uniwersytet Państwowy, był tam wykładowcą, od 1937 roku profesorem. Jednocześnie w latach 1950–1958 był pracownikiem Instytutu Językoznawstwa, a w latach 1944–1950 i 1958–1982 – Instytutu Języka Rosyjskiego Akademii Nauk ZSRR. Jeden z założycieli moskiewskiej szkoły fonologicznej.
Wybrane prace.
Prace z historii języka rosyjskiego, rosyjskiej dialektologii, fonologii, m.in. "Fonietika sowriemiennogo russkogo litieraturnogo jazyka" (1956).

</doc>
<doc id="3717421" url="https://pl.wikipedia.org/wiki?curid=3717421" title="Strażnica KOP „Buraki”">
Strażnica KOP „Buraki”

Strażnica KOP „Buraki” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W lutym 1926 roku, w składzie 6 Brygady Ochrony Pogranicza, został sformowany 24 batalion graniczny. W 1928 roku w skład batalionu wchodziło 12 strażnic. W 1928 i 1929 roku strażnica znajdowała się w strukturze 2 kompanii granicznej KOP „Hołny Wolmera”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikacie dyslokacyjnym z 1932 roku kompania nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717422" url="https://pl.wikipedia.org/wiki?curid=3717422" title="Strażnica KOP „Dusznica”">
Strażnica KOP „Dusznica”

Strażnica KOP „Dusznica” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W lutym 1926 roku, w składzie 6 Brygady Ochrony Pogranicza, został sformowany 24 batalion graniczny. W 1928 roku w skład batalionu wchodziło 12 strażnic. W 1928 roku strażnica znajdowała się w strukturze 2 kompanii granicznej KOP „Hołny Wolmera”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikacie dyslokacyjnym z 1932 roku kompania nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717423" url="https://pl.wikipedia.org/wiki?curid=3717423" title="Strażnica KOP „Adelin”">
Strażnica KOP „Adelin”

Strażnica KOP „Adelin” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W lutym 1926 roku, w składzie 6 Brygady Ochrony Pogranicza, został sformowany 24 batalion graniczny. W 1928 roku w skład batalionu wchodziło 12 strażnic. W 1928 roku strażnica znajdowała się w strukturze 2 kompanii granicznej KOP „Hołny Wolmera”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikacie dyslokacyjnym z 1929 roku strażnica nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717424" url="https://pl.wikipedia.org/wiki?curid=3717424" title="Keenan Wynn">
Keenan Wynn

Francis Xavier Aloysius James Jeremiah Keenan Wynn (ur. 27 lipca 1916 w Nowym Jorku, zm. 14 października 1986 w Los Angeles) – amerykański aktor filmowy i telewizyjny.

</doc>
<doc id="3717426" url="https://pl.wikipedia.org/wiki?curid=3717426" title="Jacques Fontaine">
Jacques Fontaine

Jacques Fontaine (ur. 25 kwietnia 1922 w Les Lilas, zm. 31 maja 2015 w Châtenay-Malabry pod Paryżem) – historyk francuski, badacz antyku chrześcijańskiego.
Życiorys.
Absolwent École des hautes études hispaniques w Madrycie. W latach 1959-1988 profesora na paryskiej Sorbonie. W 1990 został doktorem "honoris causa" Katolickiego Uniwersytetu Jana Pawła II.

</doc>
<doc id="3717429" url="https://pl.wikipedia.org/wiki?curid=3717429" title="Elasmodema">
Elasmodema

Elasmodema – rodzaj pluskwiaków z podrzędu różnoskrzydłych i rodziny zajadkowatych.
Taksonomia.
Rodzaj "Elasmodema" został wprowadzony w 1860 roku przez Carla Ståla. Obecnie umieszczany jest jako jedyny rodzaj monotypowej podrodziny Elasmodeminae, wprowadzonej w 1896 roku przez L.F. Lethierry'ego i Guillaume'a Severina. Podrodzina ta wraz z Hammacerinae, Centrocneminae, Holoptilinae i Phymatinae tworzy klad "Phymatine Complex", który zajmuje w obrębie zajadkowatych pozycję bazalną.
Do rodzaju tego należą 3 gatunki: "Elasmodema bosqui" , "Elasmodema erichsoni" i "Elasmodema setigerum" .
Opis.
Pluskwiaki o ciele bardzo silnie spłaszczonym grzbietowo-brzusznie, wyposażonym w kolczaste odnóża. Kłujka z trzema widocznymi członami. Golenie przednich odnóży z "fossula spongiosa". Na zakrywce obecne tylko trzy wolne żyłki, sięgające jej tylnej krawędzi}.
Biologia i występowanie.
Owady drapieżne, spotykane pod kłodami. Żyją w południowej Brazylii, Paragwaju i Argentynie.

</doc>
<doc id="3717430" url="https://pl.wikipedia.org/wiki?curid=3717430" title="Elasmodeminae">
Elasmodeminae



</doc>
<doc id="3717431" url="https://pl.wikipedia.org/wiki?curid=3717431" title="Strażnica KOP „Kodź”">
Strażnica KOP „Kodź”

Strażnica KOP „Kodź” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W lutym 1926 roku, w składzie 6 Brygady Ochrony Pogranicza, został sformowany 24 batalion graniczny. W 1928 roku w skład batalionu wchodziło 12 strażnic. W 1928 roku strażnica znajdowała się w strukturze 3 kompanii KOP „Kalety”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikacie dyslokacyjnym z 1932 roku nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717435" url="https://pl.wikipedia.org/wiki?curid=3717435" title="Carillo Gritti">
Carillo Gritti

Carillo Gritti IMC (ur. 12 maja 1942 w Martinengo, zm. 9 czerwca 2016 w Manaus) – włoski duchowny katolicki posługujący w Brazylii, prałat Itacoatiara w latach 2000-2016.
Życiorys.
W 1961 wstąpił do zgromadzenia Misjonarzy Matki Bożej Pocieszenia. śluby wieczyste złożył 16 lutego 1967, zaś święcenia kapłańskie otrzymał 24 czerwca tegoż roku. Był m.in. ekonomem i przełożonym niższego seminarium duchownego w Boario Terme. W 1979 roku został wysłany na misje do Brazylii. Pełnił tam funkcje m.in. proboszcza parafii św. Łucji w Manaus, profesora Pisma Świętego w archidiecezjalnym Instytucie Duszpasterskim, Filozoficznym i Teologicznym (1984-1994 i 1997-2000). W latach 1995-1997 studiował teologię biblijną na Papieskim Uniwersytecie
Urbaniana, uzyskując doktorat z tej dziedziny.
Episkopat.
5 stycznia 2000 papież Jan Paweł II mianował go prałatem terytorialnym Itacoatiara. 9 czerwca tego samego roku z rąk arcybiskupa Alfio Rapisarda przyjął sakrę biskupią. Funkcję sprawował aż do swojej śmierci.
Zmarł 9 czerwca 2016.

</doc>
<doc id="3717439" url="https://pl.wikipedia.org/wiki?curid=3717439" title="Alfred Ledwig">
Alfred Ledwig

Alfred Ledwig (ur. 10 czerwca 1929 w Bieruniu Nowym, zm. 2006 w Niemczech) – polski plastyk, scenarzysta, reżyser, współtwórca serii filmów animowanych z cyklu „Bolek i Lolek“, współzałożyciel Studia Filmów Rysunkowych w Bielsku-Białej.
Życiorys.
Znalazł się w gronie współzałożycieli Studia Filmów Rysunkowych (najpierw z siedzibą w Katowicach, później w Bielsku-Białej).
Był współautorem postaci Bolka i Lolka w ujęciu plastycznym, wspólnie z Leszkiem Lorkiem i Władysławem Nehrebeckim.
Za opracowanie graficzne antypaństwowej, anty PZPR ulotki został skazany w latach 70 XX w. na karę więzienia. Siedem miesięcy był osadzony w Zakładzie Karnym nr 1 w Strzelcach Opolskich.

</doc>
<doc id="3717442" url="https://pl.wikipedia.org/wiki?curid=3717442" title="WWF Tag Team Championship">
WWF Tag Team Championship



</doc>
<doc id="3717444" url="https://pl.wikipedia.org/wiki?curid=3717444" title="Aleksandr Chanżonkow">
Aleksandr Chanżonkow

Aleksandr Aleksiejewicz Chanżonkow (ros. Александр Алексеевич Ханжонков, ur. 27 lipca/8 sierpnia 1877 we wsi Chanżonkowka, zm. 26 września 1945 w Jałcie) – rosyjski przedsiębiorca filmowy, producent, reżyser i scenarzysta.
Życiorys.
Urodził się w rodzinie setnika obwodu wojska dońskiego. W roku 1896 ukończył szkołę podchorążych kozackich w Nowoczerkasku i został sierżantem w pułku kozaków dońskich w Moskwie.
W roku 1905 zakończył z powodów zdrowotnych karierę wojskową. Za otrzymaną odprawę w wysokości 5000 rubli nabył akcje moskiewskiej spółki Gaumont i Sieversen, którą następnie przejął, uruchamiając produkcję taśmy filmowej. Na wiosnę 1906 stał się współzałożycielem firmy E. Osz i A. Chanżonkow, zajmującej się wynajmem kopii filmów zagranicznych i produkcją filmów rosyjskich.
W roku 1909 powstał w jego wytwórni pierwszy rosyjski film fabularny „"Dramat w obozie cygańskim pod Moskwą"”. Wkrótce powstały kolejne filmy fabularne z udziałem znanych aktorów teatralnych, m.in. Iwana Mozżuchina.
W wytwórni Chanżonkowa działali reżyser Edward Puchalski, operator Jan Skarbek-Malczewski i aktor Antoni Fertner, którzy nabyte tam doświadczenia zawodowe wykorzystali w warszawskiej wytwórni filmowej „Sfinks” Aleksandra Hertza. Sam Hertz również korzystał z współpracy z Chanżonkowem. W roku 1912 Władysław Starewicz zrealizował przy wsparciu Chanżonkowa film kukiełkowy "Konik polny i mrówka".
Na wiosnę 1917 roku, wkrótce po rewolucji lutowej Chanżonkow przeniósł produkcję z Moskwy do Jałty na Krymie i tam kontynuował działalność. W roku 1920 wobec przewagi bolszewików w wojnie domowej Chanżonkow wyemigrował do Konstantynopola, później do Mediolanu i Wiednia, gdzie usiłował wznowić działalność. Prowadził badania nad filmem dźwiękowym, które porzucił ze względu na brak środków finansowych.
W roku 1923 otrzymał propozycję powrotu do Moskwy i objęcia kierownictwa studia filmowego „Rusfilm”, które jednak nie podjęło działalności. Chanżonkow działał następnie jako konsultant państwowego komitetu ds. kinenmatografii „Goskino” a potem kierował wytwórnią „Proletkino”. Wraz z kilkoma członkami kierownictwa „Proletkina” został w roku 1926 aresztowany i oskarżony o malwersacje, lecz uniewinniony z braku dowodów.
Schorowany przeniósł się z Moskwy do Jałty, gdzie wraz z żoną żył w ubóstwie. W roku 1934 zwrócił się do kierownika zarządu kinematografii ZSRR Borysa Szumiackiego z prośbą o rehabilitację, która została uwzględniona, dzięki czemu otrzymał rentę. Wtedy zajął się pisaniem pamiętników, których część znalazła się w książce „Pierwsze lata kinematografii radzieckiej” («Первые годы русской кинематографии» 1937). W Jałcie, poruszając się na wózku inwalidzkim, przeżył niemiecką okupację i tam umarł w roku 1945.

</doc>
<doc id="3717445" url="https://pl.wikipedia.org/wiki?curid=3717445" title="Kalda">
Kalda

Kalda () – jezioro w Estonii, w prowincji Võrumaa, w gminie Haanja. Należy do pojezierza Haanja (). Położone we wsi Mallika. Ma powierzchnię 1,3ha linię brzegową o długości 525 m. Sąsiaduje m.in. z jeziorami Käpämäe, Vaskna, Purkna, Poksi, Põldalotsõ, Jürijärv, Murojärv. Położone jest na terenie obszaru chronionego krajobrazu Haanja ().

</doc>
<doc id="3717446" url="https://pl.wikipedia.org/wiki?curid=3717446" title="Strażnica KOP „Druskieniki Most”">
Strażnica KOP „Druskieniki Most”



</doc>
<doc id="3717449" url="https://pl.wikipedia.org/wiki?curid=3717449" title="Norðskáli">
Norðskáli

Norðskáli (duń. "Nordskåle", wym. ) lub Norðskála – miejscowość na Wyspach Owczych, archipelagu wysp wulkanicznych na Morzu Norweskim, stanowiącym terytorium zależne Królestwa Danii. Wieś leży na wyspie Eysturoy. Administracyjnie leży w gminie Sundini. Nazwa może być tłumaczona, jako "Północne Skáli" i odnosić się do miejscowości położonej w południowej części wyspy. Samo "skáli" oznacza "siedzibę".
Położenie.
Miejscowość leży w centralnej części północno-wschodniego wybrzeża cieśniny Sundini, w jej najwęższym miejscu. Na południu przylega do niej miejscowość Oyrarbakki, a kilka kilometrów na północ Svínáir. Pomiędzy Oyrarbakki a Norðskáli znajduje się wjazd na jedyny most łączący wyspę Eysturoy ze Streymoy. Na wschód od miejscowości rozciąga się pasmo górskie, którego najbliższymi szczytami są: Lokkafelli (646 m n.p.m.), Lítlafelli (562 m n.p.m.) oraz Miðalfelli (655 m n.p.m.). Przez miejscowość rozpadliną Skálagjógv przepływa rzeka Skála.
Informacje ogólne.
Populacja.
Miejscowość w 1985 roku zamieszkiwało 185 osób. Ich liczba wzrastała, osiągając poziom 198 ludzi w 1987, 203 w 1990 i 207 w 1992. Później nastąpił krótki okres wyludniania się miejscowości - w 1994 mieszkało tam 197 ludzi, a dwa lata później 181. Przyczyną tego stanu rzeczy był kryzys gospodarczy na Wyspach Owczych w połowie lat 90. XX wieku, powodujący emigrację wielu osób do Danii. W 1997 roku liczba mieszkańców ponownie wzrosła i osiągnęła poziom 195 osób. Przyrost populacji utrzymywał się przez kolejne lata - w 2001 wyniosła ona 212 osób, w 2003 233, w 2006 258, a w 2009 298. W późniejszym okresie, trwającym do dnia dzisiejszego zauważono tendencję wzrostową, jednak w latach: 2010, 2012 oraz 2015 zaobserwowano spadki liczby ludności.
1 stycznia 2016 roku Norðskáli zamieszkiwało 309 osób. Sprawia to, że na tamtą chwilę miejscowość była trzydziestą pierwszą największą miejscowością na Wyspach Owczych, piętnastą na Eysturoy i pierwszą w gminie Sunda kommuna. Współczynnik feminizacji we wsi wynosi ponad 93 kobiety na 100 mężczyzn. Społeczeństwo jest młode, ponad 32% ludności stanowią osoby w wieku poniżej osiemnastu lat, natomiast ludzie w wieku poprodukcyjnym około 11,7%.
Transport.
W pobliskim Oyrarbakki znajduje się przystanek autobusów Strandfaraskip Landsins - publicznego przedsiębiorstwa transportowego na Wyspach Owczych. Przebiegają przez niego 4 linie - 200 (Oyrarbakki - Eiði), 201 (Oyrarbakki - Gjógv), 202 (Oyrarbakki - Tjørnuvík) oraz 400 (Tórshavn - Klaksvík). Nieopodal znajduje się także jedyny most łączący Streymoy z Eysturoy, co sprawia, że krzyżuje się tam wiele dróg z południa i południowego wschodu na północ.
Historia.
Pierwsze wzmianki pisane na temat Norðskáli pochodzą z roku 1584. Obecnie dominuje w miejscowości współczesna zabudowa. Budowa mostu "Brúgvin um Streymin" między Streymoy a Eysturoy w 1973 roku, a także tunelu Norðskálatunnilin trzy lata później sprawiły, że okoliczne miejscowości zyskały na znaczeniu. Norðskáli otworzono wiele nowych miejsc pracy, głównie w przetwórniach rybnych i usługach. W latach 1964 - 1990 w Norðskáli działał urząd pocztowy.
Budowę kościoła w miejscowości planowano już w latach 20. XX wieku, jednak ostatecznie konsekrowany został 10 stycznia 1932 przez Jákupa Dahla. Wieża znajdowała się wówczas w zachodniej części, były także dwa wejścia zarówno od południa, jak i północy, przez wieżę. W 1977 roku kościół rozbudowano w stronę północnego wschodu i wybudowano nową wieżę w miejsce starej. Organy I. Starup &amp; Søn pochodzą z roku 1969, a obraz na ołtarzu "Syn Marnotrawny" namalował Ellen Hofman-Bang. Ośmiokątną chrzcielnicę wykonano w 1931 roku z drewna. Z okazji 75-lecia kościoła w 2007 roku zawieszono dzwon na filarze w nawie. W kościele jest 200 miejsc siedzących, jednak można powiększyć tę liczbę do 300.

</doc>
<doc id="3717457" url="https://pl.wikipedia.org/wiki?curid=3717457" title="Katolicka Młodzież Męska">
Katolicka Młodzież Męska



</doc>
<doc id="3717458" url="https://pl.wikipedia.org/wiki?curid=3717458" title="Dzielny lew Eryk">
Dzielny lew Eryk

Dzielny lew Eryk – polski serial animowany autorstwa Flat Foot Films wykonany na zlecenie MiniMini+ i emitowany tamże (premiera 20 czerwca 2015 roku).
Fabuła.
Lew Eryk, jak każde dziecko, czasem czegoś się boi. Strach jednak można pokonać, o czym przekonuje nasz bohater. Jego przygody oswajają sytuacje, które wydają się być dzieciom nieprzyjemne. Mądre rady Lwa Eryka uświadamiają dzieciom, że pierwszy dzień w przedszkolu, wizyta u fryzjera, czy mycie głowy może okazać się świetną zabawą.
Dubbing.
Głosów użyczyli:
Reżyseria: Leszek Nowicki
Dźwięk: PAPRIKA SOUND FACTORY
Producent wykonawczy: Leszek Nowicki FFFilms

</doc>
<doc id="3717459" url="https://pl.wikipedia.org/wiki?curid=3717459" title="Seminarium Archidiecezjalne w Krakowie">
Seminarium Archidiecezjalne w Krakowie



</doc>
<doc id="3717460" url="https://pl.wikipedia.org/wiki?curid=3717460" title="Łukasz Hirszowicz">
Łukasz Hirszowicz

Łukasz Hirszowicz (Gidon Hirszowicz) (ur. w 1920 w Grodnie, zm. 21 września 1993 w Londynie) – polski historyk, docent Instytutu Historii PAN, znawca Bliskiego Wschodu oraz problematyki żydowskiej w Europie Środkowo-Wschodniej.
Życiorys.
Był synem zamożnego kupca w Grodnie. 
W latach 1939–1947 studiował historię i fizykę na Uniwersytecie Hebrajskim w Jerozolimie. Był członkiem Komunistycznej Partii Palestyny. W 1948 wyjechał w do Pragi. Tam pracował w Muzeum Żydowskim. Następnie powrócił do Polski, gdzie podjął pracę w Polskim Instytucie Spraw Międzynarodowych. W latach 1950–1954 wykładał w Szkole Głównej Służby Zagranicznej. Od 1954 pracował w Instytucie Historii PAN. Doktorat (1955) i habilitacja (1962) tamże. W okresie 1964–1968 wykładał na Uniwersytecie Warszawskim.
Jego żoną była socjolożka Maria Hirszowicz z domu Bielińska (1925–2007). W wyniku kampanii marcowej w 1968 został zwolniony z pracy. W 1969 wyjechał razem z żoną do Wielkiej Brytanii. Pracował początkowo w St Antony’s College w Oksfordzie. W latach 1971–1973 wykładowca w London School of Economics. Od 1972 pracownik Institute of Jewish Affairs (redagował „Soviet Jewish Affairs”).

</doc>
<doc id="3717461" url="https://pl.wikipedia.org/wiki?curid=3717461" title="Tadeusz Morzy">
Tadeusz Morzy

Tadeusz Morzy – polski inżynier informatyk, profesor nauk technicznych. Specjalizuje się w bazach danych, eksploracji danych oraz hurtowniach danych. Profesor zwyczajny w Instytucie Informatyki Wydziału Informatyki Politechniki Poznańskiej.
Stopień doktorski uzyskał na Politechnice Poznańskiej w 1983. Habilitował się w 1993 na podstawie dorobku naukowego i rozprawy pt. "Zarządzanie współbieżnym wykonywaniem transakcji w systemach wielowersyjnych baz danych". Tytuł naukowy profesora nauk technicznych został mu nadany w 2005. Jest członkiem Polskiego Towarzystwa Informatycznego, Komitetu Informatyki PAN oraz Association for Computing Machinery. Poza Politechniką pracuje także jako profesor w poznańskim Collegium Da Vinci.
Wybrane publikacje.
W dorobku publikacyjnym T. Morzego znajdują się m.in.:

</doc>
<doc id="3717463" url="https://pl.wikipedia.org/wiki?curid=3717463" title="Singles (film)">
Singles (film)



</doc>
<doc id="3717466" url="https://pl.wikipedia.org/wiki?curid=3717466" title="Dinamo Moskwa w sezonie 1930">
Dinamo Moskwa w sezonie 1930

W 1930 roku drużyna piłkarzy Dinama wygrała Mistrzostwa Moskwy. Był to 8. sezon w historii klubu.
Tabela Mistrzostw Moskwy.
Część wiosenna, grupa II
Część jesienna

</doc>
<doc id="3717468" url="https://pl.wikipedia.org/wiki?curid=3717468" title="Abeliny">
Abeliny



</doc>
<doc id="3717469" url="https://pl.wikipedia.org/wiki?curid=3717469" title="Abelin">
Abelin



</doc>
<doc id="3717470" url="https://pl.wikipedia.org/wiki?curid=3717470" title="Katastrofa lotu Japan Airlines 471">
Katastrofa lotu Japan Airlines 471

Katastrofa lotu Japan Airlines 471 – katastrofa lotnicza, która wydarzyła się 14 czerwca 1972 roku. Samolot Douglas DC-8-53 należący do linii Japan Airlines lecący z Bangkoku do New Delhi, rozbił się nad brzegiem rzeki Jamuna, około 20 kilometrów od lotniska w Nowym Delhi. Zginęło 82 z 87 osób na pokładzie i 3 osoby na ziemi. Przyczyną katastrofy był kontrolowany lot ku ziemi (CFIT).
Samolot.
Maszyną obsługującą lot 471 był Douglas DC-8-53 (nr rej. JA8012) o numerze seryjnym 45680/213. Samolot po raz pierwszy wzbił się w powietrze w 1964 roku.
Przebieg lotu.
Samolot leciał z Bangkoku do New Delhi, a ta trasa była częścią dłuższego lotu z Tokio do Londynu. O 20:13 czasu lokalnego samolot dostał zgodę na podejście ILS na pas 28. O godzinie 20:18 samolot rozbił się nad brzegiem rzeki Jamuna. Według indyjskich śledczych przyczyną był kontrolowany lot ku ziemi spowodowany błędem pilotów, którzy nie obserwowali instrumentów, ani nie widzieli pasa. Z kolei japońscy śledczy uznali za przyczynę fałszywą ścieżkę podejścia.

</doc>
<doc id="3717475" url="https://pl.wikipedia.org/wiki?curid=3717475" title="Abeliszki">
Abeliszki



</doc>
<doc id="3717478" url="https://pl.wikipedia.org/wiki?curid=3717478" title="Oleg Kapustnikow">
Oleg Kapustnikow

Oleg Jurjewicz Kapustnikow (ros. "Олег Юрьевич Капустников", ur. 5 maja 1972) – radziecki i kazachski piłkarz grający na pozycji napastnika.
Kariera piłkarska.
Kariera klubowa.
Kapustnikow grał w klubach istniejących w Kazachskiej SRR oraz Kazachstanie takich jak Meliorator Szymkent, Montażnik Turkiestan, SKIF-Ordabasy, Taraz Dżambuł czy Dostyk Szymkent. Grał także w klubach rosyjskich, KAMAZ-Czałły Nabierieżnyje Czełny i Zwiezdzie Irkuck oraz w ukraińskim Metałurhu Zaporoże.
Kariera reprezentacyjna.
W reprezentacji Kazachstanu zadebiutował 16 lipca 1992 roku w meczu Pucharu Azji Środkowej przeciwko Uzbekistanowi. 11 kwietnia 1994 roku zdobył jedynego gola w meczu z Tadżykistanem rozgrywanym w ramach Pucharu Niepodległości Uzbekistanu. Był to pierwszy mecz reprezentacji Kazachstanu od czasu dołączenia do FIFA. W reprezentacji rozegrał 7 spotkań zdobywając jedną bramkę.

</doc>
<doc id="3717481" url="https://pl.wikipedia.org/wiki?curid=3717481" title="Pierre-Alfred Chappuis">
Pierre-Alfred Chappuis

Pierre-Alfred Chappuis (ur. 5 września 1891 w Saint-Cloud, Francja, zm. 9 lipca 1960 w Bernie, Szwajcaria) – szwajcarski hydrobiolog, specjalista w dziedzinie karcynologii, a także entomologii i speleologii.
Życiorys.
Urodził się w rodzinie dyrektora Międzynarodowego Biura Miar i Wag. Ukończył studia z zakresu biologii, doktoryzował się w zakresie skorupiaków słodkowodnych. Uczestniczył w licznych ekspedycjach naukowych w terenie, razem z René Jeannelem i Emilem Racoviţă prowadził badania jaskiń na terenie Rumunii, dzięki którym odkrył liczne nowe gatunki małych zwierząt m.in. widłonogów. We trzech doprowadzili do powstania w Klużu Rumuńskiego Instytutu Speleologicznego, gdzie Chappuis był zastępcą dyrektora. W 1940 w wyniku drugiego arbitrażu wiedeńskiego Węgry zajęły należący do Rumunii północny Siedmiogród, Emil Racoviţă został zmuszony do opuszczenia kraju, wówczas Pierre-Alfred Chappuis jako obywatel kraju neutralnego przejął jego stanowisko tj. dyrektora instytutu. Pozwoliło to zapobiec likwidacji placówki oraz uchronić zbiory i materiały badawcze przed rozproszeniem. W 1945 Pierre-Alfred Chappuis wyjechał do Francji, gdzie otrzymał stanowisko zastępcy dyrektora w Centre national de la recherche scientifique w Moulis. Zmarł w Bernie, pozostawił dorobek naukowy obejmujący ok. 160 prac naukowych i publikacji, był odkrywca wielu widłonogów z rodziny Cyclopidae.

</doc>
<doc id="3717483" url="https://pl.wikipedia.org/wiki?curid=3717483" title="Abelskie">
Abelskie



</doc>
<doc id="3717484" url="https://pl.wikipedia.org/wiki?curid=3717484" title="Abele (jezioro)">
Abele (jezioro)



</doc>
<doc id="3717486" url="https://pl.wikipedia.org/wiki?curid=3717486" title="Osiedle Na Skarpie">
Osiedle Na Skarpie



</doc>
<doc id="3717489" url="https://pl.wikipedia.org/wiki?curid=3717489" title="Abgulde">
Abgulde



</doc>
<doc id="3717492" url="https://pl.wikipedia.org/wiki?curid=3717492" title="Osiedle Na Skarpie (Koszalin)">
Osiedle Na Skarpie (Koszalin)

Osiedle Na Skarpie (do 1977 "Osiedle Karola Marksa") – osiedle w północnej części Koszalina. 
Osiedle powstało w technice wielkopłytowej po 1970 jako kolejny etap budowanego Osiedla Północ. Początkowo jego patronem był Karl Marx. Pozostałością z poprzedniego ustroju są nazwy ulic, których patronami są komuniści i socjaliści Wera Kostrzewa i Adolf Warski oraz ulica Robotnicza (do 1971 nosiła nazwę Cicha). Granice osiedla Na Skarpie wyznaczają: od południa aleja Monte Cassino, od wschodu ulica Władysława IV, a od północy i zachodu linia kolejowa Koszalin-Słupsk. Przy ulicy Eugeniusza Kwiatkowskiego 6E znajduje się Wydział Nauk Ekonomicznych Politechniki Koszalińskiej, którego gmach początkowo miał być wojewódzkim szpitalem ginekologiczno-położniczym.

</doc>
<doc id="3717493" url="https://pl.wikipedia.org/wiki?curid=3717493" title="Abgulden">
Abgulden



</doc>
<doc id="3717497" url="https://pl.wikipedia.org/wiki?curid=3717497" title="Abgunst-Kampe">
Abgunst-Kampe



</doc>
<doc id="3717500" url="https://pl.wikipedia.org/wiki?curid=3717500" title="Piekielny Potok (dopływ Ponikwy)">
Piekielny Potok (dopływ Ponikwy)

Piekielny Potok ("Głęboki") – potok, prawy dopływ Ponikwy o długości 1,99 km i powierzchni zlewni 3,76 km². 
Potok wypływa z kilku źródeł na północno-wschodnich stokach grzbietu Magurka Wilkowicka – Czupel w Beskidzie Małym. Najwyżej położone z nich znajduje się na wysokości około 770 m. Na wysokości około 470 m wszystkie źródłowe cieki łączą się w jeden potok spływający w kierunku północno-wschodnim. Na wysokości około 405 m uchodzi on do Ponikwy.
Cała zlewnia Piekielnego Potoku znajduje się w Beskidzie Małym w obrębie miejscowości Międzybrodzie Bialskie. Górna część zlewni obejmuje porośnięte lasem stoki Magurki i Czupla, dolna zabudowane obszary Międzybrodzia Bialskiego.

</doc>
<doc id="3717501" url="https://pl.wikipedia.org/wiki?curid=3717501" title="Clarence Norman Brunsdale">
Clarence Norman Brunsdale

Clarence Norman Brunsdale (ur. 9 lipca 1891 w Sherbrooke w stanie Dakota Północna, zm. 27 stycznia 1978 w Mayville w stanie Dakota Północna) – amerykański polityk, działacz Partii Republikańskiej.
Zasiadał w Senacie stanu Dakota Północna (1927–1935, 1940–1951), zajmował w nim stanowiska – przewodniczącego pro tempore (1943) i lidera większości (1945, 1947, 1949). Od 1951 do 1957 pełnił funkcję gubernatora stanu Dakota Północna. W latach 1959–1960 był senatorem 1. klasy z Dakoty Północnej.
30 sierpnia 1925 poślubił Carrie Lajord. Para miała dwie córki. 

</doc>
<doc id="3717502" url="https://pl.wikipedia.org/wiki?curid=3717502" title="Półświęta">
Półświęta

Półświęta (hebr. חול המועד – "chol ha-moed" = powszednie dni czasu świątecznego; jid. "chalemojed" ew. "chojl hamojed") – w judaizmie środkowe dni w obrębie kilkudniowych świąt Pesach (hebr. "Chol ha-Moed Pesach") i Sukkot (hebr. "Chol ha-Moed Sukot"). Dni pierwsze i ostatnie obchodzone są bardzo uroczyście (w diasporze dwa pierwsze i dwa ostatnie dni). W dni środkowe odczytywane są dodatkowe fragmenty Tory oraz wznosi się szczególne modlitwy. Odmawia się cały Hallel oraz musaf. W dni półświąteczne Pesach wyznawców obowiązuje zakaz spożywania chamecu, we wszystkie półświęta nie wolno sprawować obrzędów żałobnych i zawierać małżeństw (chodzi o to, by nie umniejszać wydźwięku święta), lecz pogrzeby i prace, których zaniechanie mogłoby spowodować szkody, są dozwolone. Zasady religijne dotyczące półświąt reguluje traktat Moed katan Talmudu. Świąteczny charakter „półświąt” wyznawcy podkreślają odpowiednim strojem. Ponadto Żydzi aszkenazyjscy zakładają w te dni tefilin.
Dni półświąteczne, w których przypada szabat, są traktowane jako "Szabat Chol ha-Moed" (hebr. Szabat Półświąteczny). Obowiązuje wówczas lektura innych, specjalnie dobranych "pijjutim", wybranych fragmentów Tory, Pieśni nad Pieśniami (w Pesach) lub Księgi Koheleta (w Sukkot).

</doc>
<doc id="3717503" url="https://pl.wikipedia.org/wiki?curid=3717503" title="Półświęto">
Półświęto



</doc>
<doc id="3717504" url="https://pl.wikipedia.org/wiki?curid=3717504" title="C. Norman Brunsdale">
C. Norman Brunsdale



</doc>
<doc id="3717505" url="https://pl.wikipedia.org/wiki?curid=3717505" title="Norman Brunsdale">
Norman Brunsdale



</doc>
<doc id="3717506" url="https://pl.wikipedia.org/wiki?curid=3717506" title="Simon Marcus">
Simon Marcus

Simon Marcus (ur. 5 listopada 1986 w Toronto) – kanadyjski kick-boxer oraz zawodnik boksu tajskiego jamajskiego pochodzenia, mistrz świata GLORY w wadze średniej z 2016 i 2017.
Kariera sportowa.
Mając 16 lat zaczął trenować kickboxing. W trakcie swojej amatorskiej kariery uzyskał bilans 19 zwycięstw, 2 porażek i 2 remisów, zostając m.in. dwukrotnym medalistą mistrzostw świata IFMA w boksie tajskim oraz złotym medalistą inauguracyjnych I Igrzysk Sportów Walki. W 2009 zawodowo zadebiutował w kickboxingu. W 2012 został mistrzem WPMF w wadze półciężkiej, pokonując Taja Kaoklaia Kaennorsinga. W sierpniu 2013 zwyciężył na punkty Rosjanina Artioma Lewina, zostając mistrzem WBC wagi półciężkiej. W czerwcu 2014 zadebiutował w GLORY, przegrywając przez nokaut z Joe Schillingiem.
3 kwietnia 2015 wygrał turniej pretendentów do pasa mistrzowskiego GLORY, a miesiąc później zmierzył się o mistrzostwo z byłym rywalem, Artiomem Lewinem, z którym ostatecznie zremisował (większościowo), co oznaczało zachowanie pasa przez Rosjanina. 26 lutego 2016 na GLORY 27, doszło do rewanżu Marcusa z Lewinem, w którym zwycięzcą, w kontrowersyjnych okolicznościach okazał się Kanadyjczyk. Lewin w trzeciej rundzie mistrzowskiego boju, zrezygnował z kontynuowania pojedynku, zarzucając sędziemu stronniczość i poddał walkę. Rosjanin został zdyskwalifikowany, a pas przyznano Marcusowi.
13 maja 2016 obronił tytuł, wypunktowując Dustina Jacoby'ego (GLORY 30). 9 września 2016 przegrał z Jasonem Wilnisem przez TKO (przerwanie przez sędziego) i stracił mistrzostwo GLORY.
Po pokonaniu drugi raz w karierze Dustina Jacoby'ego w listopadzie 2016, zmierzył się 29 kwietnia 2017 (GLORY 40) w rewanżu Jasonem Wilnisem, którego ostatecznie pokonał niejednogłośnie na punkty i ponownie został mistrzem wagi średniej.
14 października 2017 na GLORY 46 w Kantonie przegrał na punkty z Brazylijczykiem Alexsandro Pereirą tracąc tym samym pas. 10 sierpnia 2018 po raz trzeci zmierzył się z Jasonem Wilnisem, pokonując go niejednogłośnie na punkty.
Osiągnięcia.
Amatorskie:
Zawodowe:

</doc>
<doc id="3717509" url="https://pl.wikipedia.org/wiki?curid=3717509" title="3C 9">
3C 9

3C 9 – kwazar znajdujący się w gwiazdozbiorze Ryb.
Obiekt ten został skatalogowany w katalogu 3C w 1959 roku. Gdy w 1965 roku zbadano jego przesunięcie ku czerwieni, okazał się najodleglejszym znanym wówczas obiektem we Wszechświecie. 3C 9 to pierwszy kwazar, którego przesunięcie ku czerwieni miało wartość większą niż 2.

</doc>
<doc id="3717510" url="https://pl.wikipedia.org/wiki?curid=3717510" title="Huta „Jedność”">
Huta „Jedność”



</doc>
<doc id="3717511" url="https://pl.wikipedia.org/wiki?curid=3717511" title="Skleniec">
Skleniec

Skleniec (Śkleniec) – potok, dopływ Białej. Wypływa na wysokości około 570 m na północno-zachodnich stokach Rogacza (828 m) w Beskidzie Małym. Początkowo spływa w kierunku północno-zachodnim, wkrótce jednak poniżej Łysej Przełęczy zakręca na południowy zachód i spływa doliną wciosową między Rogaczem a Łysą Górą. Na wysokości około 375 m uchodzi do Białej jako jej prawy dopływ. Następuje to w miejscu o współrzędnych .
Doliną potoku prowadzi szlak turystyczny. Przy szlaku tym, w pobliżu miejscu, gdzie przekracza on potok, znajduje się krzyż z figurą Chrystusa. Upamiętnia on miejsce, w którym pochowano Polaków poległych w walce ze Szwedami w czasach "potopu szwedzkiego". 8 marca 1656 r. na naprędce wzniesionych tzw. mikuszowickich szańcach mieszkańcy Żywca i okoliczni chłopi stoczyli z nimi potyczkę. Mając zaledwie 150 ludzi usiłowali zatrzymać liczący 1100 żołnierzy oddział szwedzki, dowodzony przez gen. Jana Weyharda-Wrzesowicza. Tuż przed bitwą z oddziału szwedzkiego uciekła do mieszczan grupa polskich szlachciców, którzy wcześniej przyłączyli się do Szwedów. Ci zdołali zabić 13 z nich, bez trudu zdobyli bronione przez Polaków szańce oraz spalili Mikuszowice i Wilkowice. Przerażeni mieszkańcy Żywca oddali Szwedom miasto bez walki.

</doc>
<doc id="3717517" url="https://pl.wikipedia.org/wiki?curid=3717517" title="Republikflucht">
Republikflucht

Republikflucht – oficjalne określenie w Niemczech Wschodnich na emigrację do Niemiec Zachodnich. W okresie 45 lat istnienia dwóch państw niemieckich od 1945 do 1990 roku podejmowane były liczne próby ucieczki przez granicę między państwami niemieckimi, wiązało się to z licznymi ofiarami.
Przepływ uchodźców i próby ucieczki.
W okresie od 1950 do 1988 roku około 4 milionów Niemców z NRD wyemigrowało na Zachód. 3,454 mln z nich przeniosło się w okresie między 1950 i budową Muru Berlińskiego w 1961 roku. Zdecydowana większość po prostu przechodziła przez granicę lub, po 1952 roku, wychodziła przez Berlin Zachodni. Liczba nielegalnych przekroczeń granicy spadła drastycznie, gdy została wzmocniona granica i wybudowano Mur Berliński. Liczba ta zmniejszała się nadal, gdyż przez kolejne dekady udoskonalano ochronę granicy. W 1961 roku przez granicę uciekło 8507 ludzi, większość z nich przez Berlin Zachodni. Już w roku budowy muru berlińskiego zmniejszyła się liczba zbiegłych o 75%, do około 2300 rocznie do końca dekady. Mur zmienił Berlin z jednego z najłatwiejszych miejsc do przekroczenia granicy ze Wschodu w jedno z najbardziej skomplikowanych. Liczba uciekinierów spadła jeszcze do 868 rocznie w ciągu lat 70. i tylko 334 rocznie w okresie między 1980 i 1988 r. Uciekinierzy stanowili jednak niewielki odsetek ogólnej liczby emigrantów z Niemiec Wschodnich. Znacznie więcej ludzi opuściło kraj po otrzymaniu oficjalnych zezwoleń, uciekając przez kraje trzecie lub po daniu okupu przez rząd zachodnioniemiecki. W 1980 roku, tylko około 1% z tych, którzy opuścili wschodnią część Niemiec, zrobiło to uciekając przez granicę.
Podejmujący próby ucieczki z NRD mieli różne motywy. Zdecydowana większość z nich działała z powodów ekonomicznych: szukała na Zachodzie poprawy swoich warunków mieszkaniowych i możliwości. Niektórzy uciekli z powodów politycznych, ale też wiele osób zostało zmuszonych do ucieczki wydarzeniami społecznymi i politycznymi. Wprowadzenie kolektywnego rolnictwa i stłumienie w 1953 r. powstania w NRD skłoniło tysiące ludzi do ucieczki na Zachód, podobnie jak dalsza przymusowa restrukturyzacja gospodarki w 1960 roku. Tysiące uciekło, w rezultacie likwidacji miejscowości wzdłuż granicy. W 1980 roku, gdy gospodarka Niemiec Wschodnich uległa stagnacji i pogorszyły się warunki życia, liczba uciekających ponownie wzrosła.
Próby ucieczki przez granicę były dokładnie badane i rejestrowane przez władze NRD w celu wykrycia ewentualnych słabych punktów. Było to wykorzystywane przy wzmacnianiu fortyfikacji w zagrożonych obszarach. Armia wschodnioniemiecka (NVA) i Ministerstwo Bezpieczeństwa Państwowego (Stasi), przeprowadzały badania statystyczne w celu identyfikacji trendów. Na przykład jedno z badań było przeprowadzone przez NVA w końcu lat 1970. w celu ustalenia próby „przełamania granicy” ("Grenzdurchbrüche"). Okazało się, że 4956 osób próbowało przekroczyć granicę między 1 stycznia 1974 roku i 30 listopada 1979 roku. Z tych, 3984 osób (80,4%) zostało aresztowane przez Volkspolizei w "Sperrzone", zewnętrznej strefie zastrzeżonej. 205 osób (4,1%) zostało wykryte dzięki ogrodzeniu sygnalizacyjnemu. W ramach wewnętrznej strefy bezpieczeństwa ("Schutzstreifen"), zostały jeszcze aresztowane przez straż graniczną 743 osoby (15%). 48 osób (1%) zostało zatrzymane, czyli zabite lub ranne, w wyniku eksplozji min piechotnych i 43 osoby (0,9%) przez miny kierunkowe SM-70, działające na granicy ogrodzenia. Jeszcze 67 osób (1,35%) zostało przechwycone na granicy ogrodzenia (zabitych lub aresztowanych). Badania wykazały skuteczność SM-70 jako środka do zatrzymania ludzi próbujących sforsować ogrodzenie.
W sumie 229 osób – tylko 4,6% próbujących ucieczek, co stanowiło mniej niż jedną dwudziestą – przekroczyło z powodzeniem ogrodzenie graniczne. Z nich najwięcej (129, lub 55% pomyślnych ucieczek) udało się dokonać przez ogrodzenie w niezaminowanych sektorach. 89 osobom (39% uciekinierów) udało się pokonać oba pola minowe i zapory na granicy, ale tylko 12 osobom (6% ogółu) udało się przejść miny SM-70.
Próby ucieczki były surowo karane przez wschodnioniemieckie władze. Od 1953 reżim określał akt ucieczki jako "Republikflucht" (dosłownie „ucieczka z republiki”), przez analogię do istniejącego terminu wojskowego "Fahnenflucht" („dezercja”). Zbieg, któremu się powiodło, nie był określany jako "Flüchtling" („uciekinier”), ale "Republikflüchtiger" („dezerter z republiki”). Tych, którzy próbowali uciec nazywano "Sperrbrecher" (dosłownie „łamiący blokadę”, ale w bardziej wolnym tłumaczeniu jako „wichrzycieli granicy”). Ci, którzy pomogli uciekinierom nie byli określani jako "Fluchthelfer" („pomocnicy w ucieczce”), ale "Menschenhändler" („handlarze ludźmi”). Takie ideologiczne zabarwienie języka umożliwiało władzom przedstawianie przekraczających granicę jako niewiele lepszych od zdrajców i przestępców. W Niemczech Wschodnich propagandowa broszura opublikowana w 1955 roku przedstawiała oficjalny punkt widzenia na uciekinierów:
Opuszczenie ojczyzny ("Republikflucht") stało się przestępstwem w 1957 roku, było zagrożone karą grzywny i do trzech lat pozbawienia wolności. Wszelkie działania związane z próbą ucieczki były przedmiotem tego prawa. Zatrzymani na gorącym uczynku byli często sądzeni za szpiegostwo, a także stosowano wobec nich proporcjonalnie bardziej surowe kary. Niektórzy uciekinierzy zostali straceni, niekiedy deportowani do ZSRR, gdzie miała być wykonana kara śmierci Ponad 75 000 osób – średnio ponad siedem osób dziennie – było aresztowane za próbę ucieczki przez granicę, otrzymując średnio karę od jednego do dwóch lat pozbawienia wolności. Strażnicy graniczni, którzy próbowali uciec, byli traktowani znacznie surowiej i byli skazywani średnio na karę do pięciu lat więzienia Ci, którzy pomagali uciekinierom, również podlegali karom więzienia lub przesiedlenia do odległych miejscowości. Około 50 000 Niemców wschodnich spotkał taki los w latach od 1952 do 1989.
Metody ucieczek.
Uchodźcy stosowali różne metody, aby uciec przez granicę. Zdecydowana większość przekroczyła ją pieszo, chociaż niektórzy wybrali bardziej niezwykłe trasy. Jedną z najbardziej spektakularnych była ucieczka ośmiu osób z dwóch rodzin we wrześniu 1979 roku w wykonanym w domu balonie na gorące powietrze. Podczas lotu osiągnęli wysokość ponad 2500 m i wylądowali w pobliżu zachodnioniemieckiego miasta Naili. Ucieczka była inspiracją do powstania filmu "Na drugą stronę". Inne ucieczki bardziej opierały się na sile fizycznej i wytrzymałości. Uciekinier w 1987 roku użył haków rzeźnickich do przekroczenia ogrodzenia granicznego, a w 1971 roku lekarz przepłynął 45 km Bałtykiem z Rostocku prawie na duńską wyspę Lolland, zanim został wyłowiony przez zachodnioniemiecki jacht. Inny uciekinier użył materaca powietrznego, aby uciec przez Morze Bałtyckie w 1987 roku. Masowe ucieczki były rzadkością. Jedna z niewielu udanych odbyła się 2 października 1961 roku, kiedy 53 osoby z granicznej wsi Böseckendorf – jedna czwarta ludności wsi – uciekły "en masse", po czym jeszcze 13 mieszkańców, w lutym 1963 roku.
Do niezwykłej masowej ucieczki doszło we wrześniu 1964 roku, kiedy to 14 osób, w tym jedenaścioro dzieci, zostało przywiezione przemytem przez granicę w ciężarówce chłodni. Udało im się uniknąć wykrycia, gdyż ukryli się w drodze na Zachód w tuszach zabitych i wypchanych świń.
Pracujący na lub w pobliżu granicy od czasu do czasu mogli wykorzystać do ucieczki uprzywilejowany dostęp i wiedzę. Spowodowało to szczególne zagrożenie dla straży granicznej, gdyż ich koledzy otrzymali rozkaz strzelania bez ostrzeżenia, gdyby zauważono podejmowanie próby ucieczki. Na dylematy, z jakimi się to wiązało, napotkano się w maju 1969 roku w związku z ucieczką żołnierza i podoficera ze straży granicznej. Podczas ucieczki podoficera żołnierz, Jürgen Lange, postanowił do niego nie strzelać. Lange, jako narażony na dotkliwe kary ze strony przełożonych za niewykonanie rozkazu strzelania, uciekł po dziesięciu minutach. Gdy dotarł na Zachód, Lange odkrył, że jego karabin był przedmiotem wcześniejszego sabotażu przez podoficera, aby uniemożliwić mu oddanie strzału w pierwszej kolejności. Radzieccy żołnierze też czasami uciekali za granicę, chociaż było to bardzo rzadkie. W latach 1953–1984 powiodło się tylko osiem takich dezercji.
Ruch nie był jednostronny; tysiące osób rocznie emigrowało również z Niemiec Zachodnich do Niemiec Wschodnich. Wschodnioniemiecka prasa opisywała takich ludzi jako „uchodźców ze strefy zachodniej” zmagających się z „presją polityczną”, „wzrostem bezprawia” lub „pogorszeniem warunków gospodarczych”. Badania przeprowadzone przez rząd Niemiec Zachodnich wykazały bardziej prozaiczne przyczyny, takie jak problemy małżeńskie, alienację rodzinną i nostalgię tych, którzy mieszkali w przeszłości w Niemczech Wschodnich. Pewna liczba alianckich żołnierzy, w tym wojsk Wielkiej Brytanii, Francji, Niemiec i Stanów Zjednoczonych, także przeszła na stronę wroga. Do końca zimnej wojny co najmniej 300 obywateli Stanów Zjednoczonych uciekło przez żelazną kurtynę z wielu powodów – czy to aby uniknąć zarzutów politycznych, czy dlatego, że (jak to ujął Petersburg Times) „głodni dziewczyn GI’s ulegli pokusie z uwodzicielskich syren nagradzających w baśniach żołnierzy na pustyni miłości po tym, jak przekroczą granicę”. Losy takich uciekinierów znacznie się różniły. Niektórzy z nich zostali wysłani prosto do łagrów z zarzutem szpiegostwa. Inni popełnili samobójstwo, a niektórzy z nich mogli znaleźć sobie żony i pracę po wschodniej stronie granicy.
Rozkaz strzelania.
Od 1945 roku, osoby przekraczające bez zezwolenia wewnętrzne granice pomiędzy Niemcami ryzykowały, że mogą być zastrzelone przez Rosjan lub straż graniczną NRD. Użycie śmiercionośnej broni było wynikiem "Schießbefehl" („rozkazu strzelania”). Został on oficjalnie wprowadzony w życie jeszcze w 1948 roku, kiedy zostały upublicznione przepisy regulujące użycie broni palnej na granicy. Rozporządzenie wydane wschodnioniemieckiej policji 27 maja 1952 r. stanowiło, że „nieposłuszni rozkazom straży granicznej spotkają się z użyciem broni”. Od 1960. do końca lat 1980., strażnicy codziennie dostawali ustne rozkazy ("Vergatterung"), „aby namierzyć, aresztować lub zniszczyć naruszających granicę”. NRD oficjalnie ujednoliciła swoje zasady użycia broni w marcu 1982 roku, kiedy ustawa o granicy państwowej postanowiła, że broń będzie użyta, aby „w maksymalnym stopniu wykorzystać siłę” wobec tych, którzy „publicznie próbują przebić się przez granicę państwa”. Kierownictwo NRD jasno potwierdziło stosowanie śmiercionośnej broni. Generał Heinz Hoffmann, minister obrony NRD, oświadczył w sierpniu 1966 r., że „każdy, kto nie szanuje naszej granicy poczuje kulę”. W 1974 roku Erich Honecker, przewodniczący Narodowej Rady Obrony NRD, oznajmił: „broń palna będzie bezlitośnie wykorzystywana w przypadku próby przebicia się przez granicę, a towarzysze, którzy z powodzeniem wykorzystali broń zasługują na wysoką ocenę”.
Wschodnioniemieccy strażnicy mieli standardowe procedury postępowania, które należało przestrzegać w przypadku wykrycia obcych w strefie przygranicznej. (Zachodni Niemcy nazywali pas kontrolny „pasem śmierci” ("Todesstreifen"), gdzie śmiercionośna broń mogła być użyta w dowolnym miejscu wzdłuż granicy – co nie zależało od przebywania na lub przecięcia pasa kontrolnego). Jeśli człowiek był mniej niż 100 metrów od pasa, strażnik graniczny wydawał pierwszy rozkaz: „Stój! Posterunek graniczny! Ręce do góry!” („"Halt! Grenzposten! Hände hoch!”") lub „Stój, bo strzelam!” („"Halt! Stehenbleiben, oder ich schieße!”"). Jeśli człowiek był dalej lub na zachodniej stronie ogrodzenia strażnicy mogli strzelać bez ostrzeżenia. Jeśli uciekinierem był strażnik graniczny, mógł być zastrzelony z każdej odległości, bez wcześniejszego ostrzeżenia. Strażnicy zostali poinstruowani, aby nie strzelać, jeśli może być trafiony niewinny przechodzień, lub gdy uciekinier znajdował się na zachodnioniemieckim terytorium, lub jeśli linia ognia znajdowała się w Zachodnich Niemczech. W praktyce jednak strzały z NRD często padały na zachodnioniemieckie terytorium.
Funkcjonariusze straży granicznej byli pod silnym wpływem rozkazu "Schießbefehl". Jeśli strzelali do uciekinierów byli nagradzani medalami, premiami i niekiedy awansowani. Jednym z typowych przykładów było nagrodzenie zabójcy niedoszłego uciekiniera z Berlina Wschodniego w lutym 1972 roku dekoracją „Orderem zasługi wojsk granicznych NRD” i premią w wysokości 150 marek. W sytuacji odwrotnej, gdy podejrzewano, że strażnik celowo unikał strzału lub się ociągał, byli karani.
"Schießbefehl" budził silne kontrowersje na Zachodzie i był celem krytyki ze strony Zachodnich Niemiec. Zachodnioniemieckie władze uruchomiły Centralny Urząd Rejestracji ("Zentrale Erfassungsstelle der Landesjustizverwaltungen"), aby gromadzić szczegóły o śmierciach na granicy, z ostatecznym celem ścigania sprawców. To bardzo niepokoiło władze wschodnioniemieckie, które wielokrotnie, ale bezskutecznie, domagały się likwidacji urzędu. Władze NRD czasami zawieszały wykonywanie "Schießbefehl" w przypadku, gdy byłoby politycznie niewygodne tłumaczenie śmierci uchodźców, na przykład, podczas wizyty w NRD francuskiego ministra spraw zagranicznych w 1985 roku. Było to także problemem dla wielu strażników granicznych NRD i było czynnikiem motywującym, powiększającym liczbę ucieczek, gdyż strażnicy przeżywający kryzys zaufania dezerterowali z powodu niechęci strzelania do rodaków.
Śmierć na granicy.
Jeszcze nie wiadomo dokładnie, ile osób zginęło na wewnętrznej granicy Niemiec i kim były te ofiary, gdyż w Niemczech Wschodnich takie informacje były traktowane jako ściśle tajne. Ale od momentu zjednoczenia, odkąd zostały zebrane dokumenty ze Wschodnich Niemiec, liczby stale rosły. Aktualnie, z nieoficjalnych danych wynika, że liczba ta dochodzi do 1100 osób, choć oficjalnie opublikowane dane dają mniejszą liczbę ofiar przed i po zakończeniu budowy muru berlińskiego.
(1) Dane z "Arbeitsgemeinschaft 13. August"
(2) "Dane z Zentrale Erfassungsstelle für Regierungs – und Vereinigungskriminalität"
Było wiele przyczyn śmierci na wewnętrznej granicy niemieckiej. Niektórzy uciekinierzy zostali zastrzeleni przez straż graniczną, inni weszli na miny i miny-pułapki. Znaczna liczba utonęła podczas próby przekroczenia Bałtyku i Łaby. Niektórzy zmarli na atak serca podczas próby ucieczki; w jednym przypadku, dziecko zmarło, gdy rodzice dali mu środki nasenne, aby było ciche podczas przeprawy.
Nie wszyscy zabici na granicy próbowali uciec. 13 października 1961 roku Kurt Liechtenstein, dziennikarz "Westfälische Rundschau", został zastrzelony na granicy w pobliżu wsi Zicherie po tym, jak próbował porozmawiać z robotnikami rolnymi z Niemiec Wschodnich. Jego śmierć wywołała potępienie ze strony wszystkich sił politycznych w Niemczech Zachodnich; był on byłym parlamentarzystą Niemieckiej Partii Komunistycznej. Ten incydent sprawił, że studenci z Brunszwiku protestując przeciwko zbrodni umieścili na granicy znak pamiątkowy. Oczywista pomyłka z dokumentami na przejściu granicznym doprowadziła w sierpniu 1976 roku do zastrzelenia Benito Corghi, włoskiego kierowcy ciężarówki. Zmarły był członkiem Włoskiej Partii Komunistycznej, która potępiła zbrodnię. Epizod mocno zakłopotał rząd Niemiec Wschodnich i spowodował nadzwyczajne przeprosiny. W jednej ze znanych strzelanin 1 maja 1976 roku zginął były wschodnioniemiecki więzień polityczny, Michael Gartenschläger, którzy uciekł na Zachód kilka lat wcześniej. Wpadł w zasadzkę i został zabity przez oddział komandosów Stasi na granicy w pobliżu Büchen, gdy próbował rozbroić minę przeciwpiechotną SM-70. Kiedy jego ciało zostało pochowane zostało opisane po prostu jako „nieznane ciało wyłowione z wody”. Jednak po akcji w raporcie Stasi napisano, że „zanim zdołał zrealizować akt usunięcia miny, Gartenschläger został zlikwidowany przez siły bezpieczeństwa NRD”.
25 wschodnioniemieckich strażników granicznych zmarło po ostrzale z zachodniej strony granicy, w starciu z uciekinierami lub (często przypadkowo) swoich kolegów. Rząd NRD opisywał je jako „ofiary napadów i imperialistycznych prowokacji przeciwko granicy państwowej NRD” i twierdził, że „bandyci” na Zachodzie strzelając bez ostrzeżenia do strażników granicznych wykonują swoje obowiązki – traktowane jako zdarzenie nie rejestrowane na Zachodzie jako incydent graniczny.
Obie strony upamiętniały swoje ofiary w znacząco odmienny sposób. Różne, głównie nieformalne pomniki zostały postawione po zachodniej stronie przez ludzi dążących do upamiętnienia ofiar granicy. Zachodni Niemcy, tacy jak Michael Gartenschläger i Kurt Liechtenstein zostali upamiętnieni tablicami i pomnikami, z których niektóre były budowane przy wsparciu rządu. Po zainicjowaniu w latach 1970. polityki odprężenia stało się to politycznie niewygodne i w dużej mierze zaprzestano pomocy państwa przy budowie przygranicznych miejsc pamięci. Tabu otaczające w Niemczech Wschodnich uciekinierów oznaczało, że zdecydowana większość zgonów nie była ogłaszana i upamiętniana. Jednak strażnicy, którzy zginęli na granicy byli przedstawiani przez wschodnioniemieckie władze jako „męczennicy”. W Berlinie Wschodnim postawiono cztery kamienne pomniki upamiętniające ich śmierć. Reżim nazywał szkoły, koszary i inne miejsca użyteczności publicznej po śmierci strażników ich imieniem i używał ich pomników, jako miejsca pielgrzymek, aby pokazać, że (jak to ujmował slogan) „ich zgon to nasze zaangażowanie” do utrzymania granicy. Po 1989 roku pomniki te były wandalizowane, zaniedbane i ostatecznie usunięte.
Kilku uciekinierów ze Wschodnich Niemiec było upamiętnionych na Zachodzie, jednak ich tożsamość była w większości nieznana aż do 1989 roku. Jednym chlubnym wyjątkiem był Helmut Kleinert, 23-latek z Quedlinburga w Saksonii-Anhalt, który został zastrzelony z karabinu maszynowego 1 sierpnia 1963 roku, kiedy on i jego 22-letnia ciężarna żona próbowali przekroczyć granicę w rejonie Hohegeiß w Harzu. Pomnik „nieznanego” został wkrótce wzniesiony przez mieszkańców po zachodniej stronie granicy. Kiedy tożsamość Kleinerta stała się znana na zachodzie, jego nazwisko zostało dodane do pomnika. Miejsce stało się czymś w rodzaju sanktuarium ze stosami kwiatów i wieńców składanymi przez odwiedzających. Władze wschodnioniemieckie kategorycznie protestowały i obok wzniosły strażnicę, z której przez granicę nadawano groźby i komunistyczną propagandę. Ostatecznie, w sierpniu 1971 roku, pomnik został zastąpiony przez kamień ustawiony 150 metrów dalej, poza zasięgiem widoku granicy.

</doc>
<doc id="3717520" url="https://pl.wikipedia.org/wiki?curid=3717520" title="Rezerwat przyrody Sivá Brada">
Rezerwat przyrody Sivá Brada

Rezerwat przyrody Sivá Brada (słow. "Národná prírodná rezervácia Sivá Brada") – rezerwat przyrody w Kotlinie Hornadzkiej na Słowacji, obejmujący kopę trawertynową z aktywnymi źródłami mineralnymi i specyficzną florą. Powierzchnia 19,55 ha.
Położenie.
Rezerwat leży w granicach miasta Spiskie Podgrodzie w powiecie Lewocza w kraju preszowskim. Obejmuje teren leżący po południowej stronie drogi nr 18, ok. 2 km na północny zachód od centrum Spiskiego Podgrodzia.
Historia.
Rezerwat został utworzony w 1979 r. decyzją Ministerstwa Kultury Słowackiej Republiki Socjalistycznej nr 9146/1979-OP z dnia 30 listopada 1979 r. Obowiązuje w nim 4. stopień ochrony.
Charakterystyka.
Teren rezerwatu z południa na północ przecina lokalna droga. Część wschodnią rezerwatu tworzy właściwe wzgórze, zwieńczone kopą utworzoną z młodego, holoceńskiego trawertynu (martwicy wapiennej), sięgające wysokości 506 m n.p.m. Sama kopa ma wysokość ok. 25 m i średnicę ok. 500 m u podstawy. Jej tworzenie rozpoczęło się relatywnie niedawno, ok. 10 tys. lat temu, kiedy ruchy tektoniczne doprowadziły do powstania spękań w podłożu, przez które rozpoczęła się wydobywać woda bogata w związki mineralne, głównie węglany i siarczany. Obecna aktywna, rosnąca kopa powstała dzięki ujawnieniu się przed kilkudziesięciu laty „pasożytniczego” źródła na zboczu pierwotnej kopy. Na jej szczycie znajduje się jeziorko o średnicy 3 m i głębokości 0,3 m, z którego dna nieustannie wypływa woda.
Część zachodnia rezerwatu obejmuje obniżenie terenowe, będące miejscem formowania się lokalnego cieku wodnego, spływającego w kierunku południowym i we wsi Baldovce uchodzącego do Klčovskiego potoku.
W odróżnieniu od kilku sąsiednich wzgórz trawertynowych w okolicy (wzgórze na którym wznosi się Zamek Spiski, Dreveník i in.), Sivá Brada jest wzgórzem żywym. Trawertyn osadza się tu do chwili obecnej, tworząc na stokach kopy niewielkie tarasy z miniaturowymi jeziorkami, z których woda spływa na niższy poziom efektownymi kaskadami. 
Teren rezerwatu porastają cenne z przyrodniczego punktu widzenia zespoły roślinności słonolubnej, sucholubnej, a w części zachodniej również moczarnej.
Inne informacje.
Miejscowe źródła mineralne i ich właściwości lecznicze były znane już od dawna. Po południowej stronie kopy trawertynowej znajdują się zabudowania dawnego maleńkiego uzdrowiska Sivá Brada, w którym leczono choroby układu pokarmowego i przemiany materii. Podczas prowadzenia odwiertów w poszukiwaniu odpowiednio wydajnego źródła dla uzdrowiska natrafiono na źródło ciśnieniowe, które w określonych odstępach czasu wyrzucało wodę w postaci niewielkiego gejzeru na wysokość 2-3 m. Obecnie ciśnienie w głębi odwiertu spadło tak znacznie, że jest to tylko słabo bulgocące źródełko.
Turystyka.
Wspomnianą wyżej drogą lokalną wiedzie przez rezerwat żółto znakowany szlak turystyczny, biegnący z niedalekiego parkingu przy drodze nr 18 do Spiskiego Podgrodzia i dalej przez Zamek Spiski do miejscowości Żehra. Ponadto wschodnią część rezerwatu obiega znakowana przyrodnicza ścieżka dydaktyczna.

</doc>
<doc id="3717521" url="https://pl.wikipedia.org/wiki?curid=3717521" title="Bitwa pod Spolecjum">
Bitwa pod Spolecjum



</doc>
<doc id="3717526" url="https://pl.wikipedia.org/wiki?curid=3717526" title="CF Reus Deportiu">
CF Reus Deportiu

Club de Futbol Reus Deportiu, S.A.D. – hiszpański klub piłkarski, grający w Segunda División, mający siedzibę w mieście Reus.

</doc>
<doc id="3717528" url="https://pl.wikipedia.org/wiki?curid=3717528" title="Przełęcz Żłób">
Przełęcz Żłób



</doc>
<doc id="3717536" url="https://pl.wikipedia.org/wiki?curid=3717536" title="Cefsulodyna">
Cefsulodyna

Cefsulodyna () – wielofunkcyjny organiczny związek chemiczny, bakteriobójczy antybiotyk beta-laktamowy z grupy cefalosporyn III generacji. 
Mechanizm działania.
Cefsulodyna jest antybiotykiem bakteriobójczym, hamującym syntezę ściany komórkowej bakterii Gram-ujemnych oraz Gram-dodatnich poprzez unieczynnianie białek wiążących penicylinę. Cefsulodyna jest oporna na działanie większości β-laktamaz, jednakże w trakcie leczenia narasta oporność szczepów pałeczki ropy błękitnej ("Pseudomonas aeruginosa"). 
Zastosowanie.
W 2016 roku cefpirom nie był dopuszczony do obrotu w Polsce.
Działania niepożądane.
Cefsulodyna może powodować następujące działania niepożądane:

</doc>
<doc id="3717539" url="https://pl.wikipedia.org/wiki?curid=3717539" title="Ruben Awaniesow">
Ruben Awaniesow



</doc>
<doc id="3717544" url="https://pl.wikipedia.org/wiki?curid=3717544" title="Wacław Dworzecki">
Wacław Dworzecki

Wacław Dworzecki, ros. Вацлав Янович Дворжецкий (ur. w Kijowie, zm. 11 kwietnia 1993 w Niżnym Nowgorodzie) – radziecki aktor polskiego pochodzenia.
Życiorys.
Urodził się r. w Kijowie, w rodzinie zarządcy majątku. Od dziecka chciał być aktorem, brał wówczas lekcje u Stanisławy Wysockiej, która podczas I wojny światowej grała w kijowskim teatrze. Krótko po rewolucji lutowej podjął naukę we Władimirskim Korpusie Kadetów w Kijowie, ale po zajęciu miasta przez bolszewików szkoła została zamknięta, a część jej wykładowców zamordowana. Po rewolucji październikowej rodzina zamieszkała w Kijowie, utrzymując się z pracy dorywczej. Na początku lat 1920. Dworzecki wstąpił do Komsomołu, ale szybko usunięto go z organizacji, gdy odkryto jego szlacheckie pochodzenie. Wkrótce potem został usunięty także ze szkoły za wywieranie złego wpływu na otoczenie. Przeniósł się wówczas do Czwartej Polskiej Szkoły Technicznej, a później studiował na politechnice; występował wówczas w teatrze amatorskim.
W czasie studiów założył antykomunistyczną Grupę Obrony Jednostki, w której udzielało się ośmiu młodych Polaków. Organizacja zajmowała się małym sabotażem, zrywając plakaty, wyłączając światło na spotkaniach agitacyjnych; w planie mieli także druk ulotek. Wkrótce potem pod wpływem współkonspiratora Feliksa Jaworskiego Dworzecki postanowił wyjechać do Polski. Po odmówieniu mu przez polski konsulat wizy wjazdowej i zgody na osiedlenie, za namową Jaworskiego, postanowił przedostać się do Polski przez zieloną granicę wraz z jednym z kolegów. Zaraz po jej przejściu w sierpniu 1929 r. zostali zatrzymani przez patrol Korpusu Ochrony Pogranicza i zwerbowani do pracy dla polskiego wywiadu. Ich pierwsze zadanie dotyczyło zdobycia informacji o jednostkach wojskowych w Kijowie. Wobec tego Dworzecki wrócił do Kijowa i przystąpił do wykonania zadania, ale szybko został aresztowany przez OGPU.
20 sierpnia 1930 r. wszyscy członkowie Grupy Obrony Jednostki, w tym rozpracowujący ją czterej agenci, zostali skazani na pobyt w łagrach, przy czym Dworzecki dostał 10 lat kary. Został zesłany na Wyspy Sołowieckie. Pracował przy budowie Kanału Białomorskiego i został aktorem w więziennym teatrze. W 1937 r. za dobre sprawowanie i ofiarną pracę Dworzeckiemu skrócono karę i wypuszczono na wolność, jednak zakazano mu powrotu do Kijowa i uniemożliwiono osiedlenie się w najważniejszych miastach ZSRR. Początkowo pracował dorywczo w różnych miejscach, potem próbował dostać się do teatru w Charkowie. Jednak gdy po kilku tygodniach od podjęcia tej pracy przychylnego mu naczelnika teatru aresztowało NKWD, Dworzecki zwolnił się i wyjechał do Omska, gdzie również dostał pracę w teatrze i szybko zdobył dużą popularność w tym mieście. W 1939 r. urodził się jego syn Władisław.
Pomimo że w Omsku występował na wiecach agitacyjnych, w grudniu 1941 r. ponownie został aresztowany przez NKWD pod zarzutem, iż wychwalał działania niemieckiego lotnictwa i oczerniał politykę gospodarczą ZSRR. Początkowo aktor odrzucał oskarżenia, ale po torturach przyznał się do winy i 31 marca 1942 r. został skazany na pięć lat łagru. W obozie znowu dołączył do więziennego teatru. W 1946 r. został zwolniony i wrócił do Omska. W ciągu następnych 20 lat grał w teatrach w Omsku, Saratowie i Gorkim, będąc jednym z najpopularniejszych aktorów lokalnych.
W 1968 r. rozpoczęto kręcenie filmu „Tarcza i miecz” na podstawie książki Wadima Kożewnikowa z 1965 r. Film o szpiegu, który przeniknął do Abwehry realizowano pod ścisłym patronatem szefa KGB Jurija Andropowa. Ponieważ twórcy dostali wolną rękę w wyborze aktorów, do obsady włączony został także 57-letni Dworzecki, dla którego był to ekranowy debiut – zagrał generała Lansdorfa, szefa Abwehry. Film, który obejrzało ponad 200 mln widzów, stał się dla Dworzeckiego początkiem wielkiej kariery i jednocześnie sprawił, że urwały się szykany, którym był poddawany od czasu przerwania jego pracy szpiegowskiej. W samym 1968 r. zagrał w trzech kolejnych filmach, a w ciągu następnych 25 lat – łącznie w 73.
Pod wpływem „Tarczy i miecza” był m.in. nastoletni Władimir Putin, który dzięki temu filmowi zdecydował się wstąpić do wywiadu.
W czasach reform gorbaczowowskich historią Dworzeckiego zainteresowali się dziennikarze, a on sam opublikował wspomnienia z pobytu w łagrach, chociaż zataił w nich fakt ucieczki do Polski i pracy dla polskiego wywiadu. Kilkakrotnie bezskutecznie starał się o rehabilitację i dopiero po rozpadzie ZSRR 24 lipca 1992 r. kijowski trybunał wojskowy oczyścił go z zarzutów, argumentując że przejście granicy było wynikiem prowokacji OGPU, a działania Dworzeckiego nie wyrządziły żadnej szkody.
W 1991 r. z inicjatywy Związku Filmowców otrzymał honorowy tytuł Ludowy Artysta Rosji.
Zmarł 11 kwietnia 1993 r. w Niżnym Nowgorodzie i został pochowany na cmentarzu w Niżnym Nowogrodzie.
Od 1937 roku związany z Taisą Władimirowną, para miała syna Władysława (1939–1978), w czasie II wojny światowej związał się z tancerką baletową, w tym czasie urodziła się ich córka Tatiana. W 1946 r. rozwiódł się z poprzednią żoną i w latach 1950. ożenił się z Riwą Lewite. W 1960 r. parze urodził się syn Jewgienij.

</doc>
<doc id="3717545" url="https://pl.wikipedia.org/wiki?curid=3717545" title="Stanisław Popek">
Stanisław Popek

Stanisław Leon Popek (ur. 20 lutego 1936 w Korytynie) – psycholog, malarz, poeta, wykładowca Uniwersytetu Marii Curie-Skłodowskiej w Lublinie. Rodzony brat Jana Popka.
Życiorys.
Uczęszczał do Państwowego Liceum Pedagogicznego w Zamościu oraz Studium Nauczycielskiego. Kształtował się tam na kierunku o nazwie wychowanie plastyczne. W latach 1958–1963 był nauczycielem wychowania plastycznego i muzycznego w liceach pedagogicznych w Leśnej Podlaskiej i Zamościu. 
Początkowo studiował historię sztuki na Uniwersytecie Adama Mickiewicza w Poznaniu, po czym podjął studia pedagogiczne na Wydziale Humanistycznym Uniwersytetu Marii Curie-Skłodowskiej w Lublinie, które ukończył z wyróżnieniem w roku 1969 pod kierunkiem prof. Józefa Reutta.
Praca naukowa.
Do 1969 roku był kierownikiem sekcji plastyki w Okręgowym Ośrodku Metodycznym przy KOS w Lublinie, po czym objął stanowisko kierownika zespołu liceów ogólnokształcących, na którym pozostał do roku 1972. W 1973 roku został doktorem psychologii i rozpoczął pracę na Wydziale Pedagogiki i Psychologii UMCS w Lublinie. Był prodziekanem w latach 1979–1982, dyrektorem Instytutu Psychologii (1982–1984) oraz dwukrotnie dziekanem Wydziału Pedagogiki i Psychologii UMCS (lata 1984–1987 i 1990–1996), a w roku 2003 został rektorem WSHE im. Jana Zamoyskiego w Zamościu i pozostał na tym stanowisku do 2006 roku.
Dzieła.
Profesor Stanisław Popek jest również pisarzem i poetą, członkiem Związku Literatów Polskich. Opublikował 16 zbiorów poezji:
oraz tom opowiadań "Sny z wieży milczenia" (2008) i powieści "Dwunaste skrzypce" (2011), "Oczy ikony" (2013), "Naznaczony Syberią" (2015). Jego utwory były publikowane w wielu almanachach i czasopismach literackich w języku polskim, flamandzkim, rosyjskim oraz rumuńskim. W latach 1998–2002 był prezesem Lubelskiego oddziału Związku Literatów Polskich. Jest także członkiem honorowym Polskiego Stowarzyszenia Kreatywności i Towarzystwa przyjaciół Sztuk Pięknych. Od 50 lat jest artystą plastykiem. W tym czasie zorganizował 50 wystaw indywidualnych w kraju i za granicą. Między innymi w Libanie, Białorusi
Nagrody.
Stanisław Popek jest laureatem wielu nagród ogólnopolskich. Są to m.in. Nagrody Ministra Kultury i Sztuki (1961), Zasłużonego Działacza Kultury (1967), Medalu Komisji Edukacji Narodowej (1976), Krzyża Kawalerskiego Orderu Odrodzenia Polski (1984), oraz dwukrotnie I Nagrody w Konkursie Poetyckim im. A. Kamieńskiej w Krasnymstawie (1999, 2003). 20 października 2017 roku otrzymał od Prezydenta RP Krzyż Oficerski Orderu Odrodzenia Polski za twórczy wkład do nauki i sztuki.

</doc>
<doc id="3717548" url="https://pl.wikipedia.org/wiki?curid=3717548" title="Dworzecki">
Dworzecki

Osoby o tym nazwisku:

</doc>
<doc id="3717555" url="https://pl.wikipedia.org/wiki?curid=3717555" title="Kazimierz Ołpiński">
Kazimierz Ołpiński

Kazimierz Ołpiński (ur. 26 lutego 1846, zm. 24 maja 1936 w Tarnowie) – powstaniec styczniowy.
Życiorys.
Pochodził z miejscowości Bobowa. Został czeladnikiem krawieckim. W wieku 17 lat brał udział w powstaniu styczniowym 1863. Walczył jako podkomendny generałów Mariana Langiewicza, Dionizego Czachowskiego i Edwarda Dunajewskiego na ziemi kieleckiej i sandomierskiej w bitwach pod Chrobrzem, pod Grochowiskami i Stefanówką. Mianowany kapralem.
Po odzyskaniu przez Polskę niepodległości (1918) w okresie II Rzeczypospolitej został awansowany do stopnia podporucznika weterana Wojska Polskiego. Zmarł 24 maja w Tarnowie.

</doc>
<doc id="3717565" url="https://pl.wikipedia.org/wiki?curid=3717565" title="Dwór na Naramowicach w Poznaniu">
Dwór na Naramowicach w Poznaniu

Dwór na Naramowicach – pierwotnie klasycystyczny dwór zlokalizowany w Poznaniu, na Naramowicach, na osiedlu samorządowym Naramowice, przy ul. Dworskiej/Sielawy. Obiekt poważnie przebudowany. 
Pierwsza wzmianka o wsi Naramowice pochodzi z roku 1366. Przed 1726 istniał tu dwór, który uległ ruinie, ale w 1779 był już odnowiony. Był on ośrodkiem majątku i towarzyszyła mu obora, dwa chlewy, owczarnia, cztery stodoły i trzy stajnie. W XVIII i XIX wieku kolejnymi właścicielami byli tu m.in. Wilkońscy, Moraczewscy oraz Jadwiga z Grabowskich Sczaniecka. Jeden z właścicieli, Jakób Moraczewski, przekazał tysiąc talarów na budowę naramowickiej szkoły. Inną znaną osobą związaną z majątkiem była pisarka i działaczka narodowa Bibianna Moraczewska. 
Obecnie istniejący (poważnie zmieniony) budynek dworu powstał w połowie XIX wieku, a w końcu tego samego stulecia dobudowano doń skrzydło boczne i ośmioboczną wieżę narożną. Elewacje posiadały boniowanie. Dwór otaczał park krajobrazowy z domkiem ogrodnika. Około 1916 park powiększono w kierunku południowym, a przed budynkiem utworzono reprezentacyjny podjazd ozdobiony rabatami, do którego prowadziła aleja lipowa (poprzeczna), dzieląca założenie na część reprezentacyjną i gospodarczą (folwarczną).
W latach 60. i 70. XX wieku dwór uległ poważnej przebudowie, zatracając swoje walory zabytkowe. Likwidacji uległy stawy rybne, szkółki leśne i wikliniarnia. Wśród starodrzewu parkowego (dużych rozmiarów graby, lipy i cisy) wybudowano bloki mieszkalne. Zachowały się natomiast: murowana stodoła z XIX wieku, dwa spichlerze, obora i dawne domy robotników folwarcznych. Po zakończeniu II wojny światowej majątek naramowicki nie został rozparcelowany – w 1951 utworzono na jego bazie PGR. W latach 1965-1975 przy ul. Naramowickiej, w zachodniej części parku, wybudowano hotel z restauracją. Tereny te wykorzystywano do ekspozycji w czasie Międzynarodowych Targów Poznańskich (rolnictwo i hodowla).

</doc>
<doc id="3717571" url="https://pl.wikipedia.org/wiki?curid=3717571" title="Ararat International Airlines">
Ararat International Airlines

Ararat International Airlines – armeńska czarterowa linia lotnicza z siedzibą w Erywaniu. Powstała w 2010 roku, a w 2013 zaprzestała działalności.
Linki zewnętrzne.
http://www.airfleets.net/flottecie/Ararat%20International%20Airways-history-md80.htm

</doc>
<doc id="3717580" url="https://pl.wikipedia.org/wiki?curid=3717580" title="Chol ha-moed">
Chol ha-moed



</doc>
<doc id="3717589" url="https://pl.wikipedia.org/wiki?curid=3717589" title="Obiszowce">
Obiszowce



</doc>
<doc id="3717597" url="https://pl.wikipedia.org/wiki?curid=3717597" title="Aegon Classic Birmingham 2016">
Aegon Classic Birmingham 2016

Aegon Classic Birmingham 2016 – tenisowy turniej WTA kategorii WTA Premier Series rangi WTA Premier w sezonie 2016 z cyklu Aegon Classic Birmingham rozgrywany w dniach 13–19 czerwca 2016 roku w Birmingham na kortach trawiastych o puli nagród wynoszącej 846 000 dolarów amerykańskich.

</doc>
<doc id="3717603" url="https://pl.wikipedia.org/wiki?curid=3717603" title="Joanna Gonschorek">
Joanna Gonschorek

Joanna Gonschorek (ur. 2 sierpnia 1973) – polska aktorka teatralna, filmowa i telewizyjna.
Wykształcenie i praca.
W 1996 roku ukończyła studia na Wydziale Lalkarskim PWST w Krakowie - Filię we Wrocławiu.
Od 1995 gra w Teatrze im. Heleny Modrzejewskiej w Legnicy.

</doc>
<doc id="3717607" url="https://pl.wikipedia.org/wiki?curid=3717607" title="Osiedle Tysiąclecia (Koszalin)">
Osiedle Tysiąclecia (Koszalin)

Osiedle Tysiąclecia (do 1945 "Mühlentor Vorstadt") – osiedle w północnej części Koszalina. 
Historia tego obszaru sięga średniowiecza, kiedy to za Bramą Młyńską przy głównym szlaku hanzeatyckim prowadzącym w kierunku Gorzebądza powstało Przedmieście Młyńskie, zwane też Przedmieściem Bramy Młyńskiej (niem. Mühlentor Vorstadt). Centralnym placem osady był obecny plac Jana Kilińskiego (niem. Nikolaiplatz), a przy wylocie drogi do Jamna wybudowano kaplicę pw. św. Mikołaja, który jest patronem żeglarzy i rybaków. Większą część zabudowy stanowiły warsztaty szkutnicze, w których budowano łodzie i niewielkie statki, które następnie przy pomocy drewnianych belek transportowano do Jamna, gdzie były wodowane. Budynki powstawały z drewna i ich zagładę przyniosła wojna siedmioletnia, natomiast kaplicę zburzono w 1822. Do czasów współczesnych pozostałością po dawnej osadzie jest plac Jana Kilińskiego oraz wrzecionowaty przebieg ulicy Podgórnej (dawniej Ackerstrasse). Obecna zabudowa ulicy Młyńskiej pochodzi z końca XIX i początku XX wieku. Na przełomie lat 50. i 60. XX wieku rozpoczęto prace projektowe związane z budową pierwszego dużego osiedla mieszkaniowego budowanego z zastosowaniem tzw. wielkiej płyty. Osiedle Tysiąclecia składa się z typowych pięcio- i jedenastokondygnacyjnych bloków mieszkalnych położonych przy ulicach Młyńskiej, Podgórnej, Budowniczych i Projektantów. Od 1971 północną i wschodnią granicą osiedla jest Aleja Monte Cassino (dawniej aleja Aleksandra Zawadzkiego). Obecnie realizowane są inwestycje wzdłuż ulicy Odrodzenia (dawniej Kopfbergstrasse), gdzie powstają niskie budynki mieszkalne o nowoczesnej architekturze.

</doc>
<doc id="3717608" url="https://pl.wikipedia.org/wiki?curid=3717608" title="Aurora Cochabamba">
Aurora Cochabamba



</doc>
<doc id="3717609" url="https://pl.wikipedia.org/wiki?curid=3717609" title="CD Teruel">
CD Teruel

Club Deportivo Teruel – hiszpański klub piłkarski, grający w Tercera División, mający siedzibę w mieście Teruel.

</doc>
<doc id="3717614" url="https://pl.wikipedia.org/wiki?curid=3717614" title="Przemysław Glapiński">
Przemysław Glapiński

Przemysław Zbigniew Glapiński (ur. 4 września 1977 w Częstochowie) – polski aktor teatralny, filmowy i dubbingowy.
W roku 2000 ukończył studia na Wydziale Aktorskim PWSFTviT im. Leona Schillera w Łodzi. Związany z warszawskim Teatrem Syrena. Współpracuje z Teatrem Capitol we Wrocławiu oraz Krakowskim Teatrem Variete.
W 2020 został odznaczony Srebrnym Krzyżem Zasługi.
Telewizja.
Źródło: Filmweb.
Dubbing.
Filmy.
Źródło: Filmweb.
Seriale.
Źródło: Filmweb.
Gry.
Źródło: Filmweb.

</doc>
<doc id="3717616" url="https://pl.wikipedia.org/wiki?curid=3717616" title="Rzeczy (powieść)">
Rzeczy (powieść)



</doc>
<doc id="3717617" url="https://pl.wikipedia.org/wiki?curid=3717617" title="Neptuak Mountain">
Neptuak Mountain

Neptuak Mountain – szczyt w Kanadzie w Canadian Rockies (kanadyjskiej części Gór Skalistych) o wysokości 3233 m n.p.m. Znajduje się na granicy Alberty i Kolumbii Brytyjskiej oraz parków narodowych Banff, Yoho i Kootenay. Leży pomiędzy Deltaform Mountain a przełęczą Wenkchemna Pass.
Nazwę górze nadał Samuel Allen, odkrywca doliny Valley of the Ten Peaks leżącej u jej podnóża, w 1894 roku. Nazwa w języku Indian Nakoda oznacza „dziewięć”.
Po raz pierwszy zdobyta w 1902 roku przez J. Norman Collie, H.E.M. Stutfield, G.M. Weed i H. Woolley. Ich przewodnikiem był Christian Kaufmann.

</doc>
<doc id="3717619" url="https://pl.wikipedia.org/wiki?curid=3717619" title="Finały NBA 1997">
Finały NBA 1997

Finały NBA w 1997 rozegrano w dniach 1-13 czerwca 1997 roku. Spotkali się w nich mistrzowie Konferencji Wschodniej – Chicago Bulls oraz Konferencji Zachodniej – Utah Jazz.
W drodze do finału Bulls pokonali kolejno: Washington Bullets 3-0, Atlantę Hawks 4-1 i w finale Konferencji Miami Heat 4-1. Natomiast Jazz zwyciężyli: Los Angeles Clippers 3-0, Los Angeles Lakers 4-0 i Houston Rockets 4-2.
Mecze rozgrywano w formule 2-3-2. Przewagę własnej hali miała drużyna Bulls.
Tytuł mistrza NBA, po raz piąty w historii, zdobyła drużyna Chicago Bulls, zwyciężając Utah Jazz 4-2 i kontynuując tym samym kilkuletnią dominację w lidze (6 tytułów w ciągu 8 lat).
Tytuł MVP Finałów zdobył po raz piąty w swojej karierze Michael Jordan, zdobywając przeciętnie w meczu 32,3 pkt., 6,0 ast. i 7,0 zb.

</doc>
<doc id="3717621" url="https://pl.wikipedia.org/wiki?curid=3717621" title="Władisław Dworżecki">
Władisław Dworżecki

Władisław Wacławowicz Dworżecki (; ur. 26 kwietnia 1939 w Omsku, zm. 28 maja 1978 w Homlu) – radziecki aktor.
Życiorys.
Syn aktora Wacława Dworżeckiego i baleriny Taisii Rej. Studiował na uczelni medycznej, a następnie pobierał nauki w studiu teatralnym przy Omskim Teatrze Młodego Widza. W 1971 roku zadebiutował w filmie. Wystąpił m.in. w takich filmach jak: "Ucieczka" (oryg. "Bieg", 1971), "Solaris" (1972), "Ziemla Sannikowa" (1973), "Za obłakami niebo" (1973), "Do posledniej minuty" (1974), "Odnokaszniki" (1978).

</doc>
<doc id="3717623" url="https://pl.wikipedia.org/wiki?curid=3717623" title="Władysław Dworzecki">
Władysław Dworzecki



</doc>
<doc id="3717624" url="https://pl.wikipedia.org/wiki?curid=3717624" title="Imre Németh">
Imre Németh



</doc>
<doc id="3717627" url="https://pl.wikipedia.org/wiki?curid=3717627" title="Władisław Dworzecki">
Władisław Dworzecki



</doc>
<doc id="3717631" url="https://pl.wikipedia.org/wiki?curid=3717631" title="Michael McIntyre">
Michael McIntyre

Michael McIntyre – brytyjski komik, aktor i autor tekstów. Urodził się w Merton (Londyn) 21 lutego 1976 roku. W 2012 roku, dzięki dochodom z trasy „Showtime” wynoszącym 12 milionów funtów, został najlepiej zarabiającym komikiem na świecie. Znany jest przede wszystkim z programów : Live at the Apollo (2007 r., 2008 r., 2009 r., BBC One), Michael McIntyre's Comedy Roadshow (2009 r.), The Michael McIntyre Chat Show (2014 r., BBC One) czy Michael McIntyre's Big Show (2016 r., BBC One). 
W 2010 roku został najmłodszym prowadzącym Royal Variety Performance. 
W tym samym roku napisał swoją autobiografię: "Life and Laughing: My story", wydaną przez Penguin Books Limited. 
W 2011 roku zasiadł w jury programu Britain's Got Talent.
Nagrody.
W latach 2010 i 2012 był nominowany do nagrody BAFTA. W 2009 roku zdobył nagrodę British Comedy Awards za najlepszy stand-up oraz w 2010 w kategorii Najlepszy Komik Telewizyjny.

</doc>
<doc id="3717632" url="https://pl.wikipedia.org/wiki?curid=3717632" title="Lista okrętów podwodnych Royal Navy">
Lista okrętów podwodnych Royal Navy

To jest lista okrętów podwodnych Zjednoczonego Królestwa, podana chronologicznie według typów. Daty oznaczają okres budowy danego typu.

</doc>
<doc id="3717641" url="https://pl.wikipedia.org/wiki?curid=3717641" title="Finał NBA 1997">
Finał NBA 1997



</doc>
<doc id="3717644" url="https://pl.wikipedia.org/wiki?curid=3717644" title="Afera z wieży Nesle">
Afera z wieży Nesle

Afera z wieży Nesle – afera obyczajowa we Francji, która miała miejsce w 1314 roku.
W 1313 r. królowa angielska Izabela wraz z mężem Edwardem II gościła na dworze ojca, Filipa Pięknego. W trakcie jednego z balów jeden z dworzan doniósł Izabeli, że jej bracia są zdradzani przez żony. Izabela kazała więc przygotować dla braci i bratowych ozdobne pugilaresy. Kilka miesięcy później, już w Londynie, zobaczyła je u braci Waltera i Filipa d'Aunay. W kolejnym roku Izabela udała się do ojca i poinformowała go o zdradzie synowych. Filip Piękny nakazał śledztwo, w którym oskarżeni przyznali się, iż od trzech lat sypiali z żonami książąt: Małgorzatą Burgundzką i Blanką Burgundzką. Schadzki (lub orgie) odbywały się w wieży Nesle w pobliżu Luwru. Oskarżonych skazano na śmierć i stracono, a Małgorzatę i Blankę osadzono w twierdzy Chateau Gaillard w Normandii. Niedługo po tych zajściach Filip Piękny zmarł, a jego śmierć przypisywano klątwie braci d'Aunay (w innej wersji była to klątwa templariuszy).

</doc>
<doc id="3717647" url="https://pl.wikipedia.org/wiki?curid=3717647" title="Hovedserien (1937/1938)">
Hovedserien (1937/1938)

Sezon Hovedserien rozegrany został na przełomie 1937 i 1938 roku. Był to 4. sezon rozgrywek o Mistrzostwo Norwegii w hokeju na lodzie. W rozgrywkach wzięło udział 8 zespołów podzielonych na dwie grupy.
Sezon zasadniczy.
Uczestniczyło w nim 8 drużyn podzielonych na dwie grupy – A i B, które rozegrały po 6 spotkań w każdej z grup. Zwycięzcy grup spotkali się w meczu finałowym, w którym rywalizowali o mistrzostwo Norwegii. Dwie najsłabsze drużyny z każdej z grup rywalizowały – najpierw między sobą, a następnie przegrany meczu ze zwycięzcą niższej klasy rozgrywkowej – o utrzymanie.

</doc>
<doc id="3717649" url="https://pl.wikipedia.org/wiki?curid=3717649" title="Nasz Charly">
Nasz Charly

Nasz Charly (oryg. "Unser Charly") – niemiecki serial familijno-komediowy stworzony przez Christine Rohls i Axela Witta i produkowany dla telewizji ZDF od 1995. W sumie powstało 16 sezonów i 221 odcinków. W Niemczech były protesty partii Zielonych do wykorzystywania szympansa w roli Charliego.
Serial emitowany w Polsce w TVP2 i TVP3 w 1999 i 2000 roku.
Głównym bohaterem jest weterynarz Philipp Martin, żona Michaela, syn Oliver i córka Sandra. Po śmierci doktora Martina jego miejsce zajmuje doktor Max Henning.

</doc>
<doc id="3717650" url="https://pl.wikipedia.org/wiki?curid=3717650" title="Ovidiu Hațegan">
Ovidiu Hațegan

Ovidiu Alin Hațegan (ur. 14 lipca 1980 w Aradzie) – rumuński sędzia piłkarski prowadzący mecze w Liga I oraz mecze międzynarodowe. Podczas UEFA EURO 2016 we Francji poprowadził m.in. mecz reprezentacji Polski przeciwko reprezentacji Irlandii Północnej, który został rozegrany na stadionie Allianz Riviera w Nicei, natomiast podczas UEFA EURO 2020, prowadził mecz reprezentacji Polski przeciwko reprezentacji Słowacji, rozegrany na stadionie Kriestowskij w Petersburgu.

</doc>
<doc id="3717653" url="https://pl.wikipedia.org/wiki?curid=3717653" title="Szalom Tikwa">
Szalom Tikwa

 
Szalom Tikwa (ur. 8 maja 1965 w Netanji) – izraelski piłkarz występujący na pozycji pomocnika.
Kariera klubowa.
Tikwa karierę rozpoczynał w 1982 roku w pierwszoligowym zespole Maccabi Netanja. W sezonie 1982/1983 wywalczył z nim mistrzostwo Izraela, a w sezonie 1987/1988 wicemistrzostwo Izraela. W 1988 roku przeszedł do belgijskiego Standardu Liège. W sezonie 1988/1989 dotarł z nim do finału Pucharu Belgii. Graczem Standardu był przez trzy sezony.
W 1991 roku Tikwa odszedł do francuskiego RC Lens. W Division 1 zadebiutował 1 listopada 1991 w zremisowanym 1:1 meczu z AS Cannes. W Lens spędził sezon 1991/1992. Potem przeniósł się do belgijskiego K Boom FC. W sezonie 1992/1993 zajął z nim ostatnie 18. miejsce w pierwszej lidze i spadł do drugiej. Wówczas jednak odszedł do Maccabi Netanja, gdzie tym razem występował przez jeden sezon.
W kolejnych latach Tikwa grał w szwajcarskim Neuchâtel Xamax oraz Standardzie Liège, a w 1996 roku został graczem Hapoelu Tel Awiw. W sezonie 1998/1999 zdobył z nim Puchar Izraela, a w sezonie 1999/2000 mistrzostwo Izraela oraz Puchar Izraela. W 2000 roku zakończył karierę.
Kariera reprezentacyjna.
W reprezentacji Izraela Tikwa zadebiutował 4 maja 1996 w przegranym 2:7 towarzyskim meczu z Argentyną. 8 kwietnia 1987 w przegranym 2:3 towarzyskim pojedynku z Rumunią strzelił swojego pierwszego gola w kadrze. W latach 1986–1994 w drużynie narodowej rozegrał 23 spotkania i zdobył 6 bramek.

</doc>
<doc id="3717660" url="https://pl.wikipedia.org/wiki?curid=3717660" title="Hovedserien (1938/1939)">
Hovedserien (1938/1939)

Sezon Hovedserien rozegrany został na przełomie 1938 i 1939 roku. Był to 5. sezon rozgrywek o Mistrzostwo Norwegii w hokeju na lodzie. W rozgrywkach wzięło udział 8 zespołów podzielonych na dwie grupy.
Sezon zasadniczy.
Uczestniczyło w nim 8 drużyn podzielonych na dwie grupy – „zachód” i „wschód”, które rozegrały po 6 spotkań w każdej z grup. Zwycięzcy grup spotkali się w meczu finałowym, w którym rywalizowali o mistrzostwo Norwegii.

</doc>
<doc id="3717665" url="https://pl.wikipedia.org/wiki?curid=3717665" title="Aleksandr Głotow">
Aleksandr Głotow

Aleksandr Głotow (ur. 10 listopada 1953 w Norilsku, kraj Krasnojarski, Federacja Rosyjska) – , dziennikarz. Członek Narodowego Związku Dziennikarzy Ukrainy (od 1992). Doktor filologii, profesor.
Życiorys.
Urodził się 10 listopada 1953 roku we wsi Norylsk (Norylłag), która od roku 1953 jest na prawie miasta. Rodzice Leonid Głotow (1932–2012) i Kapitolina Głotowa z Kudielinych (ur. 1932) po ukończeniu Workutyńskiego Technikum Górniczego zostali skierowani do Norylska.
Szkołę średnią ukończył w Czerwonogradzie obwodu Lwowskiego (Ukraina). Pracował w kopalni «4. Wełykomostiwska» kombinatu «Ukrzachidwugilla» Lwowsko-Wołyńskiego Zagłębia Węglowego, służył w wojsku.
W roku 1979 z wyróżnieniem ukończył Lwowski orderu Lenina Państwowy Uniwersytet imienia Iwana Franki kierunek «Filolog. Wykładowca języka i literatury rosyjskiej». Do roku 1981 obejmował etat nauczyciela w szkole średniej nr 1 w Sokalu obwodu Lwowskiego, po czym objął etat asystenta na Katedrze Literatury Rosyjskiej Uniwersytetu Lwowskiego. W roku 1985 po ukończeniu doktorantury objął etat asystenta na Katedrze Literatury Rosyjskiej Tarnopolskiego Państwowego Instytutu Pedagogicznego imienia Jarosława Gałana.
W roku 1994 ukończył podyplomowy kurs na Wydziale Humanistycznym Wyższej Szkoły Pedagogicznej imienia Tadeusza Kotarbińskiego w Zielonej Górze (Polska), kierunek «Filologia polska». W roku 2015 na Narodowym Uniwersytecie «Ostrogska Akademia» na kierunku Dziennikarstwo zdobył stopień magistra.
Pracował w Tarnopolskiej Akademii Gospodarki Narodowej, Tarnopolskim Instytucie Socjalnych i Informacyjnych Technologii, Tarnopolskim Eksperymentalnym Instytucie Edukacji Pedagogicznej, Białocerkiewskim Narodowym Uniwersytecie Rolniczym, Akademii Wojsk Lądowych imienia Hetmana Sahajdacznego, od roku – na Narodowym Uniwersytecie «Akademia Ostrogska».
W roku 1988 na Odeskim Państwowym Uniwersytecie imienia І.І. Mecznikowa, kierunek 10.01.02 «Radziecka literatura wielonarodowa» obronił doktorat pt. «Wyrażanie świadomości autorskiej we współczesnej rosyjskiej poezji radzieckiej» (promotor – profesor Lwowskiego Uniwersytetu Iwan Prokopowycz Wysznewśkyj). W badaniu doktoranckim do literatury nauki ojczystej o literaturze wprowadzono termin «świadomość autorska» w kontekście literackim zwłaszcza: ujawnienie tego, jak autor utworów literackich uświadamia siebie oraz swoją twórczość w utworach literackich, głównie poetyckich. W 1992 roku zdobył tytuł naukowy docenta.
W roku 1997 w Instytucie Literatury im. Т. Szewczenki Narodowej Akademii Nauk Ukrainy na kierunku 10.01.02 – «Literatura rosyjska» obronił pracę habilitacyjną «Rosyjska literatura XX wieku w kontekście świadomości kultowej» w oparciu o monografię «Iże jesi w Marksie» («Иже еси в Марксе»)]. W badaniu twierdzi się koncept wizji świata oraz estetyki wtórnej literatury «realizmu socjalistycznego» w stosunku do ideologii oraz tekstów kanonów chrześcijańskich. W 2002 roku nadano tytuł naukowy profesora.
Jest wieloletnim członkiem redakcyjnego kolegium międzynarodowego almanachu naukowego «Studia methodologica]», uczestniczył w wydaniu pism naukowych «Slavica Tarnopolensia», «Russkij jazyk i litieratura w uczebnych zawiedienijach» («Русский язык и литература в учебных заведениях»), «Naukowi zapysky Teropilskoho Nacionalnoho Pedahohicznoho Uniwersytetu imeni Wołodymyra Hnatiuka. Seria: Literaturoznawstwo» («Наукові записки Тернопільського національного педагогічного університету імені Володимира Гнатюка. Серія: Літературознавство»), «The Peculiarity of Man», «Westnik Wołgogradskogo Gosudarswiennogo Uniwiersitieta. Sierija 8. Literaturowedenije. Żurnalistika» («Вестник Волгоградского государственного университета. Серия 8. Литературоведение. Журналистика»).
Dostał wyróżnienie nieurzędowe – znak «Za rozbudowę oświaty».
Publikacje naukowe i publicystyczne.
Jest autorem artykułów naukowych i naukowo-popularnych w wydaniach ZSRR, Ukrainy, Rosji, Polski, Białorusi, Izraelu, w wydaniach elektronicznych, w tym w czasopismach «Russkij perepliot» («Русский переплет») i «Lebied’» («Лебедь»).
Krytyka i publicystyka.
Wydaje swoje prace w wydaniach okresowych jako krytyk literacki i publicysta:

</doc>
<doc id="3717666" url="https://pl.wikipedia.org/wiki?curid=3717666" title="Plongeur (1863)">
Plongeur (1863)

Plongeur – francuski okręt podwodny, który w momencie zbudowania w 1863 roku był pierwszą jednostką tego typu napędzaną przez napęd mechaniczny, a nie siłę ludzkich mięśni. Nazwa pochodzi od francuskiego określenia nurka.
Historia.
Projekt nowego okrętu podwodnego został opracowany w 1859 roku przez kapitana Siméona Bourgoisa i konstruktora Charles'a Bruna. Ich projekt został zatwierdzony do realizacji i otrzymał nazwę „Plongeur”. Budowa rozpoczęła się w stoczni Arsenal w Rochefort 1 czerwca 1860 roku. Okręt został zwodowany wiosną 1863 roku, a następnie poddany intensywnemu programowi prób morskich. Z uwagi na nowy rodzaj zastosowanego napędu, w 1867 roku został przyjęty do służby francuskiej marynarce wojennej. Jednostkę wykorzystywano głównie do ulepszania technologii związanych z pierwszymi okrętami podwodnymi. Z uwagi na fakt iż oparta na sprężonym powietrzu konstrukcja okazała się nieefektywna i nie budząca nadziei na dalszy rozwój, toteż już 2 lutego 1872 roku został wycofany ze służby.
Opis.
Jednostka otrzymała układ napędowy składający się z silnika tłokowego napędzanego sprężonym powietrzem, które było przechowywane w 23 zbiornikach . Sprężone powietrze służyło także do opróżniania zbiorników balastowych. Próby zanurzania wykazały, że okręt przy swojej relatywnie dużej długości miał tendencję do szybszego opadania dziobu, co na płytkich wodach powodowało kolizję z dnem. Kontrolę głębokości zapewniały małe stery głębokości sterowane pneumatycznie.

</doc>
<doc id="3717678" url="https://pl.wikipedia.org/wiki?curid=3717678" title="Dylan Groenewegen">
Dylan Groenewegen

Dylan Groenewegen (ur. 21 czerwca 1993 w Amsterdamie) – holenderski kolarz szosowy.
W sierpniu 2020, na finiszu pierwszego etapu Tour de Pologne 2020, zmieniając tor jazdy i spychając rywala w barierki spowodował upadek, w którym poważnych obrażeń doznał Fabio Jakobsen – Groenewegen formalnie przekroczył linię mety jako pierwszy, jednak został zdyskwalifikowany z wyścigu, a w listopadzie tego samego roku Międzynarodowa Unia Kolarska ukarała go karą 9 miesięcy dyskwalifikacji za niebezpieczne zachowanie i złamanie przepisów (kara biegła od sierpnia 2020 do 7 maja 2021).
Osiągnięcia.
Opracowano na podstawie:

</doc>
<doc id="3717679" url="https://pl.wikipedia.org/wiki?curid=3717679" title="Fourth Man Out">
Fourth Man Out

Fourth Man Out (pisownia alternat. "4th Man Out") – amerykański film fabularny z 2015 roku, napisany przez Aarona Dancika oraz wyreżyserowany przez Andrew Nackmana. Opowiada historię mechanika samochodowego (w tej roli Evan Todd), który dokonuje coming outu przez przyjaciółmi (Parker Young, Chord Overstreet, Jon Gabrus). Światowa premiera obrazu odbyła się 26 maja 2015 podczas Toronto LGBT Film Festival. Po emisjach na licznych festiwalach dookoła świata projekt trafił do kin na terenie USA 5 lutego 2016. Pomimo mieszanych recenzji krytyków, "Fourth Man Out" wyróżniony został jedenastoma nagrodami filmowymi.
Opis fabuły.
Niewielkie amerykańskie miasteczko. 24-letni mechanik samochodowy, Adam, wyznaje swoim przyjaciołom, że jest gejem. Chris, Nick i Ortu są zszokowali; Adam to wcielenie męskości. Gdy zdają sobie sprawę, że ich najlepszy kumpel − pomimo dokonanego coming outu − wciąż pozostaje osobą, którą znali całe życie, postanawiają pomóc znaleźć mu partnera. Adam, którego życie uczuciowe nigdy nie było szczególnie wybujałe, przechodzi przez serię nieudanych randek, a Chris, Ortu i Nick uczą się tolerancji i zrozumienia.
Produkcja.
Film kręcono w nowojorskim Albany na przestrzeni zaledwie siedemnastu dni; w ciągu jednego dnia zdjęciowego realizowano przeciętnie pięć stron materiału ze scenariusza. Do ról gejowskich reżyser Andrew Nackman zaangażował homoseksualnych aktorów. Odtwórca roli przodującej, Evan Todd, wyznał, że jego pracę na planie zainspirowały doświadczenia własnego coming outu, co − zdaniem Nackmana − "wielce pomogło mu w udźwignięciu kreacji". Chord Overstreet, znany jako Sam Evans z serialu telewizyjnego "Glee", był pierwszym aktorem, który podpisał kontrakt na występ w filmie.
Wydanie filmu.
Światowa premiera "Fourth Man Out" przypadła na 26 maja 2015 roku; obraz zaprezentowano wówczas uczestnikom festiwalu filmów o tematyce LGBT w Toronto. Cztery dni później film wyświetlono na Międzynarodowym Festiwalu Filmowym w Seattle, a 15 czerwca − na TLVFest, telawiwskim festiwalu kina LGBT. W lipcu 2015 projekt obejrzeli widzowie Philadelphia LGBT Film Festival, Salt Lake City LGBT Film Festival oraz Outfest Los Angeles. 25 października 2015 "Fourth Man Out" stał się częścią Ottawa LGBT Film Festival, a 30 października został pokazany podczas LesGaiCineMad w Hiszpanii. 5 lutego 2016 film miał swoją premierę w amerykańskich kinach. W maju 2016 odnotował premierę kinową w Serbii (pod tytułem "Tri muškarca i onaj četvrti"), a także internetową w Niemczech i Francji, gdzie wydano go w serwisach VOD. Odbyły się też seanse obrazu na festiwalach kina LGBT we Włoszech i Australii. W marcu 2016 reżyser Andrew Nackman wyznał, że miał okazję obejrzeć swoją produkcję na różnych festiwalach blisko pięćdziesiąt razy.
Recenzje.
Richard Knight, dziennikarz współpracujący z magazynem "Windy City Times", uznał, że "Fourth Man Out" "sprytnie manewruje schematami 'kolesiowskiej komedii'" (ang. dude comedy). Gareth Johnson ("Gay Star News") podsumował film jako "współczesną, dającą się lubić komedię o przyjaźni i tożsamości". Inkoo Kang (thewrap.com) skwitowała obraz jako "nieśmieszny i przestarzały".
Sklasyfikowany na liście dziesięciu „najsłodszych” filmów o tematyce LGBTQ+ według portalu Queer.pl.

</doc>
<doc id="3717680" url="https://pl.wikipedia.org/wiki?curid=3717680" title="Łuk (mechanika)">
Łuk (mechanika)

Łuk – element konstrukcyjny o osi opisanej pewną krzywą płaską w płaszczyźnie pionowej o krzywiźnie stałego znaku. Wysokość punktu osi o największej wysokości nazywamy "strzałką łuku". Jego "wyniosłością" nazywamy stosunek strzałki do rozpiętości podporowej. Łuki mogą być płaskie lub wyniosłe w zależności od tego czy ich wyniosłość jest mała czy duża. Charakterystyczną cechą łuku jest jego poziome oddziaływanie na podpory nazywane "rozporem", który jest tym większy im mniejsza jest wyniosłość łuku. Wymaga to zastosowania odpowiedniego ukształtowanych podpór. Łuki o właściwie dobranych kształtach osi mogą pracować na czyste ściskanie. Łuki dwuprzegubowe powinny mieć kształt zgodny z linią ciśnień. To wyjaśnia dlaczego właśnie łuki były stosowane w budownictwie od czasów starożytnych, kiedy jeszcze nie były znane materiały konstrukcyjne wytrzymujące naprężenia rozciągające (stal, żelbet).

</doc>
<doc id="3717682" url="https://pl.wikipedia.org/wiki?curid=3717682" title="Mistrzostwa Świata U-19 w Piłce Ręcznej Mężczyzn 2009">
Mistrzostwa Świata U-19 w Piłce Ręcznej Mężczyzn 2009

Mistrzostwa Świata U-19 w Piłce Ręcznej Mężczyzn 2009 – trzecie mistrzostwa świata U-19 w piłce ręcznej mężczyzn, oficjalny międzynarodowy turniej piłki ręcznej o randze mistrzostw świata organizowany przez IHF mający na celu wyłonienie najlepszej męskiej reprezentacji narodowej złożonej z zawodników do lat dziewiętnastu. Odbył się w dniach 20–31 lipca 2009 roku w Tunezji. Tytułu zdobytego w 2007 roku broniła reprezentacja Danii.
Informacje ogólne.
Prawa do organizacji mistrzostwa zostały przyznane Tunezji na kongresie IHF pod koniec kwietnia 2007 roku, a zgodnie z decyzją Rady IHF z października 2008 roku w zawodach po raz pierwszy wzięło udział dwadzieścia reprezentacji. W styczniu 2009 roku ogłoszono przesunięcie terminu rozegrania mistrzostw. Losowanie grup zaplanowano na 27 kwietnia 2009 roku, a niewykorzystane przez przedstawiciela Oceanii miejsce otrzymała Norwegia. Przed losowaniem zespoły zostały rozstawione do pięciu koszyków, a w jego wyniku wyłoniono cztery pięciozespołowe grupy. Turniej rozegrano w trzech halach, a nad ich przebiegiem czuwało czternaście par arbitrów. Rozkład gier opublikowano pod koniec czerwca 2009 roku, a wziąć w nich udział mogli jedynie zawodnicy urodzeni w roku 1990 bądź młodsi.
Reprezentacje w pierwszej fazie rywalizowały w ramach czterech pięciozespołowych grup systemem kołowym. Zwycięzca meczu zyskiwał dwa punkty, za remis przysługiwał jeden punkt, porażka nie była punktowana, a dwie czołowe zespoły z każdej grupy awansowały do fazy pucharowej. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W finałowym pojedynku lepsi od Islandczyków okazali się Chorwaci, brąz zdobyli zaś Szwedzi. Po zakończonym turnieju IHF opublikowała statystyki indywidualne i drużynowe.
Nagrody indywidualne.
Nagrody indywidualne otrzymali:

</doc>
<doc id="3717683" url="https://pl.wikipedia.org/wiki?curid=3717683" title="Sejm Ustawodawczy 1919-1922">
Sejm Ustawodawczy 1919-1922



</doc>
<doc id="3717685" url="https://pl.wikipedia.org/wiki?curid=3717685" title="Götlunda">
Götlunda

Götlunda – miejscowość ("tätort") w środkowej Szwecji, w regionie administracyjnym ("län") Västmanland (gmina Arboga).
Miejscowość jest położona w prowincji historycznej ("landskap") Närke, ok. 12 km na południowy zachód od Arbogi w kierunku Örebro.
W Götlunda znajduje się barokowy kościół z połowy XVIII w., zbudowany na miejscu kościoła średniowiecznego.
W 2010 roku Götlunda liczyła 270 mieszkańców.

</doc>
<doc id="3717686" url="https://pl.wikipedia.org/wiki?curid=3717686" title="Jasper De Buyst">
Jasper De Buyst

Jasper De Buyst (ur. 24 listopada 1993 w Asse) – belgijski kolarz szosowy i torowy, zawodnik profesjonalnej grupy kolarskiej Lotto Soudal.

</doc>
<doc id="3717687" url="https://pl.wikipedia.org/wiki?curid=3717687" title="Rękopisy nubijskie">
Rękopisy nubijskie

Rękopisy nubijskie – teksty o charakterze najczęściej biblijnym i obrzędowym spisywane w językach liturgicznych chrześcijaństwa nubijskiego.
Rękopisy zapisywano alfabetem greckim w językach greckim, nubijskim, a w późniejszych okresach także koptyjskim. Głównym materiałem, na którym zapisywano teksty, był papirus. Pergamin, mimo iż był podłożem preferowanym ówcześnie w praktyce religijnej, pojawiał się dużo rzadziej, zaś papier, aż do XII wieku włącznie, nie był na tych terenach używany w ogóle. Rękopisy z Nubii stanowią jedno z podstawowych źródeł do badania charakteru i przebiegu liturgii eucharystycznej w chrześcijaństwie nubijskim.
Wśród istotnych znalezisk spośród źródeł rękopiśmiennych wymienić należy zbiór pochodzący z katedry w Qasr Ibrim w północnej Nubii, gdzie w latach 1964–1965 odnaleziono ponad 100 fragmentów podartych i nadpalonych ksiąg. Jak twierdzą badacze, zniszczenia katedry i znajdującego się w niej wyposażenia dokonali okupujący miasto w latach 1171–1173 muzułmanie. Spośród ocalałych fragmentów, zachowanych głównie w postaci pojedynczych kart, przeważają teksty w języku nubijskim i greckim. Na podstawie badań paleograficznych ustalono, że powstały one na przełomie X i XI wieku. Wśród nich znajdują się fragmenty ksiąg liturgicznych, zbiorów homilii lub hymnów oraz teksty o charakterze hagiograficznym. Ważnym tekstem liturgicznym jest także pochodzący z Nubii fragment lekcjonarza zawierającego czytania na okres od 20 do 26 grudnia w języku nubijskim. Rękopis ma postać składki złożonej z 16 mocno uszkodzonych mechanicznie stron. Każda perykopa zawiera wyjątek z Ewangelii i wyjątek z Listów Apostolskich. Tekst został zakupiony w Kairze w roku 1906, pochodził prawdopodobnie z jednego z klasztorów w Górnym Egipcie, a jego wstępne badanie sugeruje, iż powstał on w X lub XI w. Podobny charakter mają mocno zniszczone teksty rękopiśmienne znalezione przez niemiecką misję archeologiczną w kościele w Sunnarti. Są to głównie fragmenty spisanego w języku greckim tekstu liturgicznego oraz zniszczony nubijski lekcjonarz datowane na XI w.
Rola rękopisów w rekonstrukcji przebiegu liturgii chrześcijaństwa nubijskiego.
O ile stosunkowo łatwo jest zrekonstruować podział liturgiczny i funkcje określonych części kościoła oraz znajdującego się w nim wyposażenia liturgicznego, o tyle sam przebieg strony obrzędowej liturgii jest trudny do odtworzenia ze względu na małą liczbę zachowanych źródeł. Odnalezione podczas prac archeologicznych teksty rękopiśmienne zachowały się bowiem tylko fragmentarycznie. W dodatku, jak podaje Tadeusz Gołgowski, tylko bardzo niewielka część odnalezionych tekstów liturgicznych chrześcijaństwa nubijskiego doczekała się publikacji. Z tego też powodu zagadnienie to wciąż jest dziedziną wymagającą dalszych badań.
Na podstawie zachowanych źródeł piśmiennych z dużą dozą pewności można przyjąć, że głównym i chronologicznie pierwszym językiem liturgii był język grecki, którym zapisane są rubryki ksiąg. Użycie tego języka jako języka duchowieństwa i warstw sprawujących władzę potwierdzają w przekazach kronikarskich autorzy chrześcijańscy i muzułmańscy. Obok greki w liturgii istotny był także język nubijski, pełniący funkcję języka pomocniczego. Jego dodatkową rolę potwierdzają zachowane fragmenty ksiąg, w których znajdują się liczne tłumaczenia tekstów greckich na nubijski, co pozwala przypuszczać, że z czasem greka jako język elit była stopniowo wypierana przez bardziej popularny wśród mas i szybko rozwijający notację pisma język nubijski. Chociaż pierwsze zachowane teksty zapisane w języku nubijskim pochodzą dopiero z VIII w., można przypuszczać, że jego dzieje są prawdopodobnie znacznie dłuższe.
Inskrypcje odnajdowane we wnętrzach sakralnych i nieliczne rękopisy zachowane w Nubii wskazują, iż biblioteki kościelne w ośrodkach o znaczeniu kulturalnym i politycznym takich jak Qasr Ibrim, Faras czy Dongola, posiadały nie tylko najszerzej występujące teksty liturgiczne i rękopisy biblijne, lecz także dzieła dotyczące prawa kanonicznego, żywotów świętych oraz retoryki kościelnej. Na podstawie zachowanych manuskryptów można wywnioskować, że Nubijczycy nie tylko nie kopiowali istniejących tekstów liturgicznych z obrządków innych odłamów Kościoła wschodniego, lecz wprowadzali charakterystyczne dla swojego rytu modyfikacje polegające na skróceniu i uproszczeniu tekstów do potrzeb własnej liturgii oraz dodaniu takich cech, który są nie spotykane nigdzie indziej. Geoffrey F. Cuming, autor dysertacji poświęconej greckiej Liturgii św. Marka, uważa nawet, iż w Nubii mogła istnieć zupełnie odrębna wersja przeprowadzania tego obrzędu. Najstarsze rękopisy liturgiczne zgodnie stwierdzają na przykład także, że Liturgia Katechumenów, po uroczystym wejściu kleru i wiernych do kościoła, koncentrowała się wokół czytań liturgicznych, przeplatanych śpiewami i modlitwami. Później jednak wprowadzono w miejsce uroczystego wejścia szereg innych czynności przygotowawczych, o czym świadczą zapisy w księgach.

</doc>
<doc id="3717688" url="https://pl.wikipedia.org/wiki?curid=3717688" title="Reduvioidea">
Reduvioidea

Reduvioidea – nadrodzina pluskwiaków z podrzędu różnoskrzydłych i infrarzędu Cimicomorpha.
Zalicza się tu dwie rodziny:
Badania filogenetyczne potwierdzają monofiletyzm nadrodziny oraz wskazują, że zajmuje ona pozycję siostrzaną względem reszty Cimicomorpha. Najstarsze szczątki zaliczane do Reduvioidea, nieprzypisane do żadnej z rodzin, pochodzą z jury wczesnej.
Takson kosmopolityczny. Należy tu około 7000 znanych gatunków, z których tylko 15 do Pachynomidae.

</doc>
<doc id="3717690" url="https://pl.wikipedia.org/wiki?curid=3717690" title="Harvey Grant">
Harvey Grant

 
Harvey Grant (ur. 4 lipca 1965 w Auguście) – amerykański koszykarz występujący na pozycjach niskiego i silnego skrzydłowego.
Jest bliźniakiem czterokrotnego mistrza NBA Horace'a Granta. Jego synowie są także zawodowymi koszykarzami. Jerai podczas studiów reprezentował również Clemson Tigers, drużynę Uniwersytetu w Clemson (2007–2011) – obecnie gra w Europie. Młodszy syn, Jerian, dostał się do NBA i zaczął swoją karierę od zespołu New York Knicks. Najmłodszy potomek, Jerami reprezentuje barwy Detroit Pistons
W 1991 zajął drugie miejsce w głosowaniu na zawodnika, który poczynił największy postęp w NBA. Notował wtedy średnio 18,2 punktu, 7,2 zbiórki, 2,6 asysty i 1,18 przechwytu.

</doc>
<doc id="3717698" url="https://pl.wikipedia.org/wiki?curid=3717698" title="Alan Campbell (piłkarz)">
Alan Campbell (piłkarz)

 
Alan Christopher Campbell (ur. 10 sierpnia 1960 w Dublinie) – irlandzki piłkarz występujący na pozycji napastnika.
Kariera klubowa.
Campbell karierę rozpoczynał w 1978 roku w zespole Shamrock Rovers. W sezonie 1981/1982 wywalczył z nim wicemistrzostwo Irlandii, a w sezonie 1983/1984 mistrzostwo Irlandii. W 1984 roku przeszedł do hiszpańskiego Racingu Santander. W Primera División zadebiutował 2 września 1984 w wygranym 1:0 meczu ze Sportingiem Gijón, w którym zdobył też bramkę. Graczem Racingu był przez dwa sezony.
W 1986 roku Campbell odszedł do drużyny CD Logroñés z Segunda División i spędził tam sezon 1986/1987. W 1987 roku przeszedł do belgijskiego drugoligowca, Berchem Sport. Występował tam przez dwa sezony. Następnie grał w Szkocji, w zespołach Dundee F.C. (Division One) oraz Forfar Athletic (Division Two). W 1992 roku zakończył karierę.
Kariera reprezentacyjna.
W reprezentacji Irlandii Campbell zadebiutował 5 lutego 1985 w przegranym 1:2 towarzyskim meczu z Włochami. W drużynie narodowej rozegrał 3 spotkania, wszystkie w 1985 roku.

</doc>
<doc id="3717700" url="https://pl.wikipedia.org/wiki?curid=3717700" title="Czarne Pantery">
Czarne Pantery



</doc>
<doc id="3717708" url="https://pl.wikipedia.org/wiki?curid=3717708" title="Puchar Świata juniorów w łyżwiarstwie szybkim">
Puchar Świata juniorów w łyżwiarstwie szybkim



</doc>
<doc id="3717709" url="https://pl.wikipedia.org/wiki?curid=3717709" title="Tcl">
Tcl



</doc>
<doc id="3717711" url="https://pl.wikipedia.org/wiki?curid=3717711" title="Element konstrukcyjny">
Element konstrukcyjny

Element konstrukcyjny – pojęcie w szczególności obejmujące:
Elementy konstrukcyjne (pręty, płyty, tarcze, powłoki) są częściami składowymi złożonych układów konstrukcyjnych. Każdy z takich elementów poddany jest działaniu pewnych obciążeń i jest odpowiednio wymiarowany.

</doc>
<doc id="3717714" url="https://pl.wikipedia.org/wiki?curid=3717714" title="Strzelanina w klubie nocnym w Orlando">
Strzelanina w klubie nocnym w Orlando

Strzelanina w klubie nocnym Pulse w Orlando – strzelanina, do której doszło 12 czerwca 2016 roku w klubie Pulse przeznaczonym dla społeczności LGBT, w mieście Orlando, w amerykańskim stanie Floryda. W masakrze zginęło 50 osób, a 53 osoby zostały ranne. Zamachu dokonał 29-letni Omar Mir Seddique Mateen, Amerykanin, którego rodzice wyemigrowali do Stanów Zjednoczonych z Afganistanu.
Policja w Orlando traktuje zamach jako akt terroryzmu krajowego. Przed atakiem, według doniesień medialnych, podczas rozmowy telefonicznej z policją zamachowiec przysiągł wierność tzw. Państwu Islamskiemu, które wzięło na siebie odpowiedzialność za strzelaninę.
Atak ten do dnia 1 października 2017 roku pozostawał najbardziej krwawą strzelaniną dokonaną przez jedną osobę w dziejach Stanów Zjednoczonych. Jednocześnie pozostaje najbardziej krwawym atakiem terrorystycznym na terytorium USA od zamachów z 11 września 2001 roku oraz najbardziej krwawym aktem przemocy wobec osób LGBT.
Przebieg zamachu.
W nocy z 11 na 12 czerwca 2016 roku klub gejowski Pulse organizował "Noc latynoską" dla homoseksualnych par, w których partnerzy byli pochodzenia latynoskiego. W klubie było w tamtym czasie około 320 osób. Już w dniu 12 czerwca 2016 roku, około 2:00 w nocy czasu wschodniego, w klubie gejowskim Pulse serwowano ostatnie drinki na koniec wspomnianej imprezy. W tym samym momencie terrorysta przyjechał pod klub wynajętym vanem. Napastnik wszedł następnie do budynku, uzbrojony w karabin SIG Sauer MCX i pistolet półautomatyczny typu Glock. O 2:02 dało się w klubie i okolicach po raz pierwszy słyszeć strzały z broni palnej, a przydzielony do ochrony imprezy oficer policji miasta Orlando, którego wcześniej napastnik ominął przy wejściu do środka, odpowiedział ogniem i rozpoczęła się strzelanina; napastnik przedostał się do wnętrza zatłoczonego klubu i zaczął strzelać w tłum, zabijając dziesiątki osób.
Ludzie zaczęli się chować w różnych słabo widocznych miejscach klubu i komunikować się z rodzinami i znajomymi przez SMS-y. Co najmniej 70 osobom udało się wydostać z klubu po pierwszych strzałach napastnika. Kilka minut później, o 2:09, klub Pulse zamieścił na swoim profilu w serwisie społecznościowym Facebook wezwanie „Wszyscy uciekajcie z Pulse i biegnijcie jak najdalej”. Napastnik był uzbrojony w karabin SIG-Sauer MCX, pistolet Glock 17 i bliżej nieznane urządzenie, które służby uznały za zagrożenie. Na miejscu pojawiły się dodatkowe siły policyjne i również dołączyły do strzelaniny, wobec czego napastnik wziął ocalałe osoby w środku klubu za zakładników.
Na miejscu pojawiły się dziesiątki funkcjonariuszy rozmaitych służb reagowania kryzysowego, w tym zastępcy szeryfa hrabstwa Orange i agenci FBI, a także ratownicy i strażacy z trzech jednostek straży pożarnej. Gdy zamachowiec zabarykadował się w klubie i wziął zakładników, na miejscu pojawił się również policyjny negocjator. Terrorysta zapewniał, że posiada przy sobie ładunek wybuchowy. Policja poinformowała o przeprowadzeniu kontrolowanej eksplozji w celu rozproszenia uwagi napastnika.
Około 5:00 czasu lokalnego funkcjonariusze SWAT weszli do klubu i rozpoczęła się wymiana ognia ze sprawcą. W wyniku akcji trzydzieścioro zakładników zostało uwolnionych, a jeden z policjantów otrzymał niegroźne obrażenia głowy, i z uszkodzonym okiem został przewieziony do szpitala. O 5:53 w nocy policja miasta Orlando potwierdziła, że w szturmie na miejscu zginął również napastnik.
Na wieść o sytuacji kryzysowej dziesiątki osób zgłosiło się do regionalnych centrów krwiodawstwa i uruchomionych w tym celu specjalnych autobusów by oddać krew. Lokalne centrum społeczności LGBT uruchomiło także pomoc psychologiczną dla osób, które przeżyły zamach.
Tego samego dnia inny mężczyzna został aresztowany w drodze na festiwal w mieście West Hollywood (w którym osoby orientacji homoseksualnej stanowią ponad jedną trzecią mieszkańców). W jego samochodzie znaleziono broń palną i amunicję. Nie są znane powiązania pomiędzy tym zajściem a zamachem w Orlando. Z powodu zatrzymania mężczyzny, zwiększono ochronę odbywającego się festiwalu.
Śledztwo.
Szef policji miasta Orlando, John Mina, nazwał strzelaninę aktem „samotnego wilka” i przykładem rodzimego terroryzmu ("domestic terrorism"). Możliwości takiej nie wykluczył również Ron Hopper z FBI, który kierował śledztwem na miejscu zdarzenia. Rodzime pochodzenie sprawcy potwierdził także szeryf hrabstwa Orange, Jerry Demings: „To wydarzenie, jak mi się zdaje, z pewnością można sklasyfikować jako przykład terroryzmu o podłożu rodzimym”. Spytany o możliwe związki zamachowca z ekstremizmem islamistycznym potwierdził, że śledczy spotkali się z sugestiami, jakoby sprawca faktycznie miał skłonność do takiej właśnie ideologii. John Mina przyznał także, że sprawca był zorganizowany, dobrze przygotowany, i że nie pochodził z okolicy Orlando.
FBI stworzyło specjalną linię telefoniczną do zgłaszania informacji mogących pomóc w śledztwie. Jednocześnie jedno z kont w portalach społecznościowych powiązanych z PI wyraziło „radość z powodu ataku”. PI rzekomo wzięła na siebie odpowiedzialność za strzelaninę.
Mina poinformował również, że przy zabitym zamachowcu znaleziono broń ręczną, karabin szturmowy Colt AR-15 oraz zapas amunicji.
Po zakończeniu strzelaniny funkcjonariusze kilku federalnych, stanowych i lokalnych służb mundurowych (w tym FBI, ATF, Departamentu Sprawiedliwości Stanu Floryda oraz biura szeryfa hrabstwa St. Lucie i policji miasta Fort Pierce) przeszukały dom Mateena w Fort Pierce, a także drugi, w mieście Port St. Lucie; na miejscu obecni byli także saperzy.
Ofiary.
W trakcie zajścia zginęło 50 osób, w tym zamachowiec. 53 osoby odniosły obrażenia, w tym jeden policjant, który został raniony podczas akcji. Wielu spośród rannych znalazło się w stanie krytycznym. Klub nocny Pulse znajduje się zaledwie trzy przecznice od regionalnego centrum medycznego w Orlando, głównego centrum urazowego w regionie, dokąd przewieziono większość poszkodowanych; część trafiła do dwóch bardziej oddalonych szpitali.
Nazwiska ofiar, magistrat miejski podał do wiadomości publicznej dopiero wtedy, gdy o śmierci powiadomiono najbliższych. Oficjalnie potwierdzono śmierć następujących osób (lista w kolejności alfabetycznej):
Reakcje.
W następstwie ataków policja w wielu miastach USA zwiększyła częstotliwość patrolowania dzielnic o silnej społeczności gejowskiej, takich jak Boystown w Chicago i podobne dzielnice w Nowym Jorku, San Francisco i Waszyngtonie.
Biały Dom wydał oświadczenie, w którym złożył kondolencje ofiarom i ich najbliższym. Prezydent USA Barack Obama polecił rządowi federalnemu udzielić wszelkiej niezbędnej pomocy, aby „przeprowadzić dochodzenie i wesprzeć [lokalną] społeczność”. W krótkim przemówieniu prezydent nazwał atak „aktem nienawiści” i „aktem terroru”.
Gubernator Florydy Rick Scott wydał oświadczenie, w którym złożył wyrazy wsparcia wszystkim poszkodowanym, i zaznaczył, że stanowe służby ratunkowe monitorują sytuację. Senator z Florydy Marco Rubio powiedział, że „opłakuje poległych i modli się za tych, którzy ucierpieli w tym bezsensownym akcie nienawiści, przemocy i terroru”.
Burmistrz Orlando, Buddy Dyer, ogłosił stan wyjątkowy dla miasta i poprosił gubernatora Scotta o wprowadzenie stanu wyjątkowego na terenie całego stanu.
Portal społecznościowy Facebook, dla osób logujących się w rejonie Orlando, włączył funkcję Safety Check, która pozwala użytkownikom serwisu poinformować krewnych i znajomych o tym, że jest się bezpiecznym.
Wyrazy wsparcia, szoku i współczucia dla ofiar wyraziło wieledziesiąt tysięcy osób na portalach społecznościowych, w tym wszyscy kandydaci na prezydenta, kongresmeni i inni amerykańscy politycy. Kondolencje i wyrazy smutku przesłało także wiele głów państw z całego świata, m.in.: prezydent Francji François Hollande, premier Włoch Matteo Renzi oraz papież Franciszek.
Na wieść o ataku, w kilkudziesięciu miastach Stanów Zjednoczonych, zebrały się tłumy na cichych czuwaniach i marszach milczenia. Podobne znaki solidarności z ofiarami złożyli mieszkańcy i władze wielu miast na świecie. W Tel Awiwie ratusz podświetlono w kolorach tęczowej flagi, a mieszkańcy przed nim składali wieńce i kwiaty. W Rzymie tłum zebrał się na czuwaniu w pobliżu Koloseum, podobne spotkania miały także miejsce w Paryżu, São Paulo i Guadalajarze, a także m.in. przed ambasadą USA w Santiago, w mieście Gwatemala i Toronto.
Amerykańska wokalistka Christina Aguilera wydała singel charytatywny „Change”. Zyski ze sprzedaży wydawnictwa przeznaczone zostały dla osób poszkodowanych w wyniku zamachu.
Także artystka Sia dwa miesiące później (wrzesień 2016) wydała singiel The Greatest oddający hołd ofiarom strzelaniny w Orlando. W teledysku wzięło udział 49 tancerzy (razem z Maddie Ziegler, którzy reprezentowali poległych podczas ataku). Teledysk ten jest bardzo symboliczny – rozpoczyna się hasztagiem #WeAreYourChildren, na początku widzimy tłum bawiących się ludzi, pod koniec upadają jakoby zostaliby zastrzeleni, a w tle widać podziurawioną ścianę (od pocisków). Piosenka doczekała się dwóch wersji. Teledysk zyskał ponad 765 milionów wyświetleń.

</doc>
<doc id="3717716" url="https://pl.wikipedia.org/wiki?curid=3717716" title="Trybunał OBWE ds. Koncyliacji i Arbitrażu">
Trybunał OBWE ds. Koncyliacji i Arbitrażu

Trybunał OBWE ds. Koncyliacji i Arbitrażu, Sąd Koncyliacyjny i Arbitrażowy (ang. "Court of Conciliation and Arbitration of the Organization for Security and Co-operation in Europe") – przewidziany przez Konwencję o arbitrażu i koncyliacji OBWE nie będący stałym organem. Składa się pojednawców i arbitrów wyznaczanych na 6 letnią kadencję przez strony Konwencji. Członkowie Sądu wybierają prezesa, jego zastępcę i pozostałych członków Biura. Do rozwiązywania sporów międzynarodowych powoływane są z członków Sądu komisje pojednawcze i trybunały arbitrażowe tworzone dla każdego sporu.

</doc>
<doc id="3717717" url="https://pl.wikipedia.org/wiki?curid=3717717" title="Studio Ekran">
Studio Ekran

Studio Ekran (ros. Творческое объединение «Экран» (т/о «Экран»)) – radziecka i rosyjska wytwórnia filmowa. Studio zostało założone w 1968 roku. Funkcjonowało w ZSRR, później w Rosji. Zajmowało się produkcją filmów telewizyjnych, miniserialów oraz filmów animowanych. W 1994 roku, po reorganizacji kanału telewizyjnego "Ostankino", studio zostało zamknięte.

</doc>
<doc id="3717721" url="https://pl.wikipedia.org/wiki?curid=3717721" title="Robert Hall Memorial Baptist Church (Leicester)">
Robert Hall Memorial Baptist Church (Leicester)

Robert Hall Memorial Baptist Church – kościół baptystyczny imienia Roberta Halla. Zbudowany i oddany do użytku w listopadzie 1901 r., w mieście Leicester w Wielkiej Brytanii. Kościół został zbudowany w stylu wiktoriańskim posiadający około 700 miejsc dla wiernych.
Kościół zaprojektowany przez architekta Waltera Branda.
Wnętrze kościoła posiada szerokie sklepienie kolebkowe z drewnianym stropem w kształcie podkowy wsparty na filarach klastrowych żelaznych. Prezbiterium ozdobione jest secesyjnymi detalami. Budynek kościoła posiada wszystkie okna oryginalne z ozdobnymi witrażami. Kościół należy do II klasy brytyjskich zabytków.
Kościół znajduje się między ulicami Narborough Road, Upperton Road obok dużej szkoły oddanej do użytku w tym samym czasie, co kościół.

</doc>
<doc id="3717722" url="https://pl.wikipedia.org/wiki?curid=3717722" title="Baki the Grappler">
Baki the Grappler



</doc>
<doc id="3717724" url="https://pl.wikipedia.org/wiki?curid=3717724" title="Tonsa">
Tonsa

Tonsa – szczyt w Canadian Rockies, w paśmie górskim otaczającym Valley of the Ten Peaks. Znajduje się na granicy kanadyjskich prowincji Alberta i Kolumbia Brytyjska oraz parków narodowych Banff i Kootenay. Jego wysokość wynosi 3057 m n.p.m.
Tonsa została nazwana przez Samuela Allena w 1894 roku. W języku Indian Nakoda oznacza liczbę 4.

</doc>
<doc id="3717726" url="https://pl.wikipedia.org/wiki?curid=3717726" title="Dźwigary powierzchniowe">
Dźwigary powierzchniowe

Dźwigary powierzchniowe – podstawowe elementy powłokowych konstrukcji budowlanych oraz maszyn, urządzeń i pojazdów. Istnieją trzy typy takich dźwigarów:
Wspólną cechą tych dźwigarów jest zazwyczaj niewielka ich grubość w porównaniu z pozostałymi dwoma wymiarami. Kształt dźwigara jest określony przez jego powierzchnię środkową, dzielącą grubość na połowy. Dla płyt i tarcz powierzchnia ta jest płaszczyzną. W przypadku powłoki powierzchnia może mieć różne kształty. I tak wyróżniamy powłoki kuliste, walcowe (rury, bębny), paraboliczne, hiperboliczne itp. Przyjmuje się, że obciążenia działają na powłoki prostopadle do ich powierzchni środkowych (płyty, powłoki) albo też w ich płaszczyźnie (tarcze).

</doc>
<doc id="3717727" url="https://pl.wikipedia.org/wiki?curid=3717727" title="Zamach Terrorystyczny w Orlando">
Zamach Terrorystyczny w Orlando



</doc>
<doc id="3717728" url="https://pl.wikipedia.org/wiki?curid=3717728" title="Kościół św. Franciszka z Asyżu w Wałbrzychu">
Kościół św. Franciszka z Asyżu w Wałbrzychu

Kościół świętego Franciszka z Asyżu – rzymskokatolicki kościół parafialny należący do dekanatu Wałbrzych-Południe diecezji świdnickiej. Znajduje się w dzielnicy Podgórze.
Historia świątyni rozpoczyna się w 1887 roku, kiedy to doktor Franz kanonik wrocławski kupił 6 hektarów gruntu z budynkami oberży, gorzelni i Sali Teatralnej. W 1888 roku kupione budynki zostały przebudowane na kościół. Właścicielem świątyni została książęca kuria biskupia we Wrocławiu. W dniu 28 listopada 1889 roku świątynia została poświęcona w dniu 28 listopada 1889 roku przez kanonika Franza i otrzymała wezwanie św. Franciszka z Asyżu. W dniu 10 sierpnia 1890 roku świątynia otrzymała pierwszego opiekuna w osobie księdza Hermana Wagnera, który w dniu 4 listopada 1891 roku został pierwszym administratorem parafii, a w dniu 7 listopada pierwszym proboszczem. W dniu 3 maja 1891 roku kanonik Franz opiekujący się parafią przekazał kościołowi stacje Drogi Krzyżowej. W dniu 2 lipca 1933 roku został położony kamień węgielny pod budowę nowej świątyni. Budowa została zakończona w 1937 roku poświęceniem ostatnich malowideł ściennych z życia św. Franciszka z Asyżu. Na wieży świątyni zostały zawieszone trzy dzwony o imionach: Trójcy Świętej, św. Franciszka, Ave Maria. Podczas II wojny światowej dzwony zostały zabrane na cele zbrojeniowe i obecnie na wieży są umieszczone dwa dzwony: Maryja Królowa Polski i św. Franciszek. Po zakończeniu wojny w 1945 roku za zgodą administratora apostolskiego księdza infułata Karola Milika z Wrocławia przy Kościele został założony dom księży i braci pallotynów.
W kościele znajdują się organy wykonane w 1973 roku przez firmę organmistrzowską Kamiński z Warszawy. Instrument posiada 24 rejestry oraz elektro-pneumatyczne: trakturę gry i trakturę rejestrów

</doc>
<doc id="3717730" url="https://pl.wikipedia.org/wiki?curid=3717730" title="Strzelanina w klubie Pulse w Orlando">
Strzelanina w klubie Pulse w Orlando



</doc>
<doc id="3717732" url="https://pl.wikipedia.org/wiki?curid=3717732" title="Mistrz Brzeskich Pokłonów Trzech Króli">
Mistrz Brzeskich Pokłonów Trzech Króli

Mistrz Brzeskich Pokłonów Trzech Króli lub Mistrz z Brzegu – anonimowy malarz ścienny, aktywny na Śląsku na przełomie XIV i XV wieku.
Działalność artystyczna.
Przydomek artyście nadała profesor historii sztuki Alicja Karłowska-Kamzowa wyodrębniając jego styl m.in. na dwóch malowidłach ściennych znajdujących się w prezbiterium kościoła filialnego pw. św. Antoniego w Strzelnikach pod Brzegiem oraz w kościele w Krzyżowicach. W obu świątyniach malarz ukazał nowotestamentową scenę Pokłonu Trzech Króli, w których rozbudowane ujęcie wątku podróży trzech monarchów do Betlejem, wskazuje na związek artysty ze sztuką burgundzką.
Mistrz z Brzegu przybył na Śląsk prawdopodobnie ze środowiska franko-flamandzkiego w 1418, wraz z dworem księcia Ludwika II lub na jego polecenie. W latach 1418–1428 działał w księstwie brzesko-legnickim; jego malowidła ścienne znajdują się w Strzelnikach, Krzyżowicach, Brzegu oraz w Prusinowicach koło Nysy (obecnie zatynkowane) i w Opolu, gdzie znajduje się najpóźniej datowana jego praca. W 1428 roku artysta prawdopodobnie wyjechał ze Śląska z powodu wybuchu wojny husyckiej. Jego styl miał swoich naśladowców, a jego wpływ widać w zachowanych pracach wykonanych w nawie kościoła w Strzelnikach i w Pogorzeli.
Twórczość i opis prac.
Mistrz Brzeskich Pokłonów Trzech Króli jako pierwszy na Śląsku zastosował bardzo duże kompozycje ścienne, a ich wielkość dostosowywał do rozległości przestrzeni, co podkreślało realizm scen. W swoich pracach, również po raz pierwszy, ukazywał wyraźną linię horyzontu wraz z miniaturowymi formami architektonicznymi, dzięki czemu uzyskiwał wzmocnione wrażenie głębi. Zauważyć można pierwsze próby rozciągnięcia akcji figuralnej oraz jej podział na dwa plany, przy czym drugi plan przedstawiony jest z zachowaniem gradacji skali. To jemu malarstwo śląskie zawdzięcza „szachownicowe posadzki z romboidalnymi flizami wyznaczonymi przez równoległe linie diagonalne”.
Do jego najlepszych prac należą malowidła ścienne w Strzelnikach. Obrazy tworzą jeden wątek chrystologiczny w dwustrefowym cyklu pasyjnym na ścianie północnej oraz jednolitą kompozycję po stronie południowej, ukazującą Epifanię: objawienie Zbawiciela, "Pokłon Trzech Króli" i "Zwiastowanie pasterzom". Największą uwagę przyciąga scena Pokłonu: artysta ukazuje poczet królewski wyruszający z zamku, przesuwający się na tle krajobrazu i zatrzymujący się przed szopą. Poszczególne elementy kompozycyjne: twierdza rycerska i skromne obejście z warsztatem stolarskim św. Józefa i bydłem zostały odtworzone bardzo realistycznie. Z dużą precyzją ukazano szczegóły uprzęży, strojów i elementów uzbrojenia. Ruchy ukazanych postaci są naturalne, z wyrazistą fizjonomią, ze skrótami perspektywicznymi. Figury na drugim planie przedstawiono w zmniejszonej skali, co sugeruje ich przestrzenne oddalenie. Wielkość malowidła jest ściśle powiązana z wielkością wnętrza prezbiterium, dzięki czemu widz ma wrażenie uczestniczenia w wydarzeniach. Mistrz po raz pierwszy w malarstwie śląskim przedstawia nowe wątki: św. Józefa pracującego w warsztacie oraz orszaku towarzyszącego monarchom w drodze do nowo narodzonego Chrystusa. Motyw orszaku pochodzi ze sztuki zachodniej, a wersja strzelnicka ma rodowód burgundzki; motyw św. Józefa pochodzi z malarstwa niderlandzkiego.
Drugie malowidło będące samodzielną kompozycją Mistrza z Brzegu pochodzi z Krzyżanowic. Ten sam temat został przedstawiony w chwili, gdy królowie przybyli do stajenki i w asyście dworzan udają się do szopy; najstarszy z nich już klęczy u stóp Marii. Mistrz ukazuje postacie w wytwornych strojach burgundzkich. Pejzaż z wyraźnie widoczną linią horyzontu, usiany jest maleńkimi sylwetkami drzew, lecących ptaków oraz wizerunkiem zamku. Mistrz Brzeskich Pokłonów Trzech Króli jest również autorem malowideł znajdujących się po przeciwnej stronie prezbiterium, przy niszy sakrarium. Sceny dotyczą tajemnicy Eucharystii: "Vir Dolorum z arma passionis", "Oblicze Chrystusa i Żywy Krzyż" oraz połączona z tą ostatnią scena "Męczeństwa św. Achacjusza i Dziesięciu Tysięcy Legionistów". 
Według Alicji Karłowskiej-Kamzowej oba malowidła mogły zostać ufundowane przez Ludwika II. Na malowidle w Krzyżanowicach obok pierwszego monarchy ukazany został wizerunek księcia. Taka ikonograficzna osobliwość miała swoje korzenie w ówczesnej modzie: jako jeden z Trzech Króli portretowany był Zygmunt Luksemburski oraz Karol IV Luksemburski.
Do innych prac Mistrza z Brzegu należy przedstawienie "Chusty św. Weroniki" adorowanej przez anioły ze świecami i podtrzymywanej przez duchownego i przez księcia, św. Erazma i Norberta oraz św. Marcina. Malowidło znajduje się w Brzegu, na ścianie szczytowej zakrystii kościoła św. Mikołaja. Prawdopodobnie zostało wykonane na zlecenie mieszczanki, a jej wizerunek znajduje się u stóp św. Katarzyny. Najpóźniejszą jego pracą jest malowidło w kaplicy południowej przy kościele franciszkanów w Opolu.

</doc>
<doc id="3717735" url="https://pl.wikipedia.org/wiki?curid=3717735" title="Abrahamowce">
Abrahamowce



</doc>
<doc id="3717737" url="https://pl.wikipedia.org/wiki?curid=3717737" title="Abrahamów (potok)">
Abrahamów (potok)



</doc>
<doc id="3717740" url="https://pl.wikipedia.org/wiki?curid=3717740" title="Masakra w Bath w Michigan">
Masakra w Bath w Michigan



</doc>
<doc id="3717741" url="https://pl.wikipedia.org/wiki?curid=3717741" title="Abrahamowice">
Abrahamowice



</doc>
<doc id="3717759" url="https://pl.wikipedia.org/wiki?curid=3717759" title="Kraina Boga">
Kraina Boga

 Kraina Boga (org. "God's Country") – amerykański film familijny z 2012 roku.
Treść.
Młoda finansistka Meghan Doherty (Jenn Gotzon) jest tak pochłonięta pracą i karierą, że zaniedbuje kontakty ze znajomymi i rodziną. Pewnego dnia dostaje od przełożonego zlecenie. Zgodnie z nim ma przejąć działkę należącą do Edena Grahama (Michael Toland), "Krainę Boga". Kobieta rusza na miejsce. Spędza tam kilka dni w otoczeniu przyjaznych i serdecznych ludzi. Pobyt tam zmienia jej podejście do życia.

</doc>
<doc id="3717760" url="https://pl.wikipedia.org/wiki?curid=3717760" title="Solid (programowanie obiektowe)">
Solid (programowanie obiektowe)



</doc>
<doc id="3717768" url="https://pl.wikipedia.org/wiki?curid=3717768" title="Abramówka">
Abramówka



</doc>
<doc id="3717769" url="https://pl.wikipedia.org/wiki?curid=3717769" title="Kijewnauczfilm">
Kijewnauczfilm

Kijewnauczfilm (ros. Киевнаучфильм, ukr. Київнаукфільм) – kijowskie studio filmowe działające w Ukraińskiej Socjalistycznej Republice Radzieckiej od 1941 roku. Po rozpadzie Związku Radzieckiego studio zostało przemianowane jako Filmoteka Narodowa Ukrainy (ukr. Національна кінематека України (НКУ)).

</doc>
<doc id="3717783" url="https://pl.wikipedia.org/wiki?curid=3717783" title="Stephen Malinowski">
Stephen Malinowski

 
Stephen Anthony Malinowski (ur. 6 sierpnia 1953 w Santa Monica) – amerykański kompozytor, pianista, nauczyciel, inżynier oprogramowania i wynalazca.
Najbardziej znany dzięki wizualizacji muzyki i stworzeniu programu komputerowego „Music Animation Machine”, który generuje animowane wykresy nut. Opracował metodę przekształcania informacji zawartych w pliku MIDI na układ kolorowych kształtów. Współpracował z takimi artystami jak Vincent Lo, Alexander Peskanov, Björk i Del Sol Quartet.
Malinowski studiował teorię muzyki i kompozycję u Thea Musgrave'a, Petera Racine’a Frickera, Stanleya Dale'a Krebsa i Davida Bartona w College of Creative Studies na University of California, Santa Barbara, gdzie otrzymał B.M. w 1981 i został gościnnym wykładowcą w latach 1981-1982.
Swoje doświadczenia z animowaną prezentacją nut rozpoczął w 1974 po zażyciu LSD i słuchaniu muzyki Jana Sebastiana Bacha. Pierwsza wersja programu „Music Animation Machine” została stworzona w 1985. W 1984 rozpoczął pracę jako inżynier oprogramowania. W 1990 Malinowski zaczął sprzedaż taśm video ze swoimi animacjami, a Classic Arts Showcase rozpoczęło ich nadawanie. W 2001 rozpoczął prace nad inspirowanymi psychoakustycznie algorytmami przetwarzania dźwięku.
W 2012 utworzył wersję programu „Music Animation Machine”, która mogła synchronizować generowane animacje z utworami wykonywanymi na żywo, co publicznie przedstawił 12 i 13 października z Nuremberg Symphony Orchestra dyrygowaną przez Alexandera Shelleya. Tę samą technologię zaprezentował na konferencji TEDx w Zurychu.
Jego animacje zostały pokazane przez Björk, a także na konferencji TEDx w Zurychu.
Do 25 października 2012, jego kanał na YouTube przedstawiający animowane wykresy muzyki osiągnął ponad 100 milionów odsłon.

</doc>
<doc id="3717784" url="https://pl.wikipedia.org/wiki?curid=3717784" title="Make America Great Again">
Make America Great Again

Make America Great Again ("Uczyńmy Amerykę znów wielką") – slogan użyty dwukrotnie w czasie kampanii wyborczych na urząd prezydenta Stanów Zjednoczonych. Pierwotnie został utworzony na potrzeby kampanii wyborczej Ronalda Reagana w roku 1980. Slogan ponownie pojawił się w przestrzeni publicznej za sprawą kandydatury Donalda Trumpa na urząd prezydenta Stanów Zjednoczonych w roku 2016.
Historia nazwy.
Slogan "Make America Great Again" został utworzony w 1979 roku w czasie gdy Stany Zjednoczone cierpiały od dłuższego czasu na skutek stagflacji, będącej konsekwencją kryzysu naftowego. Fraza „Let's Make America Great Again” pojawiła się na przypinkach i plakatach w trakcie kampanii prezydenckiej Ronalda Reagana w roku 1980. Przed kampanią wyborczą Donalda Trumpa trwającą od roku 2015 slogan ten był kojarzony wyłącznie z całą prezydenturą Ronalda Reagana w latach 1981-1989. Po tym jak Ronald Reagan opuścił urząd prezydenta Stanów Zjednoczonych slogan został użyty przez Donalda Trumpa. Było to możliwe dzięki zakupowi sloganu jako znaku towarowego na potrzeby jego kampanii wyborczej rozpoczętej 16 czerwca 2015 roku. Slogan w kampanii wyborczej Donalda Trumpa został spopularyzowany na czapkach z daszkiem. Pomimo zakupu przez Donalda Trumpa sloganu "Make America Great Again" jako znaku towarowego został on wykorzystany również przez innych republikańskich kandydatów na urząd prezydenta Stanów Zjednoczonych min. Teda Cruza i Scotta Walkera.
Parafraza sloganu.
Ted Cruz po tym jak Donald Trump zbojkotował jego propozycję wzięcia udziału w debacie publicznej w Des Moines, Iowa 28 stycznia 2016 rozpoczął promocję sloganu "Make Trump Debate Again" (również wyszytego na czapkach z daszkiem).

</doc>
<doc id="3717797" url="https://pl.wikipedia.org/wiki?curid=3717797" title="Ken Norton">
Ken Norton

Kenneth Howard Norton senior (ur. 9 sierpnia 1943 w Jacksonville, zm. 18 września 2013 w Henderson) – amerykański bokser zawodowy, który startował w latach 1967–1981 i był mistrzem świata wagi ciężkiej federacji WBC w 1978. Najbardziej znany był ze swoich walk z Muhammadem Alim, w których Norton wygrał pierwszą przez niejednogłośną decyzję, drugą przegrał przez niejednolitą decyzję, i przegrał finał przez kontrowersyjną jednogłośną decyzję. Norton walczył również z Larrym Holmesem w 1978, o włos przegrywając niejednolitą decyzję.
Życiorys.
Z 50 stoczonych walk na zawodowym ringu Norton wygrał 42, w tym 33 przed czasem. Przegrywał siedem razy i raz zremisował. Wśród pokonanych przez niego bokserów znaleźć można także innych znanych Amerykanów: George'a Foremana, Joe'a Fraziera, Leona Spinksa i Jimmy'ego Younga.
Sławę zapewniła mu wygrana walka 31 marca 1973 z Muhammadem Alim. Wtedy w pojedynku o pas mistrzowski North American Boxing Federation w San Diego pokonał decyzją sędziów na punkty Alego (jednym z ciosów złamał mu nawet dolną szczękę), który poniósł wówczas dopiero drugą porażkę w karierze (wcześniej w 1971 przegrał z Joe Frazierem). Później obaj bokserzy walczyli jeszcze dwa razy i oba pojedynki wygrał Ali.
Ostatni występ na ringu Norton odnotował 5 listopada 1981. Wówczas w nowojorskiej Madison Square Garden został znokautowany przez Gerry’ego Cooneya. Wcześniej, w 1977, został na krótko mistrzem świata wagi ciężkiej WBC.
W czasie kariery bokserskiej Norton został również aktorem, grając m.in. w filmie "Mandingo" (1975). Wycofał się z boksu w 1981 i został wprowadzony do International Boxing Hall of Fame w 1992.
W 2000 opublikował swoją autobiografię "Going the Distance".

</doc>
<doc id="3717799" url="https://pl.wikipedia.org/wiki?curid=3717799" title="Mistrzostwa Norwegii w hokeju na lodzie (1939/1940)">
Mistrzostwa Norwegii w hokeju na lodzie (1939/1940)

Sezon Mistrzostw Norwegii w hokeju na lodzie rozegrany został na przełomie 1939 i 1940 roku. Był to 6. sezon rozgrywek o Mistrzostwo Norwegii w hokeju na lodzie.
W rozgrywkach uczestniczyło 14 drużyn. Mecze były rozgrywane systemem pucharowym. Finaliści z poprzedniego sezonu: Grane SK i Hasle-Løren IL, rozpoczęli zmagania od drugiej rundy.

</doc>
<doc id="3717807" url="https://pl.wikipedia.org/wiki?curid=3717807" title="Robert Hall">
Robert Hall

Robert Hall (ur. 2 marca 1764 w Arnesby w hrabstwie Leicestershire, zm. 21 lutego 1831 w Bristolu) – angielski teolog, pisarz, kaznodzieja, pastor baptystyczny.
Życiorys.
Był uczniem King's College w Aberdeen. Studia podjął na Uniwersytecie w Aberdeen. Od 1790 studiował na Uniwersytecie Cambridge.
Pierwsze publikacje pisał na tematy polityczne. W 1791 napisał dzieło pt. "Chrześcijaństwo zgodne z umiłowaniem wolności" w obronie dysydentów protestanckich, którzy byli atakowani politycznie przez Johna Claytona. Inne publikacje pisał na Uniwersytecie Cambridge: "Zdrada" (1801), "Rozważania o wojnie" (1802), "Nastroje właściwe dla obecnego kryzysu" (1803). Jego pisma (w tym teksty kazań) wydano w jednym tomie, który ukazał się w 1819 roku.
W mieście Leicester usytuowany jest pomnik Roberta Halla wykonany przez rzeźbiarza Jana Filipa Birnie oraz kościół noszący jego imię Robert Hall Memorial Baptist.

</doc>
<doc id="3717812" url="https://pl.wikipedia.org/wiki?curid=3717812" title="Daisy Bates">
Daisy Bates

Daisy Bates (ur. 16 października 1859 w Roscrea, zm. 18 kwietnia 1951 w Adelaide) – australijska dziennikarka i antropolożka pochodząca z Irlandii.
Życie prywatne.
Urodziła się w Roscrea w Irlandii jako Margaret Dwyer. Jej rodzicami byli James Edward O’Dwyer i Marguarette z domu Hunt. 20 grudnia 1862 jej matka zmarła na gruźlicę. Ojciec poślubił 21 września 1864 Mary Dillon i wyemigrował do USA. Zmarł w drodze. Daisy była wychowywana przez krewnych w Roscrea, gdzie ukończyła szkołę. W wieku 23 lat wyjechała do Australii i zmieniła imię na Daisy May O’Dwyer. Znalazła pracę na farmie koło Charters Towers w Queensland jako guwernantka.
13 marca 1884 poślubiła Edwina Murranta, znanego jako "Breaker Morant". Małżeństwo nie trwało długo. 17 lutego 1885 w Nowrze poślubiła kowboja Jacka Batesa. Gdy wyruszył przepędzać bydło, wyjechała do Sydney, gdzie 10 czerwca 1885 poślubiła Ernesta Baglehole. Wkrótce zeszła się znowu z Batesem. W 1886 urodził im się syn Arnold. Pozostawiła ich obu w Australii i wyjechała do Londynu w 1894, gdzie przez 5 lat pracowała jako dziennikarka.
Życie z Aborygenami.
Powróciła do Australii w 1899. Po artykułach w The Times o złym traktowaniu Aborygenów zaproponowała gazecie zbadanie sprawy. Oferta została przyjęta. Pierwszy kontakt z Aborygenami miała w Beagle Bay niedaleko Broome. Zaczęła tworzenie słowników i mogła zobaczyć tajne rytuały. W 1904 została zatrudniona przez rząd Australii Zachodniej do badania lokalnych plemion. Badała i opisywała języki, mity, religię i relacje rodzinne.
W 1910-1911 towarzyszyła profesorowi Alfredowi Radcliffe-Brownowi w ekspedycji etnologicznej mające na celu zbadanie zwyczajów ślubnych w Australii Zachodniej. Została mianowana "Obrońcą Aborygenów". W 1912 stworzyła pierwszy obóz na pustyni Nullarbor, na której spędziła 16 lat.
W 1934 odznaczona Komandorią Orderu Imperium Brytyjskiego (CBE).
Zaprzyjaźniła się z dziennikarką Ernestine Hill, która pomogła jej powrócić do Adelaide w 1935 i wydać autobiografię. Opracowała również swoją dokumentację i przekazała 99 skrzyń do Biblioteki Narodowej Australii.
W 1941 powróciła do życia w namiocie, aż do 1945, kiedy powróciła do Adelaide ze względów zdrowotnych. Zmarła w wieku 91 lat i została pochowana na cmentarzu North Road.

</doc>
<doc id="3717813" url="https://pl.wikipedia.org/wiki?curid=3717813" title="Margaret Dwyer">
Margaret Dwyer



</doc>
<doc id="3717815" url="https://pl.wikipedia.org/wiki?curid=3717815" title="Daisy May O'Dwyer">
Daisy May O'Dwyer



</doc>
<doc id="3717816" url="https://pl.wikipedia.org/wiki?curid=3717816" title="Parecheza">
Parecheza

Parecheza (gr. "parḗkhēsis") – figura retoryczna, fonetyczny środek stylistyczny, odmiana paronomazji, polegający na zestawieniu podobnie brzmiących słów, różniących się jedną głoską, o jedną głoskę lub mających przestawione sylaby. W stosunku parechezy pozostają na przykład słowa w szeregu "bak" - "bek" - "bok" - "buk" - "byk"; "bar" - "bark"; "tarka" - "katar". Charakter parechezy mają często rymy:

</doc>
<doc id="3717821" url="https://pl.wikipedia.org/wiki?curid=3717821" title="Spotkanie w nocy">
Spotkanie w nocy

Spotkanie w nocy () – wiersz Roberta Browninga opublikowany po raz pierwszy w 1845 roku w zbiorze zatytułowanym "Dramatic Romances and Lyrics". Pierwotnie wiersz ten stanowił część dylogii "Night and Morning", dopiero w późniejszych wydaniach poeta zatytułował obie części "Meeting at Night" i "Parting at Morning".
Treść.
Wiersz opisuje drogę, jaką jedno z kochanków przebywa, by spotkać się z drugim. Ponieważ podmiot mówiący utożsamia się z poetą, uważa się, że osobą podróżującą jest mężczyzna, choć w tekście angielskim nie ma wykładników rodzajowych.
Wersyfikacja.
Utwór składa się z dwóch strof sześciowersowych o rzadko spotykanym, lustrzanym układzie rymów abccba deffed. Taka sekwencja współbrzmień została najprawdopodobniej przejęta z literatury włoskiej, gdzie sonety rymują się niekiedy abbaabba cdeedc. Taki układ wykorzystywał czasem Dante Alighieri. W Polsce stosował go w "Setniku rymów duchownych" obficie czerpiący z poezji włoskiej Sebastian Grabowiecki. Wiersz jest toniczny, czteroakcentowy. W pierwszej strofie można zaobserwować wyrazistą instrumentację głoskową, polegającą na nasyceniu tekstu spółgłoską [l], nadająca mu walor eufoniczny. Występują też aliteracje na [p] i [s].
Obrazowanie.
Nowatorstwo wiersza "Meeting at Night" polega na śmiałym, skrótowym operowaniu obrazem, co podkreśla Stanisław Barańczak. Browning używa głównie rzeczowników. Zwraca przy tym uwagę na szczegóły, jak zapalenie zapałki i towarzyszący mu charakterystyczny dźwięk. Tego typu obrazowanie o wiele później legło u podstaw imagizmu. Zastosowana przez Browninga metoda polega na sugerowaniu czytelnikowi uczuć i doznań bohaterów bez mówienia o nich wprost. W tym wierszu, ewidentnie należącym do nurtu poezji miłosnej, poeta w ogóle nie używa słowa love (miłość). Istnieje wiele interpretacji tego wiersza. Niektóre z nich są dostępne w Internecie.
Przekłady.
Wiersz Browninga należy do najczęściej tłumaczonych utworów poety. W Polsce przekładali go Jan Kasprowicz, Jerzy Pietrkiewicz, Juliusz Żuławski, Stanisław Barańczak i Wiktor Jarosław Darasz. Nasi tłumacze posługiwali się różnymi rodzajami wiersza, ale zgodnie zachowywali charakterystyczny schemat rymów.

</doc>
<doc id="3717831" url="https://pl.wikipedia.org/wiki?curid=3717831" title="Mario Leitgeb">
Mario Leitgeb

Mario Leitgeb (ur. 30 czerwca 1988 w Grazu) – austriacki piłkarz, występujący na pozycji defensywnego pomocnika, może też grać jako obrońca. Od 2017 zawodnik klubu Wolfsberger AC.
Kariera klubowa.
Leitgeb treningi rozpoczął w Grazu w zespole SK Sturm Graz, w rezerwach tegoż klubu grał amatorsko. 25 czerwca 2008 r. przeniósł się do SC Austrii Lustenau, gdzie 11 lipca zadebiutował w pierwszej lidze austriackiej w przegranym 2:0 meczu przeciwko SV Grödig. Mecz później, grając 18 lipca przeciw FC Gratkorn, w 90 minucie pierwszy raz umieścił piłkę w siatce, lecz był to gol samobójczy. Jego pierwszy gol zaliczony własnej drużynie miał miejsce w pucharze Austrii 14 sierpnia 2008 r. przeciw FC Wels, w 36 minucie meczu, który jego drużyna przegrała w wyniku konkursu karnych. Wraz z Austrią Lustenau w sezonie 2010/2011 pierwszy raz doszedł do finału krajowego pucharu, grając 29 maja 2011 r. w przegranym 2:0 meczu z SV Ried.
W przerwie zimowej sezonu 2011/12 przeniósł się do Grazer AK, występującego w o klasę niżej, w Regionallidze. Zadebiutował tam 20 kwietnia 2012 r. w przegranym meczu przeciw FC Wels, wchodząc w 46 minucie za Mario Steinera i zdobywając 2 gole. Jednak ponieważ drużynie tej nie udało się wywalczyć awansu, z końcem sezonu powrócił do pierwszej ligi austriackiej, zmieniając klub na SV Grödig. Klub ten wygrał swą ligę w sezonie 2012/2013 i awansował do Bundesligi. W najwyższej klasie rozgrywek Leitgeb zadebiutował 28 lipca 2013 r. wychodząc w podstawowym składzie przeciwko SK Sturm Graz. Pierwszego gola w tej klasie rozgrywek strzelił 3 sierpnia tegoż roku w 42 minucie meczu przeciw Admirze Wacker Mödling.
12 czerwca 2014 r. podpisał trzyletni kontrakt z Austrią Wiedeń, odchodząc za 300 tys. euro odstępnego. W barwach tego klubu zagrał, po raz drugi w swej karierze, 3 czerwca 2015 r. w meczu finałowym pucharu Austrii, przegranym po dogrywce na rzecz FC Salzburg.
Z końcem stycznia 2016 miał przejść do SK Sturm Graz, lecz zamiast tego 12 lutego Austria Wiedeń poinformowała o jego transferze do Szwajcarskiego FC Sankt Gallen. W Super Lidze zadebiutował 21 lutego 2016 r., zastępując w 65 minucie Mario Mutscha w meczu przeciw FC Luzern. Pierwszego gola w tej lidze strzelił 19 marca tegoż roku w doliczonym czasie meczu przeciw BSC Young Boys Berno. Jego kontrakt jest ważny do 30 czerwca 2017 r.
Kariera reprezentacyjna.
Leitgeb zadebiutował jako reprezentant Austrii 3 czerwca 2009 r. w meczu towarzyskim z Bułgarią, w 62 minucie wchodząc za Guido Burgstallera.

</doc>
<doc id="3717834" url="https://pl.wikipedia.org/wiki?curid=3717834" title="Holy Trinity Church (Leicester)">
Holy Trinity Church (Leicester)

Holy Trinity Church – anglikański kościół parafialny zbudowany w stylu wiktoriańskim w 1818 roku w mieście Leicester w Wielkiej Brytanii. W 1872 r. w środku przeprojektowany przez Samuela Sandersa Teulona na styl gotycki. W XIX wieku kościół posiadał drewniane ławki i centralny korytarz, gdzie obok niego znajdowały się balkony po obu stronach z dwoma wejściami bocznymi po obu stronach.
W 1980 roku została przeprowadzona gruntowna przebudowa kościoła w wewnątrz. Obecnie w kościele istnieje jeden balkon z tyłu kościoła. Główne wejście do kościoła znajduje się od zachodniej strony wieży z rozszerzonym holem.
Prezbiterium posiada pięć łukowych witraży ze wzorami kwiatów i emblematem Św. Trójcy.
Kościół posiadał organy, które wpisane są do National Pipe Organ Register. W 2020 roku stały się one własnością parafii ewangelicko-augsburskiej św. Krzysztofa we Wrocławiu i zostaną tam zamontowane.

</doc>
<doc id="3717835" url="https://pl.wikipedia.org/wiki?curid=3717835" title="Marta Wołowska">
Marta Wołowska



</doc>
<doc id="3717842" url="https://pl.wikipedia.org/wiki?curid=3717842" title="Strażnica KOP „Wiłuniszki”">
Strażnica KOP „Wiłuniszki”

Strażnica KOP „Wiłuniszki” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 22 batalion graniczny. W 1928 roku w skład batalionu wchodziło 10 strażnic. W 1928 i 1929 roku strażnica znajdowała się w strukturze 2 kompanii KOP „Rykonty”. W 1932 roku strażnica została przeniesiona do Zawiasów. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717843" url="https://pl.wikipedia.org/wiki?curid=3717843" title="Strażnica KOP „Wituniszki”">
Strażnica KOP „Wituniszki”



</doc>
<doc id="3717844" url="https://pl.wikipedia.org/wiki?curid=3717844" title="Strażnica KOP „Łoździany”">
Strażnica KOP „Łoździany”

Strażnica KOP „Łoździany” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 22 batalion graniczny. W 1928 roku w skład batalionu wchodziło 10 strażnic. W 1928 i 1929 roku strażnica znajdowała się w strukturze 2 kompanii KOP „Rykonty”. W 1932 roku strażnica została przeniesiona do Zawiasów. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717845" url="https://pl.wikipedia.org/wiki?curid=3717845" title="Strażnica KOP „Puhajnia”">
Strażnica KOP „Puhajnia”

Strażnica KOP „Puhajnia” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 22 batalion graniczny. W 1928 roku w skład batalionu wchodziło 10 strażnic. W 1928 i 1929 roku strażnica znajdowała się w strukturze 2 kompanii KOP „Rykonty”. W 1932 roku strażnica została przeniesiona do Zawiasów. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717846" url="https://pl.wikipedia.org/wiki?curid=3717846" title="Stefan Ristowski">
Stefan Ristowski

Stefan Ristowski (mac. Стефан Ристовски, ur. 12 lutego 1992 w Skopje) – macedoński piłkarz grający na pozycji prawego obrońcy. Od 2015 jest zawodnikiem klubu HNK Rijeka, do którego jest wypożyczony ze Spezii Calcio.
Kariera piłkarska.
Swoją karierę piłkarską Ristowski rozpoczął w klubie Wardar Skopje. W 2008 roku awansował do pierwszej drużyny i w sezonie 2008/2009 zadebiutował w jej barwach w pierwszej lidze macedońskiej. W Wardarze grał do końca 2010 roku.
W 2011 roku Ristowski odszedł z Wardaru do Parmy. W sezonie 2011/2012 został z niej wypożyczony do grającego w Serie B, FC Crotone. W Crotone swój jedyny mecz rozegrał 6 stycznia 2012 w przegranym 0:3 wyjazdowym meczu z Brescią Calcio. Wiosną 2012 grał w Frosinone Calcio w Serie C1.
Latem 2012 Ristowskiego wypożyczono do AS Bari, w którym swój debiut zaliczył 25 sierpnia 2012 w zwycięskim 2:1 domowym meczu z AS Cittadella. W zespole Bari spędził sezon.
W 2013 roku Ristowski znów został wypożyczony, tym razem do klubu US Latina Calcio. Swój debiut w Latinie zanotował 31 sierpnia 2013 w zremisowanym 1:1 domowym spotkaniu z US Avellino. W Latinie grał w sezonie 2013/2014.
W 2014 roku Ristowski wrócił do Parmy i 31 sierpnia 2014 zadebiutował w niej w Serie A w przegranym 0:1 wyjazdowym meczu z Ceseną. Jesienią rozegrał 6 meczów w Parmie, a wiosną ponownie został wypożyczony do Latiny Calcio.
Latem 2015 Ristowski został zawodnikiem Spezii Calcio i nie długo potem trafił na wypożyczenie do HNK Rijeka. W chorwackiej pierwszej lidze zadebiutował 19 lipca 2015 w zremisowanym 3:3 domowym meczu z NK Slaven Belupo. W sezonie 2015/2016 wywalczył z Rijeką wicemistrzostwo Chorwacji.
Kariera reprezentacyjna.
W reprezentacji Macedonii Ristowski zadebiutował 10 sierpnia 2011 roku w wygranym 1:0 towarzyskim meczu z Azerbejdżanem, rozegranym w Baku.

</doc>
<doc id="3717849" url="https://pl.wikipedia.org/wiki?curid=3717849" title="Arizona Charlie's Decatur">
Arizona Charlie's Decatur



</doc>
<doc id="3717851" url="https://pl.wikipedia.org/wiki?curid=3717851" title="Strażnica KOP „Kudruny”">
Strażnica KOP „Kudruny”

Strażnica KOP „Kudruny” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 22 batalion graniczny. W 1928 roku w skład batalionu wchodziło 10 strażnic. W 1937 roku strażnica znajdowała się w strukturze 2 kompanii KOP „Rykonty”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikatach dyslokacyjnych z 1938 roku nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717852" url="https://pl.wikipedia.org/wiki?curid=3717852" title="Ambasada Polski na Litwie">
Ambasada Polski na Litwie



</doc>
<doc id="3717853" url="https://pl.wikipedia.org/wiki?curid=3717853" title="Holoptilinae">
Holoptilinae

Holoptilinae – podrodzina pluskwiaków z podrzędu różnoskrzydłych i rodziny zajadkowatych, obejmująca około 80 gatunków. Występują głównie na wschodniej półkuli. Drapieżne. Wiele gatunków to wyspecjalizowani mrówkożercy, wabiący swe ofiary wydzieliną trichomu.
Taksonomia.
Takson utworzyli w 1843 roku Charles Jean-Baptiste Amyot i Jean Guillaume Audinet-Serville. W obrębie zajadkowatych klasyfikowany jest w grupie określanej jako "Phymatine Complex". Badania filogenetyczne Hwanga i Weirauch z 2012 wskazują na monofiletyzm Holoptilinae jak i "Phymatine Complex", obejmującego także Hammacerinae, Centrocnemidinae i Phymatinae. Ponadto do kompleksu tego zalicza się jeszcze Elasmodeminae, których we wspomnianej analizie nie uwzględniono. "Phymatine Complex" zajmuje w obrębie zajadkowatych pozycję bazalną.
Do Holoptilinae należy około 80 gatunków z 16 rodzajów, zgrupowanych w 3 plemiona:
Opis.
Jako potencjalnie synapomorficzne cechy tych pluskwiaków wymienia się brak grzebyka czyszczącego na goleniach odnóży przedniej pary, desklerotyzację przykrywki oraz nabrzmiały pierwszy człon biczyka czułków. Gatunki z plemion Holoptilini i Dasycnemini odznaczają się gęstym, długim lub bardzo długim oszczeceniem ciała i odnóży oraz czteroczłonowymi czułkami. Aradellini są oszczecone gęsto i krótko, za to mają trójczłonowe czułki. Użyłkowanie zakrywki jest zredukowane: u Dasycnemini występują dwie podłużne żyłki, a u Holoptini jedna zamknięta komórka.
Holoptilini, jako wyspecjalizowane myrmekofagi, odznaczają się obecnością trichomu, którego wydzielina wabi i odurza mrówkowate. Narząd ten powstaje z przekształcenia części 2. i 3. sternitu odwłoka. Składa się m.in. z jednokomórkowych gruczołów i ośmiu grup szczecin. Szczegóły jego budowy różnią się między poszczególnymi gatunkami.
Rozprzestrzenienie.
Występują głównie w południowej Palearktyce, strefie tropikalnej Starego Świata oraz Australii. Tylko rodzaj "Neolocoptiris" występuje w Ameryce, zasiedlając Gujanę.

</doc>
<doc id="3717854" url="https://pl.wikipedia.org/wiki?curid=3717854" title="Strażnica KOP „Jateluny”">
Strażnica KOP „Jateluny”

Strażnica KOP „Jateluny” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 22 batalion graniczny. W 1928 roku w skład batalionu wchodziło 10 strażnic. W 1937 roku strażnica znajdowała się w strukturze 2 kompanii KOP „Rykonty”. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikatach dyslokacyjnych z 1938 roku nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717856" url="https://pl.wikipedia.org/wiki?curid=3717856" title="Stanisław Dygasiewicz">
Stanisław Dygasiewicz

Stanisław Dygasiewicz (ur. 12 maja 1927 w Dobrzyniu nad Drwęcą, zm. 9 czerwca 2016) – polski działacz turystyczny, Członek Honorowy PTTK.
Życiorys.
Od 1960 był członkiem Polskiego Towarzystwa Turystyczno-Krajoznawczego. Założyciel oraz prezes pierwszego Koła PTTK, a później Oddziału PTTK w Wąbrzeźnie oraz współzałożyciel i prezes Regionalnego Oddziału PTTK "Szlak Brdy" w Bydgoszczy. W ramach PTTK pełnił między innymi funkcję prezesa Okręgowej Komisji Rewizyjnej PTTK w Bydgoszczy, wiceprezesa Zarządu Okręgu oraz Zarządu Wojewódzkiego PTTK w Bydgoszczy. W latach 1968–2005 zasiadał również w Głównej Komisji Rewizyjnej PTTK piastując między innymi funkcję sekretarza, wiceprezesa oraz prezesa.
Spoczywa na cmentarzu parafialnym w Rynarzewie.

</doc>
<doc id="3717858" url="https://pl.wikipedia.org/wiki?curid=3717858" title="Siergiej Abramow (programista)">
Siergiej Abramow (programista)

Siergiej Abramow (, "Siergiej Michajłowicz Abramow"; ur. 25 marca 1957 w Moskwie) – radziecki i rosyjski programista i cybernetyk, członek Rosyjskiej Akademii Nauk.
Jest specjalistą w dziedzinie programowania systemów i technologii informatycznych (systemy, technologie telekomunikacyjne, teoria metasystemów superkomputerowych).

</doc>
<doc id="3717860" url="https://pl.wikipedia.org/wiki?curid=3717860" title="Strażnica KOP „Grabiały”">
Strażnica KOP „Grabiały”

Strażnica KOP „Grabiały” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 21 batalion graniczny. W 1928 roku w skład batalionu wchodziło 16 strażnic. W latach 1929 – 1934 strażnica znajdowała się w strukturze 3 kompanii KOP „Mejszagoła”. W komunikatach dyslokacyjnych z 1938 roku nie występuje. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej.
W 1932 roku obsada strażnicy zakwaterowana była w budynku prywatnym.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Strażnica KOP „Grabiały” w 1932 roku ochraniała pododcinek granicy państwowej szerokości 6 kilometrów 284 metrów.
Sąsiednie strażnice:

</doc>
<doc id="3717866" url="https://pl.wikipedia.org/wiki?curid=3717866" title="Ambasada Polski w Gruzji">
Ambasada Polski w Gruzji



</doc>
<doc id="3717871" url="https://pl.wikipedia.org/wiki?curid=3717871" title="Jezioro Głęboczek (Mierzyn)">
Jezioro Głęboczek (Mierzyn)

Jezioro Głęboczek – jezioro w województwie wielkopolskim, w powiecie międzychodzkim, w gminie Międzychód, położone we wsi Mierzyn (województwo wielkopolskie); przy dwóch drogach wojewódzkich: 160 oraz 199. Jezioro leży na terenie Pojezierza Poznańskiego, na południowym skraju Puszczy Noteckiej, w zlewni rzeki Warty.
Dane morfometryczne.
Powierzchnia zwierciadła wody jeziora Głęboczek wynosi 10 ha.
Zwierciadło wody położone jest na wysokości 37 m n.p.m.
Jezioro należy do płytkich, maksymalna głębokość to 3,6 m.
Przyroda.
Nad jego brzegami rosną ciekawe rośliny, m.in. goździk piaskowy i pstry, oraz krzewy będące mieszańcami malin i jeżyn. Przeważają tu okazy sosen. W lasach żyją dziki, sarny, lisy oraz borsuki. Nad wodami spotkać można bobry.
Położenie i zagospodarowanie linii brzegowej.
Przy pd. krańcu jeziora, gdzie na niewielkim odcinku brzegu nie jest porośnięty trzcinami, znajduje się dogodne miejsce do kąpieli. W pd.-wsch. części jeziora usytuowane jest kąpielisko, zaś na brzegu pd.-zach. pole biwakowe. Miejsce biwakowania jest obiektem ogólnodostępnym przygotowanym przez Nadleśnictwo Międzychód.
Turystyka.
Wzdłuż wschodniego brzegu jeziora Głęboczek wiedzie szlak turystyczny pieszy – żółty, dobrze oznakowany przez PTTK. Skrajem skarpy nadjeziornej możemy obejść całe jezioro, jest to 1,650 km i zajmie ok. 20 minut.

</doc>
<doc id="3717872" url="https://pl.wikipedia.org/wiki?curid=3717872" title="Enis Bardhi">
Enis Bardhi

Enis Bardhi (maced. Енис Барди, "Enis Bardi"; ur. 2 lipca 1995 w Skopju) – północnomacedoński piłkarz grający na pozycji lewego pomocnika. Od 2017 jest zawodnikiem klubu Levante UD.
Kariera piłkarska.
Swoją karierę piłkarską Bardhi rozpoczął w klubie FK Shkupi. W 2013 roku trafił do Danii i trenował w juniorach klubu Brøndby IF. W 2014 roku przeszedł do szwedzkiego klubu KSF Prespa Birlik z Malmö. Grał w nim w Division 2 (IV poziom rozgrywkowy).
W sierpniu 2014 Bardhi został zawodnikiem węgierskiego klubu Újpest FC. W węgierskiej pierwszej lidze zadebiutował 14 września 2014 w przegranym 0:2 wyjazdowym meczu z Videotonem. W maju 2016 wystąpił w przegranym 0:1 finale Pucharu Węgier z Ferencvárosi TC.
Kariera reprezentacyjna.
W reprezentacji Macedonii Bardhi zadebiutował 27 marca 2015 roku w przegranym 1:2 meczu eliminacji do Euro 2016 z Białorusią, rozegranym w Skopju. W 31. minucie tego meczu zmienił Artima Polożaniego.

</doc>
<doc id="3717874" url="https://pl.wikipedia.org/wiki?curid=3717874" title="Igor Soniewicki">
Igor Soniewicki



</doc>
<doc id="3717876" url="https://pl.wikipedia.org/wiki?curid=3717876" title="Barbara Ruszczyc">
Barbara Ruszczyc

Barbara Ruszczyc (ur. 18 sierpnia 1928 w Wilnie, zm. 11 września 2001 w Warszawie) – polska historyk sztuki, egiptolog.
Życiorys.
Była córką Ferdynanda Ruszczyca. Od 1949 pracownik Muzeum Narodowego w Warszawie (w latach 1973–1990 w Dziale Sztuki Starożytnej na stanowisku kustosza). Absolwentka archeologii na Uniwersytecie Warszawskim (1955), doktorat w 1972 roku tamże. Od 1957 brała udział w misjach archeologicznych w Egipcie i Sudanie pod kierunkiem Kazimierza Michałowskiego. W latach 1969–1984 kierownik prac wykopaliskowych w Tell Atrib w Egipcie. Była związana naukowo z Uniwersytetem Warszawskim, Katolickim Uniwersytetem Lubelskim i Akademią Teologii Katolickiej w Warszawie (1973–1993). W 1987 odznaczona Krzyżem Kawalerskim Orderu Odrodzenia Polski.

</doc>
<doc id="3717878" url="https://pl.wikipedia.org/wiki?curid=3717878" title="Strażnica KOP „Kumielin”">
Strażnica KOP „Kumielin”

Strażnica KOP „Kumielin” – zasadnicza jednostka organizacyjna Korpusu Ochrony Pogranicza pełniąca służbę ochronną na granicy polsko-litewskiej.
Formowanie i zmiany organizacyjne.
W 1926 roku, w składzie 6 Brygady Ochrony Pogranicza, został sformowany 20 batalion graniczny. W 1928 roku w skład batalionu wchodziło 12 strażnic. W 1929 i 1931 roku strażnica znajdowała się w strukturze 3 kompanii KOP „Kołtyniany”. W komunikatach dyslokacyjnych z 1932 roku nie występuje. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej. W komunikatach dyslokacyjnych z 1932 roku nie występuje.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Strażnice KOP stanowiły pierwszy rzut ugrupowania kordonowego Korpusu Ochrony Pogranicza.
Sąsiednie strażnice:

</doc>
<doc id="3717879" url="https://pl.wikipedia.org/wiki?curid=3717879" title="Zbiornik gazu na Naramowicach w Poznaniu">
Zbiornik gazu na Naramowicach w Poznaniu

Zbiornik gazu na Naramowicach – zbiornik gazu, który zlokalizowany był przy ul. Rubież na Naramowicach w Poznaniu. Rozebrany w 1995 roku.
Historia.
Budowę betonowo-stalowego, dwudziestobocznego obiektu rozpoczęto w 1942, kiedy to okupant hitlerowski wznosił go rękami jeńców angielskich (gazociąg doprowadzający budowali jeńcy włoscy). Do prac nie używano urządzeń dźwigowych. Zastosowano unikalną technologię – kolejne elementy budowli montowano przy użyciu membrany (360 ton) unoszonej strumieniem powietrza płynącym ze specjalnej dmuchawy. Niemcy nie dokończyli budowy (udało im się zrealizować około 50% prac) – została ona ukończona 31 grudnia 1955. Konstrukcja była nitowana, a do budowy zużyto sześć wagonów nitów. Po zbudowaniu był największą budowlą techniczną w mieście, posiadając wymiary: wysokość – 80 m, średnica – 44 m, objętość 100.000 m³ gazu, obwód – 140 m. Na szczyt prowadziły kręcone schody (358 stopni). Według niesprawdzonych przekazów mógł służyć nie do przechowywania gazu, lecz do ukrywania tajnych instalacji wojskowych. 
W 1981 miasto przeszło na gaz ziemny z sieci i zbiornik wyłączono z użycia. Planowano m.in. przerobić go na magazyny. 23 lipca 1995 o godz. 16.30 dach zbiornika został wysadzony w powietrze przez katowicką firmę „Pirotech” (20 półkilogramowych ładunków dynamitu skalnego), a reszta pocięta i wywieziona na złom w ciągu trzech miesięcy (Huta Częstochowa). Operacją kierował płk dr Jan Marzec z Wyższej Szkoły Oficerskiej Inżynierii Wojskowej we Wrocławiu.
W miejscu zbiornika powstał Poznański Park Naukowo-Technologiczny.
Zobacz też.
W pobliżu: Szkoła Podstawowa nr 60, dwór naramowicki.

</doc>
<doc id="3717880" url="https://pl.wikipedia.org/wiki?curid=3717880" title="Strażnica KOP „Soboliszki”">
Strażnica KOP „Soboliszki”



</doc>
<doc id="3717881" url="https://pl.wikipedia.org/wiki?curid=3717881" title="Białoruska Wikipedia">
Białoruska Wikipedia



</doc>
<doc id="3717885" url="https://pl.wikipedia.org/wiki?curid=3717885" title="Fundacja „Na ratunek dzieciom z chorobą nowotworową”">
Fundacja „Na ratunek dzieciom z chorobą nowotworową”

Fundacja „Na Ratunek Dzieciom z Chorobą Nowotworową” – organizacja pożytku publicznego z siedzibą we Wrocławiu. Fundacja opiekuje się pacjentami wrocławskiej Kliniki Transplantacji Szpiku, Onkologii i Hematologii Dziecięcej „Przylądek Nadziei”, obsługującej pacjentów z całego kraju. Fundacja powstała 10 maja 1991 roku. W Krajowym Rejestrze Sądowym została zarejestrowana 31 stycznia 2002 roku pod numerem 0000086210. Co roku udziela pomocy blisko 2000 dzieci.
Działalność.
Klinika „Przylądek Nadziei”.
Z inicjatywy Fundacji „Na Ratunek Dzieciom z Chorobą Nowotworową” wybudowany został „Przylądek Nadziei” – siedziba Kliniki Transplantacji Szpiku, Onkologii i Hematologii Dziecięcej we Wrocławiu. Jest to największy dziecięcy ośrodek przeszczepowy w Polsce. Wykonuje się w nim ponad połowę wszystkich transplantacji szpiku przeprowadzanych w kraju. „Przylądek Nadziei” jest Ponadregionalnym Centrum Onkologii Dziecięcej i odpowiada za leczenie chorujących na nowotwory na Dolnym Śląsku i w województwach ościennych. Rocznie klinika przyjmuje ponad dwa tysiące pacjentów z całej Polski.
Fundacja „Na ratunek dzieciom z chorobą nowotworową” przeprowadziła ogólnokrajową społeczną akcję zbierania środków na rzecz budowy „Przylądka Nadziei” – zgromadzone w ten sposób zostało ok. 10 mln zł.
Istotnym krokiem w procesie budowy Kliniki było podpisanie w styczniu 2010 roku umowy o współpracy przy realizacji inwestycji między przedstawicielami Fundacji, Uniwersytetu Medycznego i Uniwersyteckiego Szpitala Klinicznego. Na jej mocy Fundacja sfinansowała projekt budowy o wartości 2,5 mln złotych. Na budowę kliniki Uniwersytet dostał z Unii Europejskiej 85 mln złotych dotacji. Ministerstwo Zdrowia przekazało na inwestycję pozostałe 15 mln zł. Klinika została wybudowana w ciągu dwóch lat. Pierwsi pacjenci zostali przyjęci 23 listopada 2015 roku.
Fundacja, na bieżąco dba o wyposażenie „Przylądka Nadziei” w sprzęt medyczny. W ciągu pierwszego roku funkcjonowania kliniki przekazała na ten cel ponad 1,8 mln zł. Wyposażenia nabyte w ramach tych środków to m.in. sekwenator do badań genetycznych, urządzenie do badań USG, stacje opisowe do tomografii komputerowej i rezonansu magnetycznego oraz samochód do transportu krwi.
Pomoc dzieciom chorym na raka.
Fundacja finansuje zakup nierefundowanych przez NFZ leków dla pacjentów „Przylądka Nadziei” oraz opłaca wyjazdy dzieci na terapie do Włoch lub Niemiec – z leczenia poza granicami kraju korzystają przede wszystkim pacjenci chorujący na neuroblastomę. Rocznie na finansowanie terapii prowadzonych poza granicami Polski Fundacja przeznacza ok. pół miliona złotych, dodatkowe 500 tys. złotych przeznaczane jest na pomoc socjalną dla podopiecznych Fundacji i ich rodziców, kolejne 150 tys. złotych Fundacja wydaje na rehabilitację pacjentów, którzy zakończyli leczenie.
„Klinika mentalna”.
Fundacja prowadzi w „Przylądku Nadziei” „Klinikę mentalną”. Skupieni wokół niego specjaliści z dziedziny psychologii oraz pedagodzy mają za zadanie wspierać dzieci i ich rodziny w procesie leczenia, jednak ze względu na wymagające warunki pracy opieką psychologiczną objęci są również lekarze oraz pielęgniarki. Program „Kliniki mentalnej” ma za zadanie wspierać personel „Przylądka Nadziei” zapobiegając zjawiskom wypalenia zawodowego, kumulacji stresu oraz wprowadzać wysokie standardy współpracy z chorymi i ich najbliższymi.
„Koncerty nadziei”.
„Koncerty nadziei” to wydarzenia charytatywne cyklicznie organizowane przez Fundację we Wrocławiu od 2009 r. W 2016 roku podczas koncertu zorganizowanego w Narodowym Forum Muzyki Fundacji udało się zebrać 750 tys. złotych.
Unikatowa formuła „Koncertu nadziei” zakłada, że w jego pierwszej części w rolę występujących na scenie artystów wcielają się przedstawiciele podmiotów gospodarczych wspierających Fundację. Podczas drugiej części występują gwiazdy polskiej sceny muzycznej, filmowej i teatralnej. Na scenie towarzyszy im orkiestra symfoniczna „The Film Harmony Orchestra”. Dotychczas w koncertach udział wzięli m.in. Krystyna Prońko, Mietek Szcześniak, Anna Dereszowska, Artur Barciś, Zbigniew Zamachowski, Katarzyna Figura, Andrzej Grabowski, Mirosław Baka.
„Korowody nadziei”.
„Korowód nadziei” to cyklicznie organizowana charytatywna parada, która we wrześniu przechodzi ulicami Wrocławia. W marszu bierze udział sekcja konna straży miejskiej oraz liczne, dolnośląskie grupy taneczne i wokalne. Do pochodu włączają się również wrocławianie. Celem organizacji korowodów to zwrócenie uwagi na sytuację dzieci walczących z rakiem, które ze względu na leczenie nie mogą wraz z rówieśnikami rozpocząć we wrześniu roku szkolnego.
W ramach „korowodu nadziei”, w 2016 roku na wrocławskim Rynku uformowany został wyidealizowany kształt serca o powierzchni ok. 90 m². W wyrysowanych wcześniej konturach zmieściło się ponad 400 osób – każda z nich trzymała w rękach czerwony karton symbolizujący wsparcie mieszkańców wrocławia dla podopiecznych Fundacji.
Spotkania pacjentów wyleczonych.
Raz na dwa lata Fundacja organizuje we Wrocławiu spotkania pacjentów wyleczonych, na które przyjeżdżają goście z całego kraju. Są to głównie byli pacjenci kliniki onkologii dziecięcej we Wrocławiu, którzy pokonali chorobę nowotworową. Dzieci wraz z rodzicami spotykają się ze swoimi kolegami i koleżankami ze szpitalnych sal oraz z poznanymi w trakcie leczenia lekarzami i pielęgniarkami. Podczas imprezy organizowane są również spotkania dawców i biorców szpiku. W 2010 roku aktor Maciej Stuhr miał okazję poznać dziewczynkę, której kilkanaście miesięcy wcześniej ofiarował swoje komórki macierzyste.
Na każde spotkanie jest zapraszany gość honorowy. W 2016 roku specjalnym gościem był gen. Roman Polko.
Źródła finansowania.
Fundacja utrzymuje się główne z odpisów 1% podatku dochodowego od osób fizycznych, a także darowizn przekazywanych przez osoby prywatne oraz sponsorów instytucjonalnych. Fundacja jest jedną z 10 polskich organizacji pożytku publicznego, które notują największe wpływy z 1% odpisów podatkowych. W 2016 roku Fundacja zebrała w ten sposób blisko 6 mln złotych.
Martyna Wojciechowska.
Ambasadorką Fundacji „Na ratunek dzieciom z chorobą nowotworową” jest Martyna Wojciechowska. Podróżniczka, dziennikarka i prezenterka telewizyjna wspiera Fundację od momentu, w którym zrodził się pomysł na budowę „Przylądka Nadziei”. Szczególnie aktywna była w medialnych działaniach mających na celu zebranie środków na budowę Kliniki Onkologii Dziecięcej. Podróżniczka na ramieniu wytatuowała sobie współrzędne geograficzne Kliniki „Przylądek Nadziei”.
Martyna Wojciechowska każdego roku wspomaga Fundację w kampaniach zachęcających do przekazywania 1% podatku na rzecz realizacji działań statutowych. Dziennikarka angażuje się również w charytatywne imprezy i koncerty, organizowane przez Fundację. W 2016 roku w trakcie „Koncertu nadziei” dziennikarka przekazała Fundacji rzeźbę przedstawiającą Ganesha – hinduskiego boga szczęścia i dobrobytu. Na aukcji charytatywnej figura została zlicytowana za 230 tys. złotych.

</doc>
<doc id="3717895" url="https://pl.wikipedia.org/wiki?curid=3717895" title="Szkoła Podstawowa nr 60 w Poznaniu">
Szkoła Podstawowa nr 60 w Poznaniu

Szkoła Podstawowa nr 60 im. Wojciecha Bogusławskiego – szkoła podstawowa zlokalizowana w Poznaniu przy ul. Boranta 2 na Naramowicach, na osiedlu samorządowym Naramowice. Jest jedną z najstarszych istniejących szkół w Poznaniu i Wielkopolsce.
Historia.
Szkoła powstała w 1833 (pierwsze lekcje od 7 stycznia), a pierwszym nauczycielem był tutaj Fryderyk Sieg. Szkołę fundowali Jakób Moraczewski i jego krewny Benedykt. Pierwszy budynek, gliniany, kryty strzechą pochodzi z 1832 i stoi do dziś przy rondzie na ul. Rubież/Czarnucha. Służył on do 1867, z trudem mieszcząc około 60 dzieci. W latach 1835-1837 uczęszczały tu dzieci z Sołacza i Urbanowa (zrezygnowano z tego z uwagi na zbyt dużą odległość). Rodzina Moraczewskich postawiła nowy, murowany budynek działający w latach 1867-1910 przy ul. Rubież. W 1906 odbył się tutaj strajk szkolny, będący protestem przeciwko germanizacji (odmawianiu pacierza po niemiecku). Efektem było zwolnienie dziesięciu polskich dzieci. Trzeci obiekt służył dzieciom w latach 1910–1967, również przy ul. Rubież (numer 20). Wyróżniał się ciekawie rozwiązanymi połaciami dachowymi. W 1935 został zelektryfikowany. Niemieccy okupanci zdewastowali i okradli budynek, który ucierpiał też poważnie podczas bitwy o Poznań w 1945. Po zakończeniu II wojny światowej naukę rozpoczęto 22 marca 1945. Obecnie szkoła działa w modernistycznym gmachu przy ul. Boranta. Imię nadano 20 listopada 1965. Podczas uroczystości odsłonięto popiersie patrona szkoły Wojciecha Bogusławskiego, autorstwa Dimitra Giotto – absolwenta poznańskiej Wyższej Szkoły Sztuk Plastycznych.

</doc>
<doc id="3717896" url="https://pl.wikipedia.org/wiki?curid=3717896" title="Ilija Nestorowski">
Ilija Nestorowski

Ilija Nestorowski (mac. Илија Несторовски, ur. 12 marca 1990 w Prilepie) – macedoński piłkarz grający na pozycji napastnika. Od 2016 jest zawodnikiem włoskiego US Palermo.
Kariera piłkarska.
Nestorowski swoją karierę piłkarską rozpoczął w 2000 roku w klubie Pobeda Prilep. W 2007 roku awansował do pierwszego zespołu i w sezonie 2007/2008 zadebiutował w nim w pierwszej lidze macedońskiej. W Pobedzie grał do końca 2009 roku.
Na początku 2010 roku Nestorowski przeszedł do czeskiego klubu 1. FC Slovácko. W pierwszej lidze czeskiej swój debiut zaliczył 6 marca 2010 w przegranym 0:2 domowym meczu z 1. FC Brno. W 2011 roku wypożyczono go do innego klubu czeskiej pierwszej ligi, Viktorii Žižkov. Swój debiut w Viktorii zanotował 31 lipca 2011 w przegranym 0:1 wyjazdowym meczu z FC Hradec Králové. W sezonie 2011/2012 Viktoria spadła do drugiej ligi.
W trakcie sezonu 2011/2012 Nestorowski odszedł na wypożyczenie ze Slovácko do Metałurga Skopje. W Metałurgu zadebiutował 11 marca 2012 w zremisowanym 1:1 wyjazdowym spotkaniu z Siłeksem Kratowo. W sezonach 2011/2012 i 2012/2013 wywalczył z Metałurgiem dwa wicemistrzostwa Macedonii.
Latem 2013 Nestorowski został zawodnikiem chorwackiego drugoligowego klubu, Inter Zaprešić. W barwach Interu zadebiutował 17 sierpnia 2013 w wygranym 3:1 wyjazdowym meczu z NK Solin. W debiucie strzelił dwa gole. W sezonie 2014/2015 wywalczył z Interem mistrzostwo drugiej ligi i awans do pierwszej ligi.
W sezonie 2015/2016 z 25 golami został królem strzelców chorwackiej ekstraklasy.
Kariera reprezentacyjna.
W reprezentacji Macedonii Nestorowski zadebiutował 9 października 2015 roku w przegranym 0:2 meczu eliminacji do Euro 2016 z Ukrainą, rozegranym w Skopju. W 79. minucie tego meczu zmienił Stefana Aszkowskiego.

</doc>
<doc id="3717898" url="https://pl.wikipedia.org/wiki?curid=3717898" title="Monastyr Trzech Świętych Hierarchów w Jassach">
Monastyr Trzech Świętych Hierarchów w Jassach

Monastyr Trzech Świętych Hierarchów (rum. "Mănăstirea Sfinţii Trei Ierarhi") – prawosławny męski klasztor w Jassach, w jurysdykcji metropolii Mołdawii i Bukowiny Rumuńskiego Kościoła Prawosławnego. Położony w historycznym centrum Jass, przy bulwarze Stefana Wielkiego. 
Historia.
Monaster został zbudowany w latach 1635–1639, z fundacji hospodara mołdawskiego Bazylego Lupu, zaś 6 maja 1639 został wyświęcony przez metropolitę mołdawskiego Warłaama. Nazwisko architekta jest nieznane.
W 1640 Bazyli Lupu utworzył przy klasztorze kolegium Trzech Świętych Hierarchów. Było ono zorganizowane na wzór Kolegium Mohylańskiego w Kijowie, następnie nazwane zostało Akademią Bazyliańską na cześć twórcy. Posługiwano się w niej językami greckim, cerkiewnosłowiańskim oraz rumuńskim. Przy klasztorze działała drukarnia, w której wydrukowano pierwsze w historii Mołdawii książki w języku rumuńskim. Wydano tu m.in. zbiór kazań metropolity Warłaama, jego traktat o siedmiu sakramentach oraz napisaną przez niego polemikę z katechizmem ewangelicko-reformowanym. Również w drukarni monasterskiej wydany został zbiór praw opracowany przez Bazylego Lupu. 
W 1641 do świątyni klasztornej wniesiono relikwie św. Paraskiewy, przekazane przez Patriarchat Konstantynopolitański jako podziękowanie za liczne dary przekazywane przez Bazylego Lupu. Znajdowały się one w monasterze do 1889, gdy zakończono budowę soboru katedralnego św. Paraskiewy, Spotkania Pańskiego i św. Jerzego położonego w niewielkiej odległości od kompleksu klasztornego. 
W 1642 w monasterze Trzech Świętych Hierarchów zebrał się sobór biskupów z różnych lokalnych Cerkwi prawosławnych, który zatwierdził prawosławne wyznanie wiary sformułowane przez metropolitę kijowskiego Piotra Mohyłę. 
Po krótkim czasie od założenia klasztor i szkoła przeszły w ręce mnichów greckich, przybyłych z Konstantynopola. Na początku XIX w. monaster Trzech Świętych Hierarchów był już nieczynny, a w cerkwi nabożeństwa odbywały się dwa razy w roku. W komunistycznej Rumunii świątynia pełniła funkcje muzeum. W 1990 obiekt zwrócono Rumuńskiemu Kościołowi Prawosławnemu, zaś w 1994 restytuowano monaster męski.
W latach 1882–1887 cerkiew monasterska została odnowiona pod kierunkiem francuskiego architekta André Lecomte'a du Noüy. Wzniesiono ją praktycznie od nowa, rozbierając i budując powtórnie wieże, absydę ołtarzową i kolumny, na których wspierała się budowla. Ponadto wykonano w tym czasie całkowicie nowe freski oraz ikonostas, odnowiono zewnętrzną dekorację rzeźbiarską. W 1904 odnowiony budynek został ponownie poświęcony. 
W 1997 na terenie klasztoru wzniesiono pomnik Mihaia Eminescu. 
Architektura.
Cerkiew Trzech Świętych Hierarchów.
Główna cerkiew klasztorna została wzniesiona w stylu typowym dla siedemnastowiecznej mołdawskiej architektury sakralnej, na planie trójkonchowym. Podzielona jest na przedsionek, przednawie, nawę i pomieszczenie ołtarzowe. Z zewnątrz wyróżnia się bogatą dekoracją rzeźbiarską, w której motywy typowo rumuńskie harmonijnie łączą się z orientalnymi (perskimi, tureckimi, arabskimi), kaukaskimi (gruzińskimi, ormiańskimi) oraz bizantyjskimi i ruskimi, a geometryczne z roślinnymi. Dekoracja rzeźbiarska ułożona jest w trzydzieści bogato zdobionych pasów otaczających całą budowlę. Mury cerkwi mają grubość metra. Nad przednawiem oraz nad nawą wznoszą się dwie wieże. 
Wejście do budynku prowadzi przez dwoje drzwi od strony północnej i południowej. Z przedsionka do przednawia prowadzi natomiast portal wykonany w stylu gotyckim i drzwi z brązu z postaciami Dwunastu Apostołów. Nad nimi znajduje się złocona mozaika z postaciami Trzech Świętych Hierarchów. Również pozostała część ściany oddzielającej przednawie i przedsionek dekorowana jest ozdobnym motywem ze złoconymi krzyżami. Przednawie było pierwotnie oddzielone od nawy kolejną ścianą, jednak podczas XIX-wiecznej restauracji zamieniono ją na dwa filary. W tej części świątyni, od strony północnej, w dwóch niszach pochowano fundatora monasteru i jego rodzinę. Po przeciwnej stronie znajdują się groby Dymitra Kantemira (szczątki sprowadzone w 1935) i Aleksandra Jana Cuzy. 
Ikonostas w cerkwi wykonany został z marmuru z Carrary, zaś ikony wykonano w technice mozaicznej, ze złoceniami i z użyciem drogich kamieni. Z pierwotnego XVII-wiecznego ikonostasu przetrwała jedynie ikona patronalna. Pierwszy kompleks fresków w cerkwi klasztornej wykonali malarze rosyjscy w latach 1641–1642; podczas XIX-wiecznej renowacji zastąpiono go freskami autorstwa twórców rumuńskich i francuskich. W nawie cerkiewnej, w niszy po prawej stronie znajdowały się relikwie św. Paraskiewy, umieszczone na tle mozaik z postacią świętej i scenami z jej życia. Po przeniesieniu relikwii do nowego soboru katedralnego w Jassach w miejscu tym umieszczono rakę z cząstką relikwii św. Bazylego Wielkiego.
Monaster.
Budynek monasterski sąsiaduje z cerkwią klasztorną od południa. W jego wnętrzu znajduje się obszerna Sala Gotycka, w której odbywał się sobór w 1642. Podobnie jak cerkiew, obiekt ten został w XIX w. odrestaurowany faktycznie od podstaw. Wtedy też wzniesiono neoromańską wieżę, przez którą prowadzi wejście do obiektu, z przeznaczeniem na dzwonnicę. Budynek posiada balkon wsparty na dwunastu cylindrycznych kolumnach. Obecnie budynek monasteru i szkoły mieści ekspozycję muzealną. Pomieszczenia przeznaczone dla przełożonego monasteru i mnichów znajdują się jedynie w zachodnim skrzydle budowli. W muzeum monasterskim eksponowane są szaty i utensylia liturgiczne oraz zachowane pozostałości XVII-wiecznych fresków zdobiących pierwotnie klasztorną cerkiew.
Na terenie klasztoru oprócz głównej cerkwi działa również mniejsza świątynia, której patronem jest św. Piotr Mohyła.

</doc>
<doc id="3717901" url="https://pl.wikipedia.org/wiki?curid=3717901" title="Kościół św. Józefa Robotnika w Wałbrzychu">
Kościół św. Józefa Robotnika w Wałbrzychu

Kościół świętego Józefa Robotnika – rzymskokatolicki kościół parafialny należący do dekanatu Wałbrzych-Północ diecezji świdnickiej. Znajduje się w dzielnicy Piaskowa Góra.
Świątynia została poświęcona w dniu 22 stycznia 1911 roku jako kościół protestancki. Do tej pory ewangelicy z Piaskowej Góry uczęszczali na nabożeństwa częściowo do świątyni w Szczawienku, a częściowo do świątyni w Starym Zdroju. W 1935 roku, podczas urzędowania pastora Dinglingera kościół został wyremontowany odmalowany przez profesora Avenariusa, ten wystrój zachował się do dnia dzisiejszego. W 1963 roku przy świątyni została erygowana rzymskokatolicka parafia pod wezwaniem św. Józefa Robotnika. Jest to budowla jednonawowa. Wzniesiono ją w stylu pseudoklasycystycznym. Świątynia nakryta jest dachem dwuspadowym i posiada empory we wnętrzu. Kościół został wyremontowany w latach 1971-1973.
W kościele znajdują się organy wykonane około 1931 roku przez firmę Schlag und Söhne. Instrument posiada 14 rejestrów oraz pneumatyczne: trakturę gry i trakturę rejestrów.
Świątynia figuruje w gminnej ewidencji zabytków dla gminy Wałbrzych.

</doc>
<doc id="3717902" url="https://pl.wikipedia.org/wiki?curid=3717902" title="Theresa Saldana">
Theresa Saldana

Theresa Saldana (ur. 20 sierpnia 1954 w Brooklynie, zm. 6 czerwca 2016 w Los Angeles) – amerykańska aktorka filmowa i autorka.
Debiutowała w komedii muzycznej Roberta Zemeckisa "Chcę trzymać cię za rękę" ("I Wanna Hold Your Hand", 1978) z Nancy Allen. Stała się znana dzięki roli żony Jake’a LaMotty (Robert De Niro), głównego bohatera filmu Martina Scorsese "Wściekły Byk" ("Raging Bull", 1980). Zagrała też w kilku serialach, m.in.: "T.J. Hooker" (1983), "Cagney i Lacey" (1985), "Simon &amp; Simon" (1986), "Matlock" (1986) i "Diagnoza morderstwo" (1997), a także w operze mydlanej NBC "Santa Barbara" (1987) jako Carlotta Quivar. Główną rolę Rachel Scali otrzymała w serialu ABC "The Commish" (1991–96). Pojawiła się potem jako Christina Vargas w operze mydlanej ABC "Wszystkie moje dzieci" ("All My Children", 1997). Użyczyła swojego głosu Matce, postaci serialu animowanego "Batman przyszłości" ("Batman Of The Future", 2001).
15 marca 1982 została zaatakowana przez stalkera, 46-letniego Arthura Richarda Jacksona z Aberdeen, który dźgnął ją nożem. Po tym wydarzeniu założyła organizację Victims for Victims, która walczyła o wprowadzenie prawa, które będzie chronić ofiary stalkingu.
Zmarła 6 czerwca 2016 w szpitalu Cedars-Sinai Medical Center w Los Angeles w wieku 61 lat.

</doc>
<doc id="3717904" url="https://pl.wikipedia.org/wiki?curid=3717904" title="Sydomia Bayer">
Sydomia Bayer



</doc>
<doc id="3717906" url="https://pl.wikipedia.org/wiki?curid=3717906" title="Seven Mountains">
Seven Mountains

Seven Mountains (tłum. z ang. "Siedem gór") – trzeci album szwajcarskiego zespołu folk-rockowego 77 Bombay Street, wydany 18 września 2015 przez Gadget Records.

</doc>
<doc id="3717909" url="https://pl.wikipedia.org/wiki?curid=3717909" title="Ringrose Peak">
Ringrose Peak

Ringrose Peak – góra w Canadian Rockies w paśmie Bow Range na granicy kanadyjskich prowincji Alberta i Kolumbia Brytyjska. Wznosi się na wysokość 3278 m n.p.m. (inne źródła podają wysokość 3292 m n.p.m.). Szczyt znajduje się również na granicy parków narodowych Banff i Yoho.
Szczyt został nazwany w 1894 roku przez Samuela Allena na cześć jego znajomego z Londynu, którego spotkał podczas wyprawy w Rockies.
U podnóża góry znajduje się jezioro Oesa.

</doc>
<doc id="3717911" url="https://pl.wikipedia.org/wiki?curid=3717911" title="Ulu">
Ulu

Ulu – odmiana prostej łodzi, dłubanki, użytkowana przez Indian Kuna.
Łódź sporządzana jest z jednego pnia drzewa (cedru lub mahoniu) i posiada najczęściej długość od 2 do 6 metrów. Poruszana jest głównie siłą mięśni, za pomocą jednego, ciężkiego wiosła, pełniącego również rolę steru. Osoba sterująca siedzi w tylnej części łodzi. W przypadku wystąpienia korzystnych wiatrów możliwe jest postawienie składanego masztu o kształcie trapezowym. Możliwe jest przystosowanie ulu do silnika spalinowego, ale z uwagi na małą zamożność Indian nie jest to praktykowane masowo.

</doc>
<doc id="3717912" url="https://pl.wikipedia.org/wiki?curid=3717912" title="Jestem Gabriel">
Jestem Gabriel

 Jestem Gabriel (org. "I Am Gabriel") – amerykański film religijny z 2012 roku.
Treść.
Miasteczko Promise od wielu lat nękają nieszczęścia. Brak nadziei na przyszłość skłaniają kolejne rodziny do wyjazdu. Niespodziewanie w mieście pojawia się tajemniczy chłopiec który jest zesłannikiem Boga.
Obsada.
i inni.

</doc>
<doc id="3717913" url="https://pl.wikipedia.org/wiki?curid=3717913" title="Komuz">
Komuz

Komuz – prosty instrument strunowy z Kirgistanu.
Zbudowany jest z sześciu starannie połączonych części wyprodukowanych tradycyjnie z drewna morelowego schnącego uprzednio kilka lat. Strojenie odbywa się w rękach mistrzów gry na tym instrumencie. Oprócz ludowych rękodzielników wytwarzany jest też w zakładzie "Muras" w mieście Osz. Wykorzystywany przez zespoły ludowe, przy okazji wesel i innych uroczystości, jak również przez bajarzy śpiewających monotonne ludowe legendy kirgiskie.

</doc>
<doc id="3717916" url="https://pl.wikipedia.org/wiki?curid=3717916" title="Islandia na Igrzyskach Europejskich 2015">
Islandia na Igrzyskach Europejskich 2015

Islandia na Igrzyskach Europejskich 2015 w Baku – grupa sportowców reprezentujących Islandię na Igrzyskach Europejskich 2015 w Baku. Kraj reprezentowało 19 sportowców biorących udział w 9 dyscyplinach.

</doc>
<doc id="3717917" url="https://pl.wikipedia.org/wiki?curid=3717917" title="Oznaczenia lokomotyw spalinowych">
Oznaczenia lokomotyw spalinowych



</doc>
<doc id="3717918" url="https://pl.wikipedia.org/wiki?curid=3717918" title="Hani al-Mulki">
Hani al-Mulki

Hani Fawzi al-Mulki (arab. هاني الملقي, ur. 15 października 1951 roku w Ammanie) – polityk i dyplomata jordański. Premier Jordanii od 1 czerwca 2016 roku do 5 czerwca 2018.
W latach 2004–2005 był ministrem spraw zagranicznych. W latach 1997–1998 i w roku 2011 był ministrem przemysłu i handlu. W latach 1998–1999 był ministrem wody i irygacji oraz energii i zasobów mineralnych. W latach 2001–2004 i 2008–2011 był ambasadorem w Egipcie.

</doc>
<doc id="3717919" url="https://pl.wikipedia.org/wiki?curid=3717919" title="Günther Haase">
Günther Haase

Günther Haase (ur. 11 czerwca 1925) – niemiecki skoczek do wody. Brązowy medalista olimpijski z Helsinek.
Zawody w 1952 były jego jedynymi igrzyskami olimpijskimi. Sięgnął po medal w skokach z wieży dziesięciometrowej. W tej samej konkurencji w 1950 został mistrzem Europy.

</doc>
<doc id="3717920" url="https://pl.wikipedia.org/wiki?curid=3717920" title="Tjørnuvík">
Tjørnuvík

Tjørnuvík (duń. "Tjørnevig", wym. ) – miejscowość na Streymoy, jednej z wysp w archipelagu Wysp Owczych, położonego na Morzu Norweskim i stanowiącym duńskie terytorium zależne. Administracyjnie wieś znajduje się w obrębie gminy Sundini.
Położenie.
Miejscowość jest najdalej na północ wysuniętą wsią na wyspie Streymoy. Leży ona na południowym wybrzeżu niewielkiej zatoki Tjørnuvík. Miejscowość otoczona jest przez szczyty górskie. Na wschodzie znajduje się Hægstafjall (470 m n.p.m.), a na zachodzie Heyggjurin Mikli (692 m n.p.m.). W kierunku południowo-wschodnim prowadzi szlak w kierunku Saksun, wiodący przez przełęcz pomiędzy Heyggjurin Mikli a Melin (764 m n.p.m.). Z Tjørnuvík rozpościera się widok na ściany masywu Eiðiskollur (352 m n.p.m.), położonego w północnej części wyspy Eysturoy, a także na znajdujące się przy nim skalne iglice – Risin i Kellingin (71 i 69 m n.p.m.). Nieopodal znajduje się także Tjørnuvíksstakkur – ostaniec o wysokości 134 m n.p.m. dawniej przyłączony do lądu. Mieszkańcy Tjørnuvík wypasają na nim owce, których mięso uchodzi za jedno z najsmaczniejszych na archipelagu, dwa razy w roku organizowane są tam także wycieczki turystyczne. W miejscowości znajduje się również rzadka na Wyspach Owczych piaszczysta plaża.
Informacje ogólne.
Populacja.
W 1985 roku w Tjørnuvík mieszkało 75 osób. Liczba ta po krótkim spadku w 1986 wzrastała, osiągając 77 osób w 1987 i 79 w 1989. Następnie jednak obserwowano ubytek populacji, która w 1991 wyniosła 74 mieszkańców, w 1994 69, a rok później 68. Następnie zaobserwowano krótki okres wzrostu, do 1998 roku, kiedy liczba mieszkańców sięgnęła 74 ludzi. Później nastąpił ponowny okres zmniejszenia się liczby osób zamieszkujących wieś – w 2000 roku było ich 69, a w 2001 – 62. Kolejne lata przyniosły przyrost populacji – w 2003 mieszkało tam 66 osób, w 2006 72, a w 2007 73. Po krótkim okresie stabilizacji nastąpił kolejny spadek do 71 osób w 2010, 67 w 2012, 59 w 2014 i 56 w 2015.
Obecnie miejscowość zamieszkuje 53 osoby. Na 27 kobiet przypada tam 26 mężczyzn. Społeczeństwo składa się głównie z osób starszych – ludzie w wieku poprodukcyjnym stanowią prawie 34% populacji, a mieszkańcy poniżej osiemnastego roku życia jedynie 5,6%.
Transport.
Do Tjørnuvík dojeżdża autobus państwowego przedsiębiorstwa transportowego Strandfaraskip Landsins. Pojazdy linii 202 z Oyrarbakki kursują poza weekendami od sześciu do ośmiu razy dziennie. W miejscowości kończy się także droga numer 54, rozpoczynająca swój bieg przy zjeździe z mostu "Brúgvin um Streymin" w Nesvík.
Historia.
Miejscowość jest jedną z najstarszych osad na Wyspach Owczych. Ludzie zamieszkiwali tam już w czasach wikińskich, o czym świadczą liczne odkrycia archeologiczne. W Tjørnuvík odnaleziono między innymi po raz pierwszy na archipelagu grób z tamtego okresu. Datowany jest on na X wiek, a pochowana została w nim kobieta wzrostu 155 cm. Znaleziono przy niej przypinkę wykonaną z brązu, typu celtyckiego, charakterystycznego dla Szkocji, co jest jednym z dowodów na powiązanie wikingów z Wysp Owczych z tymi, którzy zamieszkiwali Wyspy Brytyjskie. Grób otoczony został kamiennym obramowaniem o wymiarach 150 na 50 centymetrów.
Obecny kościół w Tjørnuvík konsekrowano 17 października 1937 roku, jednak wcześniej znajdowała się tam już inna świątynia, którą w 1857 przeniesiono do pobliskiego Saksun. Obecny kościół zbudowano z drewna, a dach pokryto czerwoną blachą falistą. W zachodniej części znajduje się wieża w kształcie piramidy zwieńczona krzyżem, a pod nią wejście. Ołtarz autorstwa J.C. Becka przedstawiający Jezusa uspokajającego burzę powstał w 1935. Organy pochodzą z kościoła w Kvívík, a dzwon wykonano w Aalborgu w 1939 roku.
W miejscowości działa chór Kingokor, zachowujący starą tradycję śpiewania psalmów Thomasa Kingosa. Występował on w Danii w latach 2003, 2006, 2009, 2012 oraz 2016.

</doc>
<doc id="3717922" url="https://pl.wikipedia.org/wiki?curid=3717922" title="MercedesCup 2016">
MercedesCup 2016

MercedesCup 2016 – tenisowy turniej ATP kategorii ATP World Tour 250 w sezonie 2016 z cyklu MercedesCup rozgrywany w dniach 6–13 czerwca 2016 roku w Stuttgarcie na kortach trawiastych o puli nagród wynoszącej 675 645 euro.

</doc>
<doc id="3717932" url="https://pl.wikipedia.org/wiki?curid=3717932" title="YKRP">
YKRP



</doc>
<doc id="3717934" url="https://pl.wikipedia.org/wiki?curid=3717934" title="Florowo">
Florowo

Florowo – zwyczajowa i historyczna nazwa osady typu folwark, na terenie wsi Luchowo w Polsce położonej w województwie wielkopolskim, w powiecie pilskim (dawniej powiat Wyrzysk), w gminie Łobżenica.
Pod koniec XIX wieku folwark liczył 3 domostwa i 33 mieszkańców. Wyznania katolickiego było 19 spośród nich, protestanckiego zaś – 14.
Folwark oznaczony na mapach jako dwór.
W okresie międzywojennym własność Kościoła katolickiego o obszarze 182 ha, gdzie dzierżawcą był Jan Jachecki, późniejszy właściciel tego majątku.

</doc>
<doc id="3717935" url="https://pl.wikipedia.org/wiki?curid=3717935" title="Walter Runciman (1. baron Runciman)">
Walter Runciman (1. baron Runciman)

Walter Runciman (ur. 6 lipca 1847, zm. 13 sierpnia 1937) – brytyjski armator i polityk liberalny.
Życiorys.
W 1889 roku założył South Shields Shipping Company mająca początkowo siedzibę w South Shields, później w Newcastle. W 1906 roku został baronetem, w 1933 baronem. Był posłem do parlamentu brytyjskiego z ramienia Partii Liberalnej. 
Jego synem był Walter Runciman, 1. wicehrabia Runciman of Doxford, członek Partii Liberalnej i Narodowej Partii Liberalnej, minister w rządach Herberta Henry’ego Asquitha, Ramsaya MacDonalda, Stanleya Baldwina i Neville’a Chamberlaina. Jenym z wnuków zaś Steven Runciman, historyk, mediewista. 

</doc>
<doc id="3717938" url="https://pl.wikipedia.org/wiki?curid=3717938" title="Młodzieżowe Mistrzostwa Polski w piłce nożnej plażowej 2006">
Młodzieżowe Mistrzostwa Polski w piłce nożnej plażowej 2006

I Mistrzostwa Polski Juniorów w Beach Soccer 2006 – turniej piłki nożnej plażowej, który odbył się w dniach 21 lipca-23 lipca 2006 roku na plaży w Sztutowie pod patronatem Beach Soccer Polska, w którym wyłoniony został Mistrz Polski do lat 19.
Kwalifikacja zawodnika.
Wszyscy zawodnicy muszą być urodzeni w okresie 1.I.1987 – 31.XII.1990.
Nagrody indywidualne.
Najlepszy bramkarz: Paweł Rutkowski (Complex Wema Sztutowo)
Król strzelców: Łukasz Górzyński (Redeco Vigo Team Wrocław), Marcin Felski (Hemako Sztutowo) – 9 bramek

</doc>
<doc id="3717939" url="https://pl.wikipedia.org/wiki?curid=3717939" title="Mistrzostwa Polski Juniorów w Beach Soccer 2006">
Mistrzostwa Polski Juniorów w Beach Soccer 2006



</doc>
<doc id="3717942" url="https://pl.wikipedia.org/wiki?curid=3717942" title="Christa Köhler">
Christa Köhler

Christa Köhler (ur. 18 sierpnia 1951) – niemiecka skoczkini do wody. Srebrna medalistka olimpijska z Montrealu.
Reprezentowała barwy NRD. Zawody w 1976 były jej drugimi igrzyskami olimpijskimi, debiutowała w 1972. Sięgnęła po medal w skokach z trampoliny trzymetrowej. W tej samej konkurencji w 1973 została mistrzynią świata i mistrzynią Europy w 1977.

</doc>
<doc id="3717947" url="https://pl.wikipedia.org/wiki?curid=3717947" title="Giles Constable">
Giles Constable

Giles Constable (ur. 1 czerwca 1929 w Londynie, zm. 17 stycznia 2021 w Princeton) – amerykański i brytyjski historyk, mediewista.
Życiorys.
Był synem brytyjskiego historyka sztuki Williama George’a Constable. W 1950 ukończył studia na Uniwersytecie Harvarda, gdzie uzyskał doktorat w 1957. W latach 1955-1958 wykładał na Uniwersytecie w Iowa, 1958-1984 na Uniwersytecie Harvarda i w okresie 1966-1977 na Uniwersytecie Princeton. W latach 1977-1984 był dyrektorem Dumbarton Oaks Research Library w Waszyngtonie. Jego badania naukowe skupiały się na historii religijnej oraz kultury XI i XII wieku.

</doc>
<doc id="3717949" url="https://pl.wikipedia.org/wiki?curid=3717949" title="Młodzieżowe Mistrzostwa Polski w piłce nożnej plażowej 2007">
Młodzieżowe Mistrzostwa Polski w piłce nożnej plażowej 2007

II Mistrzostwa Polski Juniorów w Beach Soccer 2007 – turniej piłki nożnej plażowej, który odbył się w dniach 4-5 sierpnia 2007 roku na plaży w Sztutowie pod patronatem Beach Soccer Polska, w którym wyłoniony został Mistrz Polski do lat 20.
Kwalifikacja zawodnika.
Wszyscy zawodnicy muszą być urodzeni po 1.I.1987.
Nagrody indywidualne.
Najlepszy zawodnik turnieju: Jakub Jesionowski (OK Poddębice)
Król strzelców: Maciej Haftkowski (Hemako Sztutowo) – 15 bramek
Odkrycie turnieju: Maciej Łosiński (Bałtyk Sztutowo)

</doc>
<doc id="3717950" url="https://pl.wikipedia.org/wiki?curid=3717950" title="Mistrzostwa Polski Juniorów w Beach Soccer 2007">
Mistrzostwa Polski Juniorów w Beach Soccer 2007



</doc>
<doc id="3717952" url="https://pl.wikipedia.org/wiki?curid=3717952" title="Martina Proeber">
Martina Proeber

Martina Proeber (ur. 4 stycznia 1963) – niemiecka skoczkini do wody. Srebrna medalistka olimpijska z Moskwy.
Reprezentowała barwy NRD. Zawody w 1980 były jej jedynymi igrzyskami olimpijskimi. Sięgnęła po medal w skokach z trampoliny trzymetrowej.

</doc>
<doc id="3717953" url="https://pl.wikipedia.org/wiki?curid=3717953" title="Martina Pröeber">
Martina Pröeber



</doc>
<doc id="3717954" url="https://pl.wikipedia.org/wiki?curid=3717954" title="Głęboczek (jezioro w gminie Międzychód)">
Głęboczek (jezioro w gminie Międzychód)



</doc>
<doc id="3717956" url="https://pl.wikipedia.org/wiki?curid=3717956" title="Młodzieżowe Mistrzostwa Polski w piłce nożnej plażowej 2008">
Młodzieżowe Mistrzostwa Polski w piłce nożnej plażowej 2008

III Mistrzostwa Polski Juniorów ENERGA Beach Soccer 2008 – turniej piłki nożnej plażowej, który odbył się w dniach 26-27 lipca 2008 roku na plaży w Sztutowie pod patronatem Beach Soccer Polska, w którym wyłoniony został Mistrz Polski w kategorii juniorskiej.
Nagrody indywidualne.
Najlepszy zawodnik turnieju: Konrad Kubiak (OK Poddębice)
Król strzelców: Artur Wyzner (OK Poddębice) – 8 bramek
Najlepszy bramkarz: Michał Kartuszyński (Red Devils Chojnice)

</doc>
<doc id="3717960" url="https://pl.wikipedia.org/wiki?curid=3717960" title="Karin Guthke">
Karin Guthke

Karin Guthke (ur. 23 listopada 1956) – niemiecka skoczkini do wody. Brązowa medalistka olimpijska z Moskwy.
Reprezentowała barwy NRD. Zawody w 1980 były jej drugimi igrzyskami olimpijskimi, debiutowała w 1976. Sięgnęła po medal w skokach z trampoliny trzymetrowej.

</doc>
<doc id="3717963" url="https://pl.wikipedia.org/wiki?curid=3717963" title="Aradellini">
Aradellini

Aradellini – plemię pluskwiaków z rodziny zajadkowatych i podrodziny Holoptilinae.
Takson utworzyli w 1843 roku Petr Wolfgang Wygodzinsky i Robert Leslie Usinger.
Należą tu pluskwiaki o ciele, czułkach i odnóżach pokrytych gęstym, krótkim oszczeceniem. Długość szczecinek na danym członie czułka lub odnóża jest krótsza od jego średnicy. W przeciwieństwie do Holoptilini nie mają trichomów.
Owady te są endemitami Australii. Grupuje się je w dwóch rodzajach:

</doc>
<doc id="3717966" url="https://pl.wikipedia.org/wiki?curid=3717966" title="Omar Mateen">
Omar Mateen

Omar Mir Seddique Mateen (ur. 16 listopada 1986 w New Hyde Park, zm. 12 czerwca 2016 w Orlando) – amerykański masowy morderca, islamski terrorysta wewnętrzny afgańskiego pochodzenia, z zawodu ochroniarz i strażnik więzienny. 12 czerwca 2016 r. zabił 49 osób i ranił 53 osoby w strzelaninie w nocnym klubie Pulse w Orlando na Florydzie, po czym został zastrzelony przez policję.
Przed atakiem FBI dwukrotnie toczyło w jego sprawie śledztwo (w 2013 i 2014 roku). Mateen podobno zobowiązał się do współpracy z sunnickimi bojówkami Państwa Islamskiego (ISIS) propagującymi dżihad. Według informacji policyjnych, Mateen zadzwonił pod numer 911 zanim doszło do strzelaniny i zdeklarował swoją przynależność do ISIS.
Życiorys.
Mateen urodził się jako Omar Mir Seddique w New Hyde Park w Nowym Jorku. Jego rodzice pochodzą z Afganistanu. Ojciec Mateena jest Pasztunem, który wyemigrował do Stanów Zjednoczonych w latach 80. XX wieku. Jest zwolennikiem talibów. W 1991, po kilku latach mieszkania w Nowym Jorku, przeprowadził się wraz z rodziną do Port St. Lucie.
Mateen przez rok uczęszczał do Martin County High School. Został przeniesiony do St. Lucie West Centennial High School, z powodu bójki z kolegą ze szkoły. Jak opisuje jego znajomy, Mateen był prześladowany w drugiej szkole. Trzech kolegów z klasy opisało gazecie "The Washington Post", iż Mateen trzymał kciuki za zamachowców podczas ataku z 11 września 2001.
W 2003 ukończył Martin County Adult Vocational School. W 2006 uzyskał dyplom w dziedzinie sądownictwa karnego na Indian River State College. Kiedy uczęszczał do szkoły, pracował dorywczo w wielu pobliskich sklepach i restauracjach.
W kwestionariuszu przeprowadzonym na River State College’s Criminal Justice Mateen przyznał się do popełnienia przestępstwa, które nie zostało wykryte. Nie podał jednak żadnych szczegółów dotyczących sprawy.
W 2006 złożył podanie o zmianę nazwiska, dodając człon "Mateen", który zgodny jest z nazwiskiem jego rodziców (perskie: متين (matīn) oznaczające "silny", "twardy").
W kwietniu 2009 Mateen ożenił się z Sitorą Yusufiy pochodzącą z Uzbekistanu. Poznali się w 2008 na Myspace’ie, popularnym portalu społecznościowym. Cztery miesiące później doszło do separacji zakończonej rozwodem w lipcu 2011.
Mateen odwiedził dwukrotnie Arabię Saudyjską: w 2011 udając się na ośmiodniową wycieczkę oraz w 2012 podczas dziesięciodniowej wycieczki. Ministerstwo Spraw Wewnętrznych Arabii Saudyjskiej oświadczyło, iż celem wyjazdów mężczyzny była pielgrzymka do Mekki. W zbliżonym okresie wybrał się również do Zjednoczonych Emiratów Arabskich. Po konsultacji z władzami Arabii Saudyjskiej dyrektor FBI, James Comey, oświadczył, iż podczas podróży do Azji Mateen nie złamał prawa.
29 września 2011 Mateen ożenił się z Noor Zahi Salman, która wprowadziła się do mieszkania Mateena w Fort Pierce w listopadzie 2012. We wrześniu 2013 zamieszkali w domu w Port St. Lucie wraz z ojcem Mateena. Salman opuściła Mateena w grudniu 2015, po czym wyjechała do swojej rodziny w Rodeo w Kalifornii. Mateen i Salman mieli syna, który w dniu śmierci swojego ojca miał trzy lata.
Kiedy doszło do strzelaniny, Mateen mieszkał w Fort Pierce (około 160 kilometrów od Orlando na Florydzie), jednak jako adres do korespondencji podał dom rodziców w pobliskim Port St. Lucie. Według protokołów Florida Department of Law Enforcement, nie miał na Florydzie żadnych konfliktów z prawem.
Życie zawodowe.
Od października 2006 do kwietnia 2007 Mateen pracował jako strażnik więzienny w Zakładzie Poprawczym na Florydzie. Przydzielono go tam do Marin Correctional Institution. Został zwolniony z pracy z powodów administracyjnych niezwiązanych ze złym sprawowaniem.
Od września 2007 do końca życia Mateen pracował w brytyjskiej firmie ochroniarskiej G4S Secure Solutions w Jupiter na Florydzie. Firma dwukrotnie badała kontrolnie Mateena – pierwszy raz kiedy zaczynał pracę i drugi raz w 2013 roku. Nic nie wzbudziło zastrzeżeń G4S. Mateen odbył kurs ochroniarski i uzyskał pozwolenie na posiadanie broni. Przeszedł pomyślnie test psychologiczny. Nie był również osobą karaną. W 2010 został sfilmowany podczas pracy jako ochroniarz przy sprzątaniu po eksplozji platformy wiertniczej Deepwater Horizon. Powiedział on wtedy o pracownikach porządkujących teren: „Wszyscy przyjechali tutaj tylko po to, żeby zarobić. Tak jakby chcieli, żeby wyciekło więcej ropy, aby oni dostali pracę. Chcą, żeby wydarzało się więcej takich tragedii”. Jego komentarz został uwieczniony na filmie "The Big Fix" z 2012 roku.
Charakterystyka.
Ojciec Mateena to Seddique Mir Mateen. Był on gospodarzem telewizyjnego show "Durand Jirga Show", który emitowany był w telewizji satelitarnej na kanale Payam-e-Afghan. W 2015 prezentował siebie jako kandydata na prezydenta Afganistanu. "The Washington Post" potwierdza, że Seddique Mateen wspierał afgańskich talibów, którzy znani są z aktów terroryzmu na ludności cywilnej oraz z prześladowania kobiet. Seddique stwierdził, że działania jego syna nie miały nic wspólnego z religią. Opowiedział również o sytuacji, kiedy jego syn wpadł we wściekłość, widząc dwóch mężczyzn całujących się na oczach jego rodziny. Miało to miejsce na festiwalu Bayside Marketplace kilka miesięcy przed strzelaniną, co – jak stwierdził ojciec – mogło mieć motywujący wpływ na dokonanie zamachu.
Po ataku na klub nocny, Sitora Yusufiy, była żona Mateena, powiedziała mediom, że w trakcie małżeństwa był on niestabilny emocjonalnie, bił ją i całkowicie odizolował ją od jej rodziny. Stwierdziła, że mężczyzna chorował na zaburzenia afektywne dwubiegunowe. Miał również styczność ze sterydami. Absolwent szkoły średniej, do której uczęszczał Mateen, opowiadał "The Washington Post", że piętnastoletni Mateen w dzień zamachu z 11 września został fizycznie zaatakowany przez swojego ojca, Mira Seddique Mateena, na oczach innych uczniów.
Imam Shafiq Rahman z Muzułmańskiego Centrum w Fort Pierce powiedział mediom, że Omar Mateen był obecny w meczecie wraz z ojcem i swoim trzyletnim synem dwa dni przed strzelaniną. Imam stwierdził, że Omar „Był najbardziej spokojnym z mężczyzn. Przychodził tylko, by się pomodlić i wychodził. Zupełnie nic nie wskazywało na jego agresję”. Rahman dodał, że nigdy nie nakłaniał wiernych do przemocy wobec homoseksualistów.
Kolega ze szkoły i współpracownik Mateena powiedział, że mężczyzna nie miał żadnych otwartych konfliktów z homoseksualnymi pracownikami Treasure Coast Square, centrum handlowego w Jensen Beach.
Mężczyzna, który pracował z Mateenem w zachodnim Port St. Lucie, opisywał go jako „irytującego i niezrównoważonego”. Powiedział także, że Mateen często pozwalał sobie na homofobiczne, rasistowskie i seksistowskie komentarze. Wspominał także o zabijaniu ludzi. Współpracownik kilkakrotnie skarżył się firmie G4S na Omara Mateena. Jednakże jeden z mieszkańców Port St. Lucie, który znał Mateena, opisał go jako „bardzo uprzejmą (...), miłą i pozytywną osobę”.
Seksualność.
Osoby, które znały Mateena, podejrzewały, iż może być on osobą homo- lub biseksualną. Mężczyzna przyjaźniący się z nim od 2006 powiedział, że Mateen chodził z nim do gejowskich klubów, a nawet okazał zainteresowanie tym, by z nim randkować. Bywalcy klubów byli świadkami tego jak Mateen tańczył z jakimś mężczyzną. Jego kolega z klasy, któremu zależy na anonimowości, powiedział, że Mateen zapytał go kiedyś, czy jest gejem.
"Orlando Sentinel" i "The Palm Beach Post" donoszą, że co najmniej pięciu stałych klientów klubu Pulse widziało Mateena wielokrotnie w lokalu. Czasami pił alkohol, siedząc samotnie, a kiedy był zbyt mocno pijany, zachowywał się głośno i agresywnie. Świadek, który widział Mateena pod klubem godzinę przed strzelaniną, powiedział śledczym, że pisał ze sprawcą przez około rok, używając gejowskiej aplikacji randkowej Jack’d. Ów świadek oddał FBI swój telefon, by biuro mogło uzyskać więcej informacji o koncie zamachowca. Inny świadek zeznał, że Mateen próbował poderwać mężczyzn w nocnym klubie. Wiele świadków udzieliło gazecie "Tampa Bay Times" informacji, że nigdy nie widziało Omara Mateena w lokalu. Rzecznik Barbary Pomy (właścicielki klubu Pulse) oświadczył, że informacja o tym, iż Mateen był stałym klientem, jest „nieprawdziwa i całkowicie niedorzeczna”.
Seddique, ojciec Mateena, zaprzeczył jakoby jego syn był ukrywającym się homoseksualistą, mówiąc „Jeżeli byłby gejem, dlaczego miałby robić coś takiego?”. Dwa dni później, po wielu doniesieniach dotyczących orientacji seksualnej Mateena, jego ojciec dodał „Nie zauważyłem po nim niczego takiego i nie sądzę, żeby to była prawda”. Jego była żona, Sitora Yusufiy, udzielając wywiadu brazylijskiej telewizji SBT Brazil, przyznała, że jej były teść nazwał kiedyś Omara Mateena gejem w jej obecności. Po strzelaninie ojciec Mateena zamieścił w Internecie nagranie w swoim ojczystym języku dari. Stwierdził w nim, że to do Boga należy ukaranie homoseksualistów, więc wierni nie powinni podejmować działań na własną rękę.
Yusufiy przyznała w wywiadzie dla "The Wall Street Journal", że Mateen „przywiązywał dużą wagę do homoseksualizmu”. Kiedy zapytano ją o to, czy był gejem, odpowiedziała, że nie wie; przyznał jej się jednak do tego, że chodził do gejowskich klubów. Narzeczony Sitory Yusufiy, pochodzący z Brazylii Marco Dias, przyznał, że według Sitory, Omar Mateen miał „gejowskie skłonności”. Dias dodał ponadto, że jego rodzina myślała, iż jest gejem, a FBI zabroniło Sitorze mówić o tym amerykańskim mediom.
Powiązania z ugrupowaniami terrorystycznymi.
W maju 2013 FBI zainteresowało się po raz pierwszy Mateenem, ponieważ zachowywał się nieodpowiednio wobec swoich współpracowników. Mateen wyznał wtedy innym ochroniarzom, że należy do Hezbollahu, a jego rodzina ma powiązania z Al-Ka’idą. Hezbollah jest ugrupowaniem wrogim wobec Państwa Islamskiego, do którego później Mateen ogłosił przynależność. Dyrektor FBI James Comey zauważył, że stanowisko Mateena było wewnętrznie sprzeczne. FBI wszczęło śledztwo w sprawie Mateena i dwukrotnie go przesłuchiwało. Mateen przyznał się do swoich słów skierowanych do współpracowników, jednak wyjaśnił, że powiedział tak w nerwach, gdyż współpracownicy z niego szydzili. Po dziesięciu miesiącach FBI zamknęło sprawę, uznając, że Mateen nie stanowi zagrożenia. Mężczyzna znajdował się na liście terrorystów Interpolu, jednak został z niej usunięty po zamknięciu śledztwa.
W lipcu 2014 FBI ponownie zainteresowało się Mateenem, ponieważ powiązano go z Monerem Mohammadem Abu Salhą, amerykańskim radykałem, który wyruszył do Syrii i dokonał tam samobójczego zamachu bombowego. Mężczyźni znali się pobieżnie i chodzili do tego samego meczetu. Śledztwo było prowadzone, skupiając się na osobie Abu Salhy.
Adam Schiff, członek House Intelligence Committee z ramienia demokratów, otrzymał od Departamentu Bezpieczeństwa Krajowego Stanów Zjednoczonych informację, iż Mateen nawiązał współpracę z Państwem Islamskim. Analitycy zaznaczyli jednak, że „na chwilę obecną należy ustalić, w jakim stopniu na Mateena miała wpływ Al-Ka’ida, a w jakim stopniu Państwo Islamskie”. Mateen wyraził także poparcie dla Dżabhat an-Nusry, syryjskiego odłamu Al-Ka’idy przeciwnego Państwu Islamskiemu.
Osoba, która przeżyła strzelaninę w klubie Pulse, powiedziała, że Mateen mówił podczas zamachu, żeby Stany Zjednoczone „przestały bombardować jego kraj”. Świadek potwierdził także, iż Mateen ogłosił przynależność do Państwa Islamskiego.
Strzelanina.
Przygotowania.
Dwa miesiące przed atakiem Mateen sprzedał swoją część domu w Port St. Lucie siostrze i szwagrowi za jedyne dziesięć dolarów amerykańskich. Tym samym mógł dać do zrozumienia, że jego plany ataku są daleko posunięte.
Miesiąc przed atakiem Mateen oddał krew w regionalnym krwiodawstwie OneBlood, które po zamachu zaopatrzyło większość rannych w krew.
Dwa tygodnie przed strzelaniną Mateen legalnie kupił w Port St. Lucie w sklepie z bronią półautomatyczny karabin SIG Sauer MCX oraz pistolet ręczny Glock 17, kaliber 9 mm. Obydwie bronie zostały później użyte w strzelaninie. Chciał również kupić kamizelkę kuloodporną, jednak nie była ona dostępna w sprzedaży w tym sklepie. Próbował także nabyć kamizelkę kuloodporną oraz 1000 sztuk amunicji w innym sklepie z bronią, ale personel był wobec niego podejrzliwy i odmówiono mu sprzedaży. Sprzedawca broni utrzymuje, że skontaktował się w tej sprawie z FBI, jednak biuro oświadcza, że nie otrzymało takiego zgłoszenia. Biuro szeryfa również informuje, że nie otrzymało powiadomienia o tym incydencie.
Jak podaje NBC News, Noor Salman, druga żona Mateena, powiedziała FBI, że „odwiozła go kiedyś do gejowskiego klubu Pulse, ponieważ chciał się wokół niego rozejrzeć”. Władze zajmujące się śledztwem powiedziały Associated Press, że Salman podejrzewała go o planowanie zamachu, jednak nie mogła mieć pewności jedynie na podstawie tych przypuszczeń. Kilka dni przed strzelaniną Salman towarzyszyła Mateenowi przy zakupie amunicji, a w dzień poprzedzający tragedię przestrzegała go przed jego pomysłami.
Kilka godzin przed atakiem Mateen odwiedził dom swoich rodziców, by spędzić czas z ojcem. Jego ojciec stwierdził, że nie zauważył niczego niepokojącego w zachowaniu swojego syna.
ABC News i Fox News doniosły, że 12 czerwca wczesnym rankiem Mateen zamieścił wpisy na jednym ze swoich kont na Facebooku: „Prawdziwi muzułmanie nigdy nie zaakceptują zgniłych postaw Zachodu... Zabijacie niewinne kobiety i dzieci, robiąc z nas samolotowych zamachowców... Teraz zasmakujcie zemsty Państwa Islamskiego”. Pisał także: „Ameryko i Rosjo, przestańcie bombardować Państwo Islamskie”. Jego ostatni wpis na Facebooku to: „W ciągu następnych kilku dni zobaczycie ataki Państwa Islamskiego w USA”. Posty te – usunięte po publikacji – zostały odkryte i opublikowane przez Senacką Komisję Stanów Zjednoczonych do spraw Bezpieczeństwa Narodowego i Spraw Rządowych.
Zamach i śmierć.
12 czerwca 2016 około godziny 2:00 czasu wschodniego Omar Mateen wszedł do klubu Pulse w Orlando na Florydzie i zaczął strzelać. O 2:22 połączył się z numerem 911 i poinformował, że współpracuje z Państwem Islamskim, a także nawiązał do Tamerlana Carnajewa i Dżochara Carnajewa, którzy dokonali zamachu podczas maratonu w Bostonie w 2013 roku. Wspomniał również o swoim znajomym Monerze Mohammadzie Abu Salhi, który zmarł w samobójczym zamachu bombowym w Syrii w 2014. Według danych FBI, podczas strzelaniny Mateen połączył się z numerem 911 jeszcze dwukrotnie. Zadzwonił także do News 13, przedstawiając się jako strzelec w nocnym klubie. Według "The Washington Post", przeprowadził on atak na Pulse na rozkaz Państwa Islamskiego.
Omar Mateen wziął zakładników. Policja wtargnęła do klubu i zaczęła strzelać do zamachowca. Wymiana ognia między policją a Mateen'em trwała około 50 minut. O 5:50 Mateen został zastrzelony przez policję i poniósł śmierć na miejscu (policja poinformowała o jego śmierci o 5:53). Zanim zginął, zamachowiec zabił 49 osób, a 53 ranił . Zamach ten był najbardziej krwawą strzelaniną w akcie terroryzmu w całej historii Stanów Zjednoczonych, najbardziej śmiertelnym atakiem w amerykańskiej historii społeczności LGBT, a także największym atakiem terrorystycznym w USA od czasów zamachu z 11 września 2001 roku.

</doc>
<doc id="3717968" url="https://pl.wikipedia.org/wiki?curid=3717968" title="Dasycnemini">
Dasycnemini

Dasycnemini – plemię pluskwiaków z rodziny zajadkowatych i podrodziny Holoptilinae.
Takson utworzyli w 1963 roku Petr Wolfgang Wygodzinsky i Robert Leslie Usinger.
Pluskwiaki te, mają ciało, czułki i odnóża pokryte gęstym i długim oszczeceniem. Długość szczecinek na danym członie czułka lub odnóża jest zawsze dłuższa od jego średnicy. W przeciwieństwie do Holoptilini nie mają trichomów. Na ich zakrywce występują 2 lub 3 żyłki podłużne, które nie łączą się za środkiem jej długości.
Owady te są rozprzestrzenione okołotropikalnie, ale tylko jeden rodzaj jest znany z Ameryki.
Grupuje się je w 5 rodzajach:

</doc>
<doc id="3717969" url="https://pl.wikipedia.org/wiki?curid=3717969" title="Omar Mir Seddique Mateen">
Omar Mir Seddique Mateen



</doc>
<doc id="3717970" url="https://pl.wikipedia.org/wiki?curid=3717970" title="Centreville (Michigan)">
Centreville (Michigan)

Centreville – wieś w USA, w stanie Michigan, na Półwyspie Dolnym, w regionie Południowy Michigan ("Southern Michigan"), administracyjna siedziba władz hrabstwa St. Joseph. W 2010 r. miejscowość zamieszkiwało 1425 osób, a w przeciągu dziesięciu lat liczba ludności zmniejszyła się o 9,8%.
Miejscowość leży w odległości około 80 km na wschód od wybrzeża jeziora Michigan, w sąsiedztwie miasta Three Rivers oraz około 18 km na północ od granicy stanu Indiana.

</doc>
<doc id="3717971" url="https://pl.wikipedia.org/wiki?curid=3717971" title="Motocyklowe Grand Prix Wielkiej Brytanii 2012">
Motocyklowe Grand Prix Wielkiej Brytanii 2012

Motocyklowe Grand Prix Wielkiej Brytanii 2012 – szósta eliminacja motocyklowych mistrzostw świata, rozegrana 17 czerwca 2012 roku na torze Silverstone Circuit.

</doc>
<doc id="3717976" url="https://pl.wikipedia.org/wiki?curid=3717976" title="Mistrzostwa Azji Juniorów w Lekkoatletyce 2016">
Mistrzostwa Azji Juniorów w Lekkoatletyce 2016

17. Mistrzostwa Azji Juniorów w Lekkoatletyce – międzynarodowe zawody lekkoatletyczne dla sportowców do lat 20, które odbyły się między 3 i 6 czerwca 2016 w Ho Chi Minh w Wietnamie.

</doc>
<doc id="3717978" url="https://pl.wikipedia.org/wiki?curid=3717978" title="Motocyklowe Grand Prix Wielkiej Brytanii 2011">
Motocyklowe Grand Prix Wielkiej Brytanii 2011

Motocyklowe Grand Prix Wielkiej Brytanii 2011 – szósta eliminacja motocyklowych mistrzostw świata, rozegrana 12 czerwca 2011 roku na torze Silverstone Circuit.

</doc>
<doc id="3717979" url="https://pl.wikipedia.org/wiki?curid=3717979" title="Karabin AR-15">
Karabin AR-15

AR-15 – karabinek cywilny, produkowany w wielu różnych wersjach. Lekki karabin gazodynamiczny, zasilany magazynkiem, chłodzony powietrzem, wykorzystuje amunicję pośrednią. W jego produkcji szeroko wykorzystywane są stopy aluminium i materiały syntetyczne.
Historia.
Konstrukcja karabinu AR-15 jest oparta na karabinie AR-10 kalibru 7,62 mm, opracowanym przez Eugene Stonera, Roberta Fremonta i L. Jamesa Sullivana w firmie Fairchild Armalite. Został on zaprojektowany jako lżejsza wersja tej broni, strzelająca amunicją kalibru 5,56 mm.
W 1959 roku firma Armalite sprzedała swoje prawa do AR-10 i AR-15 firmie Colt. Po modyfikacjach broń została przyjęta przez Siły Zbrojne Stanów Zjednoczonych jako karabin M16.
W 1963 Colt rozpoczął sprzedaż samopowtarzalnego wariantu karabinu M16 do użytku cywilnego pod nazwą Colt AR-15; ta nazwa nadal jest używana dla wariantów karabinu pozwalających tylko na ogień samopowtarzalny. Oryginalny AR-15 był bardzo lekką bronią o wadze poniżej 6 lb (2,72 kg) z pustym magazynkiem. Późniejsze, cięższe wersje cywilnego AR-15 mogą ważyć ponad 8,5 lb (3,86 kg).
Samopowtarzalne cywilne AR-15 różnią się budową wewnętrzną od w pełni automatycznego M16, choć są niemal identyczne z wyglądu.
Wersje w pełni automatyczne: samoczynno – samopowtarzalne, wyposażone są w obrotowy przełącznik ognia, który pozwala wybierać między trzema trybami: zabezpieczony, samopowtarzalny (ogień pojedynczy) oraz samoczynny lub seria trzech strzałów, w zależności od modelu. Cywilny Colt AR-15 ma przełącznik posiadający jedynie dwa ustawienia: zabezpieczony i samopowtarzalny.
Choć w USA jest zabroniona produkcja, sprzedaż i posiadanie wersji w pełni automatycznych AR-15, można legalnie sprzedawać szablony, narzędzia i instrukcje wykonywania takiej konwersji. Są one używane do wytwarzania wariantów AR-15 z przełącznikiem ognia dla funkcjonariuszy, wojska i klientów zagranicznych.

</doc>
<doc id="3717985" url="https://pl.wikipedia.org/wiki?curid=3717985" title="Motocyklowe Grand Prix Wielkiej Brytanii 2010">
Motocyklowe Grand Prix Wielkiej Brytanii 2010

Motocyklowe Grand Prix Wielkiej Brytanii 2010 – piąta eliminacja motocyklowych mistrzostw świata, rozegrana 20 czerwca 2010 roku na torze Silverstone Circuit.

</doc>
<doc id="3717990" url="https://pl.wikipedia.org/wiki?curid=3717990" title="Motocyklowe Grand Prix Wielkiej Brytanii 2009">
Motocyklowe Grand Prix Wielkiej Brytanii 2009

Motocyklowe Grand Prix Wielkiej Brytanii 2009 – dziesiąta eliminacja motocyklowych mistrzostw świata, rozegrana 26 lipca 2009 roku na torze Donington Park.

</doc>
<doc id="3717993" url="https://pl.wikipedia.org/wiki?curid=3717993" title="Bluebird Airways">
Bluebird Airways

Bluebird Airways – grecka linia lotnicza z siedzibą w Heraklionie, głównym portem lotniczym jest Heraklion
Flota.
Flota Bluebird Airways w sierpniu 2019 r.
Wcześniej linie wykorzystywały również samoloty McDonnell Douglas MD-83.

</doc>
<doc id="3717995" url="https://pl.wikipedia.org/wiki?curid=3717995" title="Motocyklowe Grand Prix Wielkiej Brytanii 2008">
Motocyklowe Grand Prix Wielkiej Brytanii 2008

Motocyklowe Grand Prix Wielkiej Brytanii 2008 – ósma eliminacja motocyklowych mistrzostw świata, rozegrana 22 czerwca 2008 roku na torze Donington Park.

</doc>
<doc id="3717997" url="https://pl.wikipedia.org/wiki?curid=3717997" title="Jan Janus">
Jan Janus

Jan Janus (ur. 1913 w Essen, zm. 02.10.1974) – długoletni dyrektor Fabryki Narzędzi Chirurgicznych CHIFA w Nowym Tomyślu.
Urodził się w Niemczech, gdzie jego rodzice wyemigrowali „za chlebem”. Po 
I wojnie światowej powrócił z rodziną do Polski. W czasie II wojny światowej pracował w zakładach Windlerwerke w Nowym Tomyślu, a bezpośrednio po przejściu frontu zajął się wraz z innymi pracownikami ich porządkowaniem i zabezpieczeniem. W 1950 r. został mianowany po raz pierwszy dyrektorem Fabryki Narzędzi Chirurgicznych CHIFA w Nowym Tomyślu. Na stanowisku tym pracował do 1954 r., kiedy to na wniosek KP PZPR został zwolniony. Miał problem ze znalezieniem nowej pracy, w końcu został ślusarzem w Spółdzielni Mleczarskiej w Nowym Tomyślu, a później w POM-ie w Separówku. Na stanowisko dyrektora Chify przywrócono go na prośbę jej pracowników w 1957 r. i pełnił tę funkcję do 1974 r. Do jego zasług należało przeciwstawienie się planom przeniesienia fabryki do Warszawy, doprowadzenie do rozbudowy zakładu (m.in. budowa nowej hali produkcyjnej), budowa zakładowego osiedla mieszkaniowego i rozwój eksportu do krajów zachodnich. Jan Janus zmarł po ciężkiej chorobie 2.10.1974 r. 
Za swoje dokonania uhonorowany wieloma lokalnymi i państwowymi odznaczeniami w tym Krzyżem Kawalerskim Orderu Odrodzenia Polski. Jest patronem jednej z ulic w Nowym Tomyślu.

</doc>
<doc id="3717998" url="https://pl.wikipedia.org/wiki?curid=3717998" title="Finały NBA 2003">
Finały NBA 2003

Finały NBA w 2003 rozegrano w dniach 2-15 czerwca 2003 roku. Spotkali się w nich mistrzowie Konferencji Wschodniej – New Jersey Nets oraz Konferencji Zachodniej – San Antonio Spurs.
W drodze do finału Nets pokonali kolejno: Milwaukee Bucks 4-2, Boston Celtics 4-0 i w finale Konferencji Detroit Pistons 4-0. Natomiast Spurs zwyciężyli: Phoenix Suns 4-2, Los Angeles Lakers 4-2 i w finale konferencji Dallas Mavericks 4-2.
Mecze rozgrywano w formule 2-3-2. Przewagę własnej hali miała drużyna Spurs.
Tytuł mistrza NBA, po raz drugi w historii, zdobyła drużyna San Antonio Spurs, zwyciężając New Jersey Nets 4-2.
Tytuł MVP Finałów zdobył po raz drugi w swojej karierze Tim Duncan, zdobywając przeciętnie w meczu 24,2 pkt., 5,3 ast. i 17,0 zb.
Były to pierwsze mecze finałowe, które drużyna Spurs rozgrywała w hali AT&amp;T Center.
Po finałach w 2003 roku karierę zakończył center San Antonio Spurs, David Robinson.

</doc>
<doc id="3717999" url="https://pl.wikipedia.org/wiki?curid=3717999" title="Holoptilini">
Holoptilini

Holoptilini – plemię pluskwiaków z rodziny zajadkowatych i podrodziny Holoptilinae.
Takson utworzyli w 1925 roku Amédée L.M. le Peletier i Jean Guillaume Audinet-Serville.
Pluskwiaki o ciele zwykle długości 5 mm lub więcej. Ich odnóża, czułki i ciało pokrywają długie szczecinki, w przypadku odnóży i czułek dłuższe niż człon na którym leżą. Na ich zakrywce 3 żyłki podłużne, z których co najmniej wewnętrzna i środkowa łączą się przedwierzchołkowo, tworząc zamkniętą komórkę.
Przedstawiciele plemienia są wyspecjalizowanymi myrmekofagami i charakteryzują się obecnością trichomu – narządu wabiącego i odurzającego mrówki. Powstaje on w wyniku przekształcenia drugiego i trzeciego sternitu odwłoka. Złożony jest z ośmiu grup szczecin i jednokomórkowych gruczołów, a jego budowa jest zróżnicowana między gatunkami, mając znaczenie w oznaczaniu i kladystyce grupy.
Owady te są zasiedlają krainę orientalną, etiopską i australijską.
Należą tu rodzaje:

</doc>
<doc id="3718001" url="https://pl.wikipedia.org/wiki?curid=3718001" title="Motocyklowe Grand Prix Wielkiej Brytanii 2007">
Motocyklowe Grand Prix Wielkiej Brytanii 2007

Motocyklowe Grand Prix Wielkiej Brytanii 2007 – ósma eliminacja motocyklowych mistrzostw świata, rozegrana 24 czerwca 2007 roku na torze Donington Park.

</doc>
<doc id="3718002" url="https://pl.wikipedia.org/wiki?curid=3718002" title="Single numer jeden w roku 2010 (Japonia)">
Single numer jeden w roku 2010 (Japonia)

Notowanie przedstawia najlepiej sprzedające się single w Japonii. Publikowane jest ono przez magazyn "Oricon Style", a dane kompletowane są przez Oricon w oparciu o cotygodniowe wyniki sprzedaży fizycznej singli. Poniżej znajdują się tabele prezentujące najpopularniejsze single w danych tygodniach w roku 2010.
Notowanie "Billboard" Japan Hot 100 przedstawia najpopularniejsze single w Japonii. Publikowane jest ono przez magazyn "Billboard" i Hanshin Contents Link, a dane kompletowane są w oparciu o sprzedaż CD singli (udostępniane przez SoundScan Japan) oraz częstotliwość emitowania piosenek na antenach japońskich stacji radiowych (udostępniane przez firmę Plantech). Od grudnia 2010 roku uzupełniono informacje o dane sprzedaży w sklepach internetowych, jak również dane sprzedaży z iTunes Japan.

</doc>
<doc id="3718006" url="https://pl.wikipedia.org/wiki?curid=3718006" title="FIS Cup w skokach narciarskich 2016/2017">
FIS Cup w skokach narciarskich 2016/2017

FIS Cup w skokach narciarskich 2016/2017 – 12. edycja FIS Cupu, która rozpoczęła się on 2 lipca 2016 w austriackim Villach, a zakończyła 5 marca 2017 w japońskim Sapporo. W sumie rozegranych zostało 20 konkursów, w tym 12 zawodów letnich i 8 zimowych.
Tytułu bronił reprezentant Niemiec Danny Queck, który w sezonie 2015/2016 pokonał o 336 punktów swojego rodaka Michaela Drehera. Trzecie miejsce zajął Austriak Simon Greiderer.
Ostateczny terminarz zawodów został zatwierdzony w czerwcu 2016 roku na kongresie FIS w meksykańskim Cancún.
W cyklu zwyciężył Polak Paweł Wąsek, który w 16 startach zgromadził 542 punkty i o 13 wyprzedził Japończyka Yūkena Iwasę. Trzecie miejsce zajął Słoweniec Aljaž Osterc.
Klasyfikacja generalna.
"Klasyfikacja po zakończeniu sezonu 2016/2017"

</doc>
<doc id="3718008" url="https://pl.wikipedia.org/wiki?curid=3718008" title="Motocyklowe Grand Prix Wielkiej Brytanii 2006">
Motocyklowe Grand Prix Wielkiej Brytanii 2006

Motocyklowe Grand Prix Wielkiej Brytanii 2006 – dziewiąta eliminacja motocyklowych mistrzostw świata, rozegrana 2 lipca 2006 roku na torze Donington Park.

</doc>
<doc id="3718010" url="https://pl.wikipedia.org/wiki?curid=3718010" title="Motocyklowe Grand Prix Wielkiej Brytanii 2005">
Motocyklowe Grand Prix Wielkiej Brytanii 2005

Motocyklowe Grand Prix Wielkiej Brytanii 2005 – dziewiąta eliminacja motocyklowych mistrzostw świata, rozegrana 24 lipca 2005 roku na torze Donington Park.

</doc>
<doc id="3718012" url="https://pl.wikipedia.org/wiki?curid=3718012" title="Michał Pluciński">
Michał Pluciński

Michał Pluciński (ur. 17 stycznia 1908 w Warszawie, zm. 2 marca 1978 tamże) – polski aktor teatralny i filmowy.
Życiorys.
Był synem Władysława Plucińskiego i Natalii z Erlichów. Występował w teatrach w Łodzi, Płocku, Poznaniu, Włocławku, Warszawie. W czasie swojej kariery aktorskiej odgrywał role pierwszo- i drugoplanowe m.in. Henryk IV l. Pirandella w Teatrze Narodowym w Warszawie w 1958 w spektaklu "Żywa Maska".
W 1941 wystąpił w antypolskim, nazistowskim, propagandowym filmie "Heimkehr", w którym wcielił się w rolę sierżanta policji. Za udział w tym filmie władze podziemne skazały Plucińskiego na karę infamii, a w 1948 aktor został skazany na 5 lat więzienia.
Został pochowany na cmentarzu Powązkowskim w Warszawie (kwatera 289-1-21).

</doc>
<doc id="3718013" url="https://pl.wikipedia.org/wiki?curid=3718013" title="FIS Cup kobiet w skokach narciarskich 2016/2017">
FIS Cup kobiet w skokach narciarskich 2016/2017

FIS Cup kobiet w skokach narciarskich 2016/2017 – 5. w historii sezon cyklu FIS Cup w skokach narciarskich kobiet. Rozpoczął się on 2 lipca 2016 w austriackim Villach, a zakończył się 28 stycznia 2017 w amerykańskim Eau Claire. W sumie rozegranych zostało 13 konkursów (10 letnich i 3 zimowe).
Tytułu broniła reprezentantka Polski Kinga Rajda, która w sezonie 2015/2016 pokonała o 46 punkty Rumunkę Danielę Haralambie zajmując pierwsze miejsce. Polka nie obroniła pierwszego miejsca w klasyfikacji generalnej i zajęła ostatecznie drugie miejsce za Rumunką Haralambie.
Klasyfikacje.
Klasyfikacja generalna.
Opracowano na podstawie.
Nieoficjalna klasyfikacja drużynowa.
Opracowano na podstawie.

</doc>
<doc id="3718024" url="https://pl.wikipedia.org/wiki?curid=3718024" title="Cefodyzym">
Cefodyzym

Cefodyzym () – wielofunkcyjny organiczny związek chemiczny, bakteriobójczy antybiotyk beta-laktamowy z grupy cefalosporyn III generacji.
Mechanizm działania.
Cefodyzym jest antybiotykiem bakteriobójczym, hamującym syntezę ściany komórkowej bakterii Gram-ujemnych oraz Gram-dodatnich poprzez unieczynnianie białek wiążących penicylinę. Cefodyzym jest oporny na działanie większości β-laktamaz.
Zastosowanie.
W 2016 roku cefodyzym nie był dopuszczony do obrotu w Polsce.
Działania niepożądane.
Cefodyzym może powodować następujące działania niepożądane:

</doc>
<doc id="3718027" url="https://pl.wikipedia.org/wiki?curid=3718027" title="Związek Bałtycki">
Związek Bałtycki



</doc>
<doc id="3718036" url="https://pl.wikipedia.org/wiki?curid=3718036" title="Krzysztof Karpiński">
Krzysztof Karpiński



</doc>
<doc id="3718040" url="https://pl.wikipedia.org/wiki?curid=3718040" title="Okręg wołyński (1920-1921)">
Okręg wołyński (1920-1921)



</doc>
<doc id="3718047" url="https://pl.wikipedia.org/wiki?curid=3718047" title="Konstrukcja">
Konstrukcja

Konstrukcja (układ konstrukcyjny) – obiekt powstały w wyniku wzajemnego powiązania wielu elementów (części) składowych w celu zbudowania pewnej strukturalnej i niepodzielnej całości.
W ujęciu ogólnym rozróżnia się dwa zasadnicze typy konstrukcji:
Konstrukcje budowlane klasyfikuje się zazwyczaj według zasadniczych typów elementów tych konstrukcji:
Najczęściej konstrukcje składają się z różnych typów elementów i tak mamy np. konstrukcje: belkowo-płytowe, ramowo-kratowe, tarczowo-powłokowe itp.
Konstrukcje mogą być płaskie albo przestrzenne. Płaską nazywamy taką konstrukcję, której wszystkie elementy pracują w jednej płaszczyźnie. Jeżeli ten warunek nie jest spełniony, to wtedy konstrukcję nazywamy przestrzenną (pracującą przestrzennie).
Konstrukcje maszyn, urządzeń i pojazdów są trudne do sklasyfikowania ze względu na wielką różnorodność typów tych obiektów wynikającą z wielorakich realizacji praktycznych.

</doc>
<doc id="3718048" url="https://pl.wikipedia.org/wiki?curid=3718048" title="Charlevoix (Michigan)">
Charlevoix (Michigan)

Charlevoix – miasto w Stanach Zjednoczonych, w stanie Michigan, na Półwyspie Dolnym, w regionie Północnym ("Northern Lower Michigan"), administracyjna siedziba władz hrabstwa Charlevoix. 
Miasto leży na wąskim przesmyku pomiędzy jeziorem Michigan a jeziorem Charlevoix. 
W centrum jest jezioro Round Lake oraz kilka parków rekreacyjnych o powierzchni 125 akrów. W mieście jest port i przystań dla jachtów z pochylnią do wodowania. Z portu kursuje regularny prom na Beaver Island. Ze względu na atrakcyjne położenie miasto jest popularnym miejscem letniego wypoczynku. 
W 2010 r. miasto zamieszkiwało 2513 osób, a w przeciągu dziesięciu lat liczba ludności zmniejszyła się o 16%.

</doc>
<doc id="3718049" url="https://pl.wikipedia.org/wiki?curid=3718049" title="Castra Praetoria">
Castra Praetoria



</doc>
<doc id="3718052" url="https://pl.wikipedia.org/wiki?curid=3718052" title="Sophie Turner (aktorka)">
Sophie Turner (aktorka)



</doc>
<doc id="3718055" url="https://pl.wikipedia.org/wiki?curid=3718055" title="Jacek Błażewicz">
Jacek Błażewicz

Jacek Antoni Błażewicz (ur. 11 sierpnia 1951 w Poznaniu) – polski inżynier informatyk, profesor nauk technicznych. Specjalizuje się w teorii algorytmów, szeregowaniu zadań oraz bioinformatyce. Profesor zwyczajny i dyrektor Instytutu Informatyki Wydziału Informatyki Politechniki Poznańskiej oraz profesor zwyczajny i kierownik Zakładu Bioinformatyki w poznańskim Instytucie Chemii Bioorganicznej PAN (od 1999). Członek rzeczywisty PAN (od 2010).
Życiorys.
Studia z automatyki ukończył z wyróżnieniem na Politechnice Poznańskiej w 1974, gdzie następnie został zatrudniony i zdobywał kolejne awanse akademickie. Stopień doktorski uzyskał w zakresie informatyki w 1977 na podstawie rozprawy pt. "Szeregowanie zadań przed liniami krytycznymi na procesorach systemów cyfrowych". Habilitował się zaledwie trzy lata później, w 1980, na podstawie dorobku naukowego i rozprawy pt. "Złożoność obliczeniowa algorytmów i problemów szeregowania zadań". Tytuł naukowy profesora nauk technicznych został mu nadany w 1987. W Instytucie Informatyki PP pracuje w Zakładzie Teorii Algorytmów i Systemów Programowania. W pracy badawczej zajmuje się takimi zagadnieniami jak: sekwencjonowanie DNA, analiza i predykcja struktur RNA i białek, komputery DNA, obliczenia równoległe oraz teoria algorytmów. W poznańskim Instytucie Chemii Bioorganicznej PAN pełni funkcję kierownika Zakładu Bioinformatyki.
Jest członkiem polskich i zagranicznych towarzystw naukowych i technicznych, m.in.: Polskiego Towarzystwa Cybernetycznego, Polskiego Towarzystwa Bioinformatycznego (członek założyciel, od 2003), American Association for the Advancement of Science (od 2000), Amerykańskiego Towarzystwa Matematycznego (od 1978) oraz Polskiego Towarzystwa Informatycznego (członek-założyciel). W ramach Polskiej Akademii Nauk jest z kolei członkiem Komitetu Informatyki (od 1989) oraz rady kuratorów Wydziału IV Nauk Technicznych. W okresie 2011–2012 był członkiem rady Narodowego Centrum Nauki. W latach 1994–1999 pracował jako profesor w Zakładzie Matematyki Dyskretnej Wydziału Matematyki i Informatyki UAM. Jest członkiem wielu komitetów redakcyjnych czasopism naukowych, m.in. „Journal of Heuristics”, „Journal of Scheduling”, „Parallel Computing”, „Memetic Algorithms”, „Computational Methods in Science and Technology” i „Foundations of Computing and Decision Sciences”. Wypromował 20 doktorów (m.in. Martę Szachniuk, Grzegorza Pawlaka, Małgorzatę Sternę, Piotra Formanowicza, Martę Kasprzak, Macieja Drozdowskiego oraz Stanisława Gawiejnowicza).
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.
W 2006 otrzymał doktorat honorowy niemieckiego Uniwersytetu w Siegen. Wraz z Erwinem Peschem otrzymał w 2012 Polsko-Niemiecką Nagrodę Naukową Copernicus. Wielokrotnie przyznano mu nagrody ministerialne i PAN. W 2013 wyróżniony tytułem IEEE Fellow.
W 2018 otrzymał Medal 70-lecia Polskiej Informatyki, przyznany przez kapitułę Polskiego Towarzystwa Informatycznego.
Wybrane publikacje.
W dorobku publikacyjnym J. Błażewicza znajdują się m.in. takie książki jak:

</doc>
<doc id="3718056" url="https://pl.wikipedia.org/wiki?curid=3718056" title="3000 scénarios contre un virus">
3000 scénarios contre un virus

3000 scénarios contre un virus – francuski film łączący w sobie cechy noweli filmowej, filmu dokumentalizowanego i edukacyjnego z roku 1994, wyreżyserowanego przez wiele osób.
Opis fabuły.
Awangardowy film francuski będący kompozycją niemal trzydziestu historii przedstawiających kwestię AIDS. Wykonanie celu trwało trzy lata i wziął w nim udział cały szereg filmowców. Koncepcje na poszczególne części utworzyły się z przeszło trzech tysięcy pomysłów jakie przysłali uczniowie szkół we Francji. W indywidualnych mini-filmach panuje kwestia AIDS aktualna w relacjach heteroseksualnych, lecz w dwóch przypadkach ukazano również ludzi o innej orientacji oraz społeczność narkomanów.

</doc>
<doc id="3718061" url="https://pl.wikipedia.org/wiki?curid=3718061" title="Puchar Pięciu Narodów 1923">
Puchar Pięciu Narodów 1923

Puchar Pięciu Narodów 1923 – dziewiąta edycja Pucharu Pięciu Narodów, corocznego turnieju w rugby union rozgrywanego pomiędzy pięcioma najlepszymi zespołami narodowymi półkuli północnej, która odbyła się pomiędzy 20 stycznia a 14 kwietnia 1923 roku. Wliczając turnieje w poprzedniej formie, od czasów Home Nations Championship, była to trzydziesta szósta edycja tych zawodów. W turnieju zwyciężyła Anglia, która pokonała wszystkich rywali i tym samym zdobyła Triple Crown oraz Wielkiego Szlema.
Zgodnie z ówczesnymi zasadami punktowania dropgol był warty cztery punkty, podwyższenie dwa, natomiast przyłożenie i pozostałe kopy trzy punkty.
Dwudziestotysięczna widownia zebrana w Leicesterze została uznana przez Rugby Football Union za zbyt skromną, toteż mecz ten był ostatnim domowym spotkaniem Anglików rozegranym w tych rozgrywkach poza Twickenham.

</doc>
<doc id="3718063" url="https://pl.wikipedia.org/wiki?curid=3718063" title="Sobór Zwiastowania w Joszkar-Ole">
Sobór Zwiastowania w Joszkar-Ole

Sobór Zwiastowania – sobór prawosławny w Joszkar-Ole, katedra (od 2016) eparchii joszkar-olijskiej Rosyjskiego Kościoła Prawosławnego.
Położenie.
Świątynia znajduje się na Placu Dziewicy Maryi.
Historia.
Sobór powstał z inicjatywy prezydenta Republiki Mari El Leonida Markiełowa i arcybiskupa joszkar-olijskiego i marijskiego Jana (Timofiejewa).
Za oficjalną datę rozpoczęcia budowy soboru przyjęto 29 października 2010. W 2014 na soborze zamontowano 4 kopuły z krzyżami (każda o wadze 8 t), w późniejszym czasie umieszczono na świątyni 5 kolejnych kopuł.
Poświęcenia soboru dokonał 12 czerwca 2016 patriarcha moskiewski i całej Rusi Cyryl, w asyście licznych hierarchów Rosyjskiego Kościoła Prawosławnego. Tego samego dnia świątynia stała się katedrą eparchii joszkar-olijskiej i marijskiej, w miejsce soboru Wniebowstąpienia Pańskiego w Joszkar-Ole.
Architektura.
Sobór Zwiastowania w Joszkar-Ole wzorowany jest architektonicznie na petersburskim soborze Zmartwychwstania Pańskiego „Na Krwi”. Może pomieścić 2000 osób. Wysokość budowli wynosi 74 metry. W bezpośrednim sąsiedztwie świątyni znajduje się kompozycja rzeźbiarska przedstawiająca Matkę Bożą z Dzieciątkiem oraz fontanna-pomnik św. Gabriela Archanioła.

</doc>
<doc id="3718064" url="https://pl.wikipedia.org/wiki?curid=3718064" title="Młodzieżowe Mistrzostwa Polski w piłce nożnej plażowej 2009">
Młodzieżowe Mistrzostwa Polski w piłce nożnej plażowej 2009

I Młodzieżowe Mistrzostwa Polski w Plażowej Piłce Nożnej 2009 – turniej piłki nożnej plażowej, który odbył się w dniach 22-23 sierpnia 2009 roku na plaży w Sztutowie, w którym został wyłoniony Młodzieżowy Mistrz Polski. Jest to pierwsza edycja, którą organizował Polski Związek Piłki Nożnej przejmując organizację zawodów od Polskiej Federacji Beach Soccera.
Nagrody indywidualne.
Najlepszy zawodnik turnieju: Paweł Dzieciuch (Hemako Sztutowo)
Król strzelców: Wojciech Pietrzkiewicz (Elwo Etna Elbląg) – 20 bramek
Najlepszy bramkarz: Artur Wrzosek (Elwo Etna Elbląg)

</doc>
<doc id="3718068" url="https://pl.wikipedia.org/wiki?curid=3718068" title="Agata Durajczyk">
Agata Durajczyk



</doc>
<doc id="3718071" url="https://pl.wikipedia.org/wiki?curid=3718071" title="Yūki Matsushita">
Yūki Matsushita

 – japoński lekkoatleta specjalizujący się w biegach płotkarskich.
Na początku kariery uprawiał wieloboje lekkoatletyczne.
W 2015 osiągnął półfinał biegu na 400 metrów przez płotki podczas mistrzostw świata w Pekinie. Olimpijczyk z Rio de Janeiro (2016).
Złoty medalista mistrzostw Japonii.
Rekord życiowy w biegu na 400 metrów przez płotki: 49,10 (8 maja 2016, Kawasaki).

</doc>
<doc id="3718079" url="https://pl.wikipedia.org/wiki?curid=3718079" title="Sadzenie">
Sadzenie

Sadzenie – czynność agrotechniczna w sadownictwie, ogrodnictwie, leśnictwie, polegająca na umieszczaniu sadzonek drzew, krzewów lub roślin w ziemi na obszarze przeznaczonym pod sad, plantację, park, zalesienie lub odnowienie lasu. Sadzonki przeznaczone do sadzenia są wcześniej wyjęte z gleby w szkółce lub z samosiewu.

</doc>
<doc id="3718080" url="https://pl.wikipedia.org/wiki?curid=3718080" title="Aegon Championships 2016">
Aegon Championships 2016

Aegon Championships 2016 – tenisowy turniej ATP kategorii ATP World Tour 500 w sezonie 2016 z cyklu Aegon Championships rozgrywany w dniach 13–19 czerwca 2016 roku w Londynie na kortach trawiastych o puli nagród wynoszącej 1 928 610 euro.

</doc>
<doc id="3718081" url="https://pl.wikipedia.org/wiki?curid=3718081" title="Chwila Nieuwagi (zespół muzyczny)">
Chwila Nieuwagi (zespół muzyczny)

Chwila Nieuwagi – polski zespół muzyczny folkowo-poetycki pochodzący z Rybnika założony w 2008 roku przez Martynę i Andrzeja Czechów – zadebiutował podczas festiwalu Bieszczadzkie Anioły w 2008 roku, zdobywając w konkursie brązowe skrzydło.
Debiutancka płyta: „Niepoprawna muzyka” ukazała się w 2011 roku nakładem wydawnictwa AIA Cytryna dystrybuowana przez EMI Music Poland. Album zawiera autorskie utwory skomponowane do wierszy poetów i tekstów własnych, w tym pierwsze kompozycje zespołu po śląsku.
W 2013 roku miała miejsce premiera drugiej płyty zatytułowanej „Miszung”. Promował ją teledysk do utworu: „W niebie” z debiutancką rolą aktorską wybitnego poety Adama Ziemianina. Gościnnie na płycie wystąpili: Maciej Balcar (Dżem (zespół muzyczny)), Jarosław Treliński (Raz Dwa Trzy) oraz Dariusz Sojka (Carrantuohill). Krążek zawiera trzy utwory zaśpiewane po śląsku oraz kompozycje do tekstów własnych i wierszy poetów. 
"Anieli śpiewają" to trzeci album studyjny grupy prezentujący śląskie przyśpiewki i pastorałki oraz kolędy w aranżacjach Chwili Nieuwagi. Płyta ukazała się w 2016 roku nakładem wydawnictwa Dalmafon a dwa lata później światło dzienne ujrzała pierwsza płyta koncertowa nagrana wspólnie z Kubą Blokeszem zatytułowana: "Morawska Brama" wydana przez "Miszung" - własne wydawnictwo zespołu. Nagrania zostały zarejestrowane podczas trzech koncertów radiowych w Radio Opole, Radio Gdańsk oraz Radio Rzeszów a prezentują kompozycje czeskich pieśniarzy, czeskich zespołów folkowych i folk-rockowych, m.in. Karela Kryla, Jaromíra Nohavicy, Radůzy, Poletime? czy grupy Čechomor. 
Wydawnictwa:
Składanki:
Najważniejsze nagrody festiwalowe:

</doc>
<doc id="3718086" url="https://pl.wikipedia.org/wiki?curid=3718086" title="Protektorat Malty">
Protektorat Malty

Protektorat Malty było politycznym określeniem Malty, ponieważ oficjalnie była ona częścią Królestwa Sycylii pod brytyjskim protektoratem. Protektorat ten istniał w czasie pomiędzy kapitulacją sił francuskich na Malcie w roku 1800, a obwołaniem Malty kolonią Korony Brytyjskiej w 1813 roku.
Podłoże polityczne.
Podczas powstania przeciwko Francuzom Maltańczycy sformowali Zgromadzenie Narodowe jako rząd tymczasowy. Do brytyjskiej floty na Sycylii wysłano przedstawicieli z prośbą o pomoc. W drugiej połowie września 1798, flota 13 okrętów, pod dowództwem kapitana Sir Jamesa Saumareza pokazała się w pobliżu wyspy. W październiku tego roku Sir Alexander Ball przybył na Maltę, a rok później mianowany został jej Cywilnym Komisarzem.
Francuski garnizon pod dowództwem generała Vaubois zepchnięty został do Valletty, i w końcu poddał się 4 września 1800 roku. Z tą chwilą Malta stała się Protektoratem Korony Brytyjskiej. W sierpniu 1801 roku, Cywilny Komisarz Charles Cameron mianował Emmanuela Vitale gubernatorem wyspy Gozo w miejsce Saverio Cassara. Fakt ten w efekcie oznaczał koniec niepodległości Gozo jako "La Nazione Gozitana".
Zgodnie z warunkami pokoju w Amiens, Wielka Brytania zobowiązana była ewakuować wyspę, lecz nie wypełniła tego uzgodnienia - jeden z kilku wzajemnych przypadków nieprzestrzegania uzgodnień traktatu, co w końcu doprowadziło do jego upadku i wznowienia działań wojennych pomiędzy Wielką Brytanią i Francją.
Deklaracja Praw.
W czerwcu 1802 roku, 104 przedstawicieli maltańskich miast i wiosek, podpisało deklarację zatytułowaną "La Dichiarazione dei Diritti degli abitanti delle Isole di Malta e Gozo" (Deklaracja Praw mieszkańców Wysp Malta i Gozo), w której ogłaszali Jerzego III swoim królem, z zastrzeżeniem, że nie ma on prawa przekazania Malty pod władzę innego państwa. Ogłaszali również, że Malta, będąc pod brytyjską protekcją, powinna mieć swój rząd.
Lampedusa.
Na mapie politycznej, Lampedusa była również częścią Królestwa Sycylii. W późnych latach XVIII wieku, kiedy Malta wciąż była pod rządami Joannitów, wydzierżawił wyspę Salvatore Gatt, maltańskiemu przedsiębiorcy, który osiadł tam wraz z kilkoma pracownikami.
Brytyjczycy pragnęli przejąć Lampedusę jako swoją bazę morską zamiast Malty, ale idea upadła, ponieważ wyspa nie miała wystarczająco głębokich portów i nie miała dobrej infrastruktury. Mimo tego, władze na Malcie i rząd brytyjski ciągle dążył do przejęcia wyspy, wierząc, że wyspa może zaopatrywać Maltę w żywność, gdyby Sycylia przypadła Napoleonowi.
W roku 1800 Ball wysłał na Lampedusę komisję, w celu oceny wykonalności tego zamierzenia. Komisja stwierdziła, że wyspa może, przy relatywnie małych kosztach, stać się dostarczycielem produktów żywnościowych, a to za przyczyną żyznej gleby i dobrego zaopatrzenia w wodę. W roku 1803, kilku maltańskich rolników osiedliło się na Lampedusie, biorąc ze sobą swoją trzodę i owce, oraz zaczęło uprawiać jęczmień.
W roku 1810, Salvatore Gatt przeniósł prawo dzierżawy na Alexandra Fernandeza, urzędnika brytyjskiej Intendentury, który później usiłował stworzyć wielką maltańską kolonię na wyspie. Nie zostało to nigdy zrealizowane, gdyż w roku 1812 Komisja Królewska uznała, iż było to zwykłe przedsięwzięcie handlowe, i Wielka Brytania odmówiła Fernandezowi pomocy. Problemy spotęgowały się, gdy w latach 1813-1814 nawiedziła Maltę dżuma, i 25 września 1814 roku Sir Thomas Maitland zabrał brytyjskich żołnierzy z Lampedusy.
Fernandez zarządzał wyspą do roku 1818, kiedy powrócił Gatt i został tam z rodziną do roku 1824.
Kolonia Korony Brytyjskiej.
W roku 1813 Malta, zgodnie z Konstytucją Bathursta, została przekształcona w kolonię Korony Brytyjskiej. 23 lipca sir Thomas Maitland zastąpił sir Hildebranda Oakesa, i został pierwszym cywilnym komisarzem, który otrzymał tytuł gubernatora. Malta oficjalnie stała się kolonią w roku 1814, na podstawie pokoju paryskiego.

</doc>
<doc id="3718087" url="https://pl.wikipedia.org/wiki?curid=3718087" title="Szymon Wypych">
Szymon Wypych

Szymon Wypych (ur. 1945 r., zm. 29 sierpnia 2008 r.) – polski rzeźbiarz.
Życiorys.
Urodzony w 1945 r. Absolwent Państwowej Wyższej Szkoły Sztuk Plastycznych (PWSSP) w Gdańsku (obecnie Akademii Sztuk Pięknych w Gdańsku) z 1979 roku.
Jego prace znajdują się m.in. we wnętrzu częstochowskiej katedry, a także w zbiorach Galerii ZAR w Warszawie, Galerii Rzeźby Śląskiej w Chorzowie, Miejskiej Galerii Sztuki w Częstochowie, Muzeum Częstochowskiego, Muzeum Haliny Poświatowskiej w Częstochowie i Towarzystwa Przyjaciół Sztuk Pięknych w Krakowie. Jest autorem drogi krzyżowej na Przeprośnej Górce, posągu Jana Pawła II na placu przed wejściem do częstochowskiej katedry, popiersia dr. Władysława Biegańskiego na pl. Rady Europy, pomnika Ofiar Hitleryzmu w Kłobucku, rzeźb „Przyjaciółki” i „Kobieta” w częstochowskiej dzielnicy Tysiąclecie.
Od 1983 roku należał do Związku Artystów Rzeźbiarzy i Stowarzyszenia Środowisk Twórczych w Częstochowie, tego ostatniego był prezesem. 
Zmarł 29 sierpnia 2008 r., został pochowany na cmentarzu Kule w Częstochowie. W pogrzebie uczestniczyli przedstawiciele władz miejskich oraz młodzież z Zespołu Szkół Plastycznych im. Jacka Malczewskiego w Częstochowie.

</doc>
<doc id="3718089" url="https://pl.wikipedia.org/wiki?curid=3718089" title="Młodzieżowe Mistrzostwa Polski w piłce nożnej plażowej 2010">
Młodzieżowe Mistrzostwa Polski w piłce nożnej plażowej 2010

II Młodzieżowe Mistrzostwa Polski w Plażowej Piłce Nożnej 2010 – turniej piłki nożnej plażowej, który odbył się w dniach 14-15 sierpnia 2010 roku na plaży w Sztutowie, w którym został wyłoniony Młodzieżowy Mistrz Polski. Jest to druga edycja, którą organizował Polski Związek Piłki Nożnej przejmując organizację zawodów od Polskiej Federacji Beach Soccera.
Nagrody indywidualne.
Najlepszy zawodnik turnieju: Artur Wyzner (Grembach Łódź)
Król strzelców: Maciej Świderski (Bałtyk Sztutowo) – 18 bramek
Najlepszy bramkarz: Jan Janowski (Hemako Sztutowo)

</doc>
<doc id="3718090" url="https://pl.wikipedia.org/wiki?curid=3718090" title="Paddy Roche">
Paddy Roche

 
Patrick Joseph Christopher "Paddy" Roche (ur. 4 stycznia 1951 w Dublinie) – irlandzki piłkarz występujący na pozycji bramkarza.
Kariera klubowa.
Roche karierę rozpoczynał w 1970 roku w zespole Shelbourne. W 1973 roku przeszedł do angielskiego Manchesteru United. W debiutanckim sezonie 1973/1974 spadł z nim z Division One do Division Two, nie rozgrywając tam jednak żadnego spotkania. W następnym sezonie awansował jednak z zespołem z powrotem do Division One. W lidze tej zadebiutował 1 listopada 1975 w wygranym 1:0 meczu z Norwich City. W sezonie 1976/1977 wywalczył z klubem Puchar Anglii, a w sezonie 1979/1980 wicemistrzostwo Anglii. Graczem Manchesteru był przez 9 sezonów, pozostając przez ten czas rezerwowym bramkarzem najpierw dla Alexa Stepneya, a następnie dla Gary’ego Baileya i rozgrywając łącznie 46 ligowych spotkań.
W 1982 roku Roche odszedł do Brentfordu z Division Three i występował tam przez dwa sezony. W kolejnych latach grał jeszcze w zespole Division Four – Halifax Town, a także w Northwich Victoria z Conference National. W 1990 roku zakończył karierę.
Kariera reprezentacyjna.
W reprezentacji Irlandii Roche zadebiutował 10 października 1971 w przegranym 0:6 meczu eliminacji Mistrzostw Europy 1972 z Austrią. W latach 1971–1975 w drużynie narodowej rozegrał 8 spotkań.

</doc>
<doc id="3718092" url="https://pl.wikipedia.org/wiki?curid=3718092" title="Barok Progresywny">
Barok Progresywny



</doc>
<doc id="3718093" url="https://pl.wikipedia.org/wiki?curid=3718093" title="Marcin Czarny">
Marcin Czarny

Marcin Czarny – późnogotycki malarz krakowski, czynny w latach 1477–1509. W wykazie seniorów krakowskiego cechu malarzy z 1499 wzmiankowany był jako Czarny; nazywany był także Swacz, Schwarvz, Niger.
Był synem krakowskiego mieszczanina Stanisława. Prawa miejskie uzyskał 1477 roku. W 1487 roku kupił dom przy ulicy Szerokiej. W latach 1483–1507 był dwunastokrotnie wybierany na starszego cechu malarzy. Zmarł śmiercią nagłą w 1509 roku. Jego pracownię przejął syn Mikołaj i prowadził ją do 1516 roku.
Miał czwórkę dzieci, jedyny syn Mikołaj został jego uczniem i poszedł w jego ślady. Uczniami Marcina Czarnego byli ponadto Stanisław Łapczycki i Bernard z Mogilnicy; czeladnikiem mistrza był Jakub z Jędrzejowa. 
Przypisywane prace i ich opis.
Z zachowanych dokumentów wiadomo o pięciu pracach Marcina Czarnego. W 1486 roku miał on wykonać obraz przedstawiający "Pasję", wzorując się na innym dziele znajdującym się w katedrze na Wawelu. Zleceniodawcą miał być Sołtan, kanclerz Wielkiego Księstwa Litewskiego. W 1497 roku otrzymał zlecenie na wykonanie malowanych świec dla krakowskiego cechu grabarzy. Zachowały się dwa zapiski, w których wspomina się o zadłużeniu zleceniodawców wobec Marcina Czarnego: z 1498 roku, kiedy to Jan pleban z Jurkowa miał być winien 5 grzywien "pro ymaginibus apdud uem emptis" ("za obrazy u niego nabyte") oraz z roku 1508, kiedy to Jan pleban z Woźnik i rajca Jakub Kłapeć zobowiązują się do zapłacenia 5 grzywien i 17 groszy za obrazy Marcina.
Z 1508 roku pochodzi ostatnia wzmianka o nabytej pracy, tryptyku przeznaczonego dla głównego ołtarza w kościele parafialnym Wniebowzięcia NMP i św. Stanisława Biskupa w Bodzentynie znanego jako Tryptyk bodzentyński lub "Tryptyk Zaśnięcia Matki Boskiej". Z tryptyku zachowały się: obraz środkowy, trzy dwustronnie, malowane kwatery ze skrzydeł i predella. Zleceniodawcami byli Albert wikary z Bodzentyna i witrycy tamtejszego kościoła parafialnego Mikołaj Mikulec oraz Paweł Lanucha a fundatorem biskup Jan Konarski. Wykonane wówczas retabulum zachowało się niemal w całości i jest dziełem zbiorowym; Marcin Czarny wykonał prawdopodobnie sceny "Zaśnięcie Marii" i " Wniebowzięcie", skrzydła wykonali inni malarze a pradellę ozdobił syn Czarnego, Mikołaj (było to jego jedna z pierwszych samodzielnych prac). 
Kompozycyjnie sceny "Zaśnięcia Marii" i "Wniebowzięcia" nawiązywały do koncepcji ikonograficznej z szafy krakowskiego ołtarza Mariackiego. Marcin Czarny zapożyczył kompozycję z grupą apostołów skupionych wokół klęczącej Matki Boskiej oraz wniebowziętą Marię i Chrystusa adorowanych przez anioły. Elementy te zostały podkreślone modnym w ówczesnym czasie podziale tablicy na trzy części za pomocą wąskich rzeźbionych kolumienek. Jak twierdzi Jerzy Gadomski: Tryptyk został ukończony w 1511 roku, już po śmierci mistrza Czarnego a sceny na rewersie: "Pogrzeb św. Stanisława", "Nawiedzenie" i "Narodzenie" zostały ukończone przez innych artystów, prawdopodobnie uczniów Marcina Czarnego.
Zachowała się grupa obrazów stworzonych w podobnym stylu co tryptyk z Bodzentyna, obecnie stanowiących grupę pojedynczych dzieł, powstawały w latach 1505–1516, jeszcze za życia Marcina oraz w pracowni prowadzonej przez jego syna Mikołaja. Do grupy wcześniejszej należy scena z "Matką Boską z Dzieciątkiem" z kaplicy pw. Zwiastowania przy kościele Bożego Ciała w Krakowie, gdzie niektóre elementy nawiązują do bodzentyńskiego "Nawiedzenia" (typy twarz i blikowe dotknięcia pędzla) i "Zaśnięcia" (modelunek i żywo prowadzony kontur). Innymi obrazami przypisywanymi Czarnemu są prace z kościoła parafialnego w Uniejowie pt. "Ukrzyżowanie", z kościoła parafialnego w Słomnikach pt. "Wielka Rodzina Marii".

</doc>
<doc id="3718095" url="https://pl.wikipedia.org/wiki?curid=3718095" title="Komora w Okręcie">
Komora w Okręcie

Komora w Okręcie – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się pod granią Organów w turni Okręt, na wysokości 1108 m n.p.m. Długość jaskini wynosi 12 metrów, a jej deniwelacja 8 metrów.
Opis jaskini.
Jaskinię stanowi duża sala zaczynająca się zaraz za obszernym otworem wejściowym. Odchodzi od niej do góry krótka, wąska szczelina.
Przyroda.
W jaskini można spotkać nacieki grzybkowe. Ściany są suche, rosną na nich mchy i porosty.
Historia odkryć.
Jaskinia była prawdopodobnie znana od dawna. Jej opis i plan sporządziła w lipcu 1992 roku I. Luty przy pomocy T. Mardala.

</doc>
<doc id="3718096" url="https://pl.wikipedia.org/wiki?curid=3718096" title="Gerry Weber Open 2016">
Gerry Weber Open 2016

Gerry Weber Open 2016 – tenisowy turniej ATP kategorii ATP World Tour 500 w sezonie 2016 z cyklu Gerry Weber Open rozgrywany w dniach 13–19 czerwca 2016 roku w Halle na kortach trawiastych o puli nagród wynoszącej 1 826 275 euro.

</doc>
<doc id="3718097" url="https://pl.wikipedia.org/wiki?curid=3718097" title="Ashley Grimes">
Ashley Grimes

 
Augustine Ashley Grimes (ur. 2 sierpnia 1957 w Dublinie) – irlandzki piłkarz występujący na pozycji obrońcy.
Kariera klubowa.
Grimes karierę rozpoczynał w 1974 roku w zespole Bohemians. W sezonie 1974/1975 zdobył z nim mistrzostwo Irlandii, a w sezonie 1975/1976 Puchar Irlandii. W 1977 roku przeszedł do angielskiego Manchesteru United. W Division One zadebiutował 20 sierpnia 1977 w wygranym 4:1 meczu z Birmingham City. W sezonie 1979/1980 wywalczył z klubem wicemistrzostwo Anglii, a w sezonie 1982/1983 Puchar Anglii.
W 1983 roku Grimes odszedł do Coventry City, także grającego w Division One. Spędził tam sezon 1983/1984. Następnie, przez pięć sezonów występował w innej drużynie Division One, Luton Town. W 1989 roku został graczem hiszpańskiej Osasuny. W Primera División zadebiutował 8 października 1989 w zremisowanym 1:1 spotkaniu z Celtą Vigo. Zawodnikiem Osasuny Grimes był przez jeden sezon.
Potem grał jeszcze w angielskim zespole Division Three, Stoke City. W 1992 roku zakończył tam karierę.
Kariera reprezentacyjna.
W reprezentacji Irlandii Grimes zadebiutował 5 kwietnia 1978 w wygranym 4:2 towarzyskim meczu z Turcją. 17 listopada 1982 w zremisowanym 3:3 pojedynku eliminacji Mistrzostw Europy 1984 z Hiszpanią strzelił swojego jedynego gola w kadrze. W latach 1978–1988 w drużynie narodowej rozegrał 18 spotkań.

</doc>
<doc id="3718101" url="https://pl.wikipedia.org/wiki?curid=3718101" title="Leona Krištofová">
Leona Krištofová

Leona Krištofová (ur. 5 października 1977) – czeska koszykarka występująca na pozycji środkowej, wielokrotna medalistka mistrzostw Polski oraz Czech.

</doc>
<doc id="3718102" url="https://pl.wikipedia.org/wiki?curid=3718102" title="Leona Kristofova">
Leona Kristofova



</doc>
<doc id="3718104" url="https://pl.wikipedia.org/wiki?curid=3718104" title="Siatka prętów">
Siatka prętów

Siatka prętów (schemat statyczny) - pojęcie występujące w mechanice budowli złożonych tylko z samych prętów. Siatka taka określa pewną strukturę geometryczną (graf) płaską (dwuwymiarową) lub przestrzenną (trójwymiarową), złożoną z osi prętów połączonych ze sobą w węzłach. Siatka określa jedynie przestrzenną konfigurację konstrukcji i nie zawiera żadnych informacji dotyczących rodzaju prętów i węzłów oraz sposobów ich połączenia ze sobą i z fundamentami. 
Przy stosowaniu programów komputerowych każdy z prętów siatki określony jest przez numerację jego węzłów brzegowych.

</doc>
<doc id="3718105" url="https://pl.wikipedia.org/wiki?curid=3718105" title="Czerwona Studzienka">
Czerwona Studzienka

Czerwona Studzienka – jaskinia w Dolinie Małej Łąki w Tatrach Zachodnich. Wejście do niej znajduje się w Czerwonym Grzbiecie, w pobliżu jaskini Zośka, na wysokości 1830 metrów n.p.m. Długość jaskini wynosi 12 metrów, a jej deniwelacja też 12 metrów.
Opis jaskini.
Jaskinię stanowi pionowa studnia o 1,5-metrowej średnicy.
Przyroda.
W jaskini brak jest nacieków. Ściany są suche, nie ma na nich roślinności.
Historia odkryć.
Jaskinię odkryli w lipcu 2001 roku S. Szadkowski i Z.Tabaczyński ze Speleoklubu Tatrzańskiego w Zakopanem.

</doc>
<doc id="3718109" url="https://pl.wikipedia.org/wiki?curid=3718109" title="Mechanika konstrukcji">
Mechanika konstrukcji

Mechanika konstrukcji - ogólna nazwa dyscypliny naukowej, na którą składają dwie dziedziny:

</doc>
<doc id="3718110" url="https://pl.wikipedia.org/wiki?curid=3718110" title="Powiat brzeski (1807-1815)">
Powiat brzeski (1807-1815)



</doc>
<doc id="3718111" url="https://pl.wikipedia.org/wiki?curid=3718111" title="Trynitarki">
Trynitarki

Trynitarianki – katolicki zakon klauzurowy założony w 1236 w Hiszpanii przez o.Nicholasa – trynitarza jako odgałęzienie od zakonu trynitarzy.
Habit.
Biały habit ze szkaplerzem z krzyżem o belkach niebieskiej i czerwonej, czarny welon.

</doc>
<doc id="3718118" url="https://pl.wikipedia.org/wiki?curid=3718118" title="Wilcza Nora">
Wilcza Nora

Wilcza Nora – jaskinia w Dolinie Chochołowskiej w Tatrach Zachodnich. Wejście do niej znajduje się w górnej części doliny Wielkie Koryciska, w pobliżu jaskiń: Skośna Szpara, Szczelina w Wielkich Koryciskach i Schron w Wielkich Koryciskach, na wysokości 1079 m n.p.m. Długość jaskini wynosi 12 metrów, a jej deniwelacja 3 metry.
Opis jaskini.
Jaskinię stanowi poziomy korytarz zaczynający się w niewielkim otworze wejściowym (znajduje się tu 2,6-metrowy kominek), a kończący 3,2-metrowym kominkiem.
Przyroda.
W jaskini można spotkać nacieki grzybkowe i mleko wapienne. Ściany są wilgotne, brak jest na nich roślinności.
Historia odkryć.
Jaskinia była prawdopodobnie znana od dawna. Jej pierwszy plan i opis sporządził leśniczy Tomasz Mączka w 1994 roku.

</doc>
<doc id="3718121" url="https://pl.wikipedia.org/wiki?curid=3718121" title="Vintrosa">
Vintrosa

Vintrosa – miejscowość ("tätort") w środkowej Szwecji, w regionie administracyjnym ("län") Örebro (gmina Örebro).
Miejscowość jest położona w prowincji historycznej ("landskap") Närke, ok. 15 km na zachód od Örebro niedaleko trasy E18.
W 2010 roku Vintrosa liczyła 1343 mieszkańców.

</doc>
<doc id="3718122" url="https://pl.wikipedia.org/wiki?curid=3718122" title="Portugalska Wikipedia">
Portugalska Wikipedia



</doc>
<doc id="3718127" url="https://pl.wikipedia.org/wiki?curid=3718127" title="Arabska Wikipedia">
Arabska Wikipedia



</doc>
<doc id="3718129" url="https://pl.wikipedia.org/wiki?curid=3718129" title="Pauli Pöyhiä">
Pauli Pöyhiä

Pauli Pöyhiä (ur. 1987) – fiński kulturysta i strongman.
Życiorys.
Jego miastem rodzinnym są Helsinki. Odbył półroczną służbę wojskową. Choć chciał służyć dalej, musiał odejść z wojska ze względu na pierwsze zawody kulturystyczne, w jakich przyszło mu uczestniczyć. Studiował na uczelni Länsi − Uudenmaan Koulutuskeskus, będącej wyższą szkołą sportową.
Członek fińskiej organizacji kulturystycznej Bodybuilding Alliance, a także Międzynarodowej Federacji Kulturystyki i Fitnessu (IFBB). Sportem zajmuje się od 2008 roku. Dwukrotnie zdobywał brązowy medal, a jednokrotnie srebrny medal w mistrzostwach Finlandii w kulturystyce. Ma sto siedemdziesiąt pięć centymetrów wzrostu. Obwód jego bicepsa wynosi pięćdziesiąt centymetrów.
Jest także strongmanem. W 2014 roku nazwano go najsilniejszym mężczyzną miasta Vihti. Zdolny do przeciągania ciężarówek.
W marcu 2016 wziął wraz z grupą innych fińskich kulturystów wziął udział w charytatywnym meczu hokejowym, z którego przychody przeznaczone zostały na wsparcie szpitala dziecięcego.
Mieszka w miejscowości Nummela w prowincji Finlandia Południowa. Właściciel siłowni GYM-72. Pracuje jako trener osobisty. Rozwiódł się z żoną w 2015 roku. Ma córkę.

</doc>
<doc id="3718135" url="https://pl.wikipedia.org/wiki?curid=3718135" title="LaTonya Sims">
LaTonya Sims

LaTonya Sims (ur. 8 stycznia 1979) – amerykańska koszykarka występująca na pozycji środkowej. Po zakończeniu krótkiej kariery sportowej została software developerem w Chicago, pracowała między innymi dla Microsoft oraz Accenture.
W szkole średniej została zaliczona do I składu All-American, otrzymała też tytuły Zawodniczki Roku Wisconsin Gatorade oraz Miss Wisconsin Basketball (1997).
6 maja 2003 roku rozegrała jedno spotkanie przedsezonowe WNBA, w barwach Minnesoty Lynx, przeciw Detroit Shock.

</doc>
<doc id="3718141" url="https://pl.wikipedia.org/wiki?curid=3718141" title="Czempion">
Czempion



</doc>
<doc id="3718143" url="https://pl.wikipedia.org/wiki?curid=3718143" title="Jurij Oganiesian">
Jurij Oganiesian

Jurij Cołakowicz Oganiesian (, orm.: Յուրի Ցոլակի Հովհաննիսյան; ur. 14 kwietnia 1933 w Rostowie n. Donem) – rosyjski fizyk pochodzenia ormiańskiego, profesor, członek Rosyjskiej Akademii Nauk, kierownik Laboratorium Reakcji Jądrowych im. Florowa w Zjednoczonym Instytucie Badań Jądrowych w Dubnej.
Życiorys.
Jurij Oganiesian urodził się w 1933 roku w Rostowie nad Donem w ZSRR. W 1956 roku ukończył studia w Moskiewskim Instytucie Inżynieryjno-Fizycznym (MIFI, ) i związał się ze Zjednoczonym Instytutem Badań Jądrowych, gdzie uzyskał tytuł doktora nauk fizyczno-matematycznych, profesora i został członkiem Rosyjskiej Akademii Nauk.
Oganiesian przewodzi radzie naukowej ds. stosowanej fizyki jądrowej. Jest także członkiem rad naukowych ośrodków badań jądrowych GANIL we Francji i Riken w Japonii. Został wybrany członkiem zagranicznym Serbskiej Akademii Nauk i Sztuk (1995). Jest doktorem "honoris causa" Uniwersytetu Goethego we Frankfurcie (Niemcy; 2002), Uniwersytetu w Mesynie (Włochy; 2002) i Uniwersytetu Marii Curie-Skłodowskiej w Lublinie (Polska; 2021).
Praca naukowa.
Oganiesian rozpoczął pracę naukową w Instytucie Energii Jądrowej pod kierownictwem Gieorgija Florowa. Do jego osiągnięć należą fundamentalne prace nad syntezą nowych pierwiastków z użyciem wiązek ciężkich jonów. Odkrył metodę tak zwanej zimnej syntezy masywnych jąder atomowych (nie należy mylić tego pojęcia z zimną fuzją), stosowaną później w laboratoriach na całym świecie do produkcji jąder pierwiastków superciężkich do Z=112. W II połowie XX wieku wraz ze współpracownikami prowadził badania nad syntezą pierwiastków z zakresu Z=100–108. Jeden z odkrytych pierwiastków został nazwany dubnem w uznaniu zasług zespołu z Dubnej. Jego prace przyczyniły się do rozwoju akceleratorów cząstek. W latach 1999–2006 jego zespół prowadził reakcje „gorącej syntezy” ciężkich aktynowców z jądrami wapnia , uzyskując w ten sposób pierwsze jądra pierwiastków chemicznych o liczbach atomowych 113–116 oraz 118 i dostarczając dowodów istnienia tzw. wyspy stabilności.
W 2016 roku najcięższy pierwiastek zsyntetyzowany przez zespół z Dubnej (Z=118) został nazwany na jego cześć oganeson (Og).

</doc>
<doc id="3718144" url="https://pl.wikipedia.org/wiki?curid=3718144" title="Jurij Oganesian">
Jurij Oganesian



</doc>
<doc id="3718145" url="https://pl.wikipedia.org/wiki?curid=3718145" title="Studnia w Małej Świstówce">
Studnia w Małej Świstówce

Studnia w Małej Świstówce – jaskinia w Dolinie Miętusiej w Tatrach Zachodnich. Wejście do niej znajduje się w południowym zboczu Małej Świstówki, na wysokości 1421 m n.p.m. Długość jaskini wynosi 12 metrów, a jej deniwelacja 10 metrów.
Opis jaskini.
Jaskinie tworzy prawie pionowa 8-metrowa studnia zaczynająca się w niewielkim otworze. Jej dno stanowi zawalisko, w którym znajdują się wejścia do dwóch krótkich, szczelinowych korytarzyków.
Przyroda.
W jaskini brak jest nacieków. Na ścianach rosną mchy, glony, wątrobowce i porosty.
Historia odkryć.
Jaskinia była prawdopodobnie znana od dawna. Pierwszy jej plan i opis sporządzili w sierpniu 1977 roku A. Czerny i I. Luty.

</doc>
<doc id="3718155" url="https://pl.wikipedia.org/wiki?curid=3718155" title="Nanne Dahlman">
Nanne Dahlman

Nanne Dahlman (ur. 7 września 1970) – fińska tenisistka, reprezentantka kraju w rozgrywkach Pucharu Federacji.
Reprezentowała kluby HVS, GVLK i Smash-Tennis. Była trenowana przez swojego ojca Mauriego. W marcu 1997, po wygranej w mistrzostwach Finlandii, zakończyła karierę.
Jej bratem jest utytułowany hokeista Toni Dahlman (ur. 1979). Ma dwóch synów: Niclasa i Tima.

</doc>
<doc id="3718157" url="https://pl.wikipedia.org/wiki?curid=3718157" title="Topshelf Open">
Topshelf Open



</doc>
<doc id="3718168" url="https://pl.wikipedia.org/wiki?curid=3718168" title="Alamoni - Maiaki">
Alamoni - Maiaki

Alamoni - Maiaki – miejscowość w Tuvalu; na atolu Nui; na wyspie Fenua Tapu.
Osada ma powierzchnię 1,03 km². W 2001 roku zamieszkiwało ją 281 osób, a w 2012 – 321.

</doc>
<doc id="3718172" url="https://pl.wikipedia.org/wiki?curid=3718172" title="Młodzieżowe Mistrzostwa Polski w piłce nożnej plażowej 2011">
Młodzieżowe Mistrzostwa Polski w piłce nożnej plażowej 2011

Młodzieżowe Mistrzostwa Polski w piłce nożnej plażowej 2011 – turniej piłki nożnej plażowej, który odbył się w dniach 30-31 lipca 2011 roku na plaży w Gdańsku, w którym został wyłoniony Młodzieżowy Mistrz Polski. Jest to pierwsza od początku edycja, która została rozegrana poza Sztutowem.
Nagrody indywidualne.
Najlepszy zawodnik turnieju: Krzysztof Klein (Hemako Sztutowo)
Król strzelców: Paweł Dzieciuch (Hemako Sztutowo) - 6 bramek
Najlepszy bramkarz: Mateusz Piątek (Los Magicos Jantar)

</doc>
<doc id="3718188" url="https://pl.wikipedia.org/wiki?curid=3718188" title="Fakaifou">
Fakaifou

Fakaifou – miejscowość w Tuvalu, położona na atolu Funafuti, na wyspie Fongafale.
Osada ma powierzchnię 0,17 km². W 2001 roku zamieszkiwały ją 972 osoby, a w 2012 roku – 1158.

</doc>
<doc id="3718189" url="https://pl.wikipedia.org/wiki?curid=3718189" title="Senala">
Senala

Senala – miejscowość w Tuvalu, położona na atolu Funafuti, na wyspie Fongafale.
Osada ma powierzchnię 0,13 km². W 2001 roku zamieszkiwały ją 574 osoby, a w 2012 roku – 1207.

</doc>
<doc id="3718190" url="https://pl.wikipedia.org/wiki?curid=3718190" title="ORP Bolko">
ORP Bolko

ORP Bolko (R-12) – polski okręt ratowniczy projektu R-30, w służbie od 1982 do 2005 roku. Jego imię nosi obecnie nowy holownik.
Historia.
Okręt został zaprojektowany w Polsce i zbudowany w Stoczni Marynarki Wojennej w Gdyni jako drugi z serii. Jego okrętami bliźniaczymi były ORP „Gniewko” i ORP „Semko”. 
Okręt powstał jako rozwinięcie „cywilnych” wersji kutrów ratowniczych projektu R-17 i R-27. Okręt przeznaczony był do zadań poszukiwawczo-ratowniczych. Wyposażony był w łódź pneumatyczną z silnikiem doczepnym, sprężarkę, działko przeciwpożarowe, komorę dekompresyjną oraz hak holowniczy wraz z wciągarką i bom ładunkowy o udźwigu do 2 ton.
W dniach 4–26 maja 1983 roku okręt wziął udział w wielkich ćwiczeniach sił Marynarki Wojennej o kryptonimie Reda-83, otrzymując wyróżnienie dowódcy MW. 8 września 1986 okręt brał udział w akcji gaśniczej promu „Jan Heweliusz”.
Został wycofany ze służby 31 maja 2005 roku.

</doc>
<doc id="3718191" url="https://pl.wikipedia.org/wiki?curid=3718191" title="Tekavatoetoe">
Tekavatoetoe

Tekavatoetoe – miejscowość w Tuvalu, położona na atolu Funafuti, na wyspie Fongafale.
Osada ma powierzchnię 0,17 km². W 2001 roku zamieszkiwały ją 337 osoby, a w 2012 roku – 650.

</doc>
<doc id="3718193" url="https://pl.wikipedia.org/wiki?curid=3718193" title="Wydawnictwo Dowody">
Wydawnictwo Dowody

Wydawnictwo Dowody (do 2023 "Dowody na Istnienie") – polska oficyna wydawnicza powstała w 2014 roku, działająca w ramach Fundacji Instytut Reportażu w Warszawie. Założona przez reporterów Mariusza Szczygła i Wojciecha Tochmana. Naczelną i współzałożycielką wydawnictwa jest Julianna Jonek-Springer.
Oficyna specjalizuje się w wydawaniu reportaży i prozy czeskiej. Do jej najbardziej rozpoznawalnych autorów należą: Piotr Ibrahim Kalwas, Jarosław Mikołajewski, Piotr Nesterowicz, Robert Rient, Mariusz Szczygieł i Wojciech Tochman. Wydawnictwo wznowiło również stare zbiory reportaży takich autorów jak np. Hanna Krall, Włodzimierz Nowak, Andrzej Mularczyk, Miron Białoszewski. W ramach serii czeskiej opublikowało dzieła m.in. Oty Pavla i Pavla Kohouta.
Aktualne serie wydawnicze to: "Reporterska", "Faktyczny Dom Kultury" oraz "Stehlik" (po czesku „szczygieł”).
W 2023 zmieniła nazwę z „Wydawnictwo Dowody na Istnienie” na „Wydawnictwo Dowody”. Poprzednia nazwa wydawnictwa nawiązywała do zbioru reportaży Hanny Krall "Dowody na istnienie".

</doc>
<doc id="3718196" url="https://pl.wikipedia.org/wiki?curid=3718196" title="Otwór szczelinowy">
Otwór szczelinowy

Otwór szczelinowy – element architektoniczny w postaci wąskiego pionowego otworu w ścianie, o prostym wykroju, przepuszczający do wnętrza światło dzienne lub wykorzystywany jako otwór strzelniczy, najczęściej nieoszklony, występujący w architekturze romańskiej i gotyckiej.
Otwory szczelinowe wykorzystywano w budowlach militarnych, głównie w średniowieczu do obserwacji i ostrzału przedpola. W okresie późniejszym w stylach nawiązujących do średniowiecza, stały się elementem dekoracyjnym w budowlach nieobronnych. Szczególnie często wykorzystywano je w architekturze neogotyku.

</doc>
<doc id="3718197" url="https://pl.wikipedia.org/wiki?curid=3718197" title="Teone">
Teone

Teone – miejscowość w Tuvalu, położona na atolu Funafuti, na wyspie Fongafale.
Osada ma powierzchnię 0,13 km². W 2001 roku zamieszkiwały ją 520 osoby, a w 2012 roku – 570.

</doc>
<doc id="3718202" url="https://pl.wikipedia.org/wiki?curid=3718202" title="Géza Tóth">
Géza Tóth

Géza Tóth (ur. 25 stycznia 1932 w miejscowości Sorokpolány, zm. 4 października 2011 w Szombathely) – węgierski sztangista, srebrny medalista olimpijski oraz wielokrotny medalista mistrzostw świata i Europy.
Kariera.
Początkowo startował w wadze lekkociężkiej (do 82,5 kg), a od 1965 roku występował w wadze półciężkiej (do 90 kg). W 1960 roku wystartował na igrzyskach olimpijskich w Rzymie, kończąc rywalizację na czwartej pozycji. Walkę o podium przegrał tam z Polakiem Janem Bochenkiem o 2,5 kg. Pierwszy medal w karierze zdobył w 1961 roku, kiedy zdobył srebrny medal na mistrzostwach świata w Wiedniu. W zawodach tych rozdzielił na podium Rudolfa Plukfieldera z ZSRR i Tommy’ego Kono z USA. Następnie zajmował trzecie miejsce podczas mistrzostw świata w Budapeszcie w 1963 roku i rozgrywanych rok później mistrzostw świata w Sztokholmie. W 1964 roku zdobył srebrny medal na igrzyskach olimpijskich w Tokio, plasując się za Plukfielderem a przed swym rodakiem Győző Veresem, z którym wygrał wagą ciała.
Po przejściu do wyższej kategorii wagowej zdobył brązowy medal na mistrzostwach świata w Teheranie, przegrywając tylko z Brytyjczykiem Louisem Martinem i Władimirem Gołowanowem z ZSRR. Już rok później, podczas mistrzostw świata w Berlinie zdobył złoty medal, wyprzedzając dwóch Polaków: Ireneusza Palińskiego i Marka Gołąba. W 1968 roku brał udział w igrzyskach w Meksyku, gdzie w wadze półciężkiej spalił wszystkie próby w wyciskaniu i ostatecznie nie był klasyfikowany. Rok później zajął trzecie miejsce na mistrzostwach świata w Warszawie, gdzie lepsi byli tylko Kaarlo Kangasniemi z Finlandii i Szwed Bo Johansson. Wynik ten powtórzył na mistrzostwach świata w Columbus w 1970 roku, tym razem ulegając Wasilijowi Kołotowowi z ZSRR i Philipowi Grippaldiemu z USA.
Ponadto zdobył sześć medali na mistrzostwach Europy: złote ME w Moskwie (1964) i ME w Berlinie (1966), srebrne na ME w Wiedniu (1961) i ME w Budapeszcie (1962) oraz brązowe podczas ME w Sztokholmie (1963) i ME w Warszawie (1969).
Pobił jeden rekord świata.

</doc>
<doc id="3718203" url="https://pl.wikipedia.org/wiki?curid=3718203" title="Geza Toth">
Geza Toth



</doc>
<doc id="3718209" url="https://pl.wikipedia.org/wiki?curid=3718209" title="The Lexicon of Love II">
The Lexicon of Love II

The Lexicon of Love II – dziewiąty album studyjny brytyjskiego zespołu popowego ABC, wydany 27 maja 2016 przez Virgin EMI. Nawiązuje do debiutanckiego krążka grupy, "The Lexicon of Love". Płytę promuje singel "Viva Love".

</doc>
<doc id="3718212" url="https://pl.wikipedia.org/wiki?curid=3718212" title="Jaroslav Valenta">
Jaroslav Valenta

Jaroslav Valenta (ur. 24 października 1930, zm. 24 lutego 2004) – czeski historyk.
W latach 1970-1979 był pozbawiony pracy. Publikował w Polsce i poza cenzurą. Był czołowym badaczem stosunków polsko-czeskich.

</doc>
<doc id="3718213" url="https://pl.wikipedia.org/wiki?curid=3718213" title="Aulotu">
Aulotu

Aulotu – miejscowość w Tuvalu, położona na atolu Nukufetau, na wyspie Savave.
Osada ma powierzchnię 0,15 km². W 2001 roku zamieszkiwały ją 333 osoby, a w 2012 roku – 331.

</doc>
<doc id="3718214" url="https://pl.wikipedia.org/wiki?curid=3718214" title="Cécile Bois">
Cécile Bois

Cecile Bois (ur. 26 grudnia 1971 w Lormont) – francuska aktorka teatralna, telewizyjna i filmowa.
Życiorys.
Będąc jeszcze w liceum dołączyła do amatorskiej trupy teatralnej. W następnym roku zapisała się na Konwersatorium w Bordeaux, mając nadzieję na dołączenie do trupy "Le théâtre en vrac".
W wieku 19 lat przeniosła się do Paryża po zakończeniu edukacji w 'École de la rue Blanche. Tam spotkała Chafika, który został jej agentem i pomógł jej znacznie w rozpoczęciu kariery aktorskiej. Cecile pojawiała się na przemian między teatrem, kinem ("Germinal") a telewizją ("Navarro").
Następnie wzięła udział w castingu do nowego spektaklu Roberta Hosseina, "Angélique, marquise des anges" do którego reżyser szukał aktorki  odgrywającej główną rolę Angeliki. Cécile Bois otrzymała główną rolę i odegrała  130 przedstawień w paryskim teatrze, Palais des Sports. Ten angaż przyniósł jej rozgłos, ale ona wolała nadal występować w mniej afiszujących rolach.
Wystąpiła w kilku filmach, takich jak "Dakan", "Ça n'empêche pas les sentiments", "Lucky Punch, le montreur de boxe" czy "Król tańczy".
Była bohaterką  miniserialu "Agata kontra Agata" w 2007 roku; w 2010 roku zagrała w filmie "Le Désamour" (kanał France 3) Daniela Janneau, razem z Bruno Wolkowitchem i Florence Pernel.
Od 2013 roku, jest ona odtwórczynią głównej roli w serialu emitowanym na kanale France 2, "Candice Renoir".

</doc>
<doc id="3718215" url="https://pl.wikipedia.org/wiki?curid=3718215" title="Pepesala">
Pepesala

Fakaifou – miejscowość w Tuvalu, położona na atolu Nukulaelae, na wyspie Fangaua.
Osada ma powierzchnię 0,18 km². W 2012 roku zamieszkiwało ją 247 osób.

</doc>
<doc id="3718218" url="https://pl.wikipedia.org/wiki?curid=3718218" title="Safe Operating Area">
Safe Operating Area



</doc>
<doc id="3718219" url="https://pl.wikipedia.org/wiki?curid=3718219" title="Alliance israélite universelle">
Alliance israélite universelle

Alliance israélite universelle (AIU; hebr. כל ישראל חברים Kol Israël Haverim, ou כי”ח) – żydowska organizacja założona w Paryżu w 1860 roku przez Adolphe’a Cremieux w celu ochrony praw Żydów na całym świecie.
Historia.
Mottem tej organizacji jest rabiniczny nakaz: „Kol yisrael arevim ze laze” co oznacza, że Żydzi powinni być odpowiedzialni za siebie nawzajem.
W 1860 Alliance israélite universelle rozpoczęła swoją misję cywilizacyjną wśród Żydów z Północnej Afryki. W 1862 została otwarta szkoła Tetuanie w Maroku. Jej członkami byli głównie Żydzi, ale zyskała ona wielu sympatyków wśród miejscowych chrześcijan.
Do osiągnięcia swoich celów organizacja zdecydowała się na kampanię edukacyjną w ramach której publikowała artykuły na temat życia oraz kultury żydowskiej.
Na początku jednak organizacja starała przynieść ulgę uciskanym braciom, więc w ich imieniu zapewniała rządy o wzajemnej przyjaźni. Z tego powodu rządy Francji, Holandii, Włoch oraz Belgii odnowiły traktaty ze Szwajcarią dotyczące praw obywatelskich dla Żydów. Dzięki działalności tejże organizacji w traktacie berlińskim zostały zamieszczone postulaty wobec Rumunii, Serbii, oraz Bułgarii dotyczące zaprzestania dyskryminacji wobec każdej religii.
W miarę upływu czasu działalność tej organizacji skupiała się coraz bardziej na edukacji oraz na poprawie sytuacji materialnej Żydów. W 1864 powstała szkoła w Bagdadzie. W 1870 została otwarta pierwsza szkoła żydowska na terenie Palestyny. Z czasem powstało ponad 60 takich szkół. Nauczyciele Alliance byli kształceni w Turcji oraz we Francji.
W latach 90. XIX wieku organizacja rozpoczęła działalność na Bałkanach.
Po powstaniu Izraela wiele szkół na terenie Bliskiego Wschodu zostało zamkniętych z powodu emigracji żydowskiej do nowo powstałego państwa.

</doc>
<doc id="3718223" url="https://pl.wikipedia.org/wiki?curid=3718223" title="Károly Bakos">
Károly Bakos

Károly Bakos (ur. 2 marca 1943 w Budapeszcie) – węgierski sztangista, brązowy medalista olimpijski i dwukrotny medalista mistrzostw świata.
Kariera.
Do 1968 roku startował w wadze średniej (do 75 kg), a następnie w wadze półciężkiej (do 82,5 kg). Pierwszy sukces w karierze osiągnął w 1968 roku, kiedy podczas igrzysk olimpijskich w Meksyku zdobył brązowy medal w wadze średniej. W zawodach tych wyprzedzili go jedynie Wiktor Kuriencow z ZSRR i Japończyk Masushi Ōuchi. Zdobył tam równocześnie brązowy medal mistrzostw świata. Był to jego jedyny start olimpijski. Na rozgrywanych rok później mistrzostwach świata w Warszawie zajął drugie miejsce w wadze półciężkiej, rozdzielając na podium Ōuchiego i Borisa Sielickiego z ZSRR. W tym samym roku został też mistrzem Europy.

</doc>
<doc id="3718228" url="https://pl.wikipedia.org/wiki?curid=3718228" title="Abramowsk">
Abramowsk



</doc>
<doc id="3718229" url="https://pl.wikipedia.org/wiki?curid=3718229" title="Scando-Slavica">
Scando-Slavica

Scando-Slavica – międzynarodowy półrocznik naukowy o tematyce slawistycznej i bałtologicznej, wydawany od 1954 roku. Scando-Slavica jest organem Stowarzyszenia Nordyckich Slawistów i Bałtologów, publikowanym przez wydawnictwo Taylor &amp; Francis.

</doc>
<doc id="3718230" url="https://pl.wikipedia.org/wiki?curid=3718230" title="Abramowska Wola">
Abramowska Wola



</doc>
<doc id="3718234" url="https://pl.wikipedia.org/wiki?curid=3718234" title="Viva Love">
Viva Love

Viva Love – piosenka w stylu sophisti-popu i singel promujący dziewiąty album studyjny brytyjskiej grupy ABC zatytułowany "The Lexicon of Love II". Singel został wydany 13 kwietnia 2016 przez Blatant Music / Virgin EMI Records. Promocję radiową w Polsce rozpoczęto 2 maja 2016. Jednak znana już była wersja piosenki wydana cyfrowo w 2005 r. jako miks "Brother In Rhythm Edit".

</doc>
<doc id="3718245" url="https://pl.wikipedia.org/wiki?curid=3718245" title="Abramowszczyzna">
Abramowszczyzna



</doc>
<doc id="3718257" url="https://pl.wikipedia.org/wiki?curid=3718257" title="Abrany">
Abrany



</doc>
<doc id="3718258" url="https://pl.wikipedia.org/wiki?curid=3718258" title="Abranowce">
Abranowce



</doc>
<doc id="3718263" url="https://pl.wikipedia.org/wiki?curid=3718263" title="Abschruten">
Abschruten



</doc>
<doc id="3718264" url="https://pl.wikipedia.org/wiki?curid=3718264" title="Harriet Chalmers Adams">
Harriet Chalmers Adams

Harriet Chalmers Adams (ur. 22 października 1875 w Stockton, Kalifornia, zm. 17 lipca 1937 w Nicei) – amerykańska fotografka, podróżniczka i pisarka. Podróżowała po Ameryce Południowej, Azji i Oceanii, publikując opisy podróży w "National Geographic".
Życiorys.
Urodziła się w Kalifornii. Jej rodzicami byli Alexander Chalmers i Frances Wilkens. Już w wieku 13 lat spędziła z ojcem 6 miesięcy w podróżach między Oregonem i Meksykiem. W późniejszych latach kontynuowała swoje pasje podróżnicze. Oprócz angielskiego mówiła płynnie po hiszpańsku. Znała również portugalski, francuski, włoski i niemiecki.
5 października 1899 poślubiła inżyniera Franklina Pierce’a Adamsa. Wspólnie podróżowali po Kalifornii i Meksyku na koniach i samochodami. W 1904, gdy Frank został inspektorem Inca Mining and Rubber Company, która pokryła dużą część kosztów, wyruszyła wraz z mężem w swoją pierwszą wielką wyprawę. W czasie trzyletniej podróży po Ameryce Środkowej i Południowej odwiedzili ważne miasta, jak również małe porty, górnicze osady czy wsie tubylców. Przekroczyli konno Andy. Regularnie wysyłała listy z dokładnymi opisami podróży. Zachowały się również materiały fotograficzne i filmowe.
Po powrocie zaproponowała wykłady National Geographic Society. Propozycja została zaakceptowana przez przewodniczącego Gilberta H. Grosvenora. W latach 1907-1909 opublikowała 6 artykułów opisujących wyprawę, później dodała kolejne 15 ilustrowane jej własnymi fotografiami. Publikowała również w "The American Review of Reviews", "The World’s Work" (po hiszpańsku), "World Outlook", "Ladies Home Journal" "Harper’s Weekly".
W 1910 udali się na wyprawę szlakami Kolumba, odwiedzając Kubę, Haiti i Dominikanę. W 1912 odwiedziła Europę, a w latach 1913-1914 udała się na sześciomiesięczną wyprawę do Azji. Odwiedzała kraje będące kiedyś pod panowaniem hiszpańskim, poszukując dowodów na to, że Indianie amerykańscy pochodzą z Azji. Porównując rdzennych mieszkańców Peru i Filipin, ich języki i zwyczaje, spekulowała, że Indianie dotarli przez morze do Ameryki.
W 1913 została pierwszą kobietą przyjętą do brytyjskiego Królewskiego Towarzystwa Geograficznego. W 1916 została pierwszą kobietą dopuszczoną jako korespondent wojenny na front francuski. Pozwolono jej również fotografować bitwy.
Wyprawy po Ameryce Południowej zbliżyły ją z miejscowymi feministkami. W 1922 została delegatką na Panamerykańską Konferencję Kobiet. Ponieważ The Explorers Club nie przyjmował kobiet podróżniczki Blair Niles, Gertrude Emerson Sen, Marguerite Harrison i Gertrude Shelby założyły w 1925 własną organizację Society of Woman Geographers, a Adams została jej pierwszą Przewodniczącą.
Po wypadku w Hiszpanii w 1926 była przykuta do łóżka. Po odzyskaniu zdrowia w 1929 powróciła do Hiszpanii. Podróżowała z mężem po okolicach Morza Śródziemnego. Wzięła udział w koronacji Haile Selassie w 1930. Po 8 latach zrezygnowała z przewodniczenia organizacji i wraz z mężem przenieśli się do Europy.
Zmarła w Nicei z powodu choroby nerek.

</doc>
<doc id="3718271" url="https://pl.wikipedia.org/wiki?curid=3718271" title="Absteinen">
Absteinen



</doc>
<doc id="3718272" url="https://pl.wikipedia.org/wiki?curid=3718272" title="Abstich">
Abstich



</doc>
