<doc id="3765012" url="https://pl.wikipedia.org/wiki?curid=3765012" title="Konkurs Eurowizji dla Młodych Muzyków 2016">
Konkurs Eurowizji dla Młodych Muzyków 2016

18. Konkurs Eurowizji dla Młodych Muzyków odbył się 3 września 2016 roku przed Katedrą w Kolonii. Był to drugi z rzędu konkurs organizowany przez niemieckiego nadawcę publicznego Westdeutscher Rundfunk (WDR). W konkursie wzięło udział 11 muzyków z krajów członkowskich Europejskiej Unii Nadawców (EBU). Uczestnikom akompaniowała orkiestra symfoniczna telewizji WDR, pod batutą Clemensa Schuldta.
Lokalizacja.
Zainteresowanie organizacją konkursu w 2016 roku wyraziły dwa miasta - Kolonia oraz Budapeszt. Po zaprezentowaniu kandydatur grupie zarządzającej konkursem, przedstawiciele nadawców z Norwegii (NRK), Holandii (NTR) oraz Słowenii (RTVSLO), zdecydowali przyznać organizację Kolonii i niemieckiej stacji Westdeutscher Rundfunk.
9 grudnia 2014, ogłoszono, że Konkurs Eurowizji dla Młodych Muzyków 2016 odbędzie się przed Katedrą w Kolonii, 3 września 2016. Będzie to drugi konkurs z rzędu organizowany w tym miejscu, po Konkursie Eurowizji dla Młodych Muzyków 2014, a także trzeci konkurs organizowany przez Niemcy, gdzie pierwszy z nich to Konkurs Eurowizji dla Młodych Muzyków 2002, który odbył się w Berlinie.
Format.
28 kwietnia 2016 ogłoszono, że prowadzącymi konkurs będą Tamina Kallert i Daniel Hope, a 9 maja, podano informację, że młodym muzykom akompaniować będzie WDR Symphony Orchestra pod dyrygenturą Clemensa Schuldta.
Każdy z 11 uczestników będzie musiał zaprezentować utwór, którego długość nie przekracza 6 minut. Wykonania będą oceniane przez pięcioosobowe profesjonalne jury, które po zakończeniu utworu będzie mogło je skomentować. Po zakończeniu ostatniego występu jurorzy ocenią każdy występ w skali od 1 do 10 punktów. Następnie punkty każdego uczestnika zostaną zsumowane w celu utworzenia ostatecznej tabeli wyników. Nagrody przewidziane są dla zdobywców pierwszych trzech miejsc w stawce konkursowej.
Członkowie jury.
Do profesjonalnego jury zostały wybrane następujące osoby:
Państwa uczestniczące.
Udział w 18. Konkursie Eurowizji dla Młodych Muzyków potwierdziło jedenastu nadawców publicznych. Była to najniższa liczba uczestników od 1992 roku. W porównaniu z 2014 rokiem, z konkursu odeszły Grecja, Holandia, Mołdawia oraz Portugalia. Wstępnie zakładano powrót do konkursu koncertów półfinałowych, które miałyby się odbyć 28 sierpnia i 29 sierpnia 2016, jednakże później zrezygnowano z tego pomysłu z powodu małej liczby państw zainteresowanych udziałem w konkursie.
Pozostałe państwa.
Aby kraj mógł uczestniczyć w Konkursie Eurowizji dla Młodych Muzyków, musi być aktywnym członkiem EBU. Nie wiadomo czy EBU rozsyła zaproszenia do uczestnictwa w tym formacie do każdego państwa członkowskiego tak, jak ma się to z Konkursem Piosenki Eurowizji, jak i z Konkursem Piosenki Eurowizji dla Dzieci. Wymienione poniżej państwa wydały komunikaty na temat ich decyzji o braku uczestnictwa w konkursie.
Aktywni członkowie EBU.
Pozostałe państwa, które wzięły udział w konkursie co najmniej raz, ale nie wezmą udziału w 2016 roku, a także nie wydały żadnych oficjalnych oświadczeń w tej sprawie:

</doc>
<doc id="3765014" url="https://pl.wikipedia.org/wiki?curid=3765014" title="Tomo Medved">
Tomo Medved

Tomo Medved (ur. 17 marca 1968 w Cetingradzie) – chorwacki wojskowy i polityk, generał brygady w stanie spoczynku, od 2016 minister ds. weteranów, a od 2020 również wicepremier.
Życiorys.
Po ukończeniu szkoły średniej pracował w chorwackich kolejach państwowych Hrvatske željeznice. Po wybuchu w 1990 wojny w Chorwacji zgłosił się do wojsk chorwackich jako ochotnik. Dołączył do pierwszej zmechanizowanej brygady gwardii zwanej „Tigrovi” (pol. „Tygrysy”), elitarnej i najlepiej uzbrojonej jednostki sił zbrojnych Chorwacji. W trakcie działań wojennych w latach 1991–1992 został trzykrotnie ranny. Pozostał zawodowym żołnierzem, kształcił się w szkołach wojskowych, zaś w 2008 ukończył ekonomię na uczelni w Zaprešiciu. W trakcie czynnej służby był m.in. dowódcą swojej brygady (2002–2005) i szefem wydziału personalnego w sztabie generalnym (2007–2011).
W 2009 otrzymał nominację na generała brygady. W 2011 na własną prośbę przeszedł w stan spoczynku. Został prezesem stowarzyszenia zrzeszającego weteranów brygady „Tigrovi”, a także członkiem komitetu weteranów Chorwackiej Wspólnoty Demokratycznej (HDZ). Z rekomendacji tego ugrupowania w marcu 2016 objął urząd ministra ds. weteranów w rządzie Tihomira Oreškovicia. W przedterminowych wyborach w tym samym roku uzyskał mandat posła do Zgromadzenia Chorwackiego. W październiku 2016 w nowo utworzonym rządzie Andreja Plenkovicia ponownie stanął na czele resortu do spraw weteranów.
W 2020 po raz kolejny wybrany na deputowanego do chorwackiego parlamentu. W lipcu tegoż roku w drugim gabinecie dotychczasowego premiera pozostał ministrem ds. weteranów, dodatkowo obejmując urząd wicepremiera.

</doc>
<doc id="3765015" url="https://pl.wikipedia.org/wiki?curid=3765015" title="Bogdan Laszczka">
Bogdan Laszczka

Bogdan Laszczka (ur. 6 sierpnia 1898 w Warszawie, zm. 26 marca 1977 w Krakowie) – polski inżynier architekt, działacz Polskiego Towarzystwa Tatrzańskiego.
Życiorys.
Był synem Konstantego Laszczki. W latach 1946-48 był członkiem ZG PTT, był także wiceprezesem krakowskiego Oddziału Towarzystwa.

</doc>
<doc id="3765016" url="https://pl.wikipedia.org/wiki?curid=3765016" title="Nicolai Gedda">
Nicolai Gedda

Nicolai Gedda, właśc. Harry Gustaf Nikolai Lindberg, także Gädda (ur. 11 lipca 1925 w Sztokholmie, zm. 8 stycznia 2017 w Tolochenaz) – szwedzki śpiewak operowy, tenor.
W 1952 debiutował w Sztokholmie i w ciągu kilku lat zyskał światową sławę jako jeden z najwybitniejszych tenorów lirycznych o wyjątkowej muzykalności i kulturze. Występował w wiodących teatrach operowych, m.in. La Scali w Mediolanie, Covent Garden Theatre w Londynie i Metropolitan Opera w Nowym Jorku. Największe sukcesy odniósł w repertuarze mozartowskim – jako Don Ottavio w "Don Giovannim" i Tamino w "Czarodziejskim flecie" – w operach włoskich i francuskich, dawał również recitale pieśni. Kilkakrotnie występował w Warszawie.
W 2010 został uhonorowany najwyższym odznaczeniem nadawanym przez państwo francuskie: Orderem Legii Honorowej.

</doc>
<doc id="3765017" url="https://pl.wikipedia.org/wiki?curid=3765017" title="Tadeusz Galik">
Tadeusz Galik

Tadeusz Dionizy Galik – (ur. 8 kwietnia 1902 w Warszawie, zm. 1 lutego 1977 w Warszawie) – polski wioślarz, architekt olimpijczyk z Paryża, rezerwowy zawodnik w czwórce ze sternikiem. Absolwent z 1934 Wydziału Architektury Politechniki Warszawskiej. Jest pochowany na cmentarzu Powązkowskim w Warszawie (kwatera
90, rząd 5, miejsce 8).

</doc>
<doc id="3765020" url="https://pl.wikipedia.org/wiki?curid=3765020" title="Teatr Reduta">
Teatr Reduta



</doc>
<doc id="3765021" url="https://pl.wikipedia.org/wiki?curid=3765021" title="Katarzyna Gdaniec">
Katarzyna Gdaniec

Katarzyna Gdaniec (ur. 21 marca 1965 w Skórczu) – polska tancerka i choreografka.
Życiorys.
Uczyła się w Państwowej Szkole Baletowej w Gdańsku, stypendystka Krajowego Funduszu na rzecz Dzieci. W 1983 zdobyła brązowy medal XI Międzynarodowego Konkursu dla Młodych Tancerzy w Lozannie. W latach 1984-1992 była solistką Baletu XX Wieku Maurice'a Béjarta, następnie objęła przewodnictwo (wraz z Marco Cantalupo) zespołu baletowego "Compagnie Linga" w Lozannie, w którym jest również tancerką i choreografką.

</doc>
<doc id="3765022" url="https://pl.wikipedia.org/wiki?curid=3765022" title="Brayan Angulo">
Brayan Angulo

Brayan Alexis Angulo León (ur. 2 listopada 1989 w Cali) – kolumbijski piłkarz z obywatelstwem hiszpańskim występujący na pozycji lewego obrońcy, reprezentant Kolumbii, od 2022 roku zawodnik meksykańskiej Toluki.
Kariera klubowa.
Angulo pochodzi z miasta Cali, gdzie rozpoczynał pierwsze treningi piłkarskie w szkółce młodzieżowej Real Tumaco. Jest jednak wychowankiem akademii juniorskiej tamtejszego América de Cali, do której zaczął uczęszczać jako dziewięciolatek, zaś do pierwszej drużyny został włączony już w wieku szesnastu lat przez argentyńskiego szkoleniowca Ricardo Garecę. W Categoría Primera A zadebiutował w 2006 roku, mimo młodego wieku szybko zostając jednym z ważniejszych zawodników ekipy i notując regularne występy w formacji defensywnej. Premierowego gola w najwyższej klasie rozgrywkowej strzelił 18 marca 2007 w zremisowanych 2:2 derbach miasta z Deportivo Cali. Dzięki swoim udanym występom był regularnie powoływany do reprezentacji juniorskich i zyskał uznanie jako jeden z najlepszych obrońców młodego pokolenia w lidze kolumbijskiej, będąc opisywanym jako ofensywnie grający boczny defensor; czasami grał nawet na pozycji skrzydłowego. Ogółem w barwach Amériki spędził dwa lata bez większych sukcesów drużynowych.
W lipcu 2007 karta zawodnicza Angulo została wykupiona przez hiszpańskie przedsiębiorstwo Invertfutbol, które wobec fiaska ulokowania go w jednym z zespołów z tamtejszej Primera División, przeniosło go do portugalskiej ekipy Boavista FC z miasta Porto. Ze względu na początkowy brak odpowiedniego certyfikatu, zawodnik był jednak zdolny do gry dopiero siedem miesięcy po transferze i w Primeira Liga zadebiutował dopiero 3 lutego 2008 w wygranym 4:3 spotkaniu z FC Paços de Ferreira. Już do końca sezonu 2007/2008 był podstawowym zawodnikiem Boavisty; jego klub zajął wówczas dziewiąte miejsce w lidze, lecz ostatecznie został relegowany do drugiej ligi za czyny korupcyjne sprzed czterech lat. Bezpośrednio po tym Angulo za pośrednictwem Invertfutbol przez kilka miesięcy bezskutecznie usiłował znaleźć zatrudnienie w klubach z Hiszpanii, Grecji i Niemiec, wobec czego przez pół roku pozostawał bez klubu.
W styczniu 2009 Angulo podpisał umowę z kolejnym portugalskim zespołem – Leixões SC z siedzibą w Matosinhos. Tam zanotował udane sześć miesięcy; jako kluczowy piłkarz defensywy zajął w sezonie 2008/2009 wysokie, szóste miejsce w lidze (najlepsze w historii klubu), a po rozgrywkach za sumę 100 tysięcy euro przeniósł się na roczne wypożyczenie do hiszpańskiego Deportivo La Coruña. Trapiony kontuzjami, nie zanotował jednak żadnego występu ligowego, będąc wyłącznie rezerwowym dla Filipe Luísa, lecz mimo to po roku został wykupiony z Invertfutbol przez Deportivo na stałe za milion dolarów (za 60% karty zawodniczej). Natychmiast oddano go na wypożyczenie do drugoligowego Rayo Vallecano z Madrytu, z którym na koniec sezonu 2010/2011 wywalczył awans do pierwszej ligi (z drugiego miejsca), lecz sam wystąpił w barwach Rayo zaledwie czterokrotnie. Pod jego nieobecność Deportivo spadło z kolei do drugiej ligi.
Latem 2011 Angulo został piłkarzem trzecioligowego CD Atlético Baleares z miasta Palma de Mallorca, gdzie jako czołowy piłkarz rozgrywek Segunda División B spędził rok. Zaraz potem na zasadzie wolnego transferu podpisał trzyletni kontrakt z grającym na najwyższym szczeblu klubem Granada CF, w którego barwach 30 września 2012 w wygranym 2:1 spotkaniu z Celtą zadebiutował w hiszpańskiej Primera División. Pierwszego gola strzelił natomiast 5 stycznia 2013 w przegranej 1:2 konfrontacji z Valencią. W pierwszym sezonie był alternatywą dla Guilherme Siqueiry, lecz po jego odejściu wywalczył sobie niepodważalną pozycję na lewej obronie Granady. Łącznie w ekipie tej występował przez dwa sezony, w obydwóch plasując się na piętnastym miejscu w tabeli, a w międzyczasie otrzymał hiszpańskie obywatelstwo w wyniku kilkuletniego zamieszkiwania w tym kraju.
W lipcu 2014 Angulo za półtora miliona euro przeszedł do mistrza Bułgarii – Łudogorca Razgrad. W A PFG zadebiutował 19 lipca 2014 w przegranym 0:1 meczu z FK Chaskowo, a w sezonie 2014/2015 jako podstawowy piłkarz ekipy Georgija Dermendżijewa wywalczył mistrzostwo Bułgarii oraz wywalczył krajowy superpuchar. Wziął także udział w fazie grupowej Lidze Mistrzów UEFA (zanotował jeden występ). W rozgrywkach 2015/2016 również zdobył z Łudogorcem tytuł mistrzowski, lecz tym razem jego wkład w ten sukces był nieporównywalnie mniejszy – rozegrał jedynie sześć ligowych meczów, częściej pojawiając się na placu gry w drugoligowych rezerwach. Zaraz potem za sumę 1,1 miliona dolarów przeniósł się do meksykańskiej drużyny Chiapas FC z siedzibą w Tuxtla Gutiérrez; w tamtejszej Liga MX zadebiutował 31 lipca 2016 w wygranym 1:0 pojedynku z Tolucą.
Kariera reprezentacyjna.
W seniorskiej reprezentacji Kolumbii Angulo zadebiutował za kadencji selekcjonera José Néstora Pekermana, 18 listopada 2014 w wygranym 1:0 meczu towarzyskim ze Słowenią.

</doc>
<doc id="3765023" url="https://pl.wikipedia.org/wiki?curid=3765023" title="Maurice Gee">
Maurice Gee

Maurice Gee (ur. 22 sierpnia 1931 w Whakatane) – nowozelandzki pisarz anglojęzyczny.
Życiorys.
Jest autorem m.in. powieści "A Special Flower" (1964), "In My Father's Den" (1972), "Games of Choice" (1976), "Plumb" (1978), "Meg" (1981), "Sole Survivor" (1983), "Prowlers" (1987) i "Burning Boy" (1990), w których ukazuje rzeczywistość społeczną Nowej Zelandii naznaczoną purytańskim dziedzictwem. Posługuje się realistyczną narracją i tworzy przy tym obraz relacji międzyludzkich, w których przemoc jest częścią codzienności. Jest również autorem książek dla dzieci.

</doc>
<doc id="3765026" url="https://pl.wikipedia.org/wiki?curid=3765026" title="Kirin Cup 2016">
Kirin Cup 2016

Kirin Cup 2016 – trzydziesta druga edycja turnieju Kirin Cup. Odbyła się w Japonii, w dniach 3–7 czerwca 2016 roku, po pięciu latach przerwy, na dwóch stadionach. Wystąpiły w nim cztery drużyny: Bośnia i Hercegowina, Dania, Bułgaria i gospodarze.
Zwycięzca turnieju, Bośnia i Hercegowina, otrzymała w nagrodę 250 tys. dolarów, a Japonia, za drugie miejsce, otrzymała w nagrodę 100 tys. dolarów. Trzecie miejsce, zajęte przez Danię, zostało nagrodzone 50 tys. dolarów.
Strzelcy.
W klasyfikacji strzelców nie liczone są gole zdobyte w seriach rzutów karnych.

</doc>
<doc id="3765027" url="https://pl.wikipedia.org/wiki?curid=3765027" title="Real Madryt w sezonie 2016/2017">
Real Madryt w sezonie 2016/2017

Sezon 2016/17 był 113. sezonem w historii Realu Madryt i 86 z rzędu sezonem tego klubu w najwyższej klasie hiszpańskiego futbolu. Obejmował on okres od 1 lipca 2016 do 30 czerwca 2017.
Tabele.
Liga.
 

</doc>
<doc id="3765031" url="https://pl.wikipedia.org/wiki?curid=3765031" title="Erik Gustaf Geijer">
Erik Gustaf Geijer

Erik Gustaf Geijer (ur. 12 stycznia 1783 w Ransäter (Värmland), zm. 23 kwietnia 1847 w Sztokholmie) – szwedzki historyk, polityk, poeta i kompozytor, jeden z głównych przedstawicieli szwedzkiego romantyzmu w literaturze.
Życiorys.
W latach 1817–1846 wykładał historię na uniwersytecie w Uppsali, 1824 został członkiem Akademii Szwedzkiej. W latach 1828–1830 i 1840–1841 był członkiem parlamentu, początkowo o poglądach konserwatywnych, sprzeciwiał się liberalnym reformom w szkolnictwie, po 1830 zmienił poglądy i poparł reformy oświatowe. Był jednym z pionierów naukowej szwedzkiej historiografii, 1832-1836 wydał w 3 tomach swoje główne dzieło - "Svenska folkets historia" ("Historia ludu szwedzkiego"), w którym skrytykował dziejową rolę szwedzkiej arystokracji, co stało się przyczyną jego polemiki z Fryxellem. Jako poeta zasłużył się ożywieniem tematyki narodowej, był teoretykiem i twórcą "Götiska förbundet" (Związku Gockiego) skupiającego poetów głoszących zwrot ku rodzimej skandynawskiej tradycji, zainteresowanych mitologią skandynawską i wikińską przeszłością północnej Europy. Napisał poematy "Manhem" ("Siedziba ludzi", 1811) będący wierszowanym programem Götiska förbundet, "Odalbonden" ("Wolny chłop", 1811) i "Vikingen" ("Wiking", 1811) będące pochwałą umiłowania wolności i waleczności nordyckich przodków Szwedów. W latach 1814-1816 był współwydawcą czterotomowych "Svenska folkvisor" ("Szwedzkich pieśni ludowych"). Ponadto komponował utwory fortepianowe w stylu klasyków wiedeńskich. W 1834 wydał wspomnienia z okresu młodości "Minnen" (1834). Pośmiertnie 1849-1855 zostały wydane w 13 tomach pisma zebrane "Samlade skriften".

</doc>
<doc id="3765035" url="https://pl.wikipedia.org/wiki?curid=3765035" title="Biała plamistość liści truskawki">
Biała plamistość liści truskawki

Biała plamistość liści truskawki () – grzybowa choroba roślin atakująca truskawki i poziomki. Wywołuje ją grzyb "Ramularia grevilleana", którego anamorfą jest "Mycosphaerella fragariae".
Występowanie i szkodliwość.
Choroba występuje we wszystkich rejonach uprawy truskawek i poziomek na świecie. W Polsce jest bardzo powszechna, nie wyrządza jednak większych szkód. Istotne szkody może wyrządzić głównie w wilgotnych latach na matecznikach truskawek. Silnie porażone przez tę chorobę sadzonki nie nadają się do zakładania plantacji.
Na malinach i jeżynach występuje bardzo podobna choroba – biała plamistość liści maliny, wywołana przez spokrewniony gatunek "Microsphaerella rubi".
Objawy.
Początkowo na liściach pojawiają się okrągłe, jasnoszare lub szarobrunatne plamy otoczone brunatnoczerwoną, czasami nieco fioletową obwódką. Początkowo są niewielkie, ale stopniowo powiększają się, osiągając wielkość od 2 do 12 mm. Zazwyczaj na tej samej roślinie, a nawet na tej samej plantacji plamy mają podobną wielkość. Zaobserwowano natomiast, że wielkość plam jest różna na różnych plantacjach, lub na tej samej plantacji w różnych latach. Prawdopodobnie zależy to od podatności odmiany na chorobę, zapewne istnieją też różne formy grzyba różniące się patogenicznością. Plamy rozrastając się mogą się z sobą zlewać, mogą też występować na ogonkach liściowych, pędach kwiatostanowych i na rozłogach. Liście silnie porażone zamierają. W czasie wilgotnej pogody na plamach pojawia się delikatny, szary nalot złożony z konidioforów i zarodników grzyba.
Objawy są bardzo podobne do wczesnych stadiów czerwonej plamistości liści truskawki wywołanej przez "Diplocarpon earlianum".
Epidemiologia.
Pasożytem jest forma bezpłciowa (anamorfa). Grzyb zimuje głównie w postaci pseudosklerot na martwych liściach truskawki. Powstające w nich wiosną zarodniki konidialne dokonują Infekcji pierwotnej na młodych liściach truskawki. Rozwijająca się w tkance miękiszowej liści grzybnia patogena tworzy zarodniki konidialne, które wydostają się przez aparaty szparkowe na zewnątrz, Roznoszone przez krople deszczu dokonują infekcji wtórnej na innych roślinach na plantacji. Częste opady deszczy sprzyjają takim infekcjom. W okresie wegetacji grzybnia wytwarza zazwyczaj 3-4 pokoleń zarodników konidialnych. Choroba szczególnie szybko rozprzestrzenia się po zbiorze owoców. Prawdopodobnie przyczyną tego jest fakt, że młode i silnie omszone liście są mniej podatne na infekcję od starszych.
Forma płciowa (teleomorfa) rozwija się jako saprotrof na obumarłych liściach, na których powstają pseudotecja wytwarzające askospory. Askospory również mogą dokonywać infekcji pierwotnej, jednak ich znaczenie jest znikome, gdyż forma płciowa pojawia się rzadko.
Ochrona.
Opryskiwania chemiczne stosowane do zwalczania szarej pleśni zwalczają również białą plamistość liści truskawki. Przy wilgotnej pogodzie należy je kontynuować również po zbiorze owoców, zarówno na plantacjach, jak i matecznikach. Stosuje się w tym celu fungicydy zawierające tiofanat metylowy oraz niektóre triazole (np. tetrakonazol) i strobiluryny (np. trifloksystrobina). Należy wykonać po zbiorze owoców jeszcze 2-3 opryskiwania tymi preparatami. Jeśli plantacja jest silnie porażona, zaleca się po zbiorze owoców skosić liście i starannie usunąć je z plantacji. W przydomowych uprawach truskawek zaleca się pominięcie ochrony chemicznej, a jedynie skoszenie liści po zbiorze i staranne ich usunięcie.
Różne kultywary truskawek różnią się odpornością na tę chorobę, jednak cecha ta nie odgrywa istotnej roli przy wyborze odmiany do uprawy – dużo większe znaczenie mają inne cechy odmian.

</doc>
<doc id="3765038" url="https://pl.wikipedia.org/wiki?curid=3765038" title="Fort Campbell (Malta)">
Fort Campbell (Malta)

Fort Campbell (malt. "Forti Campbell" lub "Fortizza ta' Campbell"), znany również lokalnie jako "Il-Fortizza tas-Selmun", jest byłym fortem w Mellieħa na Malcie. Został zbudowany przez Brytyjczyków w latach 1937-1938. Jest uznawany za najważniejszą fortyfikację na północ od Victoria Lines, oraz ostatnią ważną fortyfikacją, zbudowaną na Malcie. Dzisiaj znajduje się w ruinie.
Historia.
Fort Campbell znajduje się na półwyspie Selmun, mniej więcej w połowie drogi pomiędzy Baterią Mistra a Wieżą Ghajn Hadid, skierowany jest w stronę wyspy św. Pawła. Zbudowany został, aby chronić dojście do zatoki Mellieha ("Mellieħa Bay") oraz Saint Paul's Bay. Również osłaniał brytyjskie wodnosamoloty, lądujące w zatoce Mistra ("Mistra Bay"). Fort przejął zadania Baterii Wardija, zbudowanej w roku 1915.
Zanim rozpoczęto budowę fortu, jego przyszłą lokalizację odwiedził gubernator Charles Bonham-Carter. Prace budowlane najprawdopodobniej rozpoczęto w grudniu 1937 roku. Układ monachijski we wrześniu 1938 roku znacznie je przyspieszył. Fort był modyfikowany podczas II wojny światowej, kiedy zbudowano budynki koszarowe i zainstalowano radar.
Nie wiadomo dokładnie kiedy fort został wycofany z użycia. Jego wartość strategiczna zmalała po wojnie, w roku 1949 był bliski zamknięcia. Jednak pozostał w „żołnierskich rękach”, strażnik stacjonował tam aż do lat 1970.
Wygląd fortu.
Fort Campbell bardzo się różni od wcześniejszych fortyfikacji na Malcie, przykładowo fortów z bastionami, budowanych przez Zakon Maltański lub fortów poligonalnych budowanych przez Brytyjczyków w XIX wieku. Ze względu na nowe zagrożenie ze strony lotnictwa, fort był otoczony przez cienki mur, a budynki były rozproszone. W związku z tym fort był zamaskowany, ponieważ z powietrza przypominał murki oddzielające pola w wiejskim krajobrazie. W odróżnieniu od wielu wcześniejszych fortyfikacji, fort Campbell został zaprojektowany z myślą o funkcjonalności raczej niż estetyce. Na ten przykład, brama wejściowa do fortu jest zwyczajną przerwą w murze obwodowym, chronioną jedynie przez małą strażnicę, w przeciwieństwie do przeważnie ozdobnych bram w wielu fortach rycerskich czy wiktoriańskich.
Projekt Fortu Campbell jest podobny do innych fortyfikacji, zbudowanych przez Imperium Brytyjskie tuż przed lub podczas II wojny światowej, jak np. Fortu Stanley w Hongkongu, Baterii Good Head w Nowej Zelandii, Baterii Brownstone w Devon czy Fortu South Sutor w Szkocji.
Fort posiadał dwa stanowiska dział, uzbrojone w 6-calowe działa ładowane odtylcowo. Stanowisko trzecie mogło mieścić kolejne działo 6-calowe lub ciężkie działo przeciwlotnicze. Dodatkowo, w murze obwodowym, w odstępach nieregularnych, znajdowało się kilka betonowych stanowisk karabinów maszynowych (podobnych do pillboxów) oraz otwory strzelnicze. W forcie mieścił się Posterunek Obserwacyjny Baterii, który służył jako siedziba dowództwa fortu i zawierał pomieszczenie sterowania działami oraz podziemną salę planowania akcji. Fort posiadał też posterunki kierunkowe, zbiornik na wodę, podziemne magazyny, siłownię prądową oraz schrony przeciwlotnicze wykute w skale. Poza terenem fortu umieszczone były stanowiska reflektorów przeciwlotniczych.
W roku 1942, na zewnątrz fortu zbudowano budynki koszarowe, w celu umieszczenia w nich piechoty, stacjonującej w Selmun. Tak na zewnątrz, jak i wewnątrz fortu zbudowane zostały również różne rodzaje baraków (Barak Nissen, Barak Romney).
Dzień dzisiejszy.
Od kiedy fort został wycofany z użycia, opuszczony i nie naprawiany, zaczął popadać w ruinę. Wciąż widać wiele oryginalnych budowli, choć są one w „opłakanym stanie”. Fort był sukcesywnie niszczony przez wandali, a w roku 2004 punkt sterowania ogniem został kompletnie zniszczony. W pewnym momencie, metalowe belki podtrzymujące dachy baraków zostały skradzione, i skutkiem tego niektóre elementy zawaliły się lub są tego bliskie. Od kiedy fort został opuszczony, jest możliwe wejście do środka, lecz pewne jego partie są niebezpieczne dla ludzi.
Burmistrz "Mellieħa Local Council", Robert Cutujar, chce podjąć próbę odnowienia fortu. Jak dotąd, nie zrobiono nic w tym kierunku, ze względu na olbrzymie koszty utrzymania terenu fortu. Padła propozycja, aby miejsce wykorzystać jako teren piknikowy lub kampingowy. W roku 2014, premier Joseph Muscat powiedział, że rząd ma zamiar przywrócić fort i jego otoczenie do stanu pierwotnego.

</doc>
<doc id="3765039" url="https://pl.wikipedia.org/wiki?curid=3765039" title="Huaca del Sol">
Huaca del Sol

Huaca del Sol (Świątynia Słońca) – ogromna prekolumbijska budowla zbudowana z suszonych cegieł przez kulturę Moche. Znajduje się w pobliżu wulkanu Cerro Blanco w dolinie Moche na północnym wybrzeżu Peru.
Budowla mierzy 40 m wysokości i ma wymiary 345x160 m. W przeszłości jej wysokość wynosiła prawdopodobnie ok. 50 m. Według badaczy do jej budowy użyto 130 milionów suszonych cegieł, co czyni ją największą tego typu strukturą na obu kontynentach amerykańskich. Wzniesiona w 8 stadiach konstrukcyjnych budowla składała się z czterech poziomów. Założenie miało kształt krzyża. W części północnej znajdowała się niska, rozległa platforma, na szczyt której wiodła przypuszczalnie rampa. 
W pobliżu Huaca del Sol znajduje się siostrzana konstrukcja zwana "Huaca de la Luna" (Świątynia Księżyca). Obie budowle położone są w centrum stolicy kultury Moche, były otoczone wielkim murem i najpewniej pełniły funkcję zarówno religijne, polityczne jak i rezydentalne. 
Szacuje się, że wznoszenie Huaca del Sol trwało od początków naszej ery do ok. 600 roku n.e. Cegły do budowy wyrabiano z rzecznego mułu, które następnie układano warstwami. Ok. 560 roku obiekt został uszkodzony i opuszczony po ogromnej powodzi, na którą wpływ miało przypuszczalnie zjawisko El Niño. Wiele zniszczeń spowodowali w 1602 roku hiszpańscy osadnicy, którzy zmienili bieg rzeki Moche, by ułatwić sobie poszukiwanie złota w budowli – woda doprowadziła do podmycia i zniszczenia znacznej części struktury.

</doc>
<doc id="3765040" url="https://pl.wikipedia.org/wiki?curid=3765040" title="Ronan Farrow">
Ronan Farrow

Ronan Farrow, wł. Satchel Ronan O’Sullivan Farrow (ur. 19 grudnia 1987 w Nowym Jorku) – amerykański prawnik, dziennikarz, dyplomata, analityk i działacz praw człowieka; laureat Nagrody Pulitzera (2018).
Życiorys.
W wieku jedenastu lat został najmłodszym uczniem liceum Simon’s Rock dla utalentowanych dzieci, a w wieku piętnastu lat został najmłodszym w historii absolwentem Bard College, dyplom uzyskał na dwóch kierunkach. Rok później został przyjęty na wydział prawa Uniwersytetu Yale, a pięć lat później zdał egzamin adwokacki.
Początkowo pracował w ONZ dla Richarda Holbrooke’a. W latach 2001–2009 był rzecznikiem młodych UNICEF, za co w lutym 2014 otrzymał Cronkite Award for „Excellence in Exploration and Journalism”. W następnych latach pracował w komisji spraw zagranicznych Izby Reprezentantów oraz Departamencie Stanu, jako specjalny przedstawiciel ds. Afganistanu i Pakistanu.
Uzyskał stypendium Rhodesa w Magdalen College Uniwersytetu Oksfordzkiego, gdzie pracował nad doktoratem, którego nie ukończył. Po powrocie z Oksfordu należał do gabinetu sekretarz stanu Hillary Clinton, w którym odpowiadał za kontakty ze światową młodzieżą jako doradca specjalny. Autor książki „Puszka Pandory: jak amerykańska pomoc wojskowa produkuje wrogów Ameryki”. Od lutego 2014 do lutego 2015 był gospodarzem programu "Ronan Farrow Daily" w stacji MSNBC.
W 2017 czasopismo „The New Yorker” ujawniło wypadki molestowania seksualnego przez producenta Harveya Weinsteina, za co wspólnie z „The New Yorkerem” i „The New York Times” otrzymał w 2018 Nagrodę Pulitzera za służbę publiczną. W tym samym roku czasopismo „Time” zaliczyło go do stu najbardziej wpływowych osób na świecie.
27 lipca 2018 r. The New Yorker opublikował artykuł Farrowa, w którym stwierdził, że sześć kobiet oskarżyło dyrektora mediów i dyrektora generalnego CBS Leslie Moonvesa o nękanie i zastraszanie, a dziesiątki innych opisało nadużycia w jego firmie. 14 września Farrow i Jane Mayer opublikowali informacje dotyczące zarzutu napaści seksualnej przez prawnika, a następnie nominowanego do Sądu Najwyższego Stanów Zjednoczonych Bretta Kavanaugha.
3 lipca 2021 r. The New Yorker opublikował artykuł śledczy autorstwa Farrow i dziennikarki Jii Tolentino, szczegółowo opisujący spór konserwatorski Britney Spears.
Życie prywatne.
Urodził się jako przedostatnie z piętnaściorga dzieci aktorki Mii Farrow (w tym jedenastu adoptowanych). Jego ojcem jest Woody Allen, ale gdy miał pięć lat jego rodzice się rozstali. Imię Satchel otrzymał z inicjatywy Allena, który chciał uhonorować bejsbolistę Satchela Paige'a. W późniejszym wieku matka zmieniła mu pierwsze imię na Ronan.
W 2013 Mia Farrow w wywiadzie dla „Vanity Fair” zasugerowała, że jego ojcem może być Frank Sinatra. Ronan odmówił badania DNA, mówiąc, że Allen „legalnie, etycznie, osobiście był absolutnie ojcem naszej rodziny”. 16 września 2018 w artykule magazynu „New York”, Allen przyznał, że Farrow może być synem Franka Sinatry.
Ronan Farrow identyfikuje się jako homoseksualista. Od 2011 pozostaje w związku ze scenarzystą Johnem Lovettem, autorem przemówień Baracka Obamy i Hillary Clinton.

</doc>
<doc id="3765044" url="https://pl.wikipedia.org/wiki?curid=3765044" title="Theodor Geiger">
Theodor Geiger

Theodor Geiger (ur. 9 listopada 1891 w Monachium, zm. 6 czerwca 1952) – niemiecki socjolog.
Życiorys.
W latach 1938-1933 wykładał w Wyższej Szkole w Brunszwiku jako profesor, 1933 wyemigrował do Danii, gdzie 1938-1940 był profesorem uniwersytetu w Århus. Po agresji III Rzeszy na Danię był prześladowany przez Niemców, w związku z czym w 1943 uciekł do Szwecji i został wykładowcą akademickim w Sztokholmie i Uppsali. W 1945 wrócił do Århus, gdzie ponownie objął katedrę uniwersytetu, później założył pierwszy skandynawski instytut badań społecznych i rozwinął pismo socjologiczne "Acta Sociologica". W badaniach naukowych zajmował się stratyfikacją i mobilnością społeczną, miejscem i rolą inteligencji w społeczeństwie, typologią grup społecznych, socjologią prawa i socjologią wiedzy. Jest autorem prac "Soziologie" (1939), "Aufgaben und Stelung der Intelligenz in der Gelleschaft" (1949), "Ideologie und Wahrheit" (1953).
Bibliografia.
 

</doc>
<doc id="3765046" url="https://pl.wikipedia.org/wiki?curid=3765046" title="Gustaf Geijerstam">
Gustaf Geijerstam

Gustaf Geijerstam (ur. 5 stycznia 1858 w Jönsarbo, zm. 6 marca 1909 w Sztokholmie) – szwedzki pisarz.
Był związany z ruchem literackim Młoda Szwecja, pisał utwory inspirowane filozofią i estetyką krytycznego realizmu i naturalizmu, m.in. tendencyjne powieści społeczne "Erik Grane" (1885), "Pastor Hallin" (1887) i opowiadania o wiejskiej tematyce "Fattigt folk" ("Ubogi lud"). W późniejszych jego powieściach, m.in. "Medusas huvud" ("Głowa meduzy" 1895), do głosu doszły tendencje indywidualistyczne. W 1900 wydał powieść psychologiczną i symboliczną "Boken on lillebror" ("Książka o braciszku"), napisał również wiele komedii.

</doc>
<doc id="3765048" url="https://pl.wikipedia.org/wiki?curid=3765048" title="Bogomil Gjuzel">
Bogomil Gjuzel

Bogomil Gjuzel (ur. 9 lutego 1939 w Čačaku, zm. 22 kwietnia 2021 w Skopje) – macedoński pisarz i poeta.
Życiorys.
Jego twórczość ma charakter refleksyjno-filozoficzny i skupia się na problematyce egzystencjalnej. Często rozważa problem opozycji natura-kultura, poddaje gorzkiemu, ironicznemu oglądowi historiozoficznemu historię Macedonii i mity oparte na dziejach i religii. Wydał zbiory wierszy "Medovina" (1962), "Alhemiska ruža" (1963), "Mironisnici" (1965), "Bunar vo vremeto" (1972), "Trkalo na godinata" (1977), "Opsada" (1981). Jest autorem groteskowych dramatów o tematyce biblijnej "Adam i Eva" i "Jov" (1970) oraz "Aleksijada" (1978). W 1969 wydał tom esejów "Istorija kako maštera" (1969). Przekładał również poezję angielską i amerykańską.

</doc>
<doc id="3765049" url="https://pl.wikipedia.org/wiki?curid=3765049" title="Belka na podłożu sprężystym">
Belka na podłożu sprężystym

Belka na podłożu sprężystym może stanowić model obliczeniowy dla takich elementów konstrukcyjnych jak szyny kolejowe i tramwajowe oraz ławy fundamentowe.
Wstęp.
Belki takie o stałej sztywności giętnej formula_1 mogą być obliczane na podstawie równania różniczkowego ich linii ugięcia formula_2 o postaci
gdzie przez formula_4 oznaczono stałą charakteryzującą sprężystość podłoża. Taki model podłoża nazywany jest "podłożem winklerowskim" od nazwiska Winklera, który taki model zaproponował.
Można wykazać, że rozwiązaniem ogólnym równania (a) jest funkcja
gdzie formula_6 przy czym stałe formula_7 zostają określone przez warunki brzegowe zagadnienia.
Przykład liczbowy 1.
Rozważmy belkę nieskończenie długą, którą może być np. szyna tramwajowa. Obciążeniem belki jest pionowa siła skupiona formula_8 Przyjmiemy układ współrzędnych formula_9 w punkcie przyłożenia siły. W odległości nieskończonej możemy przyjąć, że
Stąd na podstawie (c) otrzymujemy:
Biorąc pod uwagę symetryczne działanie obciążenia, możemy przyjąć, że
Z symetrii wynika również, że odpór gruntu z prawej połowy belki musi być równy formula_13 skąd
Na podstawie (d) i (e) otrzymujemy
Mamy więc dla formula_16
Przykład liczbowy 2.
Tę samą belkę co w przykładzie 1 obciążymy prawoskrętnym momentem skupionym formula_21 przyłożonym w punkcie formula_22 Na podstawie (c) otrzymuje się formula_11 Biorąc pod uwagę symetrię geometrii układu i antysymetrię obciążenia względem osi formula_24 możemy przyjąć, że
skąd wynika, że formula_26
Mamy również
Na podstawie (f) i (g) otrzymuje się formula_28
Mamy więc dla formula_29

</doc>
<doc id="3765050" url="https://pl.wikipedia.org/wiki?curid=3765050" title="Antoni Kaflowski">
Antoni Kaflowski

 
Antoni Kaflowski (ur. 12 kwietnia 1892 w Sokołowie, zm. ?) – major piechoty Wojska Polskiego.
Życiorys.
Antoni Kaflowski urodził się 12 kwietnia 1892 w Sokołowie, w ówczesnym powiecie stryjskim Królestwa Galicji i Lodomerii. W 1912 ukończył C. K. Gimnazjum w Stryju. 
W czasie I wojny światowej walczył w szeregach cesarskiej i królewskiej armii. W latach 1917–1918 był oficerem c. i k. 73 pułku piechoty. Na podporucznika rezerwy piechoty (niem. "Leutnant") został awansowany ze starszeństwem z 1 stycznia 1916, natomiast na porucznika piechoty (niem. "Oberleutnant") ze starszeństwem z 1 listopada 1916. 
Do października 1919 pełnił służbę w Żandarmerii Krajowej, a następnie (do końca 1920) był dowódcą plutonu żandarmerii polowej. W 1921, jako kapitan piechoty był referentem śledczym w 9 dywizjonie żandarmerii wojskowej, a jego oddziałem macierzystym był wówczas 10 pułku piechoty w Łowiczu. W tym samym roku został przeniesiony z żandarmerii do macierzystego 10 pułku piechoty i pełnił w nim tymczasowo obowiązki dowódcy batalionu sztabowego. W latach 1922–1923 dowodził kompanią strzelecką. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 563. lokatą w korpusie oficerów piechoty. W lipcu 1924 został przeniesiony do 6 pułku strzelców podhalańskich w Samborze. W latach 1925–1926 był kwatermistrzem batalionu, a w 1926 adiutantem batalionu. 12 kwietnia 1927 awansował na majora ze starszeństwem z dniem 1 stycznia 1927 i 16. lokatą w korpusie oficerów piechoty. 23 maja 1927 otrzymał przeniesienie z 6 pspodh do 70 pułku piechoty w Pleszewie na stanowisko dowódcy II batalionu.
W kwietniu 1928 został przeniesiony do kadry oficerów piechoty z równoczesnym oddaniem do dyspozycji dowódcy Okręgu Korpusu Nr VII. W listopadzie 1928 otrzymał przeniesienie do 41 pułku piechoty w Suwałkach na stanowisko oficera sztabowego. W marcu 1929 został zwolniony z zajmowanego stanowiska i pozostawiony bez przynależności służbowej z równoczesnym przeniesieniem macierzyście do kadry i oddaniem do dyspozycji dowódcy Okręgu Korpusu Nr III. Z dniem 30 września 1929 został przeniesiony w stan spoczynku. W 1934 pozostawał w ewidencji Powiatowej Komendy Uzupełnień Stryj. Posiadał przydział do Oficerskiej Kadry Okręgowej Nr VI, do dyspozycji dowódcy Okręgu Korpusu Nr VI. Mieszkał w rodzinnym Sokołowie.
Ordery i odznaczenia.
Antoni Kaflowski w czasie służby w c. i k. armii został odznaczony:
14 września 1936 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”.

</doc>
<doc id="3765052" url="https://pl.wikipedia.org/wiki?curid=3765052" title="Faber-Castell">
Faber-Castell

Faber-Castell Aktiengesellschaft – niemieckie przedsiębiorstwo zajmujące się produkcją artykułów piśmienniczych, założone w 1761 roku w Stein, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth, przez producenta szaf Kaspara Fabera (1730-1784). Jest jedną z najstarszych firm przemysłowych na świecie.

</doc>
<doc id="3765061" url="https://pl.wikipedia.org/wiki?curid=3765061" title="Hypenos z Elidy">
Hypenos z Elidy

Hypenos z Elidy (gr. Ύπηνος ο Πισαίος, Ύπηνος ο Ηλείος) – starożytny biegacz z Pisy w Elidzie, pierwszy zwycięzca olimpijski w biegu na dystansie dwóch stadionów – diaulosie podczas XIV igrzysk olimpijskich w 724 p.n.e., kiedy to diaulos został wprowadzony jako konkurencja olimpijska. 
O zwycięstwie Hypenosa wspomina grecki geograf Pauzaniasz w swoim traktacie "Wędrówki po Helladzie".

</doc>
<doc id="3765072" url="https://pl.wikipedia.org/wiki?curid=3765072" title="Orsippos z Megary">
Orsippos z Megary

Orsippos z Megary (gr. Όρσιππος ο Μεγαρεύς) – starożytny biegacz z Megary, zwycięzca olimpijski w stadionie – biegu na dystansie jednego stadionu – podczas XV igrzysk olimpijskich w 720 p.n.e.
O zwycięstwie Orsipposa wspomina grecki geograf Pauzaniasz w swoim traktacie "Wędrówki po Helladzie". Podczas biegu zsunęła mu się przepaska i do mety dobiegł nago.

</doc>
<doc id="3765075" url="https://pl.wikipedia.org/wiki?curid=3765075" title="Komisja Regulaminowa i Spraw Poselskich">
Komisja Regulaminowa i Spraw Poselskich



</doc>
<doc id="3765077" url="https://pl.wikipedia.org/wiki?curid=3765077" title="Wirowość potencjalna">
Wirowość potencjalna

Wirowość potencjalna, "PV" – miara ścięcia przepływu wykorzystywana w oceanografii i fizyce atmosfery. Wielkość ta jest kombinacją zasady zachowania wirowości i masy i jest specjalnym przypadkiem twierdzenia Ertela. Zasada zachowania wirowości potencjalnej jest wykorzystywana w fizyce atmosfery i oceanografii do opisu fal Rossby’ego.
Wprowadzenie.
Zachowanie wirowości potencjalnej można zrozumieć rozważając mały walec cieczy nieściśliwej i nielepkiej. Na początku, w czasie formula_1 walec obraca się z jednorodną prędkością kątową formula_2 wokół swojej osi. Następnie wysokość walca jest zwiększana, przy zachowaniu jego objętości. Z zasady zachowania momentu pędu wynika że prędkość obrotowa zwiększy się.
Prędkość kątowa jest proporcjonalna do wysokości walca. Jeżeli w chwili formula_3 walec ma promień formula_4 i masę formula_5 to jego moment pędu jest
Jeżeli walec zmienia swój promień w chwili formula_7 jego moment pędu wynosi
czyli
a to oznacza, że
gdzie formula_11 oraz formula_12 są powierzchniami kół będących podstawami walców w chwilach formula_3 oraz formula_14
Ponieważ płyn jest nieściśliwy to objętość walców pozostaje taka sama. Wobec tego wysokość jest odwrotnie proporcjonalna do powierzchni bocznej walca. Wynika z tego, że
lub
ponieważ formula_17 z definicji wirowości.
Zachowanie wirowości potencjalnej Rossby’ego.
Wirowość potencjalna Rossby’ego jest zdefiniowana jako
gdzie formula_19 jest wirowością planetarną, formula_20 jest wirowością względną (względem przepływu płynu nad powierzchnią Ziemi), formula_21 jest grubością jednorodnej warstwy płynu. Dla takiego płynu wirowość potencjalna Rossby’ego jest zachowana.
Wirowość potencjalna Rossby’ego może być zdefiniowana w przepływie, w którym horyzontalne składowe prędkości nie zależą od wysokości, a składowa pionowa prędkości jest mała (płyn barotropowy). Równanie ruchu takiego płynu
natomiast równanie ciągłości dla płynu nieściśliwego
wobec tego
całkując to równanie po wysokości
i dzieląc przez formula_26
Całkując od czasu formula_3 do formula_29
co pokazuje, że wirowość potencjalna Rossby’ego jest zachowana dla przepływu barotropowego.
Zastosowania.
Przepływ merydionalny.
Kolumna powietrza lub wody początkowo w spoczynku na pewnej szerokości geograficznej ma wirowość planetarną związaną z obrotem Ziemi. Jeżeli wysokość tej kolumny się nie zmienia to zasadę zachowania wirowości potencjalnej jest
gdzie wirowość całkowita (absolutna) jest stała.
Jeżeli kolumna powietrza porusza się na północ (oddala się od równika) wtedy jej wirowość względna będzie ujemna ponieważ wirowość planatarna zmniejsza się wraz z wzrastającą szerokością geograficzną. Tak więc ruch w kierunku północnym lub południowym powoduje zmianę wirowości względnej tej kolumny, czyli powoduje ruch antycyklonalny (zgodny ze wskazówkami zegara) lub cyklonalny (przeciwny do wskazówek zegara).
Przepływy strefowe.
W czasie przepływu z zachodu na wschód zaburzenie w kierunku północnym powoduje powstanie ujemnej (antycyklonalnej) wirowości i kolumna odchyla się w kierunku południowo-wschodnim. Z zasady zachowania wirowości potencjalnej kolumna ze składową w kierunku południowym będzie miała wirowość dodatnia (cyklonalną). Ten mechanizm prowadzi do powstawania fal Rossby’ego.
Natomiast w przepływie strefowym ze wschodu na zachód, w którym nastąpiło małe zaburzenie ze składową w kierunku północnym kolumna będzie zakrzywiała się coraz bardziej w kierunku północnym.
Uogólniona definicja wirowości potencjalnej.
gdzie:
Jednostką wirowości potencjalnej PVU (ang. "potential vorticity unit") jest
Źródłami i upustami (ang. source and sink) wirowości potencjalnej są efekty baroklinowe i tarcie.
Jeżeli zachodzą następujące założenia dotyczące przepływu
to wtedy wirowość potencjalna jest zachowana
Z tego wzoru wynika, że wirowość względna formula_45 zmniejsza się jeżeli wirowość planetarna formula_46 się zwiększa; dla przykładu kiedy cząstka próbna powietrza porusza się na północ. Jest to równoważne zasadzie zachowania momentu pędu w mechanice.
Przepływ jest adiabatyczny jeżeli formula_38 jest funkcją tylko ciśnienia i gęstości, formula_48 Wtedy
gdzie:

</doc>
<doc id="3765081" url="https://pl.wikipedia.org/wiki?curid=3765081" title="Antonio da Negroponte">
Antonio da Negroponte

Antonio da Negroponte (ur. i zm. w XV wieku) – działający w Wenecji malarz renesansowy, nieznanego pochodzenia, znany z jedynego zachowanego dzieła, "Madonna na tronie z Dzieciątkiem na tle kwiatów i owoców", znajdującego się w kościele San Francesco della Vigna. 
Życie i twórczość.
Brak jest wiadomości i danych biograficznych na temat tego artysty, który jest kojarzony z jedynym zachowanym obrazem, "Madonna na tronie z Dzieciątkiem na tle kwiatów i owoców", znajdującym się w kościele San Francesco della Vigna w Wenecji, sygnowanym „Frater Antonius de Negropon Pinxit”. Określenie „frater” oznacza, iż był zakonnikiem, być może często zmieniającym miejsce pobytu. Oznacza to, że jego pobyt w Wenecji mógł być krótki, stąd brak informacji o nim. Obraz przedstawia Matkę Bożą siedzącą na tronie, z Dzieciątkiem na kolanach, z puttami po bokach i u góry, podtrzymującymi jej płaszcz. Malowidło jest zwieńczone girlandami kwiatów i liści. Obraz jest dziełem typowym dla quattrocenta, oznaczającego przejście od późnej fazy gotyku do wczesnego renesansu; wykazuje podobieństwo do Poliptyku San Zeno Andrei Mantegni oraz do obrazów szkoły Francesca Squarcione z Padwy. Styl rysunku przypomina dzieła Bartolomea Vivariniego. Architektoniczne tło i inne detale wykończone są z wielką starannością. Dojrzałość artystyczną Antonio da Negroponte osiągnął około roku 1440.

</doc>
<doc id="3765085" url="https://pl.wikipedia.org/wiki?curid=3765085" title="Kościół Trójcy Świętej w Żmigrodzie">
Kościół Trójcy Świętej w Żmigrodzie

Kościół Trójcy Świętej – rzymskokatolicki kościół parafialny należący do dekanatu Prusice archidiecezji wrocławskiej.
Świątynia była wymieniana jako istniejąca w XIII wieku, w obecnym kształcie została wybudowana w latach 1595-1601 przez budowniczego Jerzego Brucknera, odbudowano ją po pożarze z 1702 w 1723 roku i odrestaurowano w XIX wieku. Jest to budowla murowana, orientowana, posiadająca obecnie kształt trzynawowej bazyliki, z wydłużonym prezbiterium zamkniętym poligonalnie. Nawa główna nakryta jest sklepieniami kolebkowymi z lunetami, natomiast nawy boczne nakryte są sklepieniami sieciowymi. Mury zewnętrzne są rozdzielone pionowymi lizenami. Wnętrze posiada wyposażenie w stylu barokowym oraz kilka płyt nagrobnych z 2. połowy XVI wieku. Zachowany renesansowy portal z kartuszem herbowym Schaffgotschów.
Kościół posiada organy wybudowane około 1915 roku przez firmę Schlag &amp; Söhne o 25 głosach z pneumatycznymi: trakturą gry i trakturą rejestrów.

</doc>
<doc id="3765100" url="https://pl.wikipedia.org/wiki?curid=3765100" title="Kopalnioki">
Kopalnioki

Kopalnioki – twarde śląskie cukierki bez nadzienia, o smaku miętowo-anyżowym, znane od końca XIX wieku.
Skład.
Cukierki składają się z cukru, olejku anyżowego, wyciągu z dziurawca, melisy i mięty oraz barwnika – węgla spożywczego.
Nazwa.
Nazwę słodyczy można wytłumaczyć tym, że cukierki są czarne i przypominają bryłki węgla. Innym wytłumaczeniem może być fakt, że cukierki rozdawano górnikom po szychcie dla ochrony gardła narażonego na pył węglowy. Górnicy brali po kilka sztuk słodyczy dla swoich dzieci i w taki sposób stały się szeroko znanym przysmakiem rodzinnym.

</doc>
<doc id="3765101" url="https://pl.wikipedia.org/wiki?curid=3765101" title="Gary O’Donovan">
Gary O’Donovan

Gary O’Donovan (ur. 30 grudnia 1992 w Skibbereen) – irlandzki wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. Wspólnie z bratem Paulem zajął 2. miejsce w dwójce podwójnej wagi lekkiej. W 2016 zostali także mistrzami Europy.

</doc>
<doc id="3765102" url="https://pl.wikipedia.org/wiki?curid=3765102" title="Pływanie synchroniczne na Letnich Igrzyskach Olimpijskich 2004 – drużyny">
Pływanie synchroniczne na Letnich Igrzyskach Olimpijskich 2004 – drużyny

Drużyny kobiet były jedną z dwóch konkurencji w pływaniu sychronicznym jakie rozegrano podczas Letnich Igrzysk Olimpijskich w Atenach. Konkurencja rozegrana została na pływalni w Olympic Aquatic Centre w dniach 26 - 27 września 2004 r.
Do rywalizacji przystąpiło 8 zespołów. 
Na końcowy wynik składało się 50% oceny uzyskanej za program techniczny oraz 50% oceny za program dowolny.

</doc>
<doc id="3765108" url="https://pl.wikipedia.org/wiki?curid=3765108" title="Paul O’Donovan">
Paul O’Donovan

Paul O’Donovan (ur. 19 kwietnia 1994 r. w Skibbereen) – irlandzki wioślarz, srebrny medalista olimpijski z Rio de Janeiro, czterokrotny mistrz świata, mistrz Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro, biorąc udział w rywalizacji dwójek wagi lekkiej wspólnie z bratem Garym. W finale zajęli drugie miejsce, przegrywając z Francuzami Pierre Houin i Jérémie Azou o 0,53 sekundy. Był to pierwszy w historii medal zdobyty przez reprezentację Irlandii w wioślarstwie.

</doc>
<doc id="3765109" url="https://pl.wikipedia.org/wiki?curid=3765109" title="Daina Gudzinevičiūtė">
Daina Gudzinevičiūtė

Daina Gudzinevičiūtė (ur. 3 grudnia 1965 w Wilnie) – litewska strzelczyni specjalizująca się w trapie, a także działaczka sportowa, mistrzyni olimpijska, przewodnicząca Litewskiego Narodowego Komitetu Olimpijskiego (LTOK).
Życiorys.
Strzelectwo zaczęła uprawiać w 1978. Jako zawodniczka reprezentowała Związek Socjalistycznych Republik Radzieckich, a następnie Litwę. Pierwsze medale na zawodach międzynarodowych zdobyła w reprezentacji ZSRR – w 1988 została mistrzynią Europy indywidualnie w trapie oraz w drużynie. Jako reprezentantka Litwy wywalczyła srebrny medal mistrzostw świata w Lahti (2002) oraz cztery medale (trzy srebrne i jeden brązowy) na mistrzostwach Europy. Pięciokrotnie wystąpiła na letnich igrzyskach olimpijskich. Największy sukces osiągnęła w Sydney w 2000. W rundzie finałowej trapu, konkurencji po raz pierwszy rozgrywanej na igrzyskach wśród kobiet, uzyskała 22 (na 25) trafień, wygrywając zawody i zdobywając złoty medal. Aktywną karierę zawodniczą zakończyła w 2012.
W 1989 ukończyła studia na wydziale prawa Uniwersytetu Wileńskiego. Od 1988 do 2005 była zatrudniona w resorcie spraw wewnętrznych (głównie jako policjantka). W 2005 przeszła do pracy w komitecie wykonawczym Litewskiego Narodowego Komitetu Olimpijskiego. W 2012 została wybrana na przewodniczącą tej instytucji, pokonując w głosowaniu dyskobola Virgilijusa Aleknę.
Odznaczona m.in. Orderem Wielkiego Księcia Giedymina II klasy (2001).

</doc>
<doc id="3765110" url="https://pl.wikipedia.org/wiki?curid=3765110" title="Arianna Huffington">
Arianna Huffington

Arianna Huffington (ur. 15 lipca 1950 w Atenach, w Grecji) – amerykańska pisarka, dziennikarka i przedsiębiorca greckiego pochodzenia, z wykształcenia ekonomistka. Twórczyni serwisu The Huffington Post.
Życiorys.
Urodziła się 15 lipca 1950 r. Atenach jako Arianna Stassinopoulou (gr. Αριάννα Στασινοπούλου). Jako nastolatka przeniosła się do Wielkiej Brytanii. Studiowała ekonomię na University of Cambridge. Po studiach prowadziła sklep w Londynie i zajmowała się pisaniem. W 1974 r. Random House wydał jej pierwszą książkę, "The Female Woman". W 1980 r. przeniosła się do USA. Rok później wydała biografię śpiewaczki Marii Callas, "The Woman Behind the Legend". W 1983 r. napisała "The Gods of Greece", a pod koniec lat 80. wydała biografię Pabla Picassa.
W 1986 r. wyszła za mąż za Michaela Huffingtona, pracownika Departmentu Obrony i późniejszego kongresmena, z którym doczekała się dwójki dzieci. W 1990 r. przyjęła amerykańskie obywatelstwo. Para rozwiodła się w 1997 roku.
Huffington była znana ze swoich konserwatywnych poglądów, ale z czasem zaczęła zmieniać poglądy na bardziej lewicowe, angażując się w ruchy ekologiczne. W 2003 r. startowała w wyborach na gubernatora Kalifornii, ale wycofała się z kampanii. W tym samym roku wydała bestselerową książkę "Pigs at the Trough: How Corporate Greed and Political Corruption are Undermining America".
W 2005 r. założyła serwis The Huffington Post, który stał się popularnym i wpływowym medium. Początkowo serwis zajmował się polityką, ale z czasem rozrósł się w serwis ogólnotematyczny. W 2008 r. The Observer uznał The Huffington Post za najbardziej wpływowy serwis blogerski na świecie. Oprócz prowadzenia The Huffington Post nadal zajmowała się pisaniem książek, w 2007 r. wydała "On Becoming Fearless... in Love, Work, and Life", w 2010 r. "Third World America: How Our Politicians Are Abandoning the Middle Class and Betraying the American Dream", a cztery lata później bestselerową "Thrive: The Third Metric to Redefining Success and Creating a Life of Well-Being, Wisdom, and Wonder".
W 2011 r. jej serwis został zakupiony przez AOL za 315 mln dolarów. Huffington pozostała prezesem i redaktorem naczelnym Huffington Post Media Group. Sukces przedsięwzięcia umożliwił otwarcie działalności w krajach takich jak Kanada, Wielka Brytania, Francja czy Hiszpania (łącznie uruchomiono 14 lokalnych wersji portalu). W 2015 r. AOL został zakupiony przez Verizon Communications, zaczęto wówczas spekulować o odejściu Huffington z koncernu z powodu ograniczenia jej kompetencji.
Huffington była przez magazyn "Time" klasyfikowana na liście 100 najbardziej wpływowych ludzi świata, a przez magazyn "Forbes" na liście 100 najpotężniejszych kobiet.
W kwietniu 2016 r. Huffington zasiadła w zarządzie firmy Uber. W tym samym roku pojawiły się pierwsze informacje o planach uruchomienia serwisu Thrive dotyczącego zdrowego stylu życia. W sierpniu Huffington ogłosiła odejście z The Huffington Post i uruchomienie startupu Thrive Global, co oznaczało wypowiedzenie obowiązującego do 2019 r. kontraktu na kierowanie The Huffington Post.

</doc>
<doc id="3765112" url="https://pl.wikipedia.org/wiki?curid=3765112" title="Jeanne Lanvin">
Jeanne Lanvin

Jeanne-Marie Lanvin (ur. 1 stycznia 1867 w Paryżu, zm. 6 lipca 1946 w Paryżu) – francuska projektantka mody, założycielka domu mody sygnowanego jej imieniem i nazwiskiem.
Życiorys.
Urodziła się 1 stycznia 1867 w Paryżu jako córka dziennikarza Bernarda-Constanta Lanvina i Sophie White, najstarsza z 11 dzieci. Żyła w skrajnej nędzy, mimo wsparcia przyjaciela rodziny, Victora Hugo.

</doc>
<doc id="3765118" url="https://pl.wikipedia.org/wiki?curid=3765118" title="Flibanseryna">
Flibanseryna

Flibanseryna – organiczny związek chemiczny, stosowany w leczeniu hipolibidemii u kobiet w wieku przedmenopauzalnym. Lek był początkowo opracowywany przez firmę farmaceutyczną Boehringer Ingelheim. Po odrzuceniu wniosku o rejestrację przez Agencję Żywności i Leków (FDA) w październiku 2010 roku prawa do leku przejęła firma Sprout Pharmaceuticals, której udało się uzyskać zgodę FDA i wprowadzić lek na rynek amerykański w sierpniu 2015 roku.
Mechanizm działania.
Flibanseryna jest modulatorem aktywności układów neuroprzekaźnikowych w mózgu. Jej profil działania obejmuje pełny agonizm wobec postsynaptycznych receptorów 5-HT1A i antagonizm wobec innych receptorów serotoninergicznych (5-HT2A, w dużo mniejszym stopniu 5-HT2B i 5-HT2C). Działając na receptory 5-HT1A wykazuje preferencję do neuronów w korze przedczołowej, przez co powoduje zmniejszenie transmisji serotoninergicznej oraz zwiększenie transmisji dopaminergicznej i noradrenergicznej w tym obszarze mózgu; ze względu na mechanizm działania bywa zaliczana jest do dysinhibitorów noradrenaliny i dopaminy (NDDI). Mechanizm w jakim flibanseryna powoduje zwiększenie popędu płciowego nie jest znany.
Profil receptorowy flibanseryny:
Farmakokinetyka i metabolizm.
Biodostępność po podaniu doustnym wynosi 33%. Flibanseryna metabolizowana jest głównie w wątrobie przy udziale izoenzymów cytochromu P450: CYP3A4 i w mniejszym stopniu CYP2C19.
Skuteczność.
Skuteczność leku oceniano w badaniach klinicznych mierząc liczbę „zadowalających zdarzeń seksualnych” (ang. satysfying sexual events, SSE) u kobiet przyjmujących lek w porównaniu z placebo. W metaanalizie ośmiu badań wykazano, że kobiety przyjmujące flibanserynę w dawce 100 mg dziennie miały średnio ½ więcej SSE na miesiąc; kliniczne korzyści z przyjmowania leku określono jako minimalne.
Wskazania.
W sierpniu 2015 roku FDA zatwierdziła flibanserynę do leczenia nabytych, uogólnionych zaburzeń pożądania u kobiet w okresie przedmenopauzalnym (hypoactive sexual desire disorder, HSDD w klasyfikacji DSM-5). W informacji o leku podkreślono, że obniżenie popędu płciowego nie może być spowodowane współistniejącymi zaburzeniami psychiatrycznymi lub ogólnomedycznymi, problemami w związku lub działaniem niepożądanym innych leków. Lek nie jest wskazany do leczenia zaburzeń pożądania w okresie pomenopauzalnym, nie powinien być też stosowany przez osoby niemające obniżonego popędu płciowego.
Działania niepożądane.
Najczęstszymi działaniami niepożądanymi są zawroty głowy, nudności, zmęczenie, nadmierna senność.
Przeciwwskazania.
FDA nakazała producentowi leku umieszczenie ostrzeżeń specjalnych (tzw. black-box warning) na opakowaniu leku: podczas przyjmowania leku należy powstrzymać się od picia alkoholu ze względu na większe ryzyko hipotensji i omdleń, ryzyko jest również większe podczas jednoczesnego przyjmowania silnych inhibitorów CYP3A4 i u osób z uszkodzeniem wątroby.
W Stanach Zjednoczonych lekarze przepisujący flibasnerynę oraz apteki sprzedające lek muszą przejść proces certyfikacji w ramach planu oceny i zarządzania ryzyka (ang. Risk Evaluation and Mitigation Strategies, REMS); pacjentki otrzymujące lek podpisują oświadczenie o powstrzymaniu się od picia alkoholu podczas przyjmowania leku.
Okoliczności rejestracji.
Wniosek o rejestrację flibanseryny została dwukrotnie odrzucona przez FDA, w 2010 i 2013 roku. Koalicja organizacji kobiecych Even the Score utworzona przez konsultanta firmy Sprout prowadziła aktywną kampanię na rzecz zgody FDA dla flibanseryny (kampania była kierowana przez Blue Engine Message &amp; Media, firmę public relations, otrzymującą finansowanie od Sprout). Podczas kampanii podkreślano, że istnieją liczne opcje terapeutyczne dla mężczyzn z dysfunkcjami seksualnymi, podczas gdy nie ma żadnego leczenia skierowanego do kobiet. Koalicja zebrała 60000 podpisów pod petycją do FDA, otrzymała listy poparcia od przewodniczącej National Organization for Women, redaktora „Journal of Sexual Medicine” i 18 członków Kongresu.
Do organizacji popierających rejestrację flibanseryny należały też National Council of Women's Organizations, Black Women’s Health Imperative, Association of Reproductive Health Professionals, National Consumers League i American Sexual Health Association.
Przeciwko występowały National Women's Health Network, National Center for Health Research i Our Bodies Ourselves. Przedstawicielka PharmedOut przekonywała, że „zatwierdzenie tego leku będzie najgorszym z precedensów – firmy wydają tyle pieniędzy, że mogą zmusić FDA do zatwierdzenia bezużytecznych lub niebezpiecznych leków”. Autorzy artykułu redakcyjnego w JAMA zauważyli, że „chociaż flibanseryna nie jest pierwszym produktem popieranym przez grupy interesu konsumentów wspieranych przez producentów farmaceutycznych, to zarzuty o nierówne traktowanie ze względu na płeć były szczególnie godne uwagi ze względu na zakres działań wspierających: począwszy od kampanii w mediach społecznościowych, kończąc na listach od członków Kongresu”.

</doc>
<doc id="3765120" url="https://pl.wikipedia.org/wiki?curid=3765120" title="Kościół Matki Boskiej Częstochowskiej w Mościejewie">
Kościół Matki Boskiej Częstochowskiej w Mościejewie

 
Kościół Matki Boskiej Częstochowskiej w Mościejewie – zabytkowy rzymskokatolicki kościół parafialny w Mościejewie, w powiecie międzychodzkim, w województwie wielkopolskim. 
Historia.
Świątynia wzniesiona została w 1763 z inicjatywy Józefa Sczanieckiego. Parafia funkcjonuje tu od 1924 (wyłączona z Chrzypska Wielkiego). W latach 1925-1930 dobudowano kruchtę, nawę i zakrystię (dwie ostatnie szachulcowe). Inicjatorem był Konstanty Chłapowski. Po zakończeniu II wojny światowej Jan Bury postawił na wschodnim skraju wsi grotę maryjną (związane było to z przebytą ciężką chorobą). Obiekt przebudowano i rozbudowano w 1990. W latach 2003-2007 proboszczem parafii Mościejewie był ks. Sławomir Baraniak, który przeprowadził kolejny remont świątyni (wnętrza). Zamalowano wówczas poprzednie malowidła ścienne i zastąpione je wizerunkiem Matki Boskiej Częstochowskiej ufundowanym przez wokalistkę Eleni (Helenę Dzokę). Po wszystkich ingerencjach architektonicznych pierwotna kaplica z 1763 stanowi prezbiterium obecnego kościoła. Na lewo od głównego wejścia stoi drewniana dzwonnica słupowa.

</doc>
<doc id="3765121" url="https://pl.wikipedia.org/wiki?curid=3765121" title="Dama modna">
Dama modna

Dama modna, fircynella, firka – postać występująca w polskim piśmiennictwie okresu oświecenia. Podobnie jak fircyk, charakteryzowała się naśladowaniem francuskiej mody i zwyczajów, skłonnością do rozrzutnego sposobu życia, snobizmem, filozofią "carpe diem". Dama modna nie była postacią wykreowaną przez pisarzy, ale przeniknęła do literatury z prawdziwego życia. Z powodu jej hedonistycznego sposobu bycia, pogardy dla tradycji, była często atakowana i wyśmiewana w XVIII-wiecznej publicystyce, utworach dramatycznych i poezji. W komediach obyczajowych warszawskich staje się ona jedną z postaci naczelnych – obok fircyka, waleta i subretki. Zmienił się wtedy sposób przedstawiania damy modnej. Komediopisarze nadali jej cechy pozytywne i indywidualne, zaprzestając piętnowania tej postaci – jej ocenę pozostawiali odbiorcy. Przykłady z literatury polskiej: postać damy modnej z satyry "Żona modna" Ignacego Krasickiego, postać Sknerskiej z "Umizgów dla przysługi" Jana Drozdowskiego.

</doc>
<doc id="3765124" url="https://pl.wikipedia.org/wiki?curid=3765124" title="Addyi">
Addyi



</doc>
<doc id="3765125" url="https://pl.wikipedia.org/wiki?curid=3765125" title="Lukas Klostermann">
Lukas Klostermann

Lukas Klostermann (ur. 3 czerwca 1996 w Herdecke) – niemiecki piłkarz grający na pozycji obrońcy. Srebrny medalista Igrzysk Olimpijskich 2016. Od 2014 roku jest zawodnikiem RB Leipzig.
Życiorys.
Kariera klubowa.
W czasach juniorskich trenował w FSV Gevelsberg, w SSV Hagen i w VfL Bochum. 8 marca 2014 został członkiem pierwszego zespołu tego ostatniego. W rozgrywkach 2. Bundesligi zadebiutował 14 marca 2014 w wygranym 2:0 meczu z VfR Aalen.
22 sierpnia 2014 odszedł do RB Leipzig. Kwota transferu wyniosła około 1 miliona euro. Swój pierwszy mecz w Bundeslidze rozegrał 10 września 2016 z Borussią Dortmund, który zakończył się zwycięstwem 1:0 klubu z Lipska. Niedługo potem zerwał więzadła krzyżowe, przez co był zmuszony pauzować przez wiele miesięcy.
Kariera reprezentacyjna.
W 2016 roku został powołany do kadry do lat 23 na Igrzyska Olimpijskie w Rio de Janeiro. Wraz z nią świętował zdobycie srebrnego medalu olimpijskiego po porażce w finale z Brazylią. W seniorskiej reprezentacji zadebiutował 20 marca 2019 w zremisowanym 1:1 towarzyskim meczu z Serbią. Grał w nim do 90. minuty, gdy został zmieniony przez Thilo Kehrera.
Statystyki kariery.
"(aktualne na dzień 2 marca 2019)"

</doc>
<doc id="3765128" url="https://pl.wikipedia.org/wiki?curid=3765128" title="Podatek od nadzwyczajnego doszacowania nieruchomości">
Podatek od nadzwyczajnego doszacowania nieruchomości

Nadzwyczajne doszacowanie (angl. "Special Assessment") – termin używany w Stanach Zjednoczonych (i Kanadzie) na określenie wyznaczenia przez jednostki rządu różnego szczebla (a w Kanadzie również wspólnoty mieszkaniowe zwane z angl. "condominiums") wyjątkowej, nakładanej jednorazowo, opłaty na nieruchomości gruntowe (część nieruchomości składającą się z gruntu, z wykluczeniem ulepszeń) w związku z realizacją niektórych projektów publicznych (lub wspólnych, w przypadku wspólnot mieszkaniowych). Opłata ta jest pobierana w określonym obszarze geograficznym znanym jako Okręg Nadzwyczajnego Doszacowania (angl. "Special Assessment District", czyli SAD). Podatek od Nadzwyczajnego Doszacowania może być pobierany tylko od działek/ gruntów, które zostały zidentyfikowane jako te, które otrzymały bezpośrednią i unikalną „korzyść” (angl. „benefit”) z projektu publicznego.
Przykłady.
Najbardziej powszechnie spotykane podatki od nadzwyczajnego doszacowania nieruchomości to opłaty pobierane od działek/ gruntów w związku z instalowaniem wodociągów; przewodów kanalizacyjnych; lub gdy ulice, lub drogi są asfaltowane, lub brukowane betonem, czy inną nieprzepuszczalną powierzchnią utwardzoną. Jednak podatki od nadzwyczajnego doszacowania nieruchomości można nakładać w związku z realizacją innych celów, w tym na policję i ochronę przeciwpożarową, konstrukcję parkingów, oświetlenia ulicznego i wielu innych celów dozwolonych przez stanowe, prowincjonalne i lokalne (powiatowe, gminne, miejskie) ustawy, uchwały i zarządzenia.
Choć warianty koncepcji podatku od nadzwyczajnego doszacowania nieruchomości istniały w wielu krajach świata od 1600 roku, w USA nadzwyczajne doszacowanie jest bardziej formalnie zdefiniowane poprzez orzeczenia sądowe, jako wynagrodzenie, którego jednostka rządowa może żądać od właścicieli nieruchomości w celu sfinansowania projektu publicznego, który tworzy „korzyści” dla nieruchomości położonych na określonym obszarze geograficznym znanym jako Okrąg Nadzwyczajnego Doszacowania (angl. "Special Assessment District").
Niektórzy twierdzą, że podatek ten wzmaga stale powiększającą się przepaść między warunkami życia bogatych i biednych. Takie argumenty tylko po części są zasadne. W przypadku nieprawidłowo nałożonego nadzwyczajnego doszacowania można tak argumentować, ale wymaganiem odpowiednio nałożonego nadzwyczajnego doszacowania jest mierzalna korzyść właściciela nieruchomości polegająca na konkretnym wzroście wartości rynkowej nieruchomości gruntowej w danym miejscu. Wielkość kwoty podatku jest ograniczona przez ten „mierzalny” wzrost wartości. Ponadto zgodnie z powszechnie akceptowanymi pryncypiami, zazwyczaj uchwały o nałożeniu tego rodzaju opodatkowania biorą pod uwagę ograniczone zasoby finansowe osób starszych i niepełnosprawnych. Zwolnienia od, i odroczenia tego podatku zostały uwzględnione w niektórych przepisach i decyzjach prawnych. Argumenty przeciw podatkowi odwołujące się do pogłębiania różnic w standardzie życia mogą nie doceniać znaczenia zapewnienia właścicielom gruntów usług w postaci czystości wody pitnej i kanalizacji. Wreszcie, takie argumenty mogą nie w pełni brać pod uwagę korzyści dla ludzi, zwierząt i roślin w ekosystemie, chronionych przez poprawę infrastruktury publicznej, taką jak oczyszczalnie ścieków. Każdy źle sformułowany przepis podatkowy może równie dobrze stworzyć niewłaściwe obciążenia dla podatnika i być przyjęty z niechęcią i lekceważeniem.
Okręg Nadzwyczajnego Doszacowania.
Okręg Nadzwyczajnego Doszacowania (angl. "Special Assessment District", S.A.D.) to obszar geograficzny, w którym wartość rynkowa nieruchomości jest zwiększona ze względu na wpływ inwestycji infrastrukturalnej, w którym podatek jest nałożony w celu odzyskania kosztów tej inwestycji.
Poszczególne nadzwyczajne doszacowania mogą być dokonywane wyłącznie w Okręgach Nadzwyczajnego Doszacowania (Special Assessment District – S.A.D.), które są jednym z dwóch rodzajów obszarów geograficznych, związanych z podatkiem od nadzwyczajnego doszacowania nieruchomości.
Drugi rodzaj obszaru geograficznego to „obszar serwisowany” lub inaczej „dystrykt usługobiorczy” (angl. "Service District"). Szczególne rozwiązania prawne różnią się w różnych stanach, ale istotnym wyróżnikiem pomiędzy tymi dwoma rodzajami obszarów to: dystrykt usługobiorczy składa się z wszystkich poszczególnych działek, które są w jakiś sposób związane z daną inwestycją infrastrukturalną, a ze względu na którą podatek od nadzwyczajnego doszacowania nieruchomości ma być pobierany. Okręg Nadzwyczajnego Doszacowania składa się tylko z tych nieruchomości, które właściwe, obowiązujące prawo desygnuje jako otrzymujące szczególną i wyjątkową „korzyść” w związku z inwestycją infrastrukturalną.
Przykładem gdzie nieruchomości, które mogą być związane w jakiś sposób z inwestycją infrastrukturalną, rozliczaną w ramach dystryktu usługobiorczego, a gdzie inwestycja podlegająca nadzwyczajnemu doszacowaniu może nie być rozliczana w ramach okręgu nadzwyczajnego doszacowania, są nieruchomości benefitujące z tam i grobli przeciwpowodziowych (obszar zazwyczaj większy niż okręg nadzwyczajnego doszacowania), lub nieruchomości korzystające z budowy publicznego parkingu przy centrum biznesowym (obszar zazwyczaj mniejszy niż okrąg nadzwyczajnego doszacowania).
W przypadku tam i grobli wszystkie obiekty znajdujące się w obrębie naukowo zdefiniowanego „dorzecza” (w granicach wododziałów) i wszystkie nieruchomości położone w obrębie terenów zalewowych poniżej tamy, czy grobli są połączone tym, którędy woda spływa z całej zlewni do jeziora, czy rzeki i jak woda w jeziorze, czy rzece może zalać konkretne obszary poniżej, czy w dole rzeki. Ponieważ dorzecze (w granicach wododziałów), lub obszar zalewowy są często bardzo duże w stosunku do obszaru jeziora, czy rzeki przy których budowana jest tama, jest możliwe, że część obszaru zlewni, lub terenów zalewowych może być fizycznie zlokalizowanych w jakiejś innej jednostce samorządu terytorialnego, niż jezioro, czy ta część rzeki, którą ochrania tama. Możliwe jest również, że jednostka samorządu uchwalająca podatek o nadzwyczajnym doszacowaniu nie jest właściwa, aby objąć wszystkie grunty w obrębie zlewni i terenów zalewowych. W tym przypadku, dystrykt usługobiorczy będzie wystarczająco duży, aby zawierać wszystkie nieruchomości zagrożone przez zalanie wodami z jeziora, czy rzeki, na podstawie wiedzy którędy spływa woda. Okręg nadzwyczajnego doszacowania obejmowałby mniejszy obszar, w którym jednostka rządowa ma prawo proponować nadzwyczajne doszacowanie i pobierać nadzwyczajny podatek.
W przypadku projektu wspierającego rozwój gospodarczy dzielnicy handlowej (np. parking wielopoziomowy dla dzielnicy biznesowej) okoliczności, które powodowałyby, że dystrykt usługobiorczy i okręg nadzwyczajnego doszacowania mogą mieć odmienne granice geograficzne, wynika z istniejącego i dozwolonego (przez miejscowy plan zagospodarowania przestrzennego) sposobu użytkowania nieruchomości, raczej niż z podziałów politycznych (na jednostki samorządu terytorialnego, czy dzielnice administracyjne). Oznacza to, że siły rynkowe i rzeczywisty bądź dopuszczalny sposób użytkowania będą kluczem do włączenia lub wyłączenia konkretnej nieruchomości.
Dystrykt usługobiorczy dla parkingu jest zwykle ograniczony do obszaru geograficznego, z którego piesi będą dochodzić od budynku parkingu do punktów handlowych, czy prowadzących inny rodzaj biznesu. Przykładowo użytkownicy parkingu będą przemierzać obszar zdefiniowany w obrębie sześciu kwartałów ulic, lub mniej od parkingu. W tym przypadku, dystrykt usługobiorczy będzie składać się z wszystkich nieruchomości położonych w odległości sześciu kwartałów od budynku parkingu.
Jednak w obrębie tych sześciu kwartałów ulic mogą znajdować się wszystkie klasy użytkowe nieruchomości, nie tylko sklepy detaliczne i punkty usług dla ludności. Zasadnie można oczekiwać, że znajdzie się tam również blok mieszkaniowy lub zakład przemysłowy. Nieruchomości o handlowym sposobie użytkowania zostaną poddane nadzwyczajnemu doszacowaniu, ponieważ badania wykażą, że sprzedaż detaliczna zależy od odpowiedniego parkingu dla klientów. Wykażą one również, że nieruchomości mieszkaniowe (domy), powinny być wyłączone, ponieważ użytkownicy tych nieruchomości nie mogą zasadnie oczekiwać „korzyści” z budowy parkingu. W zależności od różnych scenariuszy, nieruchomości o przemysłowym sposobie użytkowania, podobnie mogą, lub nie, uzyskać „korzyści” z budowy parkingu.
Korzyść – "Benefit".
Istnieją różnice między poszczególnymi stanami (prowincjami), co do tego, co stanowi „korzyść” w ramach praw określających warunki nakładania podatku od nadzwyczajnego doszacowania nieruchomości.
Ogólnie rzecz biorąc, „korzyści” muszą wynikać bezpośrednio, jednoznacznie i konkretnie z projektu publicznego/ inwestycji infrastrukturalnej. Na przykład gdy linie wodociągowe i kanalizacji ściekowej są instalowane przez jednostki rządowe, w pobliżu często zwiększa się wartość ziemi. Zarówno dostępność wody pitnej, jak i przewodów kanalizacyjnych oznacza, że drogie studnie, szamba i systemy drenażowe nie muszą być instalowane przez właścicieli nieruchomości objętych inwestycją. Oznacza to również, że możliwość zanieczyszczenia wód gruntowych i powierzchniowych z terenów niewłaściwie oczyszczanych ze ścieków zostanie wyeliminowana. Działka, która dotąd była „niezabudowywalna” może stać się „zbudowywalną”, gdy zapewnione przez administrację terenową usługi wodne i kanalizacyjne staną się dostępne. Dostarczenie wody i usług kanalizacyjnych to przykłady sytuacji, które mogą dostosować wcześniej bezużyteczny grunt do celów mieszkalnych lub handlowych. Kanalizacji burzowa, tama lub grobla mogą ograniczyć prawdopodobieństwo powodzi i dlatego kanalizacja burzowa, grobla i tama łagodzą pewne obciążenie, jak powodzie.
Termin „Korzyść” (angl. "benefit") najczęściej oznacza wzrost wartości rynkowej nieruchomości, która skorzystała na inwestycji infrastrukturalnej. Jednak niektóre stany i prowincje historycznie określały „korzyści” jako znaczące więcej niż wzrost wartości rynkowej. Na przykład „korzyść” może oznaczać dostosowanie terenu do nowego, lub bardziej intensywnego sposobu użytkowania lub uwolnienie od pewnego obciążenia.
Podatek pobierany wyłącznie od nieruchomości.
Tylko pewien rodzaj własności może podlegać nadzwyczajnemu doszacowaniu. Własnością podlegającą doszacowaniu musi być nieruchomość, w przeciwieństwie do majątku ruchomego. Majątek ruchomy to termin określający, środki obrotowe, wyposażenie, mienie osobiste itp. własność nie związaną trwale z gruntem. Przykłady majątku ruchomego obejmują maszyny, urządzenia, meble i instalacje, które osoba lub podmiot prawny może posiadać.
Podsumowanie elementów nadzwyczajnego doszacowania.
Podsumowując, gdy jednostka rządowa finansuje projekt publiczny, który bezpośrednio, wyjątkowo i specyficznie przynosi „korzyści” (zwiększenie) wartości niektórych działek, może wtedy nałożyć opłatę na każdą nieruchomość, która skorzystała na danej inwestycji, jako rekompensatę za świadczenia. Nieruchomości podlegające nadzwyczajnemu doszacowaniu są wyznaczane na obszarze geograficznym o wyraźnie określonych granicach. Ten obszar geograficzny określany jest jako Okręg Nadzwyczajnego Doszacowania. http://www.michiganpropertytax.com/articles/2013%20Final%20Maa%20Article%20Rules%20For%20Spec%20Assmnt.html
Unikalny Aspekt.
W niektórych stanach zdarza się, że jedna jednostka administracyjna może nałożyć podatek od nadzwyczajnego doszacowania na drugą. Dotyczy to przypadków, w których zdrowie, bezpieczeństwo i dobro publiczne są promowane w ramach projektu (np. naprawy tamy). Szczegółów proszę szukać w konkretnych ustawach stanowych.
Nadzwyczajne doszacowanie nie jest podatkiem katastralnym (od nieruchomości ad valorem).
Większość obywateli jest obeznana z podatkiem od nieruchomości, znanym jest jako podatek katastralny (ad valorem). Podatek ten jest wykorzystywany z dnia na dzień, do finansowania działalności rządu lokalnego o charakterze ogólnym, operacji i utrzymania istniejącej infrastruktury i usług. Podatek katastralny (ad valorem) jest zwykle nakładany zarówno na działkę, jak i ulepszenia (budynki) na niej usytuowane. Podatek katastralny jest oparty na wartości rynkowej nieruchomości. Wysokość podatku od wartości nieruchomości (ad valorem) opiera się na liczonej w promilach (angl. "Millage") stopie która jest stała w danej jednostce administracyjnej (gminie) i nigdy nie zmienia się pomiędzy jedną, a drugą działką. Fundamentalną zasadą podatku ad valorem jest, że każda nieruchomość jest wyceniana według wartości rynkowej (angl. "equity") i że każda nieruchomość jest opodatkowana w oparciu o jednolitą stawkę procentową (angl. "Millage") którą stosuje się jednakowo do wszystkich.
Nadzwyczajne doszacowania nie są podatkami od nieruchomości ad valorem, mimo że informacja o należności może być przesłana podatnikowi na jednym formularzu, wraz z coroczną informacją o wysokości podatku katastralnego. Nadzwyczajne doszacowanie opiera się wyłącznie na pojęciach „potrzeby” i „pozyskanego dobra – benefitu”. Nałożenie nadzwyczajnego doszacowania wymagaja stwierdzenia, że zgodnie z obowiązującym prawem, które zezwala na nadzwyczajne doszacowanie, inwestycja infrastrukturalna jest zarządzona nie bez powodu: jest „potrzebna”, i że każda nieruchomość podlegająca nadzwyczajnemu doszacowaniu otrzymuje unikalne, wymierne i bezpośrednie korzyści z danej inwestycji. Podstawowym założeniem jest, jeśli środki rządowe powodują podniesienie wartości nieruchomości, rząd ma prawo do otrzymania zwrotu pieniędzy od właściciela nieruchomości. Kontrastuje to znacząco z podatkiem katastralnym (ad valorem), który jest pobierany w celu sfinansowania operacji rządowych, zaprojektowanych z korzyścią dla wszystkich obywateli.
Podatek katastralny (ad valorem) opiera się na zasadach prawnych równości i jednolitości. Oznacza to, że wszyscy muszą być traktowani sprawiedliwie i równo. W nadzwyczajnym doszacowaniu kluczowym elementem jest proporcjonalność. Nadzwyczajne doszacowanie jest nakładane w oparciu o konieczność (potrzebę) ulepszenia infrastruktury publicznej, a obciążenia fiskalne nałożone muszą być racjonalnie, w proporcji do stworzonych korzyści. W przeciwieństwie do podatku katastralnego (ad valorem), nadzwyczajne doszacowania nie powinny być nakładane równomiernie [ta samą stawka procentowa (angl. "Millage") dla każdej nieruchomości]. W ramach nadzwyczajnego doszacowania obciążenia fiskalne są rozłożone tylko pomiędzy nieruchomości w obrębie okręgu nadzwyczajnego doszacowania, i są rozdzielone pomiędzy poszczególnymi nieruchomościami w oparciu o wyjątkową, szczególną i bezpośrednią korzyść, otrzymaną przez te nieruchomości w związku z ulepszeniem infrastruktury publicznej. Tak więc, pusta parcela może być doszacowana podatkiem takiej samej wysokości co sąsiednia działka, na której stoi dom wart milion dolarów. Na przykład zarówno pusta parcela, jak i działka z domem wartym milion dolarów może być nadzwyczajnie doszacowana podatkiem wysokości pięciu tysięcy dolarów ($ 5000,00) po podłączeniu kanalizacji. Tak więc, choć obie nieruchomości mają identycznej wysokości (jednorazowy, rozłożony na raty, lub jednokrotnie płatny) podatek od nadzwyczajnego doszacowania związany z doprowadzeniem kanalizacji, wynoszący 5000 dolarów, będzie ogromna różnica w ich podatku katastralnym (ad valorem); jeden podatek katastralny (ad valorem) będzie uzależniony od wartości pustej parceli, a drugi będzie uzależniony od wartości działki, oraz domu za milion dolarów.
Trudności w odwoływaniu się od nadzwyczajnego doszacowania.
Wśród unikalnych cech nadzwyczajnego doszacowania jest ta, która sprawia, że z prawnego punktu widzenia jest ono szczególnie uciążliwe dla zwykłych obywateli. Podatek od nadzwyczajnego doszacowania cieszy się przywilejem prawnym znanym jako „domniemanie ważności”. Oznacza to, że jest to o wiele trudniej i zwykle znacznie drożej odwołać się od podatku od nadzwyczajnego doszacowania nieruchomości, niż od podatku katastralnego (ad valorem), zasady (i coroczny termin) odwoływania się od którego, większości obywateli są znane. Dzieje się tak, ponieważ jest trudnym dla zwykłego obywatela poznać, że popełniono błąd w procedurze lub metodologii ustalania wysokości nadzwyczajnego doszacowania, a zasoby, które podatnik musi użyć do prawnego podważenia ustaleń nadzwyczajnego doszacowania są bardziej obszerne i kosztowne niż środki potrzebne do podważenia niewłaściwego wymiaru podatku katastralnego (ad valorem) ciążącego na ich nieruchomościach. (Tu musi tylko udowodnić nieprawidłową rynkową wycenę swojej nieruchomości, często bez powoływania specjalistów, po prostu pisząc list, nadsyłając fotografie).
Większość podatników intuicyjnie zrozumie siły rynkowe związane z wartością ich domów lub innych posiadanych nieruchomości. W konsekwencji, jeżeli wycena nieruchomości na potrzeby ustalenia wymiaru podatku wydaje się odbiegać od stanu faktycznego, zwykle można to szybko rozpoznać. W przypadku nadzwyczajnego doszacowania, trudno jest nawet specjalistom zrozumieć skomplikowane niuanse związane z pojęciami konieczności i korzyści, które stanowią podstawę podatku od nadzwyczajnego doszacowania.
Gdy podatnik uzna, że istnieje problem, różnice w procedurach odwoływania się od podatku katastralnego od nieruchomości, oraz podatku od nadzwyczajnego doszacowania nieruchomości czynią to ostatnie o wiele trudniejszym. O ile odwołania od podatku katastralnego (ad valorem) często mogą być dokonywane na poziomie lokalnym bez profesjonalnej pomocy, apelacja nadzwyczajnego doszacowania często wymaga pomocy prawników, inżynierów i innych konsultantów. Ponadto podatnik zwykle ma okazję, by corocznie oprotestować oszacowaną przez gminę/ miasto wartość swojej nieruchomości, na podstawie której wylicza się podatek katastralny. W przypadku większości podatków od nadzwyczajnego doszacowania, jest zazwyczaj bardzo krótki okres, gdy możliwe jest odwołanie, a jeśli to okno czasowe się zamknie, dalsza droga apelacji może być niedostępna.
Największe znaczenie dla każdego właściciela nieruchomości, który czuje się poszkodowany przez opłaty podatku od nadzwyczajnego doszacowania nieruchomości, ma pojęcie prawne znane jako „domniemanie ważności”. Oznacza to, że sądy traktują działania jednostki samorządu terytorialnego z szacunkiem, i zakładają, że JST zrobiła wszystko poprawnie. Jako minimum, każda apelacja od podatku od nadzwyczajnego doszacowania nieruchomości musi wykazać, że jednostka rządowa nie działała zgodnie z prawem. To wyzwanie jest znaczące.
Z tych wszystkich powodów, bardzo ważne jest dla każdej osoby, która, będąc powiadomiona listownie przez jednostkę administracji terytorialnej o planach nałożenia podatku od nadzwyczajnego doszacowania nieruchomości, spodziewa się nałożenia go na własną nieruchomość, by uczestniczyła w publicznych przesłuchaniach i rozprawach, odbywających się pod auspicjami jednostki samorządu terytorialnego i monitorowała proces nakładania podatku od nadzwyczajnego doszacowania nieruchomości już na jego najwcześniejszych etapach. Często już pierwszy list powiadamiający zawiera ankietę, gdzie można proponowaną inwestycję infrastrukturalną poprzeć, lub oprotestować, zapoznać się z jej wstępną wyceną i proponowanym wymiarem podatku przypadającym na naszą nieruchomość. Jeśli okaże się, że większość mieszkańców nie chce ulepszenia, to jednostka administracyjna może z niego zrezygnować już na tym wczesnym etapie. Jeśli natomiast nasi sąsiedzi liczą na korzyści z proponowanej inwestycji, to nadal warto śledzić przebieg procesu uczestnicząc w, i wypowiadając się na przygotowanych przez gminę sesjach informacyjnych, czy przed głosowaniami w radzie gminy, czy miejskiej.
Nadzwyczajne doszacowanie ("special assessment") w ustawach o wspólnotach mieszkaniowych Kanady.
Termin „nadzwyczajne doszacowanie (angl. "special assessment")” jest również stosowany do określenia dodatkowych opłat dla właścicieli wspólnot mieszkaniowych (angl. "condominiums") w Kanadzie. Są to opłaty nadzwyczajne, w przeciwieństwie do comiesięcznych zaliczek (angl. "condo fees") na pokrycie opłat eksploatacyjnych (angl. "Operation &amp; Maintenance cost" – kosztów eksploatacji i utrzymania/konserwacji): bieżących napraw i remontów, ubezpieczenia, wynagrodzenia zarządcy, opłat cywilnoprawnych, opłat za media w części wspólnej nieruchomości, utrzymania porządku i czystości itp. Decyzja o nałożeniu na właścicieli opłaty nadzwyczajnej (- angl. "special assessment") jest podejmowana uchwałą przez Zarząd Wspólnoty (angl. "Condo Board of Directors"), w przypadku gdy konieczne są nadzwyczajne remonty, lub ulepszenia wszystkich lokali wspólnoty, na które nie ma środków z comiesięcznych zaliczek, ani z funduszu remontowego (angl. "Reserve Fund" – dosłownie, z funduszu rezerwowego). Wspólnoty mieszkaniowe w Kanadzie mają, na podstawie prowincjonalnych ustaw o Wspólnotach Mieszkaniowych (angl. Condominium Act), obowiązek zgromadzenia funduszu remontowego, oraz zamawiania minimum co 5 lat specjalistycznego „Studium Funduszu Remontowego – (angl. "Reserve Fund Study")”, w którym konsultant ocenia stan substancji budynku i rekomenduje konieczne naprawy i remonty w perspektywie wieloletniej, proponując jednocześnie plan dostosowania wielkości funduszu remontowego, wysokości comiesięcznych zaliczek i potencjalnych opłat dodatkowych (angl. "special assessments"), konieczne dla zachowania substancji budynku i ewentualnie dokonania ulepszeń, których życzą sobie właściciele lokali należących do wspólnoty (np. remont dachu, lub docieplenie budynku, czy zabudowa wiat garażowych i wyposażenie ich w bramy garażowe). Wadą opłat dodatkowych – nadzwyczajnego doszacowania (angl. "special assessment") może być nagła wysokość jednorazowej opłaty, której dotkliwości można jednak zapobiec poprzez zgodę właścicieli uchwałą walnego zgromadzenia na zaciągnięcie pożyczki bankowej, co umożliwi rozłożenie opłaty dodatkowej/ nadzwyczajnego doszacowania na mniejsze raty. Zaletą jest, że po realizacji koniecznego nadzwyczajnego remontu, czy pożądanego ulepszenia, wysokość opłat powraca do poprzedniej wielkości, równej uprzednio płaconym zaliczkom – comiesięczne zaliczki nie ulegają zmianie. Zarząd wspólnoty zatwierdza zarówno budżety roczne przygotowywane przez zarządcę, jak i długoterminowe „Studium Funduszu Remontowego” przygotowywane przez specjalistycznych konsultantów, mając tym samym wpływ na decyzje o wysokości utrzymywanego funduszu remontowego, wysokość comiesięcznych zaliczek i proporcję wydatków pokrywanych z opłat dodatkowych/ nadzwyczajnego doszacowania. Jeśli dług właściciela lokalu wobec Wspólnoty Mieszkaniowej z tytułu niepłacenia zaliczek, bądź opłat dodatkowych (nadzwyczajnego doszacowania) przekroczy pewną kwotę określoną w statucie Wspólnoty, długiem oraz kosztami sądowymi zostanie obciążona hipoteka lokalu. W razie sprzedaży lokalu nabywca ma obowiązek uiścić zaległe opłaty comiesięcznych zaliczek, oraz opłat dodatkowych/ nadzwyczajnego doszacowania. Wspólnota może również lokal obciążony hipoteką na jej rzecz zlicytować, w celu odzyskania należnych opłat.
Wspólny termin dla określenia nadzwyczajnego podatku nakładanego przez jednostki samorządu terytorialnego na nieruchomości i dla dodatkowych opłat wnoszonych przez właścicieli lokali we wspólnocie mieszkaniowej nie jest przypadkowy. Ustalanie krótko i długoterminowych wydatków, oraz sposobu ich finansowania z comiesięcznych zaliczek naliczanych według udziałów w nieruchomości wspólnej (procentowych), funduszu remontowego i opłat dodatkowych w przypadku wspólnot, a z podatku katastralnego naliczanego wg określonej stawki promilowej od wartości nieruchomości, nadwyżek budżetowych i podatków od nadzwyczajnego doszacowania, w przypadku jednostek samorządu terytorialnego jest podobnym, choć w innej skali, procesem.

</doc>
<doc id="3765130" url="https://pl.wikipedia.org/wiki?curid=3765130" title="Zoran Krasić">
Zoran Krasić

Zoran Krasić, cyr. Зоран Красић (ur. 11 marca 1956 w Belgradzie, zm. 12 kwietnia 2018 tamże) – serbski polityk i prawnik, parlamentarzysta, wiceprzewodniczący Serbskiej Partii Radykalnej, w latach 1998–2000 minister handlu.
Życiorys.
W 1979 ukończył studia prawnicze na Uniwersytecie w Niszu. Do połowy lat 80. był członkiem Związku Komunistów Jugosławii. Po odbyciu służby wojskowej pracował jako prawnik m.in. w przedsiębiorstwie przemysłu skórzanego w Niszu. Od początku lat 90. był związany z serbskimi radykałami. W 1991 uczestniczył w zjeździe założycielskim Serbskiej Partii Radykalnej w Kragujevacu, rok później stanął na czele struktur partii w Niszu.
W latach 90. był posłem do parlamentu Federalnej Republiki Jugosławii. W latach 1998–2000 sprawował urząd ministra handlu w serbskim rządzie Mirka Marjanovicia. Od 2003 do 2012, kiedy to SRS znalazła się poza parlamentem, sprawował mandat posła do Zgromadzenia Narodowego. Został także wiceprzewodniczącym swojego ugrupowania. Kierował zespołem prawników broniących przywódcę SRS Vojislava Šešelja w postępowaniu przed Międzynarodowym Trybunałem Karnym dla byłej Jugosławii. W wyniku wyborów w 2016 powrócił do serbskiego parlamentu z ramienia Serbskiej Partii Radykalnej.

</doc>
<doc id="3765133" url="https://pl.wikipedia.org/wiki?curid=3765133" title="Klasyfikacja medalowa Olimpiady Letniej 1906">
Klasyfikacja medalowa Olimpiady Letniej 1906

Klasyfikacja medalowa Olimpiady Letniej 1906 – zestawienie państw według liczby zdobytych medali podczas Olimpiady Letniej 1906. To międzynarodowe wydarzenie sportowe odbyło się w dniach 22 kwietnia do 2 maja 1906 w Atenach.

</doc>
<doc id="3765135" url="https://pl.wikipedia.org/wiki?curid=3765135" title="Semerynki (rejon starokonstantynowski)">
Semerynki (rejon starokonstantynowski)

Semerynki (ukr. Семиреньки) – wieś na Ukrainie, w rejonie starokonstantynowskim w obwodzie chmielnickim.
Historia.
Gniazdo rodu Czeczelów. Na pocz. XX w. własność rodziny Pruszyńskich
Dwór.
W książce "Memento kresowe" opisany razem z miejscowością Werborodyńce, dwór polski w kształcie podkowy zniszczony przez bandy chłopskie w 1917 r.

</doc>
<doc id="3765136" url="https://pl.wikipedia.org/wiki?curid=3765136" title="RS-27">
RS-27

RS-27 – amerykański silnik rakietowy zasilany paliwem ciekłym, produkowany przez Rocketdyne i wykorzystywany do zasilania pierwszych stopni rakiet Delta 2000, Delta 3000, Delta 5000, a także pierwszej serii rakiet Delta II (6000). 
Silnik ten jest technologicznym rozwinięciem silnika H-1, używanego do napędzania rakiet Saturn I oraz Saturn IB. Powstał w celu zastąpienia silników MB-3, wykorzystywanych we wcześniejszych wersjach rakiet Delta. W późniejszych latach na bazie RS-27 zostały zbudowane silniki RS-27A, przeznaczony dla rakiet Delta II (7000) oraz Delta III, a także RS-56, wykorzystywany w rakietach Atlas II.

</doc>
<doc id="3765137" url="https://pl.wikipedia.org/wiki?curid=3765137" title="Nenad Konstantinović">
Nenad Konstantinović

Nenad Konstantinović, cyr. Ненад Константиновић (ur. 9 lipca 1973 w Belgradzie) – serbski polityk i prawnik, w drugiej połowie lat 90. jeden z przywódców protestów studenckich oraz organizacji Otpor, poseł do Zgromadzenia Narodowego.
Życiorys.
Pochodzi z rodziny przedwojennych prawników i polityków, jego rodzice zostali natomiast nauczycielami akademickimi. Ukończył jedną ze stołecznych szkół średnich, a następnie studia prawnicze na Uniwersytecie w Belgradzie. Uzyskał uprawnienia adwokata w ramach belgradzkiej palestry, podejmując praktykę w rodzinnej kancelarii prawniczej.
W działalność publiczną zaangażował się w połowie lat 90. Był wiceprzewodniczącym komitetu centralnego koordynującego w latach 1996–1997 masowe manifestacje studentów, domagających się przywrócenia autonomii szkół wyższych i protestujących przeciwko fałszowaniu wyników wyborów lokalnych, co zarzucano socjalistom Slobodana Miloševicia. Od 1997 do 1998 Nenad Konstantinović pełnił funkcję wiceprzewodniczącego parlamentu studentów. W 1998 został jednym z założycieli i przewodniczącym rady ruchu Otpor!, obywatelskiej organizacji organizującej pokojowe protesty przeciwko rządom Slobodana Miloševicia.
Wstąpił także w szeregi Partii Demokratycznej. Z jej ramienia w 2007, 2008 i 2012 był wybierany do Zgromadzenia Narodowego. W 2014 odszedł do tworzonej przez Borisa Tadicia Nowej Partii Demokratycznej, nie uzyskał jednak z jej listy poselskiej reelekcji. Został w tym samym roku wiceprzewodniczącym swojego nowego ugrupowania (przekształconego wkrótce w Partię Socjaldemokratyczną). W wyniku wyborów w 2016 powrócił do serbskiego parlamentu. W trakcie kadencji został jednym z organizatorów nowego ruchy politycznego Srbija 21.

</doc>
<doc id="3765140" url="https://pl.wikipedia.org/wiki?curid=3765140" title="Zakupieńcy">
Zakupieńcy



</doc>
<doc id="3765142" url="https://pl.wikipedia.org/wiki?curid=3765142" title="Otto Hooff">
Otto Hooff

Otto Hooff (ur. 29 marca 1881 w Berlinie, zm. 21 grudnia 1960 w Bremerhaven) – niemiecki skoczek do wody, uczestnik igrzysk olimpijskich w 1904 w Saint Louis.
Podczas igrzysk olimpijskich w 1904 zajął ostatnie 5. miejsce w skokach do wody z trampoliny.
Był mistrzem Europy w skokach w trampoliny w latach 1894, 1989, 1899, 1900, 1904, 1905 i 1906.

</doc>
<doc id="3765143" url="https://pl.wikipedia.org/wiki?curid=3765143" title="Felipe Cardoso">
Felipe Cardoso

João Felipe Sampaio Cardoso, lepiej znany jako Felipe Cardoso (ur. 21 grudnia 1977 w Rio de Janeiro) – brazylijski aktor telewizyjny.
W wieku 12 lat wystąpił w szkolnym przedstawieniu "Powrót do szkoły" ("De volta a escola"). W latach 90. przeniósł się do Rio de Janeiro. Swoją karierę artystyczną rozpoczął w telewizji jako statysta w sztuce "Anioł spadł z nieba" ("Anjo Caiu do Céu") u boku Rodrigo Santoro. Popularność przyniósł mu udział w telenoweli "Grzech śmiertelny" ("Pecado Mortal", 2013), gdzie wystąpił jako niezdarny i zabawny Otávio Vêneto, początkujący złoczyńca, uwodziciel i jeden ze „złych chłopców”.
Żonaty z Joyce Ferreirą de Oliveirą, ma syna Enrico (ur. 11 listopada).

</doc>
<doc id="3765144" url="https://pl.wikipedia.org/wiki?curid=3765144" title="Pierre Houin">
Pierre Houin

Pierre Houin (ur. 15 kwietnia 1994) – francuski wioślarz. Złoty medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. Wspólnie z Jérémiem Azou zwyciężył w dwójce podwójnej wagi lekkiej. W 2015 zdobył złoto mistrzostw świata w czwórce podwójnej wagi lekkiej, w tym samym roku został mistrzem Europy w jedynce wagi lekkiej.

</doc>
<doc id="3765145" url="https://pl.wikipedia.org/wiki?curid=3765145" title="Furio Radin">
Furio Radin

Furio Radin (ur. 1 czerwca 1950 w Puli) – chorwacki psycholog i polityk narodowości włoskiej, wieloletni parlamentarzysta.
Życiorys.
W okresie komunistycznym był członkiem SSOH, związku młodych socjalistów. Ukończył psychologię na Uniwersytecie w Zagrzebiu, następnie doktoryzował się w tej dziedzinie. Na początku lat 90. został jednym z liderów politycznych mniejszości włoskiej w Chorwacji. Od 1993 do 2001 zasiadał w radzie żupanii istryjskiej.
W 1992 po raz pierwszy uzyskał mandat posła do Zgromadzenia Chorwackiego w okręgu jednomandatowym przeznaczonym dla przedstawiciela mniejszości włoskiej. Z powodzeniem ubiegał się o reelekcję w kolejnych wyborach w 1995, 2000, 2003, 2007, 2011, 2015, 2016 i 2020. W parlamencie podejmował współpracę z Istryjskim Zgromadzeniem Demokratycznym.
Odznaczony Orderem Gwiazdy Włoch I klasy (2014) oraz Orderem Gwiazdy Solidarności Włoskiej I klasy (2002).

</doc>
<doc id="3765146" url="https://pl.wikipedia.org/wiki?curid=3765146" title="Alfons Mrowiec">
Alfons Mrowiec

Alfons Mrowiec (ur. 11 lutego 1913 w Niedobczycach, zm. 24 lipca 1977 w Rybniku) – polski uczony, profesor historii. Badacz dziejów ziemi rybnicko-wodzisławskiej.
Życiorys.
Ukończył Państwowe Gimnazjum w Rybniku w roku 1932, a następnie w 1935 roku Uniwersytet Jagielloński w Krakowie, gdzie uzyskał tytuł magistra, a 26 lutego 1949 roku stopień doktora filozofii.
Podjął pracę nauczyciela w Państwowym Liceum i Gimnazjum w Rybniku, gdzie uczył do wybuchu II wojny światowej.
We wrześniu 1939 r. brał udział w obronie ziemi rybnickiej. Był przez Niemców umieszczony na „specjalnej liście gończej” stworzonej w maju 1939 przez niemiecką służbę bezpieczeństwa Sicherheitsdienst, która zawierała nazwiska, daty urodzenia oraz adresy zamieszkania Polaków uznawanych za szczególnie niebezpiecznych dla III Rzeszy. Udało mu się przedostać na Węgry, internowany zbiegł z obozu, przez Jugosławię i Grecję dotarł do Syrii, gdzie w kwietniu 1940 roku wstąpił jako ochotnik do Brygady Strzelców Karpackich. W jej formacjach przemierzył Palestynę, Egipt, brał udział w walkach pod Tobrukiem. Następnie jako żołnierz 2 Korpusu Polskiego brał udział w walkach we Włoszech pod Monte Cassino, Anconą, tam też pod Rimini został ciężko ranny.
W grudniu 1944, w stopniu kaprala podchorążego został przydzielony do Gimnazjum i Liceum dla żołnierzy, które oficjalnie funkcjonowało pod nazwą „Kursy Maturalne Nr 1” w Alessano na południu Włoch. W latach 1945–1947 wykładał historię i łacinę. Awansował na sierżanta podchorążego. W czasie służby w Kursach Maturalnych Nr 1 posiadał stopień funkcyjny oficera oświatowego (ang. "Public Relations Officer"). Po przeniesieniu Liceum do Anglii do Cannon Hall Camp kontynuował pracę nauczycielską. Wraz z wychowankami w roku 1947 podjął decyzję o powrocie do kraju.
Natychmiast przystąpił do pracy, tym razem z młodzieżą, najpierw w Raciborzu, a od kwietnia 1949 roku w Państwowych Zakładach Kształcenia Handlowego w Rybniku, których został dyrektorem. W roku 1957 objął obowiązki sekretarza w Śląskim Instytucie Naukowym w Katowicach, które pełnił do 1961 roku. Następnie poświęcił się pracy naukowej i pisarskiej. Wykładał historię Śląska i nowożytną, najpierw w Wyższej Szkole Pedagogicznej potem na Uniwersytecie Śląskim w Katowicach. Autor wielu publikacji.
Odznaczony m.in. Złotym Krzyżem Zasługi oraz Krzyżem Kawalerskim Orderu Odrodzenia Polski.

</doc>
<doc id="3765153" url="https://pl.wikipedia.org/wiki?curid=3765153" title="Albrecht Hohenzollern (1490-1568)">
Albrecht Hohenzollern (1490-1568)



</doc>
<doc id="3765155" url="https://pl.wikipedia.org/wiki?curid=3765155" title="Karen Russell">
Karen Russell

Karen Russell (ur. 10 lipca 1981 w Miami) – amerykańska pisarka, nauczycielka akademicka, siostra pisarza Kenta Russella.
Ukończył studia licencjackie Northwestern University (2003) i magisterskie na Uniwersytecie Columbia (2006). Za swoją powieść "Swamplandia!" otrzymała nagrody – "New York Public Library’s Young Lion Fiction Award" i "School Library Journal Adult Books for Young Adults", a także nominacje do nagród: "Orange Prize", "The Orion Book Award", "Andrew Carnegie Medal for Excellence in Fiction" oraz "Nagrody Pulitzera". Za opowiadanie "The Hox River Window" została uhonorowana nagrodą "National Magazine Award" . Jest również laureatką nagród: "Bard Fiction Prize", "Mary Ellen von der Heyden Berlin Prize", "Transatlantic Review/Henfield Foundation Award" i "MacArthur Fellowship".
Mieszka w Filadelfii.

</doc>
<doc id="3765157" url="https://pl.wikipedia.org/wiki?curid=3765157" title="Paul O'Donovan">
Paul O'Donovan



</doc>
<doc id="3765158" url="https://pl.wikipedia.org/wiki?curid=3765158" title="Gary O'Donovan">
Gary O'Donovan



</doc>
<doc id="3765164" url="https://pl.wikipedia.org/wiki?curid=3765164" title="Drożdże podstawkowe">
Drożdże podstawkowe

Drożdże podstawkowe – nieformalna grupa podstawczaków przypominających budową drożdże. Wśród grzybów o takiej postaci są przedstawiciele różnych klas podstawczaków. Ich cechą wspólną jest budowa jednokomórkowa w przeważającej fazie rozwoju. Sam termin „drożdże” jest wieloznaczny i zawężany do "Saccharomycetes", czyli drożdży właściwych, jednokomórkowych i należących do workowców. W ujęciu taksonomicznym termin „drożdże podstawkowe” jest w efekcie niewłaściwy. Dopuszczalny jest natomiast, gdy „drożdże” są rozumiane jako pewna faza cyklu rozwojowego.
Charakterystyka.
Przedstawiciele tej grupy charakteryzują się dymorfizmem. Oprócz morfy drożdżakowej występują morfy strzępkowe. U prawie wszystkich gatunków teleomorfy reprezentują ten drugi typ. Wiele gatunków drożdży podstawkowych znanych jest tylko z jednego, anamorficznego stadium. Tradycyjnie za drożdże uznawane były grzyby jednokomórkowe, nierozmnażające się płciowo, podczas gdy grzyby o znanych obu morfach były uważane za zwykłe grzyby. Drożdżakowe stadium u niektórych podstawczaków odkryto w latach 80. XIX wieku. Następnie odkrywano podobieństwo niektórych „drożdży” do podstawczaków, a w latach 60. XX wieku odkryto rozmnażające się płciowo szczepy „drożdży” "Rhodotorula glucinis". Potwierdziło to, że niektóre drożdże można wyłączyć ze sztucznego taksonu grzybów niedoskonałych, ponieważ należą one do podstawczaków.
Oprócz podobieństw, ze względu na zróżnicowanie taksonomiczne, poszczególne gatunki i szczepy drożdży podstawkowych różnią się budową komórkową i fizjologią, zwłaszcza wykorzystaniem źródeł węgla i azotu. Różnice te uwarunkowane są genetycznie.
Część drożdży podstawkowych to grzyby chorobotwórcze. Choroby grzybicze wywołują przedstawiciele rzędów "Filobasidiales", "Tremellales", "Sporidiobolales" i "Malasseziales". Infekcja "Cryptococcus neoformans" (kryptokokoza) jest jedną z najczęstszych grzybic towarzyszących AIDS. Inne gatunki mają znaczenie dla rolnictwa czy innych dziedzin gospodarki. Część z nich może być patogenami roślin, podczas gdy inne hamują wzrost patogennych grzybów strzępkowych. "Phaffia rhodozyma", której znana teleomorfa to "Xanthophyllomyces dendrorhous", jest źródłem astaksantyny. Według niektórych szacunków do początku XXI wieku odkryto zaledwie 1% wszystkich gatunków tej grupy. W 2016 roku odkryto, że drożdże podstawkowe powszechnie współtworzą porosty. Obecność podstawczakowego komponentu powoduje różnice fizjologiczne u porostów budowanych poza tym przez identyczny zestaw głównego grzyba i glonu. Porost, którego głównym grzybowym składnikiem jest "Bryoria fremontii", nie posiadając drożdży podstawkowych, ma brązową, jadalną plechę. Analogicznie zbudowany porost zawierający w korze drożdże podstawkowe jest żółty i wytwarza trujący kwas wulpinowy.
Przedstawiciele.
Tożsamość drożdży podstawkowych i typowych grzybów nie zawsze jest potwierdzona. Przykładowo, stwierdzono, że część gatunków drożdży z rodzaju "Pseudozyma" ma teleomorficzny odpowiednik w rodzaju "Ustilago", jednak dla większości gatunków "Pseudozyma" teleomorficzny odpowiednik nie jest znany. "Pseudozyma" jest saprobiontem, podczas gdy "Ustilago" poraża rośliny, wywołując chorobę zwaną głownią.
Drożdże podstawkowe to grupa morfologiczna, a nie taksonomiczna. Jej przedstawiciele należą do różnych linii grzybów podstawkowych. Badania genetyczne wykazują, że niektóre tradycyjnie wyróżniane rodzaje drożdży podstawkowych są polifiletyczne. Przedstawiciele zaliczani na przełomie XX i XXI wieku do rodzaju "Cryptococcus" okazali się należeć do rzędów: "Tremellales", "Trichosporonales", "Filobasidiales" i "Cystofilobasidiales". Inne rodzaje spotykane są w rzędach "Ustilaginales", "Microstromatales", "Malasseziales" i podgromadzie "Urediniomycetes".
Do rodzajów, których przedstawiciele przyjmują tę formę, należą m.in.:

</doc>
<doc id="3765178" url="https://pl.wikipedia.org/wiki?curid=3765178" title="Łowno (powiat kamieński)">
Łowno (powiat kamieński)



</doc>
<doc id="3765180" url="https://pl.wikipedia.org/wiki?curid=3765180" title="Lewno">
Lewno

Lewno – część wsi Zastań położona w Polsce, w województwie zachodniopomorskim, w powiecie kamieńskim, w gminie Wolin.
Alternatywną nazwą miejscowości jest "Łowno".

</doc>
<doc id="3765184" url="https://pl.wikipedia.org/wiki?curid=3765184" title="Kids (singel OneRepublic)">
Kids (singel OneRepublic)

„Kids” – singel amerykańskiego zespołu OneRepublic. Utwór został wydany 12 sierpnia 2016 roku jako drugi singel zapowiadający nadchodzący czwarty album zespołu, "Oh My My".
Informacje o utworze.
„Kids” to utwór będący mieszanką pop-rocka i electropopu. Wokalista zespołu i współtwórca utworu, Ryan Tedder w wywiadzie dla Entertainment Weekly powiedział, że inspiracją dla piosenki była muzyka synth pop w stylu M83. Tedder przyznał także, że tekst utworu opowiada o nim i jego przyjaciółce, gdy byli nastolatkami. 
Teledysk i promocja utworu.
Oficjalny teledysk do utworu miał premierę 25 sierpnia 2016 roku w serwisie Vevo. Klip został nakręcony w Meksyku, a za jego realizację odpowiada Hal Kirkland. W teledysku można zobaczyć takie meksykańskie zabytki jak muzeum Soumaya, Pomnik Anioła Niepodległości, Pałac Sztuk Pięknych i Pomnik Rewolucji. 29 września ukazała się nowa wersja klipu zaprezentowana w technice 360 stopni. 
Po raz pierwszy zespół wykonał singel na żywo 1 września 2016 r. podczas brytyjskiego programu "The One Show BBC" oraz w programie BBC Live Lounge, gdzie poza utworem „Kids” zespół wykonał swój przebój „Counting Stars” oraz piosenkę Adele „Send My Love (To Your New Lover)”. 12 września grupa wystąpiła w amerykańskim programie "Jimmy Kimmel Live!". 7 października zespół wystąpił w programie "The Ellen Show", natomiast 5 listopada w brytyjskim programie "The Jonathan Ross Show". 24 listopada grupa wykonała utwór „Kids” oraz utwór Louisa Armstronga „What a Wonderful World” podczas programu wyemitowanego w stacji telewizyjnej ABC "The Wonderful World of Disney: Magical Holiday Celebration". 26 listopada zespół wystąpił w brytyjskim programie Micheala McIntyre "Big Night".

</doc>
<doc id="3765191" url="https://pl.wikipedia.org/wiki?curid=3765191" title="Bogaczówka">
Bogaczówka

Bogaczówka – część wsi Ropa w Polsce położona w województwie małopolskim, w powiecie gorlickim, w gminie Ropa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="3765192" url="https://pl.wikipedia.org/wiki?curid=3765192" title="Bukowa (Ropa)">
Bukowa (Ropa)

Bukowa – część wsi Ropa w Polsce położona w województwie małopolskim, w powiecie gorlickim, w gminie Ropa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="3765194" url="https://pl.wikipedia.org/wiki?curid=3765194" title="Edward Daly">
Edward Daly

Edward Kevin Daly (ur. 5 grudnia 1933 w Ballyshannon, zm. 8 sierpnia 2016) – irlandzki duchowny katolicki, biskup Derry w latach 1974–1993.
Życiorys.
Święcenia kapłańskie otrzymał 16 marca 1957.
31 stycznia 1974 papież Paweł VI mianował go biskupem diecezjalnym Derry. 31 marca tego samego roku z rąk kardynała Williama Conwaya przyjął sakrę biskupią. 26 października 1993 ze względu na wiek na ręce papieża Jana Pawła II złożył rezygnację z zajmowanej funkcji.
Zmarł 8 sierpnia 2016.

</doc>
<doc id="3765195" url="https://pl.wikipedia.org/wiki?curid=3765195" title="USS Gillespie (DD-609)">
USS Gillespie (DD-609)

USS Gillespie (DD-609) – niszczyciel typu "Benson". Został odznaczony dziewięcioma battle star za służbę w czasie II wojny światowej.

</doc>
<doc id="3765196" url="https://pl.wikipedia.org/wiki?curid=3765196" title="HMCS Kootenay">
HMCS Kootenay

Okręty kanadyjskie o nazwie HMCS „Kootenay”

</doc>
<doc id="3765198" url="https://pl.wikipedia.org/wiki?curid=3765198" title="Iskra Piotrowice">
Iskra Piotrowice



</doc>
<doc id="3765202" url="https://pl.wikipedia.org/wiki?curid=3765202" title="Billy Hamilton (1866–1940)">
Billy Hamilton (1866–1940)

William Robert Hamilton (ur. 16 lutego 1866, zm. 16 grudnia 1940) – amerykański baseballista, który występował na pozycji zapolowego.
Życiorys.
Zawodową karierę rozpoczął w 1887 w Waterbury Brass Citys, występującym w Eastern League. W następnym sezonie grał w Worcester Grays z New England League, a 31 lipca 1888 przeszedł do Kansas City Cowboys z American Association i tego samego dnia zadebiutował w Major League Baseball w meczu przeciwko Philadelphia Athletics. 7 stycznia 1890 jego kontrakt został wykupiony za 5000 dolarów przez Philadelphia Phillies. 31 sierpnia 1894 w meczu przeciwko Washington Senators wyrównał rekord należący do George'a Gore'a, kradnąc siedem baz. Ustanowił wówczas rekord, zaliczając przynajmniej jedno odbicie w 36 meczach z rzędu, który pobity został w 2005 przez Jimmy'ego Rollinsa.
W listopadzie 1895 został zawodnikiem Boston Beaneaters, z którym dwukrotnie, w 1897 i 1898, zdobył mistrzostwo National League. Po raz ostatni w MLB zagrał 16 września 1901. Podczas kariery w MLB zanotował cztery sezony, w których osiągnął pułap 100 skradzionych baz. W późniejszym okresie był między innymi grającym menadżerem i menadżerem klubów niższych lig oraz skautem w Boston Rustlers/Braves. W 1916 został właścicielem i menadżerem klubu Worcester Grays z New England League. W 1917 zrezygnował z funkcji prowadzenia zespołu i sprzedał jego udziały. W 1961 został uhonorowany członkostwem w Baseball Hall of Fame.

</doc>
<doc id="3765203" url="https://pl.wikipedia.org/wiki?curid=3765203" title="Lekkoatletyka na Letnich Igrzyskach Olimpijskich 2016 – bieg na 10 000 m mężczyzn">
Lekkoatletyka na Letnich Igrzyskach Olimpijskich 2016 – bieg na 10 000 m mężczyzn

Bieg na 10 000 metrów mężczyzn – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrońcą tytułu mistrzowskiego z 2012 roku był Brytyjczyk Mohamed Farah.
W zawodach wzięło udział 34 zawodników.
Rekordy.
Tabela uwzględnia rekordy uzyskane przed rozpoczęciem biegu.

</doc>
<doc id="3765206" url="https://pl.wikipedia.org/wiki?curid=3765206" title="Ramularia grevilleana">
Ramularia grevilleana

Ramularia grevilleana (Tul. &amp; C. Tul. ex Oudem.) Jørst. – gatunek grzybów z klasy "Dothideomycetes". U truskawek i poziomek wywołuje chorobę o nazwie biała plamistość liści truskawki.
Systematyka i nazewnictwo.
Pozycja w klasyfikacji według Index Fungorum: "Ramularia, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Po raz pierwszy takson ten zdiagnozowali w 1873 r. Louis René Tulasne i Cornelius Anton Jan Abraham Oudemans nadając mu nazwę "Cylindrosporium grevilleanum". Do rodzaju "Ramularia" przeniósł go Pier Andrea Saccardo w 1886 r. Obecną, uznaną przez Index Fungorum nazwę nadał mu w 1945 r. Ivar Jørstad.
Jest anamorfą "Mycosphaerella" sp.
Synonimy:
Cykl rozwojowy.
Pasożyt obligatoryjny i saprotrof. Jego grzybnia rozwija się w tkance miękiszowej żywych liści i wytwarza pęczki konidioforów, które poprzez aparaty szparkowe wystają na zewnątrz. Na szczytach konidioforów powstają bezpłciowo zarodniki konidialne. Przy sprzyjającej, czyli wilgotnej pogodzie zarodniki te dokonują infekcji wtórnej na sąsiednich roślinach na plantacji. Przenoszone są przez krople deszczu. Jesienią, a także podczas cieplejszych okresów w zimie grzyb tworzy na obumarłych liściach pseudosklerocja, na których wiosną znów wytwarzane są zarodniki konidialne. Rzadko natomiast obserwowane jest rozmnażanie płciowe. Na obumarłych liściach wytwarzane są pseudotecja z workami, w których powstają zarodniki płciowe – askospory.
Grzyb zimuje głównie jako saprotrof w postaci pseudosklerocjów. Powstające w nich konidia dokonują infekcji pierwotnej. Czasami infekcji takiej dokonują również askospory, ale ze względu na rzadkość ich powstawania ich rola w zakażaniu roślin jest znikoma.
Morfologia.
Strzępki bezbarwne, z przegrodami, słabo rozgałęzione, o szerokości 1–4 μm, tworzące małe do umiarkowanie dużych grzybni o średnicy 10–50 μm. Konidiofory w małych lub umiarkowanie licznych skupiskach, luźne lub gęste, proste do kolankowatych. Mają grubość 1,5–5(6) μm i długość 10–40(50) μm, bardzo rzadko więcej. Są bezbarwne i gładkie, bez przegród, lub z nielicznymi przegrodami. Blizny po oderwaniu się zarodników ciemniejsze.
Konidia powstają pojedynczo lub w krótkich łańcuszkach, czasami rozgałęzionych. Są cylindryczne, bezbarwne, 1–3 komórkowe, mają rozmiar 15–45 × 2,5–4,5 μm i niemal gładką powierzchnię.
Pseudoskleroty mają średnicę do 1 mm, są kuliste, złożone są ze zniszczonej przez grzyba tkanki roślin przerośniętej grzybnią.
Pseudotecja są kuliste, brunatne, mają szerokie ujście, nieco wypukłe dno i rozmiar 150–180 × 140–170 μm. Worki buławkowate, dwutunikowe o wymiarach 35–45 × 7–10 μm. Askospory oliwkowe i dwukomórkowe, przy czym górna komórka jest nieco większa od dolnej. Mają rozmiar 13–15 × 3–4 μm.

</doc>
<doc id="3765207" url="https://pl.wikipedia.org/wiki?curid=3765207" title="Mycosphaerella fragariae">
Mycosphaerella fragariae



</doc>
<doc id="3765209" url="https://pl.wikipedia.org/wiki?curid=3765209" title="Puchar świata w piłce ręcznej mężczyzn">
Puchar świata w piłce ręcznej mężczyzn

Puchar świata w piłce ręcznej mężczyzn – oficjalny międzynarodowy turniej męskiej piłki ręcznej, organizowany od 1971 do 2010 roku. Początkowo odbywał się on nieregularnie (1971, 1974, 1979), od 1984 roku w odstępach 4-letnich, zaś od 1996 roku w odstępach 2-letnich (z jednym wyjątkiem, kiedy turniej odbył się w 1999 roku zamiast w 1998 i 2000 roku). Turniej za każdym razem organizowany był w Szwecji, jedynie w 2006 roku współorganizatorem były Niemcy. Do 2010 roku rozegrano 12 edycji rozgrywek.
Od 2004 roku sponsorem rozgrywek był norweski koncern naftowy Statoil, a turniej zmienił nazwę na Statoil World Cup. 
Najbardziej utytułowaną drużyną w historii rozgrywek pucharowych jest reprezentacja Szwecji, która zdobyła łącznie siedem medali, w tym trzy złote (w 1992, 1996 i 2004 roku). Dwoma złotymi medalami poszczycić się mogą reprezentacje ZSRR oraz Jugosławii. Reprezentacja Polski w piłce ręcznej mężczyzn w rozgrywkach pucharowych zdobyła dwa srebrne medale (w 1974 oraz 1979 roku).
Zdobywcy medali.
Opracowano na podstawie materiału źródłowego.
Klasyfikacja medalowa.
Opracowano na podstawie materiału źródłowego.

</doc>
<doc id="3765211" url="https://pl.wikipedia.org/wiki?curid=3765211" title="Shō Sasaki">
Shō Sasaki

 – japoński badmintonista. Reprezentant Japonii na Igrzyskach Azjatyckich w 2002, 2006, 2010 i 2014 roku. Członek reprezentacji Japonii na Letnich Igrzyskach Olimpijskich w 2012 w Londynie i 2016 w Rio de Janeiro.
Kariera.
W 2007 roku zwyciężył w Mistrzostwach Japonii w grze pojedynczej oraz w 7 międzynarodowych turniejach: Bahrain International, Romanian International, Osaka International, Israel International, Mauritius International, Victorian International i Italian International. Na Letnich Igrzyskach Olimpijskich 2012 dotarł do ćwierćfinału gry pojedynczej mężczyzn, gdzie przegrał z Lin Danem. W styczniu 2017 zakończył karierę.

</doc>
<doc id="3765212" url="https://pl.wikipedia.org/wiki?curid=3765212" title="Czachorówka">
Czachorówka

Czachorówka – część wsi Ropa w Polsce położona w województwie małopolskim, w powiecie gorlickim, w gminie Ropa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="3765213" url="https://pl.wikipedia.org/wiki?curid=3765213" title="Deciówka">
Deciówka

Deciówka – część wsi Ropa w Polsce położona w województwie małopolskim, w powiecie gorlickim, w gminie Ropa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="3765214" url="https://pl.wikipedia.org/wiki?curid=3765214" title="Drągówka">
Drągówka

Drągówka – część wsi Ropa w Polsce położona w województwie małopolskim, w powiecie gorlickim, w gminie Ropa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="3765216" url="https://pl.wikipedia.org/wiki?curid=3765216" title="Dietnis Olimbiaki Akadimia">
Dietnis Olimbiaki Akadimia

Dietnis Olimbiaki Akadimia (gr. Διεθνής Ολυμπιακή Ακαδημία) – ośrodek kształcenia olimpijskiego i oddzielna miejscowość w Grecji, w zachodniej części Peloponezu, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida, w gminie Olimpia. W 2011 roku liczyła 2 mieszkańców.

</doc>
<doc id="3765219" url="https://pl.wikipedia.org/wiki?curid=3765219" title="Bronisławka (Kresy Wschodnie)">
Bronisławka (Kresy Wschodnie)



</doc>
<doc id="3765220" url="https://pl.wikipedia.org/wiki?curid=3765220" title="Maleventum">
Maleventum



</doc>
<doc id="3765221" url="https://pl.wikipedia.org/wiki?curid=3765221" title="Archea Pisa">
Archea Pisa

Archea Pisa (gr. Αρχαία Πίσα) – miejscowość w Grecji, w zachodniej części Peloponezu, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida, w gminie Olimpia. W 2011 roku liczyła 387 mieszkańców.

</doc>
<doc id="3765222" url="https://pl.wikipedia.org/wiki?curid=3765222" title="Aspra Spitia">
Aspra Spitia

Aspra Spitia (gr. Άσπρα Σπίτια) – miejscowość w Grecji, w zachodniej części Peloponezu, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida, w gminie Olimpia. W 2011 roku liczyła 195 mieszkańców.

</doc>
<doc id="3765227" url="https://pl.wikipedia.org/wiki?curid=3765227" title="Mistrzostwa Polski w Podnoszeniu Ciężarów Mężczyzn 2007">
Mistrzostwa Polski w Podnoszeniu Ciężarów Mężczyzn 2007

Mistrzostwa Polski w Podnoszeniu Ciężarów Mężczyzn 2007 – 77. edycja mistrzostw, która odbyła się w Ciechanowie w dniach 30-31 marca 2007 roku. 
W klasyfikacji klubów zwyciężył Ekopak Jatne Otwock przed Śląskiem Wrocław i Budowlanymi Opole.
W klasyfikacji województw zwyciężyło województwo mazowieckie, drugie miejsce zajęło województwo dolnośląskie, a trzecie - województwo lubelskie.
W klasyfikacji Sinclaira zwyciężył Szymon Kołecki (Ekopak Jatne Otwock), mistrz Polski w kategorii 105 kg.

</doc>
<doc id="3765228" url="https://pl.wikipedia.org/wiki?curid=3765228" title="Severino Gazzelloni">
Severino Gazzelloni

Severino Gazzelloni (ur. 5 stycznia 1919 w Roccasecca, zm. 22 listopada 1992 w Cassino) – włoski flecista.
Życiorys.
Ukończył Conservatorio di Santa Cecilia w Rzymie, później był pedagogiem tego konserwatorium, a także Accademia Musicale Chigiana w Sienie i na Letnich Kursach Nowej Muzyki w Darmstadcie. W 1952 otrzymał Międzynarodową Nagrodę w Darmstadcie. Wraz z zespołem I Musici nagrał na płyty wiele utworów dawnych włoskich kompozytorów, wykonywał też muzykę współczesną.

</doc>
<doc id="3765230" url="https://pl.wikipedia.org/wiki?curid=3765230" title="Carcharhinus sealei">
Carcharhinus sealei

Carcharhinus sealei – gatunek drapieżnej ryby chrzęstoszkieletowej z rodziny żarłaczowatych (Carcharhinidae). Zamieszkuje tropikalne wody przybrzeżne na wschodzie Oceanu Indyjskiego oraz na południowym zachodzie Pacyfiku. Preferuje wody wzdłuż górnych półek szelfów kontynentalnych i wyspowych, nie przekraczające 40 metrów głębokości. Posiada wydłużony wrzecionowaty korpus oraz stosunkowo wąską głowę o tępo zakończonym pysku z małym V-kształtnym otworem gębowym. Grzbiet rekina przybiera różną barwę, od jasnoszarej po ciemnobrązową. Spód i boki są nieco jaśniejsze, barwy srebrnej lub białej. Charakterystyczną cechą dla tego gatunku jest czarna plamka na drugiej płetwie grzbietowej.
Podobnie jak inne żarłaczowate jest żyworodny. Po trwającej 9 miesięcy ciąży samice rodzą od 1 do 2 młodych, mierzących 32-37 cm długości. Dorosłe osobniki osiągają 85-90 cm długości i dożywają 5 lat lub więcej. Dieta składa się głównie z małych ryb kostnoszkieletowych, rzadziej głowonogów lub skorupiaków. Wśród pasożytów tego gatunku wyróżnia się widłonogi oraz tasiemce z rzędu Trypanorhyncha. Z powodu intensywnych połowów oraz z uwagi na możliwość przełowienia Międzynarodowa Unia Ochrony Przyrody (IUCN) uznała "C. sealei" za gatunek bliski zagrożenia.
Taksonomia.
Gatunek ten został po raz pierwszy opisany w 1910 roku przez amerykańskiego zoologa Alvina Seale'a jako "Carcharias borneensis". Nazwy tej użył jednak już wcześniej Pieter Bleeker w 1858 roku do opisania "C. borneensis", dlatego też austriacki ichtiolog Viktor Pietschmann dokonał powtórnego opisu w 1913 roku, nadając epitet gatunkowy "sealei", honorujący autora pierwszego opisu. Holotypem był osobnik wyłowiony w pobliżu malezyjskiego miasta Sandakan, skatalogowany pod numerem BSMP 2720 w zbiorach malezyjskiego Departamentu Rolnictwa. Okaz ten, wraz z wieloma innymi, został zniszczony podczas Bitwy o Manilę w 1945 roku. W 2012 roku William White dokonując redyskrypcji "C. sealei", wyznaczył neotyp gatunku – CSIRO H 4919–04 (młody samiec mierzący 37,3 cm, pozyskany w 1996 roku przez Petera Lasta z rynku rybackiego w Sandakan).
Niekiedy za synonim "C. sealei" podaje się "Carcharhinus menisorrah", uważany również za synonim żarłacza jedwabistego ("C. falciformis") i żarłacza rafowego ("C. amblyrhynchos"). Spowodowane jest to tym, że osobniki opisywane dawniej jako "C. menisorrah" w rzeczywistości były przedstawicielami kilku różnych gatunków.
Filogenetyka.
W pracy dotyczącej badań filogenetycznych żarłaczowatych na podstawie cech morfologicznych, opublikowanej w 1982 roku, Jack Garrick uznał, że "C. sealei" jest najbliżej spokrewniony z "C. dussumieri" i "C. acronotus". W 1988 roku Leonard Compagno, opierając się na badaniach fenetycznych, umieścił go w grupie wraz z "C. porosus", "C. sorrah", "C. fitzroyensis", "C. dussumieri", "C. borneensis", "C. macloti" i "C. hemiodon". Analiza filogenetyczna na podstawie danych allozymowych, opublikowanych przez Gavina Naylora w 1992 roku, wskazuje, że gatunek ten tworzy klad z "C. porosus", siostrzany dla "C. limbatus". Z badań molekularnych czterech loci mitochondrialnych (COI, NADH-2, CytB, 16S RNA) oraz jednego locus jądrowego (Rag-1) przeprowadzonych w 2011 roku przez Ximenę Velez-Zuazo wynika, że "C. sealei" jest najbliżej spokrewniony z "C. dussumieri".
Badania przeprowadzone przez Naylora i innych w 2012 roku wskazały, że populacja zamieszkująca wybrzeża północnej Australii wykazuje różnice wystarczające do uznania jej za osobny gatunek. Po potwierdzeniu tego założenia William White wskrzesił "C. coatesi". Ponadto późniejsze badania przyczyniły się do opisania kolejnego gatunku z "podgrupy sealei" – "C. humani", który występuje na wschodzie Oceanu Indyjskiego. Gatunki te (wraz z "C. dussumieri" i "C. tjutjot") są jednymi z bardziej bazalnych spośród przedstawicieli rodzaju "Carcharhinus" i zajmują pośrednią pozycję na drzewie ewolucyjnym żarłaczowatych.
Występowanie i środowisko.
Rekin ten zamieszkuje tropikalne wody przybrzeżne na wschodzie Oceanu Indyjskiego oraz na południowym zachodzie Pacyfiku. Spotykany jest w wodach Zatoki Tajlandzkiej, Morza Jawajskiego, Morza Celebes, Morza Sulu i Cieśniny Makasarskiej, u wybrzeży Kambodży, Wietnamu, Tajlandii, Malezji, Filipin, Indonezji, w wodach wokół Sumatry, Celebes, Jawy, Borneo, Panay, Negros i Luzon. Compagno podał również południowo-wschodnie wybrzeża Afryki, wody wokół Madagaskaru i Sri Lanki oraz południowe wybrzeża Chin jako miejsce występowania tego rekina, lecz dane zostały uznane za niepewne, gdyż mogą dotyczyć blisko spokrewnionego "C. humani", a nie "C. sealei".
Drapieżnik ten preferuje wody wzdłuż górnych półek szelfów kontynentalnych i wyspowych, nie przekraczające 40 metrów głębokości. Sporadycznie spotykany jest głębiej. Rzadko występuje w pobliżu ujść rzek oraz estuariów. Może to wskazywać na nietolerancję wód o niskim zasoleniu.
Cechy morfologiczne.
Rekin ten posiada wydłużony wrzecionowaty korpus oraz stosunkowo wąską głowę o tępo zakończonym pysku z małym V-kształtnym otworem gębowym. W szczękach mieści się kilka rzędów małych zębów – pierwszy z nich ułożony jest pionowo, a każdy kolejny coraz bardziej pochylony ku tyłowi. W razie utraty któregoś z zębów na jego miejsce przesuwa się następny z kolejnego rzędu. Górne zęby są dużo większe od dolnych. Krawędzie u szczytu blaszki górnych zębów są ostre i gładkie. Dośrodkowa dolna krawędź jest lekko ząbkowana, na odśrodkowej stronie mieszczą się duże regularne ostre wyrostki. Dolne zęby są niskie i posiadają stosunkowo szeroką podstawę. Blaszka zęba jest mała i posiada gładkie krawędzie. W szczęce mieści się 24–28 zębów, a w żuchwie od 22 do 27. Osadzone po bokach spodniej strony pyska nozdrza są stosunkowo duże i posiadają małe księżycowate fałdy skórne. Duże okrągłe oczy wyposażone są w fałdy półksiężycowate spojówek (ochraniające migotkę). Źrenice są duże i okrągłe. Po bokach głowy mieści się pięć małych równych szczelin skrzelowych. Na spodzie pyska rekin posiada liczne elektroreceptory zwane ampułkami Lorenziniego.
Dość duża płetwa grzbietowa ma kształt lekko zakrzywionego ku tyłowi sierpa i wolną długą końcówkę na dole dystalnej krawędzi. Druga niska trójkątna płetwa grzbietowa jest kilkukrotnie mniejsza od pierwszej. Umiejscowiona jest tuż nad płetwą odbytową. Pomiędzy płetwami grzbietowymi występuje delikatny łuk ("interdorsal ridge"). Płetwy piersiowe są większe i szersze od pierwszej płetwy grzbietowej i posiadają nieznacznie wygiętą ku tyłowi dystalną krawędź. Ulokowane są tuż za piątą parą szczelin skrzelowych.
Małe płetwy brzuszne posiadają prostą dystalną krawędź. U samca z wewnętrznej, tylnej części płetw brzusznych wykształcił się narząd kopulacyjny zwany pterygopodium. Płetwa odbytowa jest nieco większa od drugiej płetwy grzbietowej. Posiada zaokrąglony sierpowaty wierzchołek oraz zagiętą dystalną krawędź, która zakończona jest długą wolną końcówką. Na końcu ogona mieści się proporcjonalnie mała heterocerkiczna płetwa ogonowa. Na końcu jej górnego płata mieści się trójkątny fałd skórny, poprzedzony wyraźnym wcięciem. Gatunek ten posiada 146–163 kręgów.
Skórę rekina pokrywają romboidalne połyskujące łuski plakoidalne. Grzbiet rekina przybiera różną barwę, od jasnoszarej po ciemnobrązową. Spód i boki są nieco jaśniejsze, barwy srebrnej lub białej. Głowa oraz proksymalna krawędź płetwy ogonowej są ciemniejszej barwy niż reszta ciała. Na drugiej płetwie grzbietowej znajduje się czarna plamka, zajmująca powierzchnie prawie całej płetwy, niekiedy rozciągająca się aż po grzbiet rekina. Na bokach ciała występują często duże jasne plamki. Dorosłe "C. sealei" osiągają maksymalnie 85-90 cm, choć istnieją niepewne doniesienia o osobnikach metrowej długości.
Biologia i ekologia.
Główny składnik diety "C. sealei" stanowią małe ryby kostnoszkieletowe (w tym pławikoniki). Rzadziej odżywia się głowonogami (kałamarnicami i dziesięciornicami), skorupiakami (krewetkami) i ślimakami morskimi. Wśród pasożytów tego gatunku wyróżnia się widłonogi ("Perissopus dentatus" i "Pseudopandarus longus") oraz tasiemce z rzędu Trypanorhyncha ("Otobothrium carcharidis"). Larwy tasiemców bytują się w skorupiakach i rybach. Po zjedzeniu ich przez rekina tasiemiec rozwija się w formę dorosłą. Trypanorhyncha bytują w górnych fragmentach jelita. Widłonogi zagnieżdżają się w okolicach skrzeli oraz w jamie ustnej rekina.
Podobnie jak inne żarłaczowate jest żyworodny. Kopulacja odbywa się za pomocą pterygopodium, narządu wykształconego z dystalnych fragmentów płetw brzusznych samca. Samice posiadają jeden funkcjonalny jajnik oraz dwie macice. Embriony w ciele matki zużywają zapasy żółtka z pęcherzyka żółtkowego, który później łączy się ze ścianą macicy, tworząc tzw. łożysko żółtkowe, dzięki któremu dostarczane jest pożywienie z organizmu matki. Po trwającej 9 miesięcy ciąży samice rodzą od 1 do 2 młodych. Samice zachodzą w ciążę często co rok. Nowonarodzone młode mierzą 32-37 cm długości. Samce osiągają dojrzałość płciową przy długości 70 cm, a samice po osiągnięciu 80 cm. W przypadku obu płci trwa to około roku. Rekin ten może żyć 5 lat lub więcej.
Rybołówstwo i ochrona.
Rekin ten z uwagi na niewielkie rozmiary uważany jest za niegroźnego dla ludzi. Poławiany jest za pomocą takli i sieci skrzelowych na wszystkich obszarach występowania na potrzeby przemysłu, jak i przez miejscowych rybaków. Czasami znajdowany jako przyłów. Płetwy nie mają większego znaczenia ekonomicznego. Mięso sprzedawane jest na lokalnych rynkach i spożywane. Brak danych na temat wielkości i stanu populacji tego gatunku, choć uważa się, że jego liczebność spada. Z powodu intensywnych połowów oraz z uwagi na możliwość przełowienia Międzynarodowa Unia Ochrony Przyrody (IUCN) uznała "C. sealei" za gatunek bliski zagrożenia i wpisała do Czerwonej księgi gatunków zagrożonych.

</doc>
<doc id="3765231" url="https://pl.wikipedia.org/wiki?curid=3765231" title="Martin Zawada (zawodnik MMA)">
Martin Zawada (zawodnik MMA)

Martin Zawada (ur. 26 września 1983 w Bielsku-Białej) – niemiecko-polski zawodnik MMA wagi półciężkiej. Były mistrz PLMMA oraz German MMA Championship w wadze półciężkiej. Walczył między innymi dla M-1 Global i KSW. Aktualny zawodnik federacji Oktagon MMA.
Życiorys.
Urodził się w Polsce w mieście Bielsko-Biała. Jego młodszym bratem jest również zawodnik MMA – David Zawada. Martin poza sportem pracuje także jako kierowca autobusów w Düsseldorfie.

</doc>
<doc id="3765232" url="https://pl.wikipedia.org/wiki?curid=3765232" title="Folwark (Ruszkowice)">
Folwark (Ruszkowice)

Folwark – zniesiona nazwa przysiółka wsi Ruszkowice w Polsce, położony w województwie mazowieckim, w powiecie przysuskim, w gminie Borkowice.
Nazwa miejscowości została zniesiona z 2022 r.
W latach 1975–1998 przysiółek administracyjnie należał do województwa radomskiego.

</doc>
<doc id="3765233" url="https://pl.wikipedia.org/wiki?curid=3765233" title="Ku Bon-chan">
Ku Bon-chan

Ku Bon-chan (ur. 31 stycznia 1993) – południowokoreański łucznik, złoty medalista igrzysk olimpijskich oraz mistrzostw świata, brązowy medalista igrzysk azjatyckich, medalista uniwersjady. Obecnie zajmuje pierwsze miejsce w światowym rankingu.
Na igrzyskach azjatyckich w Inczon w 2014 zdobył brązowy medal w drużynie, a rok później, w Mistrzostwach Świata w Kopenhadze zdobył dwa złote medale – drużynowo i w mikście.
Podczas Letnich Igrzysk Olimpijskich 2016 w Rio de Janeiro zdobył dwa złote medale, w drużynie, pokonując w finale amerykańskich łuczników i indywidualnie, wygrywając z Francuzem Jeanem-Charlesem Valladontem 7:3.
Uwagi.
2. Stan na 21 stycznia 2017

</doc>
<doc id="3765234" url="https://pl.wikipedia.org/wiki?curid=3765234" title="Federico Ricci">
Federico Ricci

Federico Ricci (ur. 27 maja 1994 w Rzymie) – włoski piłkarz występujący na pozycji napastnika we włoskim klubie Genoa CFC, do którego jest wypożyczony z Sassuolo oraz w reprezentacji Włoch do lat 21. W swojej karierze grał także w Crotone.

</doc>
<doc id="3765235" url="https://pl.wikipedia.org/wiki?curid=3765235" title="Franciszek Gąsiorowski">
Franciszek Gąsiorowski

Franciszek Gąsiorowski (ur. 4 października 1876 w Strachocinie Szlacheckim k. Makowa Mazowieckiego, zm. 25 września 1939 w Warszawie) – polski duchowny rzymskokatolicki, działacz związkowy, poseł na Sejm II Rzeczypospolitej.
Życiorys.
Był synem właściciela folwarku Józefa i urzędniczki Weroniki z Trawińskich i bratem Natalii Gąsiorowskiej-Grabowskiej. Ukończył prywatną szkołę realną i warszawskie seminarium duchowne, 1896 został członkiem koła księży Collegium Secretum. W 1900 wstąpił do Ligi Narodowej, 1905 był współzałożycielem Stowarzyszenia Robotników Chrześcijańskich (SRCh), a 1906 Polskiego Stowarzyszenia Chrześcijańskiej Służby Domowej, współtworzył również ChD i był członkiem jej Rady Naczelnej i Zarządu Głównego. Prowadził pracę społeczną i oświatową wśród robotników, 1903-1904 współredagował pismo "Do Swoich" i należał do Towarzystwa Oświaty Narodowej, w jego mieszkaniu odbywały się konspiracyjne zjazdy i zebrania i przechowywano broń. Od 1910 wydawał pismo "Pracownica Katolicka". Podczas I wojny światowej należał do POW, organizował fundusze dla Legionów Polskich, po wojnie został prezesem Związku Zawodowego Chrześcijańskiej Służby Domowej. W 1920 był kapelanem w szpitalach frontowych i uczestnikiem plebiscytu na Warmii. Był wybierany posłem na Sejm RP kadencji I (1922–1927) i II (1928–1930). Od 1929 do 1933 patron SRCh, a także patron Stowarzyszenia Sług i Dozorców Domowych. Po zamachu majowym 1926 początkowo był przeciwnikiem piłsudczyków, 1930 zaprzestał działalności w ChD wobec niemożności współpracy z Wojciechem Korfantym, później wycofał się z działalności politycznej. Przez pewien czas był prefektem w gimnazjum Z. Sierpińskiej w Warszawie, a także wikariuszem i rektorem Kościoła św. Marcina w Warszawie. Zginął w czasie niemieckiego nalotu na Warszawę. Został pochowany w grobowcu rodziny Gąsiorowskich na cmentarzu Powązkowskim w Warszawie (kwatera 230-5-10/11).
W 1922 został odznaczony przez papieża Piusa XI krzyżem Pro Ecclesia et Pontifice. Ponadto był odznaczony Krzyżem Niepodległości i Orderem Rycerskim św. Grzegorza Wielkiego (1926).

</doc>
<doc id="3765239" url="https://pl.wikipedia.org/wiki?curid=3765239" title="Davor Romić">
Davor Romić

Davor Romić (ur. 4 stycznia 1958 w Metkoviciu) – chorwacki agronom i nauczyciel akademicki, profesor, w 2016 minister rolnictwa.
Życiorys.
W 1982 ukończył studia na wydziale nauk rolniczych na Uniwersytecie w Zagrzebiu. Magisterium (1991) i doktorat (1994) uzyskiwał na tej samej uczelni. Kształcił się także na uczelniach w Bari i Hajfie oraz na Utah State University. Specjalizował się w zagadnieniach z zakresu melioracji, w szczególności zaś irygacji. Zawodowo związany z macierzystym wydziałem, w 2003 objął stanowisko profesora, pełną profesurę uzyskał w 2009. Był prodziekanem wydziału nauk rolniczych (1999–2001), kierownikiem instytutu melioracji (2001–2006) i dziekanem wydziału nauk rolniczych (2006–2012). Wchodził w skład kolegium rektorskiego i senatu Uniwersytetu w Zagrzebiu.
W styczniu 2016 z rekomendacji ugrupowania Most Niezależnych List objął urząd ministra ochrony rolnictwa w rządzie Tihomira Oreškovicia. Zakończył urzędowanie wraz z całym gabinetem w październiku 2016, obejmując następnie czasowo mandat posła do Zgromadzenia Chorwackiego.

</doc>
<doc id="3765240" url="https://pl.wikipedia.org/wiki?curid=3765240" title="Christian Geissler">
Christian Geissler

Christian Geissler (ur. 25 grudnia 1928 w Arnsburgu k. Hamburga, zm. 2008) – niemiecki pisarz.
Należał do Grupy 61, 1965-1968 współredagował lewicowe czasopismo literackie "Kürbiskern" krytyczne wobec nie przezwyciężonej nazistowskiej przeszłości RFN i przejawów niesprawiedliwości społecznej w tym kraju. Jest autorem powieści "Zgłaszam interpelację" (1960, wyd. pol. 1961), "Chłodne dni" (1965, wyd. pol. 1967), "Das Brot mit der Feile" (1973) oraz poezji "In Vorfeld der Schussverletzung" (1980).

</doc>
<doc id="3765241" url="https://pl.wikipedia.org/wiki?curid=3765241" title="1965 w lotach kosmicznych">
1965 w lotach kosmicznych



</doc>
<doc id="3765242" url="https://pl.wikipedia.org/wiki?curid=3765242" title="Sho Sasaki">
Sho Sasaki



</doc>
<doc id="3765244" url="https://pl.wikipedia.org/wiki?curid=3765244" title="Wielka Motowidłówka">
Wielka Motowidłówka

Motowidłówka Wielka (ukr. Wełyka Motowyliwka) – wieś na Ukrainie w rejonie fastowskim obwodu kijowskiego, nad rzeką Stuhną.
W dawnych czasach miał się tu znajdować gród, który po najeździe Tatarów Mengli Gireja stał się opustoszałym uroczyskiem. Pustkowia „na osadnictwo” po bitwie pod Łopusznem nadał hetman Konstanty Ostrogski niejakiemu Motowidle. Od jego też nazwiska nowa osada przyjęła nazwę Motowidłówki. W drugiej połowie XVI wieku wznieśli tu Aksakowie zamek obronny, w którym odbywały się polsko-rosyjskie sądy pograniczne.
Po Aksakach dobrami władali Mycielscy, Kurdwanowscy i Rulikowscy. We wzniesionym przez tych ostatnich pałacu przyszedł na świat historyk i etnograf Edward Rulikowski, jeden z współtwórców „Słownika Geograficznego Królestwa Polskiego”.
Przed sowiecką reformą administracyjną była siedzibą w powiecie wasylkowskim.
18 listopada 1918, podczas powstania przeciw hetmanowi Pawło Skoropadskiemu, pod Motowyliwką odbyła się , w której Strzelcy Siczowi pod dowództwem płk. Jewhena Konowalca rozbili wojska Hetmanatu. Bitwa rozstrzygnęła o klęsce Pawła Skoropadskiego i restytucji Ukraińskiej Republiki Ludowej.

</doc>
<doc id="3765245" url="https://pl.wikipedia.org/wiki?curid=3765245" title="Peter Last">
Peter Last

Peter Robert Last – australijski ichtiolog, kurator Australijskiej Narodowej Kolekcji Ryb oraz starszy taksonomista w CSIRO Marine and Atmospheric Research (CMAR) w Hobart. 
Kariera.
Last ukończył z wyróżnieniem studia inżynierskie na Uniwersytecie Tasmańskim w 1975 roku. Tytuł otrzymał po obronie pracy nt. taksonomii i ekologii jednorożkowatych. W 1983 roku otrzymał doktorat na tej samej uczelni za pracę na temat ekologii i zoogeografii tasmańskich przybrzeżnych gatunków ryb. W międzyczasie, w 1978 roku dołączył do grupy naukowców z Tasmańskiego Urzędu ds. Rozwoju Rybołówstwa, by w 1984 roku przenieść się do CSIRO Division of Fisheries jako kurator Australijskiej Narodowej Kolekcji Ryb. Od 1995 roku jest starszym taksonomistą CSIRO Marine and Atmospheric Research w Hobart w Tasmanii. W 1997 roku otrzymał honorowy tytuł profesora Muzeum Historii Naturalnej w Paryżu. 
Publikacje.
Peter Last jest autorem ponad 220 publikacji naukowych i raportów technicznych. Wraz z współpracownikami opisał ponad 150 nowych gatunków ryb. Jest uznanym specjalistą w zakresie systematyki, bioróżnorodności oraz biogeografii morskiej indo-pacyficznych spodoustych i żabnicokształtnych. Jest również współautorem książek "Fishes of Tasmania" z 1983 roku oraz "Sharks and Rays of Australia" z 1994 roku.

</doc>
<doc id="3765247" url="https://pl.wikipedia.org/wiki?curid=3765247" title="Grupa 61">
Grupa 61

Grupa 61 (niem. Dortmunder Gruppe 61) – koło zachodnioniemieckich publicystów i pisarzy założone w 1961 w Dortmundzie.
Została zainicjowana przez Fritza Hüsera i Maksa von der Grüna. Skupieni w niej pisarze zajmowali się i prezentowali problemy życia robotników i ukazywali stosunki panujące w przemyśle. Pod koniec lat 60. w grupie doszło do rozłamu, w wyniku którego powstała osobna grupa "Werkkreis Literatur der Arbeitswelt" zwana "Werkkreis 70". Jej członkami byli m.in. Günter Wallraff, Angelika Mechtel, Erika Runge i Günter Westerhoff.

</doc>
<doc id="3765249" url="https://pl.wikipedia.org/wiki?curid=3765249" title="Siniša Varga">
Siniša Varga

Siniša Varga (ur. 24 sierpnia 1965 w Zagrzebiu) – chorwacki polityk i stomatolog, parlamentarzysta, od 2014 do 2016 minister zdrowia.
Życiorys.
W młodości mieszkał w Kanadzie, gdzie w Toronto ukończył szkołę średnią. W 1990 został absolwentem stomatologii na Uniwersytecie w Zagrzebiu. Był ochotnikiem w trakcie wojny w Chorwacji. W 1997 uzyskał specjalizację z protetyki stomatologicznej w szpitalu klinicznym w Zagrzebiu. Pracował w stołecznych szpitalach, od 2001 do 2002 był wicedyrektorem szpitala klinicznego w Dubravie. W 2000 został także asystentem na macierzystej uczelni. Udzielał się ponadto jako konsultant Banku Światowego przy reformach służby zdrowia. Od 2002 do 2004 jako asystent ministra wchodził w skład kierownictwa resortu zdrowia. W latach 2009–2012 był przewodniczącym rady zarządzającej kliniką psychiatryczną.
W 2010 wstąpił do Socjaldemokratycznej Partii Chorwacji. Od 2012 do 2014 był dyrektorem publicznego chorwackiego funduszu ubezpieczeń zdrowotnych (HZZO). W czerwcu 2014 objął urząd ministra zdrowia w rządzie Zorana Milanovicia. W wyborach w 2015 z ramienia SDP został wybrany do Zgromadzenia Chorwackiego. W styczniu 2016 zakończył pełnienie funkcji rządowej. W przedterminowych wyborach w tym samym roku z powodzeniem ubiegał się o poselską reelekcję. W 2019 dołączył do ugrupowania Milan Bandić 365.

</doc>
<doc id="3765251" url="https://pl.wikipedia.org/wiki?curid=3765251" title="Herb gminy Batorz">
Herb gminy Batorz

Herb gminy Batorz przedstawia w polu czerwonym dwie złote kopie ułożone w krzyż skośny, a na nich takaż trzecia na opak w słup ułożona, a pod nimi dwie skrzyżowane szable o złotych rękojeściach i srebrnych głowniach.
Herb został ustanowiony przez Radę Gminy 12 lipca 2016 r.
Autorem projektu herbu jest Robert Szydlik.
Symbolika.
Trzy skrzyżowane złote kopie to godło herbu Jelita Zamoyskich i nawiązują do Ordynacji Zamojskiej, która obejmowała tereny obecnej gminy Batorz. Szable symbolizują bitwę pod Batorzem.

</doc>
<doc id="3765253" url="https://pl.wikipedia.org/wiki?curid=3765253" title="Kevin Diks">
Kevin Diks

Kevin Diks (ur. 6 października 1996 w Apeldoorn) – holenderski piłkarz występujący na pozycji obrońcy w FC København. Wychowanek Vitesse.

</doc>
<doc id="3765254" url="https://pl.wikipedia.org/wiki?curid=3765254" title="The Party">
The Party



</doc>
<doc id="3765255" url="https://pl.wikipedia.org/wiki?curid=3765255" title="The Party (album Alexia)">
The Party (album Alexia)



</doc>
<doc id="3765256" url="https://pl.wikipedia.org/wiki?curid=3765256" title="Ante Kotromanović">
Ante Kotromanović

Ante Kotromanović (ur. 8 maja 1968 w Potravlje) – chorwacki polityk, wojskowy i dziennikarz, parlamentarzysta, od 2011 do 2016 minister obrony.
Życiorys.
Absolwent szkoły wojskowej Zapovjedno-stožerna škola „Blago Zadro”. W 2000 ukończył akademię wojskową Ratna škola „Ban Josip Jelačić”, a w 2011 studia z zakresu dziennikarstwa na Uniwersytecie w Zagrzebiu.
Od 1991 zawodowy żołnierz, doszedł do stopnia brygadiera. W latach 1993–2001 był dowódcą brygad, następnie do 2002 szefem sztabu okręgu wojskowego w Dubrowniku. W 2002 odszedł z czynnej służby wojskowej. Pracował jako publicysta gazety „Večernji list”, wchodził też w skład rady dyrektorów prywatnego przedsiębiorstwa.
W 2007 wstąpił do Socjaldemokratycznej Partii Chorwacji. W 2007 z ramienia tego ugrupowania uzyskał mandat posła do Zgromadzenia Chorwackiego, a w 2011 z powodzeniem ubiegał się o reelekcję. W grudniu tegoż roku objął urząd ministra obrony w rządzie Zorana Milanovicia. W 2015 ponownie został wybrany do chorwackiego parlamentu. W styczniu 2016 zakończył pełnienie funkcji rządowej. Zrezygnował z objęcia mandatu poselskiego, przechodząc do pracy w sektorze prywatnym.

</doc>
<doc id="3765258" url="https://pl.wikipedia.org/wiki?curid=3765258" title="Herb gminy Kłoczew">
Herb gminy Kłoczew

Herb gminy Kłoczew przedstawia w polu srebrnym czarnego niedźwiedzia powyżej dwóch pasów czerwonych.
Herb został ustanowiony przez Radę gminy 22 lipca 2016 r.
Symbolika.
Czarny niedźwiedź pochodzi z herbu rodowego Kłoczewskich - Rawicz i nawiązuje do osoby Piotra Kłoczewskiego, sekretarza króla Stefana Batorego, który zginął w bitwie pod Wielkimi Łukami. Czerwone pasy symbolizują związek z województwem sandomierskim i ziemią stężycka.

</doc>
<doc id="3765264" url="https://pl.wikipedia.org/wiki?curid=3765264" title="Ianis Hagi">
Ianis Hagi

Ianis Hagi (ur. 22 października 1998 w Stambule) – rumuński piłkarz występujący na pozycji napastnika w szkockim klubie klubie Rangers F.C. 31 stycznia 2020 został wypożyczony na 6 miesięcy do szkockiego klubu Rangers F.C. z belgijskiego klubu KRC Genk. 
W swojej karierze grał także we włoskim klubie ACF Fiorentina i Viitorulu Konstanca. Posiada także obywatelstwo tureckie. Syn Gheorghe’a Hagiego.

</doc>
<doc id="3765265" url="https://pl.wikipedia.org/wiki?curid=3765265" title="Huta Szkła Kryształowego &quot;Julia&quot;">
Huta Szkła Kryształowego &quot;Julia&quot;



</doc>
<doc id="3765266" url="https://pl.wikipedia.org/wiki?curid=3765266" title="USS Gillespie">
USS Gillespie



</doc>
<doc id="3765269" url="https://pl.wikipedia.org/wiki?curid=3765269" title="Jan Hińcza z Rogowa">
Jan Hińcza z Rogowa

Jan Hińcza z Rogowa herbu Działosza (ur. 1405–1410, zm. 29 września 1473) – polski rycerz, podskarbi koronny (1447–1460), kasztelan rozprzański (1443–1452), starosta nieszawski (1452), kasztelan sieradzki (1453), kasztelan sandomierski (1460), starosta krzepicki (1466), starosta golubski (1472).
Życiorys.
Był najmłodszym synem Hinczki z Rogowa. W 1427 przebywał na dworze króla Władysława Jagiełły, gdzie został oskarżony o romans z królową Sonką Holszańską. Następnie związał się z ruchem husyckim kierowanym przez Spytka z Melsztyna. Opuścił go jednak przed decydująca walką i przeszedł na stronę przeciwną. W 1439 w czasie bitwy pod Grotnikami dowodził wojskami atakującymi obóz husytów w zakolu rzeki Nidy. 
 
W 1440 towarzyszył Władysławowi Warneńczykowi w podróży na Węgry. W latach 1443–1452 pełnił urząd kasztelana rozprzańskiego, natomiast w latach 1447–1460 był podskarbim koronnym. 
W latach 1445–1473, w imieniu swojej żony, zarządzał zamkiem w Mirowie, mianując przy tym burgrabiów. 
W 1452 piastował urząd starosty nieszawskiego, jako rycerz i dyplomata brał udział w wojnie trzynastoletniej, wraz z Mikołajem Szarlejskim, włączył się czynnie o przyłączenie Prus do Polski. Według historyka, Jana Długosza, brał udział w rokowaniach pokojowych z Krzyżakami w 1455 i 1464 roku. W 1457 towarzyszył w orszaku królowi Kazimierzowi w czasie wizyty w Gdańsku. Od 1453 był kasztelanem sieradzkim. W 1460 został mianowany kasztelanem sandomierskim, w 1466 został starostą krzepickim, a w 1472 starostą golubskim. Był gwarantem pokoju toruńskiego z 1466 roku.
Dysponując ogromnym majątkiem dokonał wielu fundacji głównie na rzecz kościoła katolickiego. W 1459 rozpoczął budowę rodzinnego mauzoleum kaplicy na Wawelu. W rodzinnym Rogowie ufundował drewniany kościół, po śmierci kardynała Zbigniewa Oleśnickiego wspierał finansowo budowę kościoła Bernardynów na Stradomiu. Dla bernardynek ufundował drewniany kościół św. Agnieszki. 
W 1466 jako starosta krzepicki za zgodą króla wyraził zgodę na utworzenie w Krzepicach klasztoru kanoników laterańskich. W Kole, przy Kościele Podwyższenia Krzyża Świętego, ufundował i uposażył kolegium mansjonarzy.
Wspierał szpitale; św. Ducha w Krakowie (nie istnieje), św. Jadwigi na Stradomiu (przebudowany), w testamencie zapisał srebrne naczynia katedrze wawelskiej.
Życie prywatne.
Był synem Hinczki z Rogowa oraz nieznanej z imienia i nazwiska matki. Miał trójkę rodzeństwa, w tym Małgorzatę, Henryka i jednego brata nieznanego z imienia.
Ożenił się z Dorotą Koziegłowską herbu Lis. Zmarł bezpotomnie', pozostawiony przez niego majątek odziedziczyły wnuki jego siostry, Małgorzaty, a synowie Jana Kobylańskiego; Jan i Jakub Kobylański (zm. 1528)'.

</doc>
<doc id="3765270" url="https://pl.wikipedia.org/wiki?curid=3765270" title="Twierdzenie Hirschfelda-Żelazki">
Twierdzenie Hirschfelda-Żelazki

Twierdzenie Hirschfelda-Żelazki – w teorii algebr Banacha, kryterium przemienności danej algebry Banacha wyrażone poprzez oszacowanie normy w tej algebrze przez promień spektralny. Twierdzenie udowodnione w 1968 wspólnie przez Hirschfelda i Żelazkę.
Twierdzenie.
Niech formula_1 będzie zespoloną algebrą Banacha. Jeżeli istnieje taka stała dodatnia formula_2 że dla każdego elementu formula_3 spełniona jest nierówność
gdzie formula_5 oznacza promień spektralny elementu formula_6 to formula_1 jest przemienna.

</doc>
<doc id="3765274" url="https://pl.wikipedia.org/wiki?curid=3765274" title="Bójka chłopów z pielgrzymem">
Bójka chłopów z pielgrzymem

Bójka chłopów z pielgrzymem – obraz renesansowego malarza flamandzkiego Martena van Cleve.
Interpretacje.
Obraz przedstawia wioskę pogrążoną w zimowej atmosferze. Na pierwszym planie, na drodze biegnącej w prawo w skos kompozycji, toczy się bijatyka pomiędzy pielgrzymami a chłopami. W wydarzenie zaangażowane zostały postronne osoby. Pielgrzymów można rozpoznać po naszytych na ubraniach muszlach. Górną część obrazu zajmują wysokie zabudowania kościelne. W prawej części kompozycji rozgrywa się scena, gdzie żołnierz na koniu skupia wokół siebie biedaków; kilku z nich pośpiesznie zmierza ku niemu. Scenka nasuwa inną interpretację przedstawionych wydarzeń i zmienia jej tematykę: obraz może przedstawiać jedną z przygód świętego Marcina, który, zanim został biskupem w Tours w 370 roku, służył u św. Hilarego w Poitiers, skąd wyruszył do Włoch, by nawrócić swoich rodziców. Po drodze został napadnięty przez rozbójników i tylko cudem przeżył ocalony przez jednego z nich. Scena z żołnierzem na koniu nawiązuje natomiast do jego najbardziej znanego dobrego uczynku, a mianowicie podzielenia się z biedakami przed bramą miasta Amiens własnym płaszczem i pieniędzmi.
Trzecia interpretacja związana jest pośrednio ze św. Marcinem, a dokładnie z Dniem św. Marcina obchodzonym w krajach romańskich i we Flandrii 11 listopada, jako dzień początku zimy. W tym czasie organizowano jarmarki, różnego rodzaju rozrywki, uczty z „gęsi świętego Marcina” i degustacje „wina świętego Marcina”. Być może obraz przedstawia jedną z licznych bójek, które wywiązywały się po spożyciu owego „wina Marcina”. Argumentem przemawiającym za tą interpretacją są inne znane dzieła z tego okresu m.in. Petera Bruegla, pierwowzoru stylu malarskiego Martena van Cleve, pt. "Święto świętego Marcina".
Obraz utrzymany jest w szarych i brązowych tonach, z bielą na połaciach śniegu i z czarnymi plamami w kłębowisku postaci.
Analogie.
Obraz nie jest sygnowany. Autorstwo Martena van Cleve zostało przypisane przez historyczkę sztuki Bożenę Steinborn, kustosza Muzeum Narodowego we Wrocławiu, w 1971 roku. Opierała się ona na licznych podobieństwach do innych dzieł tego artysty. Temat odpustu świętego Marcina był podejmowany przez Cleve przynajmniej trzykrotnie i wszystkie posiadają wspólne cechy. Duże podobieństwo w kompozycji można zaobserwować na innym obrazie artysty pt. "Bijatyka między żołnierzami i chłopami", gdzie zachowane zostały proporcje w budowie postaci i ich wzajemnej relacji. W obrazie "Kiermasz we wsi" można odnaleźć podobną perspektywę przestrzeni wioski, wyznaczoną malowniczymi chatami w śnieżnej szacie; w "Zabawach dziecięcych" występuje podobna w formach architektura kościoła otoczonego murem i podobną bramką.
Obraz "Bójka chłopów z pielgrzymem" mógł być inspiracją dla innych artystów: znane są dwa obrazy o identycznej kompozycji. Pierwszy, "Święty Marcin i bijatyka żebraków", znajduje się w prywatnej kolekcji w Belgii, a jego autorstwo przypisywane jest artyście z pracowni Sebastiana Vrancxa. Drugi obraz był wystawiany 1953 roku na aukcji w Palais des Beaux-Arts w Brukseli i wówczas przypisywany był Martenowi van Cleve. Historyk sztuki Joos Vander Auwera, znawca twórczości Sebastiana Vrancxa, wrocławski obraz uważa za wczesne dzieło wspomnianego Vrancxa z 1608 roku, a za jego tezą przemawiają podobieństwa do sygnowanego cyklu obrazów "Cztery Pory Roku" z tego samego okresu.
Konserwacja.
Obraz został namalowany na trzech deskach dębowych ułożonych poziomo. Zanim trafił do wrocławskiego muzeum, podobrazie było przełamane na dwie części i brakowało poziomego klina. W 1971 roku przeprowadzono prace konserwatorskie, wstawiając w miejsce ubytku dębowy klin w tonie kolorystycznie neutralnym (co jest widoczne na obrazie) oraz wykonano specjalną konstrukcję ramy i wymieniono werniks.
Proweniencja.
Obraz został zakupiony przez Muzeum Narodowe we Wrocławiu w 1971 roku od Weroniki Pawełko, której mąż Mieczysław zakupił obraz w 1945 roku od stacjonujących w Bydgoszczy żołnierzy armii radzieckiej.

</doc>
<doc id="3765275" url="https://pl.wikipedia.org/wiki?curid=3765275" title="Ilomantis ginsburgae">
Ilomantis ginsburgae

Ilomantis ginsburgae – gatunek owada z rzędu modliszek zamieszkujący południową część Madagaskaru.
Systematyka.
Holotyp stanowi okaz samicy schwytanej w 1967 roku na Madagaskarze. Jest przechowywany w Muzeum Historii Naturalnej w Paryżu (MNHN). Dr Sydney Brannoch z Case Western Reserve University i dr Gavin Svenson, kurator działu bezkręgowców w Cleveland Museum of Natural History (CMNH) i profesor Case Western Reserve University, przeprowadzili badania 30 modliszek ze zbiorów: Muzeum Historii Naturalnej w Paryżu, California Academy of the Sciences (CAS) i Cleveland Museum of Natural History. W badaniach zastosowali nowatorską metodę identyfikacji gatunkowej owadów, opartej na badaniu żeńskich narządów płciowych zamiast tradycyjnego wykorzystania męskich genitaliów podczas tej klasyfikacji. W wyniku badań porównawczych wyłonili nowy gatunek, któremu nadali nazwę naukową "Ilomantis ginsburgae". W maju 2016 roku opublikowali wyniki badań na łamach czasopisma „Insect Systematics &amp; Evolution”.
Epitet gatunkowy "ginsburgae" jest eponimem mającym na celu upamiętnienie amerykańskiej prawniczki Ruth Bader Ginsburg, sędzi Sądu Najwyższego Stanów Zjednoczonych, jako dowód uznania za jej nieustanną walkę o równość płci. Autorzy wskazali także na skojarzenie, jakie niesie morfologia płytki zaszyjnej (ang. "postcervical plate") owada, która przypomina żabot charakterystyczny dla stroju sędziów Sądu Najwyższego USA. 
Morfologia.
"Ilomantis ginsburgae" jest zbliżony wyglądem do innych modliszek zamieszkujących liście drzew. Jego spłaszczone ciało jest wybarwione na kolor zielony, oczy mają kształt stożkowaty, a szerokie skrzydła są użyłkowane w sposób odwzorowujący strukturę liści.
Charakterystycznymi cechami budowy zewnętrznej, pozwalającymi na odróżnienie od pokrewnego "I. thalassina", są: poprzeczna, rozwidlona pośrodku bruzda w niższej części czoła, nieprzekraczająca jego przedniej krawędzi, skleryty wewnątrzszyjne, episternit obramowujący płytkę zaszyjną i część błony tułowiowej oraz środkowy kil na przedpleczu, ciągnący się od środkowej części prozony do tylnej krawędzi metazony. Narządy rozrodcze samców odznaczają się m.in. małym wyrostkiem dystalnym, przylegającym do płatka prawoskrętnego, oraz zesklerotyzowanym wyrostkiem brzusznym o lekko łukowatym przednim brzegu i zakrzywionym brzegu tylnym. Genitalia samic cechują redukcja środkowego wyrostka (ang. "medial outgrowth") ósmej gonapofizy i zbieżne przedziałki wierzchołkowe na płytkowatym wyrostku gonokoksytu drugiej pary (ang. "gonoplac").
Rozmieszczenie geograficzne.
"I. ginsburgae" zamieszkują południową część Madagaskaru.

</doc>
<doc id="3765277" url="https://pl.wikipedia.org/wiki?curid=3765277" title="Lawrence Brittain">
Lawrence Brittain

Lawrence Brittain (ur. 9 listopada 1990) – południowoafrykański wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. Wspólnie z Shaunem Keelingiem zajął 2. miejsce w dwójce bez sternika.

</doc>
<doc id="3765279" url="https://pl.wikipedia.org/wiki?curid=3765279" title="Zjednoczone Emiraty Arabskie na Letnich Igrzyskach Olimpijskich 2016">
Zjednoczone Emiraty Arabskie na Letnich Igrzyskach Olimpijskich 2016

Zjednoczone Emiraty Arabskie na Letnich Igrzyskach Olimpijskich w 2016 roku reprezentowało 13 zawodników – 9 mężczyzn i 4 kobiety w 6 dyscyplinach sportowych. Był to dziewiąty start reprezentacji Zjednoczonych Emiratów Arabskich na letnich igrzyskach olimpijskich.

</doc>
<doc id="3765280" url="https://pl.wikipedia.org/wiki?curid=3765280" title="Vuelta a España 2016">
Vuelta a España 2016

Vuelta a España 2016 – 71. edycja wyścigu kolarskiego, która odbywała się w dniach od 20 sierpnia do 11 września 2016 roku. Liczyła dwadzieścia jeden etapów o łącznym dystansie 3 315,4 km. Wyścig zaliczany był do rankingu światowego UCI World Tour 2016.
Uczestnicy.
Na starcie wyścigu stanęły 22 ekipy. Wśród nich osiemnaście ekip UCI World Tour 2016 oraz cztery inne zaproszone przez organizatorów.
Lista drużyn uczestniczących w wyścigu:

</doc>
<doc id="3765281" url="https://pl.wikipedia.org/wiki?curid=3765281" title="Hernán Toledo">
Hernán Toledo

Hernán Darío Toledo (ur. 17 stycznia 1996 w Santa Fe) – argentyński piłkarz występujący na pozycji napastnika we hiszpańskim klubie UD Las Palmas, do którego jest wypożyczony z Deportivo Maldonado. Wychowanek Vélez Sarsfield do którego trafił w 2011 roku.

</doc>
<doc id="3765284" url="https://pl.wikipedia.org/wiki?curid=3765284" title="Kościół św. Stanisława Kostki w Żmigrodzie">
Kościół św. Stanisława Kostki w Żmigrodzie

Kościół świętego Stanisława Kostki – rzymskokatolicki kościół pomocniczy należący do parafii Trójcy Świętej w Żmigrodzie.
Jest to budowla wzniesiona w latach 1854–1861, jako kościół ewangelicki. Została zaprojektowana przez Hermanna Friedricha Waesemanna. Świątynia została wybudowana w stylu neogotyckim. Jest to kościół murowany, zbudowany z cegły, składający się z jednej nawy. Został założony na planie krzyża łacińskiego. Od strony wschodniej jest umieszczona, wtopiona w korpus, wieża. We wnętrzu można obejrzeć ozdobne stropy belkowe, sklepienia gwieździste oraz wyposażenie z czasów budowy świątyni.
Po II wojnie światowej przez wiele lata kościół był zamknięty, ale po wielokrotnych staraniach ówczesnego proboszcza księdza Antoniego Kułagi CM został przyznany parafii i odrremontowany. W dniu 26 listopada 1972 roku został rekonsekrowany i otrzymał wezwanie św. Stanisława Kostki.

</doc>
<doc id="3765285" url="https://pl.wikipedia.org/wiki?curid=3765285" title="AVAST Software">
AVAST Software



</doc>
<doc id="3765294" url="https://pl.wikipedia.org/wiki?curid=3765294" title="Amidu Salifu">
Amidu Salifu

Amidu Salifu (ur. 20 września 1992 w Akrze) – ghański piłkarz występujący na pozycji pomocnika we włoskim klubie Vicenza, do którego jest wypożyczony z Fiorentiny. Wychowanek Hearts of Oak, w swojej karierze grał także w takich zespołach jak Vicenza, Calcio Catania, Modena, Perugia oraz Brescia. Były reprezentant Ghany do lat 20.

</doc>
<doc id="3765295" url="https://pl.wikipedia.org/wiki?curid=3765295" title="Komitet Olimpijski Liechtensteinu">
Komitet Olimpijski Liechtensteinu

Komitet Olimpijski Liechtensteinu (niem. "Liechtensteinisches Olympisches Komitee") – stowarzyszenie związków i organizacji sportowych z siedzibą w Schaan, zajmujące się organizacją udziału reprezentacji Liechtensteinu w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem sportu Liechtensteinu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3765298" url="https://pl.wikipedia.org/wiki?curid=3765298" title="Lekkoatletyka na Letnich Igrzyskach Olimpijskich 2016 – rzut dyskiem mężczyzn">
Lekkoatletyka na Letnich Igrzyskach Olimpijskich 2016 – rzut dyskiem mężczyzn

Rywalizacja w rzucie dyskiem na Letnich Igrzyskach Olimpijskich 2016 odbyła się 12 i 13 sierpnia.
Obrońcą tytułu był Niemiec Robert Harting, który podczas tych igrzysk nie awansował do finału rywalizacji.
W eliminacjach wzięło udział 35 zawodników, do finału awansowało 12 spośród nich.
Rekordy.
Tabela uwzględnia rekordy uzyskane przed rozpoczęciem rzutu dyskiem.
Wyniki.
Eliminacje.
Minimum kwalifikacyjne wynosiło 65,50 m.

</doc>
<doc id="3765304" url="https://pl.wikipedia.org/wiki?curid=3765304" title="Roberto Insigne">
Roberto Insigne

Roberto Insigne (ur. 11 maja 1994 w Neapolu) – włoski piłkarz grający na pozycji napastnika we włoskim klubie Benevento Calcio. W swojej karierze grał także w takich zespołach jak AC Perugia Calcio, Urbs Sportiva Reggina 1914, US Avellino 1912, SSD Latina Calcio 1932 i Parma Calcio 1913. Były młodzieżowy reprezentant Włoch. Brat Lorenzo Insigne.

</doc>
<doc id="3765305" url="https://pl.wikipedia.org/wiki?curid=3765305" title="Lorenzo Tonelli">
Lorenzo Tonelli

Lorenzo Tonelli (ur. 17 stycznia 1990 we Florencji) – włoski piłkarz występujący na pozycji obrońcy we włoskim klubie Empoli FC. Były młodzieżowy reprezentant Włoch.

</doc>
<doc id="3765306" url="https://pl.wikipedia.org/wiki?curid=3765306" title="Międzynarodowa Federacja Podnoszenia Ciężarów">
Międzynarodowa Federacja Podnoszenia Ciężarów

Międzynarodowa Federacja Podnoszenia Ciężarów (ang. "International Weightlifting Federation" – IWF) – organizacja sportowa założona w 1905 roku, mająca za zadanie dbanie o rozwój podnoszenia ciężarów na świecie, organizowanie zawodów, formalizowanie przepisów i precyzowanie zasad. Polski Związek Podnoszenia Ciężarów przystąpił do IWF w 1926 roku.
Członkowie.
IWF liczy 188 członków. Ponadto stowarzyszona jest z pięcioma federacjami kontynentalnymi:

</doc>
<doc id="3765307" url="https://pl.wikipedia.org/wiki?curid=3765307" title="Adriaen Cornelisz Beeldemaker">
Adriaen Cornelisz Beeldemaker

Adriaen Cornelisz. Beeldemaker (ur. 1618 w Rotterdamie, zm. 1709 w Hadze) – holenderski malarz obrazów rodzajowych i o tematyce myśliwskiej.
Działalność artystyczna.
Najwcześniejsze informacje o artyście pochodzą z 1649 roku, kiedy to zawarł związek małżeński w Rotterdamie. Rok później został członkiem gildii malarzy w Lejdzie, gdzie pracował do 1651 roku oraz w latach 1654–1655, 1665–1668 i 1673–1675. W latach 1656–1662 mieszkał w Dortrechcie, a w 1676 przeniósł się do Hagi, gdzie tworzył aż do śmierci. Miał dwóch synów: François i Cornelisa; oboje również zostali malarzami.
Adriaen Cornelisz był mało znanym malarzem. Arnold Houbraken nie wymieniał go w swojej monumentalnej pracy biograficznej "De groote Schouburgh der Nederlantsche Konstschilders en Schilderessen", a Jan van Gool błędnie nadał mu imię Johannes, przez co skazał malarza na wielowiekowe zapomnienie. Dopiero w 1926 roku artysta na nowo został zidentyfikowany. Malował głównie obrazy rodzajowe i o tematyce myśliwskiej, jest autorem kilku portretów. Swoje obrazy sygnował pierwotnie monogramem "AC", a po 1670 – "A. Beeldemaker".

</doc>
<doc id="3765311" url="https://pl.wikipedia.org/wiki?curid=3765311" title="Max von der Grün">
Max von der Grün

Max von der Grün (ur. 25 maja 1926 w Bayreuth, zm. 7 kwietnia 2005 w Dortmundzie) – niemiecki pisarz.
Z zawodu był górnikiem. W 1961 został współzałożycielem Grupy 61. Na doświadczeniach wyniesionych z pracy w kopalni oparł swoje pisarstwo o walorach psychologicznych i obyczajowych, ukazując w swoich powieściach krytyczny obraz stosunków w zachodnioniemieckim przemyśle i demaskując pozorną siłę związków zawodowych oraz realny system wyzysku w kapitalizmie. W 1963 wydał powieść "Błędne ogniki", która przyniosła mu sukces i została przetłumaczona na ponad 20 języków, w tym (1966) polski. Jest również autorem powieści "Miejscami gołoledź" (1973, wyd. pol. 1976) i "Die Lawine" (1986) oraz opowiadania "Dwa listy do Pospischila" (1968, wyd. pol. 1974), w którym ostro potępił neofaszyzm.

</doc>
<doc id="3765314" url="https://pl.wikipedia.org/wiki?curid=3765314" title="Chan Peng Soon">
Chan Peng Soon

Chan Peng Soon (; ur. 27 kwietnia 1988 w George Town) – malezyjski badmintonista występujący w grze podwójnej mieszanej. Srebrny medalista olimpijski z Letnich Igrzysk Olimpijskich 2016 w Rio de Janeiro.
Stałą partnerką Chana w mikście jest Goh Liu Ying. Najwyższym miejscem, jakie para osiągnęła w rankingu miksta to 3. miejsce. W czerwcu 2014 roku, ze względu na kontuzję kolana Goh Liu Ying, Chan Peng Soon rozgrywał mecze z Lai Pei Jing. Po operacji kolana Goh i ponad półrocznej rehabilitacji, od marca 2015 Goh i Chan ponownie występują razem. 11 sierpnia 2016 para była sklasyfikowana na 11 miejscu w rankingu światowym.
Wraz z Goh Liu Ying uczestnik letnich igrzysk olimpijskich w 2012 w Londynie i w 2016 w Rio de Janeiro w grze mieszanej. Turniej w Londynie para zakończyła na fazie grupowej. W turnieju olimpijskim w Rio de Janeiro dotarli do finału, trafiając na reprezentantów Indonezji Tontowi Ahmada i Lilyanę Natsir. Spotkanie zakończyło się pewnym zwycięstwem Indonezyjczyków w dwóch setach (21–14, 21–12).
Życie osobiste.
Od września 2010 żoną Chana jest malezyjska piosenkarka Ester MayMay. Mają syna, Miltona Chana (ur. 2011).

</doc>
<doc id="3765317" url="https://pl.wikipedia.org/wiki?curid=3765317" title="Louis Gruenberg">
Louis Gruenberg

Louis Gruenberg, też Grünberg (ur. w Brześciu Litewskim, zm. 10 czerwca 1964 w Beverly Hills) – amerykański kompozytor i pianista pochodzenia rosyjskiego.
Życiorys.
Był uczniem Adele Margulies i Ferruccio Busoniego w Berlinie. Organizował życie muzyczne w USA, przyczynił się do powstania Ligi Kompozytorów Amerykańskich. Był jednym z pierwszych kompozytorów wplatających elementy jazzu w muzyce symfonicznej.
Twórczość.
Napisał cztery symfonie i kilka dzieł scenicznych, tworzył także poematy symfoniczne, koncerty, muzykę kameralną i kompozycje na zespół jazzowy. Rozgłos przyniosła mu opera "The Emperor Jones" według Eugene O’Neilla (Nowy Jork 1933).
Komponował też muzykę filmową; był trzykrotnie nominowany do Oscara za filmy: "The Fight for Life", "So Ends our Night" i "Commandos Strike at Dawn".

</doc>
<doc id="3765319" url="https://pl.wikipedia.org/wiki?curid=3765319" title="Michal Kravčík">
Michal Kravčík

Michal Kravčík (ur. 3 lutego 1956) – słowacki dr inż., działacz ekologiczny. Za swoje działania otrzymał nagrodę Goldmanów w 1999 roku.
Życiorys.
Jest inżynierem gospodarki wodnej, ukończył studia na wydziale Inżynierii Lądowej na Słowackim Uniwersytecie Technicznym w Bratysławie. Uzyskał tytuł naukowy dr inż. Przez 8 lat pracował w Słowackiej Akademii Nauk. Zajmuje się promowaniem ekologicznych rozwiązań dotyczących zintegrowanego zarządzania wodami w dorzeczach, zaproponował wiele rozwiązań na ten temat, najważniejsze z nich to „Woda dla trzeciego tysiąclecia” (Water for Third Millenium) i „Niebieska alternatywa” (Blue Alternative). Opublikował też liczne prace, w tym “New Water Paradigm – Water for the Recovery of Climate” w 2007 roku. Jest założycielem organizacji pozarządowej ludzie i woda (po słowacku: "MVO Ľudia a voda") i członkiem organizacji ASHOKA.
Działania na rzecz środowiska.
W 1992 roku rząd Słowacji powrócił do dawnych planów budowy budowli piętrzącej w Tichým Potoku w górnej części rzeki Torysa. Idea miała na celu zapewnienie wody pitnej dla miast wschodniej Słowacji oraz zabezpieczenie przed ewentualnymi deficytami wody w przyszłości. Inwestycja naruszyłaby naturalne wiejskie środowisko i wymagałaby porzucenia czterech siedemsetletnich wiosek. Kravčík nie zgadzał się z tą wizją i twierdził, że istniejące zbiorniki wody pitnej nie są odpowiednio wykorzystywane, zużycie wody w społeczeństwie maleje, a dużo strat wody występuje na poziomie jej dystrybucji. W 1993 zaproponował alternatywne rozwiązanie „Woda dla trzeciego tysiąclecia” (Water for Third Millenium). W 1994 wysunął niebieską alternatywę (Blue Alternative), pokazując jak uzyskać tą samą ilość wody za około 20% procent wartości pierwotnego planu. Według tej idei, zasoby powinny być rozdzielane przez instytucje lokalne, co wymagałoby decentralizacji władzy. Kravčík zakładał budowę 35 mikrozbiorników - małych zapór na lokalnych rzekach. Ponadto jego plan miał chronić zabytkowe wioski i wspierać rolnictwo. Ministerstwo środowiska odrzuciło te propozycje. W 1995 i 1996 Kravčík oraz organizacja „Ludzie i woda” wspólnie zorganizowali obozy letnie, zbudowano kilka małych zbiorników wodnych i zaproszono media na zakończone prace. Projekt stał się popularniejszy, gdy organizacja „Ludzie i woda” została ukarana za podejmowanie prac budowlanych bez wymaganego zezwolenia. Ponadto odbywały się spotkania z mieszkańcami, którym miały one dodać pewności siebie i świadomości swoich praw. W 1996 rząd w końcu zrezygnował z realizacji pierwotnych planów budowy zapory, ale działania aktywistów na tym się nie zakończyły. Rozpoczęto realizację programu „Wioski na trzecie tysiąclecie” (Villages for the Third Millennium), zakładającego rozwój 24 wiosek. Uprawiano organiczne gospodarstwa, prowadzono hodowlę ryb, promowano agroturystykę i lokalne wyroby ręczne. Kravčík włączył się też do działań prowadzonych w skali całego kraju, w 1998 pomagając zorganizować kampanię edukacyjną na temat głosowań i wyborów. Przeprowadzono też akcję o podobnym charakterze „Wieś i demokracja” (Village and Democracy), która objęła 164 wsie w regionie górskim Lewocza na Spiszu. Efektem między innymi takich jak te działań była ponad 84-procentowa frekwencja podczas wyborów parlamentarnych, które wprawdzie wygrała rządząca Ruch na rzecz Demokratycznej Słowacji (HZDS), ale jej lider Vladimír Mečiar, który bronił idei budowli piętrzącej nad Tichým Potokiem, musiał ustąpić z funkcji premiera a HZDS znalazła się w opozycji.

</doc>
<doc id="3765323" url="https://pl.wikipedia.org/wiki?curid=3765323" title="Bound for Glory (2016)">
Bound for Glory (2016)

Bound for Glory (2016) – gala wrestlingu wyprodukowana przez amerykańską federację Total Nonstop Action Wrestling (TNA), nadawana na żywo w systemie pay-per-view. Odbyła się 2 października 2016 roku w Impact Zone w Orlando na Florydzie. Była to dwunasta gala z cyklu Bound for Glory oraz drugie, a zarazem ostatnie pay-per-view TNA w 2016 roku.
Karta walk wydarzenia składała się z ośmiu pojedynków, w tym pięciu o tytuły mistrzowskie oraz jednego pre-show matchu. Walką wieczoru był No Holds Barred match o TNA World Heavyweight Championship, w którym Bobby Lashley obronił tytuł po pokonaniu Ethana Cartera III. W tag team matchu, nazwanym The Great War, drużyna The Broken Hardys (The Broken Matt Hardy i Brother Nero) z Reby Hardy odniosła zwycięstwo nad zespołem Decay (Abyss i Crazzy Steve) z Rosemary. Bracia zostali kolejnymi TNA World Tag Team Championami. Inne pojedynki wyłoniły nową mistrzynię TNA Knockouts, Gail Kim oraz pierwszego Impact Grand Championa – Arona Rexa, natomiast DJ Z wygrał z Trevorem Lee, skutkiem czego obronił TNA X Division Championship.
Elementem gali było włączenie Gail Kim, jako pierwszej kobiety, do TNA Hall of Fame. Na Bound for Glory zadebiutowali Cody Rhodes, były zawodnik federacji WWE oraz jego żona, Brandi Rhodes.
Larry Csonka, redaktor portalu internetowego o tematyce sportowej, 411mania.com, ocenił wydarzenie na 6 w 10 – punktowej skali.
Przygotowania.
Początkowo wydarzenie miało mieć miejsce 11 września, w piętnastą rocznicę zamachu terrorystycznego na terytorium Stanów Zjednoczonych. Jednakże w tym samym czasie inna federacja, WWE, zaplanowała własną galę – Backlash. Władze TNA, aby uniknąć kolizji obu widowisk, zdecydowały się przesunąć termin Bound for Glory o trzy tygodnie.
Storyline'y.
Bound for Glory Playoff.
21 lipca, podczas odcinka Impact Wrestling, rozpoczął się turniej Bound for Glory Playoff, który miał wyłonić pretendenta do walki o TNA World Heavyweight Championship z ówczesnym mistrzem, Bobbym Lashleyem. W pierwszej rundzie Matt Hardy, Ethan Carter III, Drew Galloway oraz Mike Bennett pokonali w swoich pojedynkach odpowiednio Jamesa Storma, Eliego Drake'a, Brama i Jeffa Hardy'ego. Druga runda odbyła się 27 lipca. Ethan Carter odniósł zwycięstwo nad Mattem Hardym, a Mike Bennett nad Drew Galloweyem. Tydzień później, w finale turnieju, Ethan Carter III wygrał z Mikiem Bennettem, czym zapewnił sobie możliwość walki o najważniejszy tytuł na TNA na Bound for Glory.
8 września zorganizowano konferencję prasową Bobby'ego Lashleya i Ethana Cartera III. Uczestnikiem wydarzenia był również prezes TNA, Billy Corgan. Po ostrej wymianie zdań, doszło do bójki między zawodnikami.
Turniej o Impact Grand Championship (2016).
Podczas nagrywania kolejnego odcinka Impact Wrestling, Bobby Lashley zunifikował TNA King of the Mountain Championship z TNA World Heavyweight Championship. 13 sierpnia (odcinek wyemitowano 8 września) prezes TNA, Billy Corgan, ogłosił, że TNA King of the Mountain Championship zostało zdezaktywowane. Oznajmił również powstanie nowego tytułu – Impact Grand Championship. Pierwszego mistrza wyłoni ośmioosobowy turniej eliminacyjny. Każdy pojedynek składać się będzie z trzech rund. Troje sędziów wybierze zwycięzcę na podstawie przyznanych przez siebie punktów danemu zawodnikowi w każdej turze, jeżeli ten nie wygra przez przypięcie (pinfall) lub zmuszenie do poddania (submission). Finał turnieju odbędzie się na gali Bound for Glory.
8 września odbyły się dwie walki. Drew Galloway pokonał Braxtona Suttera w trzeciej rundzie przez zmuszenie do poddania. W pierwszej rundzie sędziowie punktowali 30:27 dla Gallowaya (10:9, 10:9, 10:9), w kolejnej 29:28 dla Suttera (10:9, 10:9, 9:10). Drugi mecz wygrał Eli Drake, przypinając Jessiego Godderza w ostatniej turze. W pierwszej rundzie sędziowie przyznali notę 29:28 dla Godderza (10:9, 9:10, 10:9), podobnie w drugiej (9:10, 10:9, 10:9).
Decay vs The Hardys.
18 sierpnia odbył się Tag Team four-way Ladder Match o miano pretendenta do walki o TNA World Tag Team Championship na Bound for Glory, którego obecnymi posiadaczami jest drużyna Decay (Abyss i Crazzy Steve). Zwycięzcami pojedynku zostali The Broken Hardys (Matt i Jeff Hardy), pokonując The BroMans (Jessie Godderz i Robbie E), The Tribunal (Baron Dax i Basile Baraka) oraz The Helms Dynasty (Andrew Everett i Trevor Lee) (z Gregorym Shane Helmsem).
Feud The Hardy Boyz z Decay rozpoczął się 25 sierpnia, gdy doszło do konfrontacji słownej między obydwiema grupami oraz walki Abyssa z Jeffem Hardym. 1 września nastąpiły przygotowania do przyszłotygodniowego segmentu pod tytułem Delate or Decay, który miał miejsce w posiadłości Matta Hardy'ego. Abyss, Crazzy Steve oraz Rosemary próbowali porwać jego syna, lecz zostali zmuszeni do ucieczki, nie osiągnąwszy celu.
TNA Hall of Fame.
14 czerwca, podczas Impact Wrestling: Gold Rush, Dixie Carter zapowiedziała siódmego członka TNA Hall of Fame – Gail Kim. Uroczyste wprowadzenie wrestlerki do alei sław miało nastąpić 2 października.
Debiut.
22 września TNA opublikowało spot promujący nowego zawodnika, Cody'ego. Jego debiut miał odbyć się na Bound for Glory.

</doc>
<doc id="3765325" url="https://pl.wikipedia.org/wiki?curid=3765325" title="Leroy Grumman">
Leroy Grumman

Leroy Randle Grumman (ur. 4 stycznia 1895 w Huntington, zm. 4 października 1982 w Manhasset w stanie Nowy Jork) – amerykański konstruktor lotniczy, przemysłowiec, pilot i instruktor pilotażu.
Podczas I wojny światowej był pilotem doświadczalnym, oblatując samoloty Loening wytwórni Naval Aircraft Factory w Filadelfii. W 1919 został konstruktorem w wytwórni lotniczej Loening Aeronautical Engineering Company, 1929 założył własną wytwórnię Grumman Aircraft Engineering Corporation, przekształconej później w Grumman Aerospace Corporation, współcześnie zaś Northrop Grumman. Wieloletni konstruktor w swoim przedsiębiorstwie, jeden z czołowych twórców najbardziej znanych samolotów myśliwskich i bombowych podczas II wojny światowej.

</doc>
<doc id="3765326" url="https://pl.wikipedia.org/wiki?curid=3765326" title="Salwador na Letnich Igrzyskach Olimpijskich 2016">
Salwador na Letnich Igrzyskach Olimpijskich 2016

Salwador na Letnich Igrzyskach Olimpijskich 2016 w Rio de Janeiro reprezentowało 8 sportowców. Był to dziesiąty start Salwadoru na letnich igrzyskach olimpijskich.
Na tych zawodach chorążym reprezentacji Salwadoru była strzelczyni Lilian Castro.

</doc>
<doc id="3765328" url="https://pl.wikipedia.org/wiki?curid=3765328" title="Rafael Santos Borré">
Rafael Santos Borré

Rafael Santos Borré Maury (ur. 15 września 1995 w Barranquilli) – kolumbijski piłkarz występujący na pozycji napastnika w niemieckim klubie Eintracht Frankfurt oraz w reprezentacji Kolumbii. 
Kariera klubowa.
Wychowanek Deportivo Cali. W latach 2013-2015 wystąpił w 26 meczach ligowych, w których zdobył 14 bramek, czym przyciągnął uwagę europejskich klubów. 28 sierpnia 2015 podpisał 6-letni kontrakt z klubem Atlético Madryt. Podjęto jednak decyzję, że do lipca 2016 roku pozostanie zawodnikiem Deportivo Cali na zasadzie wypożyczenia. 13 sierpnia 2016 roku został wypożyczony po raz kolejny, tym razem do innego zespołu Primera División - Villarreal CF. W lidze hiszpańskiej wystąpił w 17. spotkaniach, ale na pierwszego gola czekał do 1 marca 2017 roku, gdy zdobył dwie bramki przeciwko CA Osasuna. 
7 sierpnia 2017 roku na zasadzie transferu definitywnego trafił do CA River Plate.
5 lipca 2021 przeszedł na zasadzie wolnego transferu do Eintrachtu Frankfurt podpisując kontrakt do 2025 roku. 
Kariera reprezentacyjna.
Borre został powołany do składu na Mistrzostwa Ameryki Południowej U-20 w piłce nożnej w 2015 roku. W turnieju zdobył dwie bramki, a Kolumbia ukończyła zmagania na drugim miejscu dzięki czemu awansowała do Mistrzostw Świata U-20 w Piłce Nożnej 2015, a także barażu o awans do Igrzysk Olimpijskich 2016. Znalazł się w kadrze na Mistrzostwa Świata U-20, w których Kolumbia odpadła w 1/8 finału. 
21 marca 2015 roku otrzymał powołanie do kadry Kolumbii, jednak w żadnym ze spotkań nie pojawił się na boisku. Swój debiut zaliczył 6 września 2019 roku w towarzyskim meczu przeciwko Brazylii, zmieniając w 83 minucie Duvána Zapatę. 

</doc>
<doc id="3765331" url="https://pl.wikipedia.org/wiki?curid=3765331" title="Mistrzostwa Polski w Podnoszeniu Ciężarów Mężczyzn 2006">
Mistrzostwa Polski w Podnoszeniu Ciężarów Mężczyzn 2006

Mistrzostwa Polski w Podnoszeniu Ciężarów Mężczyzn 2006 – 76. edycja mistrzostw, która odbyła się w Sanoku (hala Arena Sanok) w dniach 30-31 sierpnia 2006 roku. 
W klasyfikacji klubów zwyciężył Start Otwock przed Mazovią Ciechanów i Śląskiem Wrocław.
W klasyfikacji województw zwyciężyło województwo mazowieckie, drugie miejsce zajęło województwo lubelskie, a trzecie - województwo dolnośląskie.
W klasyfikacji Sinclaira zwyciężył Marcin Dołęga (Start Otwock), wicemistrz Polski w kategorii +105 kg.

</doc>
<doc id="3765335" url="https://pl.wikipedia.org/wiki?curid=3765335" title="Glider (EP)">
Glider (EP)



</doc>
<doc id="3765339" url="https://pl.wikipedia.org/wiki?curid=3765339" title="Sugar (singel Flo Ridy)">
Sugar (singel Flo Ridy)



</doc>
<doc id="3765342" url="https://pl.wikipedia.org/wiki?curid=3765342" title="Mistrzostwa Polski w Podnoszeniu Ciężarów Mężczyzn 2005">
Mistrzostwa Polski w Podnoszeniu Ciężarów Mężczyzn 2005

Mistrzostwa Polski w Podnoszeniu Ciężarów Mężczyzn 2005 – 75. edycja mistrzostw, która odbyła się w Malborku w dniach 25-26 czerwca 2005 roku. 

</doc>
<doc id="3765343" url="https://pl.wikipedia.org/wiki?curid=3765343" title="Dennis Gansel">
Dennis Gansel

Dennis Gansel (ur. 4 października 1973 w Hanowerze) – niemiecki reżyser filmowy, scenarzysta i aktor.

</doc>
<doc id="3765344" url="https://pl.wikipedia.org/wiki?curid=3765344" title="Neftochimik 1986 Burgas">
Neftochimik 1986 Burgas



</doc>
<doc id="3765351" url="https://pl.wikipedia.org/wiki?curid=3765351" title="Jakub Snopkowski">
Jakub Snopkowski

Jakub Snopkowski herbu Rawicz (zm. po 18 listopada 1605 roku) – wojski chełmski w latach 1566-1602.
Poseł województwa ruskiego na sejm koronacyjny 1576 roku.

</doc>
<doc id="3765352" url="https://pl.wikipedia.org/wiki?curid=3765352" title="Liberia na Letnich Igrzyskach Olimpijskich 2016">
Liberia na Letnich Igrzyskach Olimpijskich 2016

Liberię na Letnich Igrzyskach Olimpijskich 2016 w Rio de Janeiro reprezentowało 2 zawodników. Był to 13 występ reprezentacji Liberii na letnich igrzyskach olimpijskich. Do tej pory żaden zawodnik z tego kraju nie zdobył medalu.
Skład reprezentacji.
Lekkoatletyka.
Liberyjscy atleci osiągnęli minima kwalifikacyjne.

</doc>
<doc id="3765353" url="https://pl.wikipedia.org/wiki?curid=3765353" title="Bill Macy">
Bill Macy

Bill Macy, właściwie Wolf Martin Garber (ur. 18 maja 1922 w Revere w stanie Massachusetts, zm. 17 października 2019 w Los Angeles) – amerykański aktor filmowy, telewizyjny i teatralny.
Życiorys.
Urodził się w Revere w stanie Massachusetts w rodzinie żydowskiej jako syn Mollie (z domu Friedopfer) (1889–1986) i Michaela Garbera (1884–1974), producenta. Wychowywał się na Brooklynie w Nowym Jorku i zanim rozpoczął karierę aktorską pracował jako taksówkarz.
W 1969 zadebiutował na Off-Broadwayu w kontrowersyjnej rewii teatralnej "Oh! Calcutta!". W latach 1972-1978 grał Waltera Findlaya, cierpiącego męża tytułowej bohaterki sitcomu CBS "Maude", z udziałem Beatrice Arthur. Wystąpił jako przewodniczący ławy przysięgłych w komedii satyrycznej Mela Brooksa "Producenci" (1968) u boku Zera Mostela i Gene’a Wildera. Był też obsadzony w komediach: "Szajbus" ("The Jerk", 1979) Carla Reinera ze Steve’em Martinem i "Mój najlepszy rok" (1982) Richarda Benjamina z Peterem O’Toole.
Zmarł 17 października 2019 w Los Angeles w wieku 97 lat.

</doc>
<doc id="3765354" url="https://pl.wikipedia.org/wiki?curid=3765354" title="Turhan Hatice">
Turhan Hatice

Turhan Hatice Sultan (ur. 1627, zm. 4 sierpnia 1683) – konkubina Ibrahima I, matka i Valide Sultan Mehmeda IV.
Była jedną z dwóch kobiet w historii Imperium Osmańskiego, które były oficjalnymi regentkami (pierwszą była Mahpeyker Kösem).
Ważna postać podczas sułtanatu kobiet.
Młodość.
Turhan Hatice, której oryginalne imię jest nieznane, miała pochodzić z terenów dzisiejszej Ukrainy. Podczas jednego z najazdów tatarskich została porwana i sprzedana do niewoli. W wieku okołu 12 lat, została wysłana do pałacu Topkapı, jako prezent od chana krymskiego, dla matki sułtana Ibrahima I, sułtanki Kösem.
Od niewolnicy do Valide Sultan.
Prawdopodobnie to Kösem podarowała Turhan Ibrahimowi. 2 stycznia 1642 roku Hatice urodziła przyszłego sułtana Mehmeda IV. W kolejnych latach dała mu jeszcze trójkę dzieci.
Turhan Hatice była jedną z ośmiu głównych konkubin (Haseki Sultan) Ibrahima I. Nigdy jednak nie została jego prawowitą małżonką.
8 sierpnia 1648 roku Ibrahim został zdetronizowany, a parę dni później uduszony. Na czele Imperium Osmańskiego stanął sześcioletni Mehmed IV. W takim przypadku tytuł Valide Sultan należał się jego matce. Jednak Turhan przez młody wiek i niedoświadczenie przeoczyła okazję. Zamiast niej regentką i Valide Sultan została poprzednia sułtanka matka- Kösem.
Hatice okazała się być zbyt ambitną, by pozwolić odebrać sobie ten tytuł bez walki. Była wspierana przez wielkiego wezyra i agów haremowych, a Kösem – przez janczarów.
Kösem została zamordowana trzy lata po objęciu władzy przez Mehmeda.
Valide Sultan i regentka.
Wraz ze śmiercią rywalki, Turhan Hatice została Valide Sultan. Jako regentka miała ogromną władzę. Towarzyszyła synowi w ważnych spotkaniach. Jej syn, sułtan, kochał ją i szanował. Uważał ją za współwładczynię.
Turhan Hatice zmarła 4 sierpnia 1683 roku. Została pochowana w Nowym Meczecie w Stambule.
W kulturze.
Turhan Hatice jest ważną postacią w tureckim serialu "". W rolę tę wcieliła się Hande Doğandemir.

</doc>
<doc id="3765356" url="https://pl.wikipedia.org/wiki?curid=3765356" title="Mistrzostwa Polski w Podnoszeniu Ciężarów Mężczyzn 2004">
Mistrzostwa Polski w Podnoszeniu Ciężarów Mężczyzn 2004

Mistrzostwa Polski w Podnoszeniu Ciężarów Mężczyzn 2004 – 74. edycja mistrzostw, która odbyła się w Ciechanowie w dniach 25-26 czerwca 2004 roku. 

</doc>
<doc id="3765363" url="https://pl.wikipedia.org/wiki?curid=3765363" title="Bośnia i Hercegowina na Letnich Igrzyskach Olimpijskich 2016">
Bośnia i Hercegowina na Letnich Igrzyskach Olimpijskich 2016

Bośnię i Hercegowinę na Letnich Igrzyskach Olimpijskich reprezentowało jedenastu zawodników. Był to 7. start reprezentacji Bośni i Hercegowiny na letnich igrzyskach olimpijskich. Na tych zawodach chorążym reprezentacji Bośni i Hercegowiny był lekkoatleta - Amel Tuka

</doc>
<doc id="3765366" url="https://pl.wikipedia.org/wiki?curid=3765366" title="Mistrzostwa Polski w Podnoszeniu Ciężarów Mężczyzn 2003">
Mistrzostwa Polski w Podnoszeniu Ciężarów Mężczyzn 2003

Mistrzostwa Polski w Podnoszeniu Ciężarów Mężczyzn 2003 – 73. edycja mistrzostw, która odbyła się w Ciechanowie w dniach 26-28 czerwca 2003 roku. 

</doc>
<doc id="3765367" url="https://pl.wikipedia.org/wiki?curid=3765367" title="Western &amp; Southern Open 2016 (kobiety)">
Western &amp; Southern Open 2016 (kobiety)

Western &amp; Southern Open 2016 – tenisowy turniej WTA kategorii WTA Premier Series rangi WTA Premier 5 w sezonie 2016 z cyklu Western &amp; Southern Open zaliczany do US Open Series rozgrywany w dniach 15–21 sierpnia 2016 roku w Cincinnati na kortach twardych o puli nagród wynoszącej 2 804 000 dolarów amerykańskich.

</doc>
<doc id="3765368" url="https://pl.wikipedia.org/wiki?curid=3765368" title="EIP">
EIP



</doc>
<doc id="3765372" url="https://pl.wikipedia.org/wiki?curid=3765372" title="POM Piotrowice">
POM Piotrowice



</doc>
<doc id="3765375" url="https://pl.wikipedia.org/wiki?curid=3765375" title="Zembrza">
Zembrza

Zembrza – przysiółek wsi Raniżów w Polsce, położony w województwie podkarpackim, w powiecie kolbuszowskim, w gminie Raniżów. 
W latach 1975–1998 przysiółek administracyjnie należał do województwa rzeszowskiego.
Z Zembrzy pochodzi ks. Stanisław Sudoł – polski ksiądz katolicki, sługa Boży Kościoła katolickiego.

</doc>
<doc id="3765379" url="https://pl.wikipedia.org/wiki?curid=3765379" title="Hammaghir">
Hammaghir



</doc>
<doc id="3765380" url="https://pl.wikipedia.org/wiki?curid=3765380" title="Medalistki mistrzostw świata w podnoszeniu ciężarów">
Medalistki mistrzostw świata w podnoszeniu ciężarów

Medalistki mistrzostw świata w podnoszeniu ciężarów.

</doc>
<doc id="3765382" url="https://pl.wikipedia.org/wiki?curid=3765382" title="Hammakir">
Hammakir



</doc>
<doc id="3765383" url="https://pl.wikipedia.org/wiki?curid=3765383" title="PFK Burgas">
PFK Burgas

PFK Burgas (bułg. Професионален футболен клуб Бургас) – bułgarski klub piłkarski, mający siedzibę w mieście Burgas na wschodzie kraju.
Historia.
Chronologia nazw:
Klub piłkarski Master został założony w miejscowości Burgas w roku 2009. W swoim pierwszym roku zespół zdobył mistrzostwo w południowej grupie regionalnej "B", nie przegrywając ani jednego meczu i zdobył prawo do konkurowania w grupie regionalnej "A". 19 czerwca 2011 roku w barażach o awans do Południowej Amatorskiej Grupy "W" pokonał 7:1 Rodopi Momczilgrad. W sezonie 2013/2014 trenerem zespołu został były piłkarz Czernomorca Burgas i Slawii Sofia Angeł Stojkow. W końcowej klasyfikacji zajął drugie miejsce, ale otrzymał miejsce w Grupie "B" Mistrzostw Bułgarii z powodu rezygnacji mistrza grupy - klubu Benkowski Bjała. 19 czerwca 2014 oficjalnie otrzymał zaproszenie do gry w drugiej lidze. 22 czerwca 2014 klub przyjął zaproszenie i zmienił nazwę zespołu na PFK Burgas i klubowe kolory z biało-czerwonego do niebiesko-białe. W połowie sezonu 2014/15 drużyna połączyła się z Neftochimikiem Burgas grającym w grupie regionalnej "B". Zjednoczony klub przyjął nazwę Neftochimik Burgas 1962 i kontynuował tradycje Neftochimika.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Gradskim w Byłgarowo, który może pomieścić 3000 widzów i znajduje się w odległości 15 km na północny zachód od Burgasu.

</doc>
<doc id="3765384" url="https://pl.wikipedia.org/wiki?curid=3765384" title="Lachdaria">
Lachdaria



</doc>
<doc id="3765387" url="https://pl.wikipedia.org/wiki?curid=3765387" title="Seriana">
Seriana



</doc>
<doc id="3765388" url="https://pl.wikipedia.org/wiki?curid=3765388" title="Kafr Nan">
Kafr Nan

Kafr Nan (arab. كفرنان) – miejscowość w Syrii, w muhafazie Hims. W 2004 roku liczyła 3231 mieszkańców.

</doc>
<doc id="3765390" url="https://pl.wikipedia.org/wiki?curid=3765390" title="Kissin">
Kissin

Kissin (arab. كيسين) – miejscowość w Syrii, w muhafazie Hims. W 2004 roku liczyła 2189 mieszkańców.

</doc>
<doc id="3765392" url="https://pl.wikipedia.org/wiki?curid=3765392" title="Kisin">
Kisin



</doc>
<doc id="3765393" url="https://pl.wikipedia.org/wiki?curid=3765393" title="Tasnin">
Tasnin

Tasnin (arab. تسنين) – miejscowość w Syrii, w muhafazie Hims. W 2004 roku liczyła 2713 mieszkańców.

</doc>
<doc id="3765395" url="https://pl.wikipedia.org/wiki?curid=3765395" title="Burdż Ka’i">
Burdż Ka’i

Burdż Ka’i (arab. برج قاعي) – miejscowość w Syrii, w muhafazie Hims. W 2004 roku liczyła 2351 mieszkańców.

</doc>
<doc id="3765396" url="https://pl.wikipedia.org/wiki?curid=3765396" title="Uchi Maius">
Uchi Maius

Uchi Maius (łac. "Diocesis Uchitanus") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="3765397" url="https://pl.wikipedia.org/wiki?curid=3765397" title="Tall Umari">
Tall Umari

Tall Umari (arab. تلعمري) – wieś w Syrii, w muhafazie Hims. W 2004 roku liczyła 895 mieszkańców.

</doc>
<doc id="3765398" url="https://pl.wikipedia.org/wiki?curid=3765398" title="Talamri">
Talamri



</doc>
<doc id="3765399" url="https://pl.wikipedia.org/wiki?curid=3765399" title="Dżibab Hamad">
Dżibab Hamad

Dżibab Hamad (arab. جباب حمد) – wieś w Syrii, w muhafazie Hims. W 2004 roku liczyła 378 mieszkańców.

</doc>
<doc id="3765401" url="https://pl.wikipedia.org/wiki?curid=3765401" title="Puig de l'Estelle">
Puig de l'Estelle



</doc>
<doc id="3765402" url="https://pl.wikipedia.org/wiki?curid=3765402" title="Mikołaj Grunberg">
Mikołaj Grunberg

Mikołaj Grunberg (ur. ?, zm. 25 czerwca 1453 w Poznaniu) – burmistrz Zbąszynia, ofiara prześladowań religijnych.
Był husytą, rajcą zbąszyńskim, następnie burmistrzem. W 1441, po śmierci Abrahama ze Zbąszynia, protektora husytyzmu, był wielokrotnie oskarżany o herezję przez biskupa poznańskiego Andrzeja Bnińskiego. Poszukiwany przez inkwizycję ostatecznie został ujęty i uwięziony. Po skazaniu na śmierć przez inkwizycję został spalony na stosie.

</doc>
<doc id="3765403" url="https://pl.wikipedia.org/wiki?curid=3765403" title="Tunnuna">
Tunnuna

Tunnuna (łac. "Diocesis Tunnunensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="3765404" url="https://pl.wikipedia.org/wiki?curid=3765404" title="Val d'Or (Malezja)">
Val d'Or (Malezja)



</doc>
<doc id="3765405" url="https://pl.wikipedia.org/wiki?curid=3765405" title="Dżubb asz-Szami">
Dżubb asz-Szami

Dżubb asz-Szami (arab. جب الشامي) – wieś w Syrii, w muhafazie Hims. W 2004 roku liczyła 35 mieszkańców.

</doc>
<doc id="3765406" url="https://pl.wikipedia.org/wiki?curid=3765406" title="Belon'i Tsiribihina">
Belon'i Tsiribihina



</doc>
<doc id="3765409" url="https://pl.wikipedia.org/wiki?curid=3765409" title="Wybory parlamentarne w Islandii w 2016 roku">
Wybory parlamentarne w Islandii w 2016 roku

Wybory parlamentarne w Islandii w 2016 roku odbyły się 29 października 2016. Islandczycy wybrali 63 posłów do Althingu. Były to wybory przedterminowe, które zakończyły się zwycięstwem współrządzącej konserwatywnej Partii Niepodległości.
Tło wyborów.
Żądanie dymisji premiera Sigmundura Gunnlaugssona z Partii Postępu i przeprowadzenia wcześniejszych wyborów pojawiło się w kwietniu 2016 podczas protestów ulicznych, które wybuchły po tzw. skandalu Panama Papers. Premier podał się do dymisji, jednak termin wcześniejszych wyborów ogłoszono dopiero 11 sierpnia. Pełniący tymczasowo obowiązki premiera Sigurður Jóhannsson ogłosił wówczas – po konsultacjach z liderami wszystkich ugrupowań parlamentarnych – że wybory odbędą się 29 października.
System wyborczy.
Althing składa się z 63 posłów, wybieranych w sześciu okręgach wyborczych (liczących 10 lub 11 mandatów) w głosowaniu proporcjonalnym (przy zastosowaniu metody D'Hondta). W każdym okręgu istnieje 9 mandatów zwyczajnych oraz 1 lub 2 tzw. mandaty wyrównawcze, przyznawane partiom, które przekroczyły w skali kraju wynoszący 5% próg wyborczy. W przypadku, gdyby w którymś z okręgów liczba wyborców reprezentowanych przez posła w parlamencie wynosiła mniej niż połowa wyborców reprezentowanych przez posła w innym okręgu, komisja wyborcza koryguje liczbę mandatów w tych okręgach, która jednak nie może być mniejsza niż sześć.

</doc>
<doc id="3765411" url="https://pl.wikipedia.org/wiki?curid=3765411" title="Hans Grundig">
Hans Grundig

Hans Grundig (ur. 19 lutego 1901 w Dreźnie, zm. 11 września 1958 tamże) – niemiecki malarz.
W latach 1920-1921 studiował w Kunstgewerbeschule w Dreźnie, następnie do 1926 w drezdeńskiej Akademie der Bildende Künste. Początkowo w swojej twórczości wzorował się na ekspresjonistycznym stylu Otto Diksa, przedstawiając tematykę związaną z życiem proletariatu i drobnomieszczaństwa (m.in. w "Marszu głodujących" z 1932). Po dojściu do władzy w Niemczech Hitlera tworzył obrazy będące przejmującym komentarzem do ówczesnej sytuacji politycznej w swoim kraju ("Tysiącletnia Rzesza" 1935-1938). Po II wojnie światowej jego twórczość skupiała się na aktualnych problemach społeczno-politycznych – rozrachunku z nazizmem i zagrożeniu wojną nuklearną. 
W 1958 został laureatem Nagrody Heinricha Manna.

</doc>
<doc id="3765412" url="https://pl.wikipedia.org/wiki?curid=3765412" title="Vegesela in Byzacena">
Vegesela in Byzacena

Vegesela in Byzacena (łac. "Diocesis Vegeselitanus in Byzacena") – diecezja historyczna w Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne.

</doc>
<doc id="3765413" url="https://pl.wikipedia.org/wiki?curid=3765413" title="Anosibe an' Ala">
Anosibe an' Ala



</doc>
<doc id="3765415" url="https://pl.wikipedia.org/wiki?curid=3765415" title="Gardon d'Alès">
Gardon d'Alès



</doc>
<doc id="3765419" url="https://pl.wikipedia.org/wiki?curid=3765419" title="Marrana (Hims)">
Marrana (Hims)

Marrana (arab. مرانة) – wieś w Syrii, w muhafazie Hims. W 2004 roku liczyła 395 mieszkańców.

</doc>
<doc id="3765420" url="https://pl.wikipedia.org/wiki?curid=3765420" title="Gardon d'Anduze">
Gardon d'Anduze



</doc>
<doc id="3765422" url="https://pl.wikipedia.org/wiki?curid=3765422" title="Colmar Grünhagen">
Colmar Grünhagen

Colmar Grünhagen (ur. 2 kwietnia 1828 w Trzebnicy, zm. 27 lipca 1911 we Wrocławiu) – niemiecki historyk Śląska, archiwista.
Życiorys.
Urodził się w Trzebnicy i dorastał we Wrocławiu. Uczył się w renomowanych gimnazjach wrocławskich św. Elżbiety i Marii Magdaleny. Na uniwersytecie w Jenie a potem w Berlinie studiował filologię klasyczną i historię średniowiecza. Od 1850 ponownie we Wrocławiu, ostatecznie doktorat uzyskał w Halle. Od 1851 uczył we wrocławskich szkołach średnich, od 1855 privatdozent a od 1866 profesor Uniwersytetu Wrocławskiego. Wykładał historię i nauki pomocnicze. Od 1862 do 1901 zarządzał Śląskim Archiwum Prowincjonalnym, gdzie zastąpił Wilhelma Wattenbacha.
Publikował materiały źródłowe do historii Śląska w "Scriptores rerum Silesiacarum" i "Codex diplomaticus Silesiae" wydawanych od 1870 oraz w "Regesta episcopatus Vratislaviensis" (1864). W latach 1884–1886 wydał również dwutomową pracę "Geschichte Schlesiens".
Przyjaźnił się z Augustem Mosbachem.

</doc>
<doc id="3765423" url="https://pl.wikipedia.org/wiki?curid=3765423" title="Isabella Hofmann">
Isabella Hofmann

Isabella Hofmann (ur. 11 grudnia 1958) – amerykańska aktorka filmowa.
Urodziła się w 1958 roku w Chicago. W 1975 roku ukończyła East Troy High School w East Troy w stanie Wisconsin. Jako aktorka zadebiutowała w 1984 roku.
W latach 1988-1994 była żoną Stevena Memela. Małżeństwo zakończyło się rozwodem. W latach 1995—2005 była w związku z Danielem Baldwinem, z którym ma syna Atticusa urodzonego w 1996 roku.

</doc>
<doc id="3765424" url="https://pl.wikipedia.org/wiki?curid=3765424" title="Nièvre d'Arzembouy">
Nièvre d'Arzembouy



</doc>
<doc id="3765429" url="https://pl.wikipedia.org/wiki?curid=3765429" title="Turpion d'Angoulême">
Turpion d'Angoulême



</doc>
<doc id="3765432" url="https://pl.wikipedia.org/wiki?curid=3765432" title="Ryan Pagente Jimenez">
Ryan Pagente Jimenez



</doc>
<doc id="3765433" url="https://pl.wikipedia.org/wiki?curid=3765433" title="Pas de l'Âne">
Pas de l'Âne



</doc>
<doc id="3765435" url="https://pl.wikipedia.org/wiki?curid=3765435" title="Kjetil Borch">
Kjetil Borch

Kjetil Borch (ur. 14 lutego 1990 r. w Tønsbergu) – norweski wioślarz, brązowy medalista igrzysk olimpijskich z Rio de Janeiro, dwukrotny mistrz świata, mistrz Europy.
Igrzyska olimpijskie.
Na igrzyskach zadebiutował w 2012 roku w Londynie. Wystąpił wówczas w dwójce podwójnej z Nilsem Jakobem Hoffem. W półfinale zajęli czwarte miejsce, awansując do finału B. Tam wygrali rywalizację i zostali sklasyfikowani na siódmej pozycji.
Cztery lata później w Rio de Janeiro ponownie wystąpił w rywalizacji dwójek podwójnych, lecz tym razem partnerem był Olaf Tufte. W finale A zajęli trzecie miejsce, zdobywając brązowy medal.

</doc>
<doc id="3765437" url="https://pl.wikipedia.org/wiki?curid=3765437" title="Martyr's Memorial A Division League (2010)">
Martyr's Memorial A Division League (2010)



</doc>
<doc id="3765440" url="https://pl.wikipedia.org/wiki?curid=3765440" title="Martyr's Memorial A Division League">
Martyr's Memorial A Division League



</doc>
<doc id="3765442" url="https://pl.wikipedia.org/wiki?curid=3765442" title="Anabasis (roślina)">
Anabasis (roślina)

Anabasis L. – rodzaj roślin z rodziny szarłatowatych ("Amaranthaceae" Juss.). Według "The Plant List" w obrębie tego rodzaju znajduje się 28 gatunków o nazwach zweryfikowanych i zaakceptowanych, podczas gdy kolejne 22 taksony mają status gatunków niepewnych (niezweryfikowanych). Występuje naturalnie na obszarze od basenu Morza Śródziemnego po Azję Środkową. Gatunkiem typowym jest "A. aphylla" L. 
Zastosowanie.
Gatunek "A. aphylla" zawiera alkaloidy, które są stosowane jako środek owadobójczy.

</doc>
<doc id="3765443" url="https://pl.wikipedia.org/wiki?curid=3765443" title="Western &amp; Southern Open 2016 (mężczyźni)">
Western &amp; Southern Open 2016 (mężczyźni)

Western &amp; Southern Open 2016 – tenisowy turniej ATP rangi ATP World Tour Masters 1000 w sezonie 2016 z cyklu Western &amp; Southern Open zaliczany do US Open Series rozgrywany w dniach 15–21 sierpnia 2016 roku w Cincinnati na kortach twardych o puli nagród wynoszącej 5 004 505 dolarów amerykańskich.

</doc>
<doc id="3765445" url="https://pl.wikipedia.org/wiki?curid=3765445" title="Adrián Marín (meksykański piłkarz)">
Adrián Marín (meksykański piłkarz)

Adrián Marín Lugo (ur. 13 maja 1994 w Monterrey) – meksykański piłkarz występujący na pozycji napastnika, obecnie zawodnik Chiapas.
Kariera klubowa.
Marín rozpoczynał swoją karierę piłkarską w czwartoligowym zespole FC Excélsior, w barwach którego z powodzeniem występował przez dwa lata w rozgrywkach Tercera División. Jego udane występy zaowocowały przenosinami do akademii juniorskiej występującego w najwyższej klasie rozgrywkowej klubu San Luis FC z miasta San Luis Potosí. Tam również był czołowym strzelcem ekipy – w jesiennym sezonie Apertura 2011 został królem strzelców ligi meksykańskiej do lat siedemnastu (szesnaście goli), dzięki czemu został włączony do pierwszej drużyny przez szkoleniowca René Isidoro Garcíę. W meksykańskiej Primera División zadebiutował w wieku szesnastu lat, 20 stycznia 2012 w przegranym 0:2 spotkaniu z Morelią. Nie potrafił sobie jednak wywalczyć miejsca w wyjściowym składzie i pełnił wyłącznie rolę rezerwowego, a po rozgrywkach 2012/2013 klub San Luis został rozwiązany.
Latem 2013 Marín wraz z resztą kolegów klubowych przeniósł się do zespołu Chiapas FC z siedzibą w Tuxtla Gutiérrez, któremu San Luis sprzedał swoją licencję. Równocześnie został jednak wypożyczony do drugoligowego Lobos BUAP z miasta Puebla, gdzie spędził rok jako podstawowy gracz i najlepszy strzelec ekipy. Po powrocie do Chiapas, 25 października 2014 w wygranej 2:1 konfrontacji z Veracruz, strzelił swojego premierowego gola w pierwszej lidze, lecz wciąż był głównie alternatywnym zawodnikiem. W lipcu 2015 udał się na półroczne wypożyczenie do krajowego giganta – zespołu Club América ze stołecznego miasta Meksyk, gdzie tylko dwukrotnie pojawił się na ligowych boiskach, nie potrafiąc wygrać rywalizacji o miejsce w ataku z Oribe Peraltą, Carlosem Darwinem Quintero czy Darío Benedetto.

</doc>
<doc id="3765447" url="https://pl.wikipedia.org/wiki?curid=3765447" title="Misiówka gołotka">
Misiówka gołotka

Misiówka gołotka ("Diaphora mendica") – gatunek motyla z rodziny mrocznicowatych i podrodziny niedźwiedziówkowatych.

</doc>
<doc id="3765450" url="https://pl.wikipedia.org/wiki?curid=3765450" title="Mistrzostwa Polski w Podnoszeniu Ciężarów Mężczyzn 2002">
Mistrzostwa Polski w Podnoszeniu Ciężarów Mężczyzn 2002

Mistrzostwa Polski w Podnoszeniu Ciężarów Mężczyzn 2002 – 72. edycja mistrzostw, która odbyła się w Bydgoszczy w dniach 24-25 maja 2002 roku. 

</doc>
<doc id="3765451" url="https://pl.wikipedia.org/wiki?curid=3765451" title="Jacqueline Collen">
Jacqueline Collen

Jacqueline Marie Collen (ur. 27 lutego 1968) – amerykańska aktorka filmowa i telewizyjna.
Urodziła się 27 lutego 1968 roku. Jako aktorka zadebiutowała w 1994, kiedy to zaczęła gościnnie pojawiać się w takich serialach jak „Słoneczny patrol” i „Renegat”. W późniejszym okresie pojawiła się gościnnie m.in. w serialach „Herkules”, „Conan” i „Beverly Hills, 90210”. Pierwszą ważną rolę zagrała w telewizyjnym filmie „Autostrada nr 1”. W rok później pojawiła się w serialu „Przygody Sindbada”, gdzie zagrała waleczną Maeve. Ten serial zapewnił jej rozpoznawalność. Po jego sukcesie zagrała jeszcze dwie rolę w filmach: „Niebezpieczna propozycja” (1998) i „Brylanty” (1999).

</doc>
<doc id="3765454" url="https://pl.wikipedia.org/wiki?curid=3765454" title="Irak na Letnich Igrzyskach Olimpijskich 2016">
Irak na Letnich Igrzyskach Olimpijskich 2016

Irak na Letnich Igrzyskach Olimpijskich 2016 reprezentowało 23 zawodników w 5 dyscyplinach, był to czternasty występ reprezentacji Iraku na letnich igrzyskach olimpijskich. Podczas ceremonii otwarcia chorążym reprezentacji był najstarszy zawodnik, bokser – Wahid Abdul-Ridha. Reprezentacja nie zdobyła żadnych medali.
Reprezentanci.
Piłka nożna.
Turniej mężczyzn
Reprezentacja Iraku brała udział w rozgrywkach grupy A turnieju olimpijskiego zajmując w niej 3. miejsce i nie awansując do dalszych gier. Ostatecznie reprezentacja Iraku została sklasyfikowana na 12. miejscu.
Grupa A

</doc>
<doc id="3765457" url="https://pl.wikipedia.org/wiki?curid=3765457" title="Ciecz barotropowa">
Ciecz barotropowa



</doc>
<doc id="3765460" url="https://pl.wikipedia.org/wiki?curid=3765460" title="Opolski Festiwal Skoków 2016">
Opolski Festiwal Skoków 2016

XI Opolski Festiwal Skoków – 11. edycja zawodów lekkoatletycznych, która odbyła się 11 czerwca 2016 roku na Stadionie im. Opolskich Olimpijczyków w Opolu. Zawodnicy brali udział w konkurencji skoku wzwyż.

</doc>
<doc id="3765462" url="https://pl.wikipedia.org/wiki?curid=3765462" title="Goh Liu Ying">
Goh Liu Ying

Goh Liu Ying (; ur. 30 maja 1989 w Malakce) – malezyjska badmintonistka występująca w grze mieszanej. Srebrna medalistka olimpijska z Letnich Igrzysk Olimpijskich w 2016 w Rio de Janeiro w grze mieszanej. Razem z jej stałym partnerem, Chanem Peng Soon, byli sklasyfikowani najwyżej na 3 miejscu w światowym rankingu miksta.
W 2013 roku Goh postanowiła poddać się operacji kontuzjowanego kolana, ale podjęto decyzję, by ją przełożyć. Ostatecznie w maju 2014 roku zoperowane zostały oba kolana. Po blisko 11-miesięcznej przerwie Goh powróciła do gry w mikście z Chanem.
Uczestniczyła w Letnich Igrzyskach Olimpijskich w 2012 w Londynie i w 2016 w Rio de Janeiro w grze mieszanej. Zarówno w 2012 i 2016 Goh występowała w parze z Chanem Peng Soon. Turniej w Londynie zakończyli w fazie grupowej. W turnieju olimpijskim w Rio de Janeiro dotarli do finału, trafiając na reprezentantów Indonezji Tontowi Ahmada i Lilyanę Natsir. Spotkanie zakończyło się pewnym zwycięstwem Indonezyjczyków w dwóch setach (21–14, 21–12).

</doc>
<doc id="3765463" url="https://pl.wikipedia.org/wiki?curid=3765463" title="Vlastimil Picek">
Vlastimil Picek

Vlastimil Picek (ur. 25 października 1956 w Turnovie) – czeski wojskowy i polityk, generał armii, od 2007 do 2010 szef sztabu generalnego Czeskich Sił Zbrojnych, w latach 2013–2014 minister obrony.
Życiorys.
Z wykształcenia inżynier, absolwent Akademii Wojskowej w Brnie. W 1993 ukończył studia podyplomowe na Politechnice Czeskiej w Pradze. W latach 1975–1990 należał do Komunistycznej Partii Czechosłowacji. Od 1975 był zawodowym wojskowym, początkowo w armii Czechosłowacji, następnie w Czeskich Siłach Zbrojnych, służył m.in. w wojskach lotniczych. Od 1993 zajmował kierownicze stanowiska w strukturach wojskowych.
W 2001 został generałem brygady, awansowany na kolejne stopnie generalskie w 2003 i 2006. W 2009 otrzymał nominację na generała armii.
W 2003 został szefem biura wojskowego w administracji prezydenta Václava Klausa. W latach 2007–2012 zajmował stanowisko szefa sztabu generalnego w czeskiej armii, przechodząc następnie w stan spoczynku.
Po zakończeniu służby został we wrześniu 2012 pierwszym wiceministrem obrony w rządzie Petra Nečasa. Zdymisjonowany w grudniu tego samego roku przez nową minister obrony Karolínę Peake, która sama po kilku dniach została odwołana. Jeszcze w grudniu 2012 Vlastimil Picek powrócił na poprzednie stanowisko. W marcu 2013 objął urząd ministra obrony w tym samym gabinecie. Pozostał na tej funkcji również w powołanym w lipcu 2013 technicznym rządzie Jiříego Rusnoka, pełniąc ją do stycznia 2014. W tymże roku wybrany na radnego miasta Brandýs nad Labem-Stará Boleslav, a następnie na burmistrza tej miejscowości.

</doc>
<doc id="3765464" url="https://pl.wikipedia.org/wiki?curid=3765464" title="Airport Express (MTR)">
Airport Express (MTR)

Airport Express – zelektryfikowana linia systemu Mass Transit Railway (MTR) w Hongkongu. Linia łączy centrum miasta z leżącym na wschodzie terytorium portem lotniczym oraz pobliskim centrum konferencyjnym i wystawienniczym AsiaWorld–Expo. Linia ma 35 km długości i 5 przystanków, przejazd na całej długości trasy zajmuje około 29 min. Linia jest jedyną linią systemu MTR, łączącą lotnisko z centralnymi dzielnicami miasta.
Historia.
W październiku 1989 roku, rząd Hongkongu zdecydował się zastąpić przeciążone lotnisko Kai Tak, zlokalizowane w dzielnicy Koulun, nowym portem lotniczym budowanym na Chek Lap Kok. Rząd zaproponował, aby MTR Corporation (wtedy MTRC) wybudowało linię ekspresową "Lantau Airport Railway" do nowo powstałego lotniska. Projekt rozpoczął się dopiero w listopadzie 1994 roku, po rozwiązaniu problemów finansowania oraz ziemi, na której miała powstać linia, pomiędzy rządami Wielkiej Brytanii i ChRL.
"Lantau Airport Railway" zostało rozwinięte jako dwie osobne linie systemu MTR, Tung Chung Line oraz Airport Express, które biegną po tej samej linii trakcyjnej przez część trasy. Linia rozpoczęła działanie 6 sierpnia 1998 roku, w tym samym czasie co nowy port lotniczy w Hongkongu.
Wraz z otwarciem stacji Sunny Bar na sąsiedniej linii Tung Chung Line w 2005 roku, podróż na całej linii wydłużyła się do 24 min. 20 grudnia 2005 roku przedłużono linię do centrum wystawowego AsiaWorld–Expo. Obecnie czas przejazdu na całej linii wynosi 29 minut.
Przebieg.
Linia Airport Express rozpoczyna się w dzielnicy Central and Western, w stacji Hong Kong, przekraczając port do wschodniego Koulun. Później linia biegnie wzdłuż wschodniego brzegu półwyspu Koulun, przebiega mostem na wyspę Tsing Yi i biegnie dalej przez most Tsing Ma i wzdłuż północnego wybrzeża wyspy Lantau. Linia kończy swój bieg w stacji AsiaWorld–Expo, przedostatnim przystankiem jest stacja Airport.
Linia jest obsługiwana przez składy firm Bombardier oraz CAF.

</doc>
<doc id="3765465" url="https://pl.wikipedia.org/wiki?curid=3765465" title="Proces 16">
Proces 16



</doc>
<doc id="3765468" url="https://pl.wikipedia.org/wiki?curid=3765468" title="Disneyland Resort Line">
Disneyland Resort Line

Disneyland Resort Line (chiń. 迪士尼綫) – zelektryfikowana linia systemu Mass Transit Railway w Hongkongu. Linia łączy Hong Kong Disneyland Resort z resztą miasta. Jest to najkrótsza linia MTR o długości 3,5 km i posiadająca tylko dwa przystanki – Sunny Bay i Disneyland Resort. Linia została zaprojektowana i zbudowana specjalnie, aby obsługiwać pobliski park rozrywki. Linia została otwarta 1 sierpnia 2005 roku, tuż przed otarciem Hong Kong Disneyland Resort.
Linia zaczyna się na stacji Sunny Bay, która jest także stacją przesiadkową dla Tung Chung Line. Po podróży trwającej 3,5 min pociąg kończy swój bieg na stacji Disneyland Resort. Stacja Sunny Bay została zaprojektowana w bardzo futurystycznym stylu, zaś Disneyland Resort w stylu wiktoriańskim.
Pociągi kursujące na tej linii zostały specjalnie zaprojektowane na jej potrzeby. W pociągach znajdują się statuy z brązu najbardziej znanych postaci Disneya, na przykład Myszki Miki czy Kaczora Donalda. Okna w pociągach nie mają tradycyjnego kształtu kwadratów, mają kształt głowy i charakterystycznych uszu Myszki Miki. Także uchwyty w pociągach mają kształt głowy Myszki Miki.

</doc>
<doc id="3765473" url="https://pl.wikipedia.org/wiki?curid=3765473" title="František Koníček">
František Koníček

František Koníček (ur. 17 maja 1953 we Vlčnovie) – czeski polityk, przedsiębiorca i samorządowiec, deputowany, od 2013 do 2014 minister pracy i spraw socjalnych.
Życiorys.
Z wykształcenia ekonomista, absolwent VŠE w Pradze (1977). Przed przemianami politycznymi należał do Komunistycznej Partii Czechosłowacji. Od początku lat 90. związany z sektorem prywatnym jako współwłaściciel przedsiębiorstw i członek organów spółek prawa handlowego.
Zaangażował się w działalność polityczną w ramach Czeskiej Partii Socjaldemokratycznej. Z jej ramienia kilkakrotnie kandydował bez powodzenia do Izby Poselskiej. W niższej izbie czeskiego parlamentu zasiadł jednak w 2005 po śmierci jednej z deputowanych, zrezygnował z mandatu w 2006. Od 1998 wybierany natomiast na radnego miasta Jinočany.
W latach 2003–2005 pełnił funkcję zastępcy ministra pracy i spraw socjalnych. W 2006 był pierwszym zastępcą dyrektora generalnego, a następnie – od 2006 do 2007 – dyrektorem generalnym czeskich lasów państwowych (LČR). W lipcu 2013 stanął na czele resortu pracy i spraw socjalnych w technicznym rządzie, którym kierował Jiří Rusnok. Zawiesił wówczas członkostwo w ČSSD. Urząd ministra sprawował do stycznia 2014. Wcześniej w 2013 bezskutecznie kandydował do Izby Poselskiej z ramienia Partii Praw Obywateli – Zemanowcy.

</doc>
<doc id="3765477" url="https://pl.wikipedia.org/wiki?curid=3765477" title="Cameron Girdlestone">
Cameron Girdlestone

Lawrence Brittain (ur. 29 kwietnia 1988) – australijski wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 2. miejsce w czwórce podwójnej, osadę tworzyli także James McRae, Karsten Forsterling i Alexander Belonogoff. W tej samej konkurencji zajął drugie miejsce na mistrzostwach świata w 2015.

</doc>
<doc id="3765480" url="https://pl.wikipedia.org/wiki?curid=3765480" title="Antoni Gruszecki (ksiądz)">
Antoni Gruszecki (ksiądz)

Antoni Gruszecki (ur. 1850 w Łodygowicach, zm. 1930 w Krakowie) – polski duchowny katolicki, wikariusz Bazyliki Mariackiej, proboszcz podgórski i szambelan papieża, radca miejski.
Życiorys.
Urodził się w Łodygowicach w 1850 roku. Święcenia otrzymał w Tarnowie 5 sierpnia 1878 roku. W 1886 roku został proboszczem i administratorem kościoła św. Klemensa w Wieliczce.
Będąc wikarym w kościele Mariackim w Krakowie, w latach 1884–1888 pozował Janowi Matejce do obrazu "Kościuszko pod Racławicami".
Później został proboszczem w Krakowie w Podgórzu. Przyczynił się do zbudowania w latach 1905–1909 kościoła św. Józefa w Podgórzu. W 1892 r. zorganizowano komitet budowy kościoła i wybrano projekt, którego autorami byli Józef Kryłowski i Ignacy Sowiński. Nowy kościół miał być skromną, jednowieżową budowlą, jednak ks. Gruszecki wybrał inny projekt, autorstwa Jana Sas-Zubrzyckiego. Był to projekt świątyni w stylu neogotyckim, prezentowany na wystawie w Pałacu Sztuki w Krakowie i nagrodzony II nagrodą w konkursie na kościół Chrystusa Zbawiciela w Warszawie. 
Przez wiele lat Antoni Gruszecki był dziekanem dekanatu wielickiego i otrzymał godność szambelana papieskiego.
Zmarł w Krakowie w 1930 roku. Pochowany na cmentarzu w Łodygowicach w II kaplicy cmentarnej.
Rodzina.
Jego bratanek, Jan Gruszecki, był wójtem Woli Duchackiej (obszar Krakowa wchodzący w skład Dzielnicy XI Podgórze Duchackie).
Prawnuk jego brata, Grzegorz Gruszecki (ur. 21 maja 1967, Bielsko-Biała) – ksiądz kanonik mgr, proboszcz przyrynkowej parafii katedralnej pw. Narodzenia NMP w Żywcu, ojciec duchowny Seminarium w Krakowie.

</doc>
<doc id="3765482" url="https://pl.wikipedia.org/wiki?curid=3765482" title="Antoni Pietkiewicz">
Antoni Pietkiewicz



</doc>
<doc id="3765483" url="https://pl.wikipedia.org/wiki?curid=3765483" title="Fort Delimara">
Fort Delimara

Fort Delimara (malt. "Il-Fortizza ta' Delimara") to fort poligonalny w Marsaxlokk na Malcie. Został zbudowany przez Brytyjczyków w latach 1876—1888, jako część łańcucha fortyfikacji, mających ochraniać port Marsaxlokk. Dzisiaj fort jest w miarę dobrze zachowany, lecz wymaga odnowienia. Dodatkowo, w związku z erozją brzegu narażony jest na zawalenie.
Historia.
Fort został zbudowany przez Brytyjczyków w latach 1876–1888. Na bramie głównej znajduje się data 1881, lecz jest to rok zakończenia budowy strażnicy przy bramie, a nie rok oddania fortu do użytkowania.
Fort Delimara jest jednym z łańcucha fortów i baterii, osłaniających port Marsaxlokk. Pozostałe to Fort Tas-Silġ na końcu "Delimara Point", Fort San Lucian na "Kbira Point" na wysokości połowy Marsaxlokk Bay, Fort Benghisa na "Benghisa Point", oraz baterie Pinto i Ferretti na brzegach Marsaxlokk Bay. 
Znajdująca się w pobliżu XVII-wieczna Wieża Delimara została zburzona, aby oczyścić pole ognia fortu.
W roku 1956 fort został pozbawiony większości uzbrojenia artyleryjskiego. Wkrótce potem został na długo opuszczony, a w roku 1975 został wydzierżawiony (na prawach leasingu) lokalnemu rolnikowi, który używał go w latach 1982–2005 jako farmę świń.
Po negocjacjach, 11 sierpnia 2005 r. prawo własności Fortu Delimara przeszło na Heritage Malta. Agencja, za użytkowanie fortu, przekazuje rządowi roczną opłatę w wysokości €764. Pomimo świń i znacznej ilości współczesnego gruzu, w forcie wciąż znajdują się cztery z kompletu czternastu wiktoriańskich 12,5-calowych 38-tonowych dział RML (ang. "rifled muzzle loader" - gwintowane, ładowane przez lufę), zamontowanych na niedużych wózkach.
Heritage Malta ma zamiar przywrócić fort do jego oryginalnego stanu i udostępnić jako atrakcję turystyczną, lecz ma za mało funduszy, aby to przeprowadzić.
Wygląd fortu.
Fort Delimara w większej części znajduje się pod ziemią, z główną artylerią fortową zamontowaną w kazamatach, umiejscowionych na klifie, frontem do Delimara Point. Nad podziemiami leży fort poligonalny, o obrysie sześciokątnym, z wykutym w skale z czterech stron rowem obronnym i łukowatym pionowym klifem, formującym wypukły piąty i szósty bok. Otwory wentylacyjne i korytarze dojściowe prowadzą w poprzek czoła klifu, a nawet od strony morza na Delimara Point.
Wartownia bramy głównej.
Ściany rowu obronnego pokryte są materiałem licującym, z górną przeciwskarpą wykonaną z ziemi i gruzu. Kamienny parapet z otworami strzeleckimi biegnie szczytem północnej skarpy. Kwadratowy budynek ponad bramą został prawdopodobnie dobudowany we wczesnych latach XX wieku, kiedy fort był wykorzystywany jako baza wojskowa, długo po tym, kiedy jego górne umocnienia zostały uznane za przestarzałe. "Pillboxy" z epoki II wojny światowej zostały zbudowane wewnątrz wiktoriańskich fortyfikacji, i widoczne są dobrze od strony morza.
Wartownia bramy głównej skierowana jest ku lądowej części "Delimara Point", można tam dojechać drogą asfaltową, biegnącą po zewnętrznej stronie północnego odcinka rowu obronnego. Brama znajduje się blisko ujścia rowu do morza.
Bateria na przeciwskarpie.
Bateria na przeciwskarpie na północnym końcu wschodniego odcinka rowu osłania północny odcinek rowu i bramę główną. Przypuszczalnie bateria na przeciwskarpie znajdowała się też na południowym końcu wschodniego odcinka rowu, ponieważ nie ma śladu kaponiery w rowie obronnym.
Wschodni i południowy odcinek rowu obronnego.
Stok obronny (ang. "glacis") przed bramą główną prawdopodobnie został w pewnym okresie zniwelowany, aby zrobić łatwiejszy dojazd, a most przesuwny, mogący pierwotnie łączyć brzegi rowu obronnego, zastąpiony został mostem stałym. Droga do latarni Delimara, wiodąca wzdłuż wschodniego odcinka rowu obronnego, zniszczyła stok również z tej strony. Najlepiej zachowany jest stok obronny wzdłuż południowego odcinka rowu, dając wyobrażenie, jak fort mógł wyglądać oryginalnie.
Strona od morza i stanowiska dział.
Widok fortu od strony morza zdominowany jest przez masywne kamienne i betonowe kazamaty, mieszczące oryginalnie fortowe 12,5-calowe 38-tonowe gwintowane działa ładowane przez lufę. Kazamaty zgrupowane są po dwie, blisko szczytu klifu, przykryte ziemią i gruzem, i wykorzystując naturalne zakrzywienie frontu klifu, miały możliwość pokrywania ogniem artyleryjskim większej części portu Marsaxlokk.
Stan dzisiejszy.
Patrząc z zewnątrz, fort jest w niezłej kondycji. Jak w każdym forcie poligonalnym na Malcie, wapienne czoła skarp i przeciwskarp erodują już od momentu wycięcia kamienia w kamieniołomie, w niektórych miejscach nawet do głębokości 1 metra. W niektórych przypadkach erozja spowodowała osunięcie się pokrycia do rowu obronnego.
W miejscu, gdzie droga do latarni Delimara biegnie wzdłuż wschodniego odcinka rowu, na długości około 10 metrów przeciwskarpa zawaliła się, powodując destabilizację drogi. 
Rów obronny jest również wydatnie zarośnięty i wypełniony dużą ilością śmieci, niestety smutna rzeczywistość wszystkich wiktoriańskich fortów na Malcie. Aktualnie nie ma możliwości swobodnego wejścia na teren fortu.
Fortowi grozi zawalenie, głównie z powodu niszczycielskiej działalności fal morskich, które już uszkodziły pobliski budynek elektrowni w Delimara oraz falochron w Malta Freeport. Część pobliskiego klifu już się zawaliła do morza. Nie ma żadnych planów na odnowienie fortu, głównie ze względu na brak funduszy. Przedstawiciel Din l-Art Ħelwa powiedział, że odnowa kosztowałaby dziesiątki milionów euro i trwałaby około 10 lat.
W roku 2015 fort został zakwalifikowany jako możliwe miejsce na proponowany kampus American University of Malta. Nie został jednak wybrany, a kampus będzie rozdzielony między Dok nr 1 w Cospicua i Żonqor Point w Marsaskala.

</doc>
<doc id="3765484" url="https://pl.wikipedia.org/wiki?curid=3765484" title="Abraham Goldberg (przedsiębiorca)">
Abraham Goldberg (przedsiębiorca)

Abraham Goldberg, Abe Goldberg (ur. 1929, zm. 24 lipca 2016) – polsko-australijski przedsiębiorca.
Życiorys.
Urodził się w 1929 r. w żydowskiej rodzinie w Garwolinie. W czasie wojny rodzina trafiła do getta, ale udało się jej zbiec i przez ponad rok ukrywali się na wsi.
W 1948 r. wyemigrował z rodziną do Australii, tam Goldberg założył firmę Linter Group, która była jednym z największych producentów ubrań na świecie. W latach 1980. był czwartym najbogatszym obywatelem Australii (jego majątek szacowany był na 600 mln dolarów), jednak w 1990 roku jego przedsiębiorstwo upadło z powodu kryzysu, który wybuchł w 1987 r., a długi przedsiębiorstwa sięgały 1,3 mld dolarów australijskich. Po bankructwie odkryto, że Goldberg fałszował księgi rachunkowe i przedsiębiorstwo było niewypłacalne już od 1987 r. Ponadto Goldberg ukrył część pieniędzy w rajach podatkowych i uciekł przed procesami do Europy. W 1992 r. na miejsce zamieszkania wybrał Polskę, która nie posiadała umowy ekstradycyjnej z Australią. Przez okres pobytu w Polsce prowadził z powodzeniem działalność gospodarczą pod nazwiskiem Aleksander Kadyks. Australia odkryła miejsce jego pobytu dopiero w 2005 roku, jednak pomimo prób nie udało się doprowadzić do ekstradycji z powodu posiadania przez niego podwójnego obywatelstwa. Przez pewien czas rozważano przejęcie ścigania przez polski wymiar sprawiedliwości
Zmarł 24 lipca 2016 roku. Pozostawił spadkobiercom 728 mln dolarów, w tym nieruchomości w Warszawie.

</doc>
<doc id="3765485" url="https://pl.wikipedia.org/wiki?curid=3765485" title="Pałac w Korsuniu Szewczenkowskim">
Pałac w Korsuniu Szewczenkowskim

 
Pałac w Korsuniu Szewczenkowskim – wybudowany w XVIII w. w Korsuniu (obecnie Korsuń Szewczenkowski).
Opis.
Neogotycki pałac wybudowano 1783 r. na planie kwadratu z czterema wieżami w rogach, jako rezydencję Stanisława Poniatowskiego, którą otaczał park krajobrazowy, obok były winnice i plantacje morwy. Pałac gruntownie przebudował Piotr Łopuchin. Po rewolucji bolszewickiej pałac był siedzibą władz partyjnych, domem wczasowym, szpitalem wojennym, a od 1945 r. Muzeum Bitwy Korsuńskiej z 1944 r. Obok zabytkowej bramy (z 1850 r.) budynek z ekspozycją poświęconą Bohdanowi Chmielnickiemu. Dawny park pałacowy jest obecnie Ogrodem Dendrologicznym.

</doc>
<doc id="3765486" url="https://pl.wikipedia.org/wiki?curid=3765486" title="Sohrab Moradi">
Sohrab Moradi

Sohrab Moradi (pers. سهراب مرادی; ur. 22 września 1988 w Sedeh Lenjan) – irański sztangista, mistrz olimpijski i dwukrotny medalista mistrzostw świata. 
Na igrzyskach olimpijskich w Rio de Janeiro w 2016 roku wywalczył złoty medal w wadze półciężkiej. W zawodach tych wyprzedził na podium Wadzima Stralcou z Białorusi i Litwina Aurimasa Didžbalisa. Zdobył ponadto złote medale w tej samej kategorii wagowej na mistrzostwach świata w Anaheim w 2017 roku i podczas mistrzostw świata w Aszchabadzie rok później. Brał też udział w igrzyskach olimpijskich w Londynie w 2012 roku, jednak nie ukończył rywalizacji w wadze lekkociężkiej.

</doc>
<doc id="3765488" url="https://pl.wikipedia.org/wiki?curid=3765488" title="Island Line (MTR)">
Island Line (MTR)

Island Line – zelektryfikowana linia systemu Mass Transit Railway w Hongkongu. Linia biegnie od Kennedy Town w dzielnicy Central and Western do Chai Wan w dzielnicy Eastern. Została otwarta 31 maja 1985 roku, składa się z 17 stacji. Całkowity przejazd na tej linii zajmuje około 34 minut. 
Historia.
Rząd Hongkongu podjął decyzję o budowie nowej linii MTR w grudniu 1980 roku. 31 maja 1985 roku linia została ukończona i rozpoczęła działalność. Początkowo biegła on tylko od stacji Chai Wan do stacji Admiralty. Później linia została wydłużona do stacji Central. Po wydłużeniu linii zostały także wydłużone składy obsługujące tę linię. 
Po wydłużeniu Kwun Tong Line w 1989 roku, stacja Quarry Bay stała się stacją przesiadkową pomiędzy tymi dwoma liniami. Po pewnym czasie władze doszły do wniosku, że nowa stacja przesiadkowa jest coraz bardziej obciążona. W 1998 roku zdecydowano o przebudowaniu stacji North Point i zaadaptowaniu jej także jako stację przesiadkową między Kwun Tong Line i Island Line, w celu odciążenia stacji Quarry Bay. Nowa stacja przesiadkowa została otwarta 27 września 2001 roku, zapewniała ona wygodniejszy i szybszy transfer pomiędzy liniami. 4 sierpnia 2002 stacje Quarry Bay i North Point stały się stacjami przesiadkowymi z nową linią Tseung Kwan O Line.
W 2009 roku podjęto decyzję o przedłużeniu linii do Kennedy Town. 28 grudnia 2014 oddano do użytku wydłużoną część linii, oddano do użytku także nowe stacje, jednakże stacja Sai Ying Pun została oddana do użytku z opóźnieniem, 29 marca 2015 roku. 
Przebieg.
Island Line w największym stopniu, spośród wszystkich linii MTR, odzwierciedla linie metra w Londynie typu "deep level". Większa część linii oraz większość stacji została wybudowana głęboko pod ziemią, z powodu braku wolego miejsca na powierzchni oraz z powodu planowania przebiegu linii pod najbardziej ruchliwym ulicami miasta. 
Linia przebiega przez teren trzech dzielnic Central and Western, Wan Chai i Eastern, wzdłuż północnego wybrzeża wyspy Hongkong. Linia posiada bezpośrednie stacje przesiadkowe z dwoma liniami Tsuen Wan Line i Tseung Kwan O Line oraz pośrednio poprzez stację Central z liniami Tung Chung Line i Airport Express.

</doc>
<doc id="3765489" url="https://pl.wikipedia.org/wiki?curid=3765489" title="Puchar Ligi Bułgarskiej w piłce nożnej">
Puchar Ligi Bułgarskiej w piłce nożnej

Puchar Ligi Bułgarskiej w piłce nożnej (bułg. Купа на Професионалната футболна лига) – rozgrywki piłkarskie o charakterze pucharu ligowego w Bułgarii, po raz pierwszy zorganizowane w sezonie 1990/1991. 
Format.
Od inauguracyjnego sezonu 1991 format zmieniał się wiele razy. W turnieju występują najlepsze kluby z ostatniego sezonu Bułgarii. Rozgrywany jest systemem wiosna - jesień. Prowadzono jeden mecz na boisku jednej z walczących drużyn. W przypadku, gdy po zakończeniu podstawowego czasu gry wynik nie rozstrzygnięty, przeprowadza się natychmiast dogrywkę (2 x 15 min.) i jeżeli nadal remis, zespoły strzelają serię rzutów karnych. Zwycięzca Pucharu Ligi otrzymywał prawo do gry w Pucharze UEFA.
Historia.
W sezonie 1990/1991 startowały pierwsze oficjalne rozgrywki o Puchar Ligi Bułgarskiej. Pierwszy finał rozegrano w 1991 roku. W tym meczu Etyr Wielkie Tyrnowo pokonał po dogrywce 2:1 Neftochimik Burgas.
Najbardziej utytułowane kluby to Etyr Wielkie Tyrnowo i Neftochimik Burgas, którzy wygrywały trofeum po 2 razy.

</doc>
<doc id="3765491" url="https://pl.wikipedia.org/wiki?curid=3765491" title="Puchar Ligi Bułgarii w piłce nożnej mężczyzn">
Puchar Ligi Bułgarii w piłce nożnej mężczyzn



</doc>
<doc id="3765492" url="https://pl.wikipedia.org/wiki?curid=3765492" title="Superpuchar Bułgarii w piłce nożnej mężczyzn">
Superpuchar Bułgarii w piłce nożnej mężczyzn



</doc>
<doc id="3765493" url="https://pl.wikipedia.org/wiki?curid=3765493" title="Pływanie synchroniczne na Letnich Igrzyskach Olimpijskich 2004 – duety">
Pływanie synchroniczne na Letnich Igrzyskach Olimpijskich 2004 – duety

Duety kobiet były jedną z dwóch konkurencji w pływaniu sychronicznym jakie rozegrano podczas Letnich Igrzysk Olimpijskich w Atenach. Konkurencja rozegrana została na pływalni w Olympic Aquatic Centre w dniach 23 - 25 września 2004 r.
Do rywalizacji przystąpiły 24 duety. W eliminacjach każdy z duetów wykonał w program techniczny oraz program dowolny. Na końcowy wynik składało się 50% oceny uzyskanej za program techniczny oraz 50% oceny za program dowolny. Do finału zakwalifikowało się 12 najlepszych duetów.
W finale każdy z duetów wykonał program dowolny. Na ostateczny wynik składało się 50% oceny uzyskanej za program dowolny w finale oraz 50% oceny za program techniczny z eliminacji.

</doc>
<doc id="3765496" url="https://pl.wikipedia.org/wiki?curid=3765496" title="Ma On Shan Line">
Ma On Shan Line

Ma On Shan Line (chiń. 馬鞍山綫) – zelektryfikowana linia systemu MTR w Hongkongu. Linia jest odnogą East Rail Line biegnącą w dzielnicy Sha Tin. Linia ma 11,4 km i 9 stacji, czas przejazdu wynosi 16 minut. Większość linii i stacji znajduje się na estakadzie. Na trasie kursują składy zawierające 4 wagony, jednakże stacje na całej długości linii zostały zaprojektowane i wykonane, aby mogły obsługiwać składy z ośmioma wagonami w razie potrzeby. 
Linia zaczyna się w stacji przesiadkowej z East Rail Line, stacji Tai Wai. Końcowy przystanek linii to Wu Kai Sha, który znajduje się w Ma On Shan. Linia została otwarta 21 grudnia 2004 roku.

</doc>
<doc id="3765497" url="https://pl.wikipedia.org/wiki?curid=3765497" title="Ma On Shan">
Ma On Shan



</doc>
<doc id="3765499" url="https://pl.wikipedia.org/wiki?curid=3765499" title="František Lukl">
František Lukl

František Lukl (ur. 30 października 1977 w Kyjovie) – czeski polityk i samorządowiec, burmistrz Kyjova, od 2013 do 2014 minister rozwoju regionalnego.
Życiorys.
Z wykształcenia prawnik, w 2001 uzyskał magisterium na Uniwersytecie Masaryka w Brnie. Krótko pracował jako urzędnik w Hodonínie, następnie od 2003 do 2005 był dyrektorem biura burmistrza Kyjova.
Bez powodzenia kandydował na radnego rodzinnej miejscowości w 1998 z ramienia Unii Wolności i w 2002 z listy lokalnego komitetu. W 2005 objął jednak mandat radnego, został w tym samym roku powołany na stanowisko burmistrza. Reelekcję uzyskiwał w 2006, 2010, 2014 i 2018. W lipcu 2013 stanął na czele resortu rozwoju regionalnego w technicznym rządzie, którym kierował Jiří Rusnok. Urząd ministra sprawował do stycznia 2014. Wcześniej w wyborach 2013 bezskutecznie startował do Izby Poselskiej z ramienia Partii Praw Obywateli – Zemanowcy.
Od 2011 był wiceprzewodniczącym Związku Miast i Gmin Republiki Czeskiej, w 2015 został wybrany na przewodniczącego tej organizacji. W 2020 wybrany na radnego kraju południowomorawskiego.

</doc>
<doc id="3765500" url="https://pl.wikipedia.org/wiki?curid=3765500" title="Tseung Kwan O Line">
Tseung Kwan O Line

Tseung Kwan O Line (chiń. 將軍澳綫) – zelektryfikowana linia systemu MTR w Hongkongu. Linia biegnie od stacji North Point na wyspie Hongkong do Tseung Kwan O. Linia ma 12,3 km długości i 8 stacji, czas przejazdu wynosi 15 min do Po Lam i 20 min do LOHAS Park. Linia przebiega przez trzy dzielnice Eastern, Kwun Tong i Sai Kung.
Historia.
Planowano, że linia będzie obsługiwać nowe miasto Tseung Kwan O. Budowa linii miała rozpocząć się w 1992 roku i zakończyć w 1996, jednakże w 1990 roku zawieszono plany. Linię ponownie zaczęto planować, z pewnymi zmianami, w 1993 roku. Plan został zaakceptowany przez rząd w 1998 roku, budowa rozpoczęła się 24 kwietnia 1999, a zakończyła się już 18 sierpnia 2002 roku. Nowa linia przejęła obsługiwanie przeprawy przez port do stacji North Point od Kwun Tong Line. Kwun Tong Line została wydłużona do stacji Yau Tong i Tiu Keng Leng, które stały się zarazem stacjami przesiadkowymi z nową linią. 
Przebieg.
Tseung Kwan O Line jest pierwszą linią, która nie przebiega na wiaduktach. Stacje Yau Tong, Po Lam i LOHAS Park są stacjami naziemnymi, ale wybudowane zostały ekrany, które wyciszają hałas. Linia zaczyna się w stacji North Point i razem z następną stacją, Quarry Bay, są stacjami przesiadkowymi z Island Line. Następnie biegnie przez Eastern Harbour Tunnel pod Portem Wiktorii do stacji Yau Tong. Za stacją Tseung Kwan O linia rozwidla się i jedna linia biegnie na północ do stacji Po Lam, zaś druga na południe do stacji LOHAS Park.

</doc>
<doc id="3765501" url="https://pl.wikipedia.org/wiki?curid=3765501" title="Tsuen Wan Line">
Tsuen Wan Line

Tsuen Wan Line (chiń. 荃灣綫) – zelektryfikowana linia systemu MTR w Hongkongu. Linia biegnie przez dzielnice Central and Western, Yau Tsim Mong, Sham Shui Po, Kwai Tsing i Tsuen Wan. Linia zaczyna się w stacji Central, a kończy swój bieg w Tsuen Wan, ma 16 stacji, a całkowity czas przejazdu wynosi 30 min.
Historia.
Plan stworzenia nowej linii MTR w Hongkongu został zaakceptowany w 1975 roku i rozpoczęto jego realizację zaraz potem. Główny odcinek linii pod Nathan Road w dzielnicy Koulun został otwarty w 1979 roku. Pierwsze pociągi zaczęły jeździć do Tsuen Wan dopiero 10 maja 1982 roku. Po otwarciu całej linii była ona jedyną ekspresową linią w systemie MTR w Hongkongu. Nazwy kilku stacji nowo powstałej linii zostały zmienione od tych zapisanych oryginalnie w planach. Zostały nazwane im nazwy odzwierciedlające dzielnice w jakich się znajdują, zamiast skrzyżowań ulic.
Przebieg.
Tsuen Wan Line biegnie z południa na północ terytorium Hongkongu, w większej części biegnie pod ziemią. Linia zaczyna się w stacji Central, za stacją Admiralty przebiega pod Portem Wiktorii do stacji Tsim Sha Tsui. Linia przebiega pod ziemią, pod głównymi ulicami miasta, na powierzchnię wyjeżdża od stacji Lai King. Niektóre stacje tej linii znajdują się bardzo głęboko pod ziemią, ponieważ są stacjami w okolicach portu przed zejściem pod wodę lub są stacjami przesiadkowymi z Island Line, która została wybudowana w typie "deep-level".
Tsuen Wan Line przecina się z 5 innymi liniami systemu MTR, można się przesiąść między nimi bezpośrednio lub pośredni na kilku stacjach. Stacje Central oraz Admiralty są stacjami przesiadkowymi z Island Line. Stacja Central pośrednio poprzez połączenie piesze ze stacją Hong Kong zapewnia możliwość transferu z Tung Chung Line i Airport Express. Stacja Tsim Sha Tsui także poprzez połączenie piesze ze stacją East Tsim Sha Tsui zapewnia transfer pośredni z West Rail Line. Stacje Mong Kok i Prince Edward są stacjami przesiadkowymi z Kwun Tong Line. Stacja Mei Foo zapewnia bezpośredni transfer z West Rail Line, zaś stacja Lai King z Tung Chung Line. 

</doc>
<doc id="3765502" url="https://pl.wikipedia.org/wiki?curid=3765502" title="Tung Chung Line">
Tung Chung Line

Tung Chung Line (chiń. 東涌綫) – zelektryfikowana linia systemu MTR w Hongkongu. Linia łączy Tung Chung z wyspą Hongkong, ma 30,5 km długości i posiada 8 przystanków. Linia przebiega przez kilka dzielnic miasta: Central and Western, Yau Tsim Mong, Sham Shui Po, Kwai Tsing, Tsuen Wan oraz Islands.
Historia.
W październiku 1989 rząd Hongkongu podjął decyzję o zastąpieniu portu lotniczego Kai Tak, nowym portem lotniczym zlokalizowanym na wyspie Chek Lap Kok. Rząd zaproponował, aby zarządca ówczesnego systemu kolei miejskiej wybudował nową linię do portu lotniczego, Lantau Airport Railway. Projekt rozpoczął się dopiero po rozstrzygnięciu przez rząd ChRL i Wielkiej Brytanii problemów z finansowaniem oraz terenem pod inwestycję w listopadzie 1994 roku.
Ostatecznie Lantau Airport Railway zostało zrealizowane jako dwie osobne linie systemu MTR, Tung Chung Line oraz Airport Express. Obie linie biegną przez znaczną część na tej samej trasie. Tung Chung Line oficjalnie została otwarta 21 czerwca 1998 roku. W 2003 roku została otwarta stacja Nam Cheong, która zapewnia bezpośredni transfer z West Rail Line. 1 czerwca 2005 została otwarta stancja Sunny Bay, która jest stacją przesiadkową i początkową Disneyland Resort Line.
Przebieg.
Tung Chung Line biegnie ze wschodu na zachód i zaczyna się na stacji Hong Kong, a kończy Tung Chung. Przez większość trasy Tung Chung Line i Airport Express, przebiegają na tych samych torach. Za stacją Hong Kong linia przebiega pod Portem Wiktorii do stacji Kowloon. Linia od następnej stacji, Olympic Station, przebiega głównie na powierzchni ziemi. Za stacją Nam Cheong linia biegnie na estakadzie, która kończy się przed stacją Sunny Bay. Za stacją Lai King linia biegnie przez most Tsing Lai na wyspę Tsing Yi. Pomiędzy stacją Sunny Bay a Tung Chung, jest 10 km, gdzie nie ma żadnej stacji i obecnie nie jest planowana żadna, ponieważ w pobliżu nie ma odpowiedniego miejsca oraz żadnych obiektów. Podróż pomiędzy tymi dwiema ostatnimi stacjami zajmuje 8 minut.
Obecnie mieszkańcy "Yat Tung Estate", apelują do rządu Hongkongu o wydłużenie linii o jeszcze dwie stacje Tung Chung East Station i Tung Chung West Station, które początkowo były uwzględniane podczas planowania osiedla. Obecnie mieszkańcy muszą dojechać 10 min autobusem do stacji Tung Chung aby przesiąść się na metro.

</doc>
<doc id="3765503" url="https://pl.wikipedia.org/wiki?curid=3765503" title="West Rail Line">
West Rail Line

West Rail Line (chiń. 西鐵綫) – zelektryfikowana linia systemu MTR w Hongkongu. Linia zaczyna się na stacji Hung Hom w dzielnicy Yau Tsim Mong, a kończy na stacji Tuen Mun w dzielnicy o tej samej nazwie. Linia ma długość 37 km i 12 stacji. 
Historia.
Rząd Hongkongu zaobserwował coraz większy wzrost w komunikacji pomiędzy Nowymi Terytoriami, w szczególności północno-zachodnią częścią a centrum miasta. W styczniu 1995 roku rząd zaproponował firmie Kowloon-Canton Railway Corporation (KCRC), aby przedstawiła propozycję, wykonanie oraz eksploatację nowej linii. W listopadzie 1995 roku KCRC przedstawiło plan wykonania nowej linii, a już dwanaście miesięcy później rząd zaakceptował jej wykonanie. Nowa linia łącząca Nowe Terytoria z centrum Hongkongu została otwarta 20 grudnia 2003 roku. 16 sierpnia 2009 roku oddano do użytku Kowloon Southern Link, od Nam Cheong do East Tsim Sha Tsui. Części pomiędzy East Tsim Sha Tsui a Hung Hom została przetransferowana z East Rail Line do West Rail Line i obie linie obecnie mają tutaj koniec swojej trasy. 
Przebieg.
Linia przebiega głównie pod ziemią w dzielnicy Koulun, na powierzchni biegnie od stacji Nam Cheong. Od stacji Kam Sheung Road do końca linia biegnie na estakadzie. West Rail Line przecina się z 4 liniami systemu MTR: East Rail Line, Tsuen Wan Line, Tung Chung Line oraz Light Rail. Stacja Hung Hom jest stacją przesiadkową i końcową z linią East Rail Line. Dwie stacje tej linii, East Tsim Sha Tsui i Mei Foo są stacjami przesiadkowymi z linią Tsuen Wan Line. Nam Cheong jest stacją przesiadkową z Tung Chung Line. West Rail Line posiada cztery stacje przesiadkowe w Light Rail - Yuen Long, Tin Shui Wai, Siu Hong oraz stacja końcowa linii Tuen Mun.
W trakcie budowy jest przedłużenie West Rail Line od stacji Hung Hom, przez wschodni Koulun do stacji Tai Wai (Ma On Shan Line). Po ukończeniu Sha Tin to Central Link (SCL), faza I w 2018 roku, pasażerowie będą mogli podróżować od stacji Tuen Mun do Wu Kai Sha bez zmiany pociągu. Innym pomysłem rozbudowy sieci MTR, który związany jest z West Rail Line jest Northern Link, który połączyć może linię z East Rail Line. Odcinek ten zapewniałby także połączenie z punktem na przejściu granicznym z ChRL dla pasażerów z Nowych Terytoriów.

</doc>
<doc id="3765504" url="https://pl.wikipedia.org/wiki?curid=3765504" title="Aluste">
Aluste

Aluste – wieś w Estonii, w prowincji Parnawa, w gminie Vändra.

</doc>
<doc id="3765505" url="https://pl.wikipedia.org/wiki?curid=3765505" title="Martin Holcát">
Martin Holcát

Martin Holcát (ur. 23 kwietnia 1954 w Pradze) – czeski lekarz, dyrektor praskiego szpitala uniwersyteckiego, w latach 1999–2000 wiceminister zdrowia, od 2013 do 2014 minister zdrowia.
Życiorys.
W 1981 ukończył studia medyczne na Uniwersytecie Karola w Pradze. Uzyskiwał następnie specjalizacje z zakresu otorynolaryngologii – I stopnia w 1983 i II stopnia w 1988. W pierwszej połowie lat 90. został asystentem na macierzystej uczelni. W 1980 podjął pracę jako lekarz w stołecznym głównym szpitalu uniwersyteckim (Všeobecná fakultní nemocnice v Praze). Od 1996 do 1997 pełnił funkcję zastępcy dyrektora tej placówki, a następnie do 2004 był dyrektorem tego szpitala.
W międzyczasie, od 1999 do 2000, zajmował stanowisko pierwszego zastępcy ministra zdrowia. W 2004, po odejściu z funkcji dyrektora VFN w Pradze, zaczął prowadzić własną działalność gospodarczą w branży doradczej. Od 2006 do 2013 był wicedyrektorem szpitala uniwersyteckiego w Motole (Fakultní nemocnice v Motole). Kierował konsylium lekarskim sprawującym opiekę medyczną nad byłym prezydentem Václavem Havlem.
W lipcu 2013 stanął na czele resortu zdrowia w technicznym rządzie Jiříego Rusnoka. Urząd ministra sprawował do stycznia 2014.

</doc>
<doc id="3765506" url="https://pl.wikipedia.org/wiki?curid=3765506" title="Large Underground Xenon">
Large Underground Xenon

 
Large Underground Xenon (LUX) – eksperyment fizyczny, którego celem było poszukiwanie ciemnej materii, przeprowadzony pomiędzy październikiem 2014 a majem 2016 roku.
Teoria i badania.
Według teoretycznych przewidywań ciemna materia stanowi około 80% masy Wszechświata, pozostałą część stanowi zwykła materia. Ponadto z wielu obserwacji astronomicznych pośrednio wynika jej istnienie, gdyż obserwuje się jej oddziaływanie grawitacyjne w megaskali kosmosu (galaktyki, gromady galaktyk). Dotychczas jednak nie odkryto jej bezpośrednio.
Zadaniem eksperymentu LUX było poszukiwanie WIMP (ang. "Weakly Interacting Massive Particles"), czyli słabo oddziałujących masywnych cząstek, które są jednym z potencjalnych rodzajów ciemnej materii. LUX znajdował się około 1,5 kilometra pod ziemią w byłej kopalni złota w Dakocie Południowej i składał się ze zbiornika zawierającego 370 kilogramów ksenonu otoczonego detektorami. Całość zanurzona była w zbiorniku zawierającym 265 tysięcy litrów wody. Umieszczenie detektora głęboko pod powierzchnią ziemi służyło wyeliminowaniu wpływu promieniowania kosmicznego na wynik eksperymentu. Na tej głębokości wpływ promieniowania jest około miliona razy mniejszy niż na powierzchni ziemi. W czasie trwających 20 miesięcy obserwacji uzyskano 500 terabajtów danych, które przeanalizowano za pomocą komputerów z Brown University i poddano zaawansowanym symulacjom w Lawrence Berkeley National Laboratory.
Wyniki eksperymentu.
Czułość LUX znacznie przewyższyła wstępne założenia. Podczas badań w latach 2014–2016 czułość LUX zwiększono czterokrotnie w stosunku do pierwotnych założeń. Mimo tego nie znaleziono żadnych śladów ciemnej materii. Wyniki eksperymentu pozwoliły na wykluczenie wielu modeli dotyczących ciemnej materii. To z kolei pozwala skupić się w przyszłości na prowadzeniu kolejnych eksperymentów. Dzięki temu, że LUX niczego nie wykrył, można było z teorii dotyczącej WIMP wyeliminować cały szereg mas i możliwych sił interakcji tych cząstek z materią. Model WIMP nadal jednak pozostaje ważny.
Przyszłość badań.
Następcą eksperymentu LUX będzie LUX-ZEPLIN (LZ). Zostanie w nim wykorzystane 10 ton ksenonu. Pojemnik z nim zostanie zanurzony w tym samym zbiorniku wody, który był wykorzystany przy eksperymencie LUX. Spodziewana czułość LZ ma być 70-krotnie większa od czułości LUX. Rozpoczęcie eksperymentu LZ planowane jest na rok 2020.

</doc>
<doc id="3765512" url="https://pl.wikipedia.org/wiki?curid=3765512" title="Jan Kubice">
Jan Kubice

Jan Kubice (ur. 3 października 1953) – czeski policjant i przedsiębiorca, w latach 1995–2007 dyrektor Urzędu ds. Zwalczania Przestępczości Zorganizowanej (ÚOOZ), od 2011 do 2013 minister spraw wewnętrznych.
Życiorys.
Przed aksamitną rewolucją pracował m.in. jako brygadzista w przedsiębiorstwie wodociągowym, a także jako szef zaopatrzenia na Politechnice Czeskiej w Pradze. W 1990 wstąpił do policji, w której pracował do 2008. W latach 1991–1992 kierował jednostką zajmującą się ochroną obiektów specjalnego przeznaczenia. W latach 1993–1994 był dyrektorem wydziału zajmującego się ochroną m.in. wyższych urzędników państwowych i dyplomatów, następnie do 1995 jednego z wydziałów policji kryminalnej. W 1995 stanął na czele ÚOOZ, nowo utworzonego w ramach policji Urzędu ds. Zwalczania Przestępczości Zorganizowanej. Funkcję tę pełnił do 2007. Rok później odszedł ze służby, został współwłaścicielem przedsiębiorstwa oferującego usługi doradcze w kwestiach bezpieczeństwa.
W kwietniu 2011 zastąpił Radka Johna na stanowisku ministra spraw wewnętrznych w rządzie Petra Nečasa. Stanowisko to zajmował do końca funkcjonowania tego gabinetu, tj. do lipca 2013.

</doc>
<doc id="3765522" url="https://pl.wikipedia.org/wiki?curid=3765522" title="HMS Shannon (1875)">
HMS Shannon (1875)

HMS Shannon – brytyjski krążownik pancerny budowany w latach 1873 - 1877. Pierwszy okręt Royal Navy wyposażony w opancerzony pokład.
Historia.
Zagrożenie ze strony nowych francuskich opancerzonych korwet, a także rosyjskich krążowników pancernych zmusiło brytyjską Admiralicję do opracowania nowych okrętów przeznaczonych do ochrony szlaków komunikacyjnych. Projekt HMS „Shannon” przewidywał opancerzenie burt z pominięciem części dziobowej, co wynikało z planowanej taktyki użycia, zakładającej także taranowanie wrogich jednostek. Po raz pierwszy w jednostkach tej klasy zastosowano opancerzony pokład. Podczas walki używany miał być napęd parowy, do pokonywania dłuższych odcinków żagle. W celu zmniejszenia oporów w rejsie z napędem żaglowym, śruba napędowa miała być demontowana i wciągana na pokład.
Przebieg służby.
HMS „Shannon” wszedł do służby w lipcu 1877 roku. Z powodu kolejnych awarii napędu okręt znaczną część służby spędzał w stoczniach remontowych. Poleganie głównie na napędzie żaglowym, a także osiągana niewielka prędkość maksymalna sprawiały, że okręt nie był w stanie wypełniać zadań, do których został zaprojektowany. Po wejściu do służby działał w ramach flot kanału La Manche a także Morza Śródziemnego. W lipcu 1879 roku operował z brytyjskich baz w rejonie Pacyfiku, z których powrócił wiosną 1881 roku. W maju 1883 roku został tymczasowo okrętem zaopatrzeniowym HMS „Warrior”, a następnie okrętem ochrony wybrzeża. Od maja 1895 roku okręt pozostawał w rezerwie. Został sprzedany na złom w grudniu 1899 roku.

</doc>
<doc id="3765525" url="https://pl.wikipedia.org/wiki?curid=3765525" title="Monooleinian polioksyetylenosorbitolu">
Monooleinian polioksyetylenosorbitolu



</doc>
<doc id="3765527" url="https://pl.wikipedia.org/wiki?curid=3765527" title="Wioślarstwo na Letnich Igrzyskach Olimpijskich 2016 – jedynka mężczyzn">
Wioślarstwo na Letnich Igrzyskach Olimpijskich 2016 – jedynka mężczyzn

Rywalizacja w jedynce mężczyzn w wioślarstwie na Letnich Igrzyskach Olimpijskich 2016 rozgrywana była między 6 a 13 sierpnia na Lagoa Rodrigo de Freitas.
Do zawodów zgłoszonych zostało 32 zawodników.
Wyniki.
Eliminacje.
Do ćwierćfinałów awansowało trzech najlepszych zawodników z każdego biegu. Pozostali zawodnicy wzięli udział w repasażach.
Repasaże.
Pierwszych dwóch zawodników z każdego repasażu awansowało do ćwierćfinału. Pozostali zawodnicy wzięli udział w półfinale E/F.
Ćwierćfinały.
Do półfinałów A/B awansowało trzech najlepszych zawodników z każdego biegu. Pozostali zawodnicy wzięli udział w półfinale C/D.
Półfinały.
Półfinały E/F.
Z obu półfinałów trzech zawodników awansowało do finału E. Pozostali zawodnicy wzięli udział w finale F.
Półfinały C/D.
Z obu półfinałów trzech zawodników awansowało do finału C. Pozostali zawodnicy wzięli udział w finale D.
Półfinały A/B.
Z obu półfinałów trzech zawodników awansowało do finału A. Pozostali zawodnicy wzięli udział w finale B.

</doc>
<doc id="3765528" url="https://pl.wikipedia.org/wiki?curid=3765528" title="Coccobacillus">
Coccobacillus

Coccobacillus (l.mn. coccobacilli) – bakteria o kształcie pośrednim między ziarniakiem (coccus) a pałeczką (bacillus). Jest to krótka, zaokrąglona lub owalna pałeczka. Do "coccobacilli" zaliczane są m.in.: "Haemophilus influenzae", "Gardnerella vaginalis", "Chlamydia trachomatis" i bakterie z rodzaju "Brucella".

</doc>
<doc id="3765529" url="https://pl.wikipedia.org/wiki?curid=3765529" title="Dołgoruki">
Dołgoruki



</doc>
<doc id="3765531" url="https://pl.wikipedia.org/wiki?curid=3765531" title="Parametr Rossby'ego">
Parametr Rossby'ego



</doc>
<doc id="3765532" url="https://pl.wikipedia.org/wiki?curid=3765532" title="Zasław (Polska)">
Zasław (Polska)



</doc>
<doc id="3765533" url="https://pl.wikipedia.org/wiki?curid=3765533" title="Katarzyna Dołgoruka (1712–1747)">
Katarzyna Dołgoruka (1712–1747)



</doc>
<doc id="3765534" url="https://pl.wikipedia.org/wiki?curid=3765534" title="Bruno Polius">
Bruno Polius

Bruno Polius (ur. 8 maja 1958) lub "Bruno Polius-Victoire" – francuski wokalista, urodzony z ojca Martynikańczyka i matki Polki. W latach 1970. był głównym wokalistą / solistą boysbandu Les Poppys.
Chociaż skład Les Poppys zmieniał się kilka razy Bruno był wokalistą w największym hicie grupy "Non, non rien n'a changé".
Bruno nagrał również kilka płyt jako solowy artysta, głównie w latach bycia członkiem Les Poppys (patrz poniżej)
Wybrane nagrania.
Jako solowy artysta nagrał następujące single
Wybrane nagrania Les Poppys.
Jako główny wokalista boysbandu Les Poppys Bruno nagrał następujące single

</doc>
<doc id="3765542" url="https://pl.wikipedia.org/wiki?curid=3765542" title="Marana (Syria)">
Marana (Syria)



</doc>
<doc id="3765543" url="https://pl.wikipedia.org/wiki?curid=3765543" title="Collum wijów">
Collum wijów

Collum (l. m. "colla") – u dwuparców i skąponogów określa się tak segment szyjny, czyli pierwszy segment ciała położony za głową lub tylko tergit położony na tym segmencie.
U dwuparców segment szyjny pozbawiony odnóży i przykryty tergitem, którego budowa jest odmienna od tergitów kolejnych. Nie jest on podzielony na węższy prosomit i szerszy metasomit. U skąponogów natomiast "collum" pozbawione jest zarówno tergitu jak i odnóży.

</doc>
<doc id="3765544" url="https://pl.wikipedia.org/wiki?curid=3765544" title="Mączniak prawdziwy dyniowatych">
Mączniak prawdziwy dyniowatych

Mączniak prawdziwy dyniowatych – grzybowa choroba roślin wywoływana przez dwa gatunki grzybów: "Podosphaera fusca" i "Golovinomyces orontii". Choroba należy do grupy mączniaków prawdziwych. Występuje na różnych gatunkach z rodziny dyniowatych ("Cucurbitaceae").
Występowanie i szkodliwość.
Choroba występuje na cukinii, dyni, patisonie i ogórku, a także na dziko rosnących gatunkach dyniowatych. Objawy choroby pojawiają się dość późno, zazwyczaj dopiero w drugiej połowie lata i jesienią. Ogórka atakuje rzadko. Dawniej była poważnym problemem w uprawie ogórka pod osłonami, obecnie większość uprawianych odmian ogórków szklarniowych posiada dużą odporność na tę chorobę. W uprawie polowej ogórka choroba ta nie ma większego znaczenia. Największe szkody wyrządza w uprawie dyni, cukinii i patisonów.
Mączniak prawdziwy dyniowatych rozwija się szczególnie szybko przy pogodzie suchej, słonecznej i ciepłej. Tym różni się od mączniaka rzekomego dyniowatych, któremu sprzyja duża wilgotność powietrza i długotrwałe opady deszczu.
Objawy.
Obydwa patogeny wywołujące tę chorobę dają takie same objawy. Początkowo są to niewielkie, okrągłe skupiska białego nalotu na powierzchni liści i ogonków liściowych. Później powiększają się one, łączą z sobą, tak, że w końcu cała powierzchnia, lub znaczna jej część staje się biaława od nalotu. Liście silnie porażone zamierają.
Epidemiologia.
Obydwa wywołujące tę chorobę patogeny zimują na dwuletnich lub wieloletnich pędach roślin. W Polsce dyniowate uprawiane są jako rośliny jednoroczne, infekcji pierwotnych na plantacjach dokonują więc konidia lub askospory powstałe na roślinach uprawianych w szklarniach, ewentualnie pochodzące z innych dziko rosnących roślin żywicielskich. Wiatr może je przenosić nawet na duże odległości. Na zainfekowanvch roślinach na plantacjach wytwarzane są konidia, które dokonują infekcji wtórnych.
Ochrona.
Najlepszą metodą ochrony przed tą chorobą jest uprawa odmian genetycznie na nią całkowicie, lub przynajmniej częściowo odpornych. Chemiczna ochrona polega na stosowaniu fungicydów siarkowych lub triazolowych (bupyrimat) od momentu wystąpienia pierwszych objawów choroby. Opryskiwania tymi preparatami należy powtarzać co 7–14 dni. W uprawach pod osłonami dodatkowo stosuje się opryskiwanie fungicydami pirymidynowymi oraz preparatami sporządzonymi z naturalnych surowców. Skuteczny jest np. ekstrakt z nasion i owoców grejpfruta.

</doc>
<doc id="3765545" url="https://pl.wikipedia.org/wiki?curid=3765545" title="Kępa (Mniszek)">
Kępa (Mniszek)

Kępa – kolonia wsi Mniszek w Polsce położona w województwie świętokrzyskim, w powiecie jędrzejowskim, w gminie Małogoszcz.

</doc>
<doc id="3765547" url="https://pl.wikipedia.org/wiki?curid=3765547" title="Dariusz Zięba">
Dariusz Zięba

Dariusz Zięba (ur. 8 listopada 1972 w Koszalinie) – polski badmintonista i trener badmintona. 
Kariera.
Wielokrotny uczestnik i 28-krotny medalista mistrzostw Polski w badmintonie (6 złotych, 10 srebrnych, 12 brązowych) w grze pojedynczej, podwójnej oraz mikście. Uczestnik drużynowych mistrzostw Europy w Warszawie (2010) – wystąpił w dwóch meczach grupowych przeciwko Austrii i Litwie i oba pojedynki wygrał.
Zawodnik klubów m.in. Poloneza Warszawa, Bizona Płock, Orlicza Suchedniów, SKB Suwałki oraz LUKS Badminton Choroszcz, gdzie po zakończeniu kariery był trenerem. Szkoleniowiec polskich olimpijczyków (Kamila Augustyn, Przemysław Wacha) na igrzyskach olimpijskich w Londynie (2012).
Od 2010 mąż badmintonistki Nadieżdy Zięby, trzykrotnej olimpijki (Pekin 2008, Londyn 2012, Rio de Janeiro 2016) i mistrzyni Europy w mikście (Karlskrona 2012).

</doc>
<doc id="3765549" url="https://pl.wikipedia.org/wiki?curid=3765549" title="Fulgora lanternaria">
Fulgora lanternaria



</doc>
<doc id="3765552" url="https://pl.wikipedia.org/wiki?curid=3765552" title="USS Hobby (DD-610)">
USS Hobby (DD-610)

USS Hobby (DD-610) – niszczyciel typu "Benson". Został odznaczony dziesięcioma battle star za służbę w czasie II wojny światowej.

</doc>
<doc id="3765553" url="https://pl.wikipedia.org/wiki?curid=3765553" title="USS Palmer">
USS Palmer

Okręty US Navy o nazwie USS „Palmer”:

</doc>
<doc id="3765555" url="https://pl.wikipedia.org/wiki?curid=3765555" title="Lycosa tarantula">
Lycosa tarantula



</doc>
<doc id="3765556" url="https://pl.wikipedia.org/wiki?curid=3765556" title="Admiralty (stacja MTR)">
Admiralty (stacja MTR)

Admiralty – stacja systemu szybkiej kolei miejskiej MTR w Hongkongu. Stacja łączy ze sobą dwie linie, Tsuen Wan Line i Island Line. Przed otwarciem odcinka Tsuen Wan w 1982 roku, była częścią Kwun Tong Line.
Stacja została nazwana po znajdującej się tutaj wcześniej stacji Królewskiej Marynarki Wojennej "Tamar", pomimo tego, że nie była nigdy admiralicją brytyjską. Została zbudowana na terenie dawnego portu wojennego w Hongkongu, wybudowanego w 1878 roku i został wyburzony w latach 70. XX wieku.
Obecnie stacja jest w trakcie rozbudowy, aby przystosować ją do obsługiwania dwóch dodatkowych linii – North South Corridor i South Island Line. Gdy budowa zostanie ukończona "Admiralty" stanie się jedyną stacją przesiadkową, na której będzie zapewniać dostęp do czterech linii w jednej konstrukcji.
Przyszły rozwój.
Obecnie realizowane są dwa przedsięwzięcia – North South Corridor oraz South Island Line. Ukończenie pierwszego planowane jest na 2021 roku i umożliwi mieszkańcom północno-wschodniej części Nowych Terytoriów bezpośrednią przesiadkę z East Rail Line. Zakończenie drugie przedsięwzięcia powinno zakończyć się w 2017 roku i umożliwi mieszkańcom dzielnicy Southern szybszy dojazd do dzielnicy biznesowej. Na ukończonej nowej stacji, planowany jest ogród na dachu.
Układ stacji.
Stacja posiada trzy poziomy pod ziemią, na pierwszym znajduje się hala dworcowa ze sklepami, bankomatami, automatami sprzedającymi oraz Hang Seng Bank. Na drugim i trzecim poziomie znajdują się platformy Tsuen Wan Line i Island Line.
Pierwsze pociągi odjeżdżają ze stacji około pięciu minut po szóstej, zaś ostatnie około pięciu minut po pierwszej w nocy.

</doc>
<doc id="3765558" url="https://pl.wikipedia.org/wiki?curid=3765558" title="Central (stacja MTR)">
Central (stacja MTR)

Central – stacja MTR zlokalizowana w środkowej części wyspy Hongkong. Na większości platform stacja jest wykończona czerwoną cegłą, poza platformami na linii Tsuen Wan, gdzie jest wykończona ciemno brązową. Stacja jest południową stacją końcową na linii Tsuen Wan. Jest stacją przesiadkową z Island Line. Poprzez stację Hong Kong łączy się z liniami Tung Chung oraz Airport Express.
Początkowo stacja powstała pod nazwą "Chater Station". Stacja "Central" znalazła się w "Hong Kong Mass Transport Study", systemie zaplanowanym we wrześniu 1967 roku. Wspólnie ze stacją Western Market miała pełnić funkcję stacji przesiadkowej pomiędzy liniami Kwun Tong oraz Island. Jednakże w 1967 roku stacja "Central" została zastąpiona przez dwie odrębne stacje, ale nadal połączone ze sobą – "Chater" (chiń. 遮打站) oraz "Peddar" (chiń. 必打站). Pierwsza miała wchodzić w skład obecnej Tsuen Wan Line a druga Island Line.
Jednym z komponentów programu skupionego wokół nowo powstałego lotniska w Hongkongu było stworzenie połączania kolejowego z centrum miasta. Aby połączyć stację "Central" z pobliską stacją "Hong Kong", która była południową stacją początkową linii Airport Express, wybudowano przejście podziemne pod ulicą Connaught.
Stacja posiada 4 platformy na trzech poziomach. Platformy 1 i 2 znajdują się na jednym poziomie i są połączone, obsługują one linię Tsuen Wan. Platforma 3 znajduje się na najwyższym poziomie stacji, zaś platforma 4 na najniższym. Platformy 3 i 4 pełnią funkcję peronów bocznych. Pomiędzy wszystkimi poziomami wybudowane zostały liczne windy, które pozwalają na sprawne i szybkie przesiadki między liniami. Pociągi na stacji "Central" kursują w godzinach od około 6 rano do około 1 w nocy.
Połączenia transportowe.
Stacja jest jednym z głównych punktów przesiadkowych w Hongkongu. W okolicach stacji "Central" (oraz stacji "Hong Kong") znajduje się bardzo dużo różnych opcji transportu miejskiego, takich jak tramwaje, autobusy, przystanie, minibusy i wiele innych.

</doc>
<doc id="3765560" url="https://pl.wikipedia.org/wiki?curid=3765560" title="Hong Kong (stacja MTR)">
Hong Kong (stacja MTR)

Hong Kong – stacja systemu szybkiej kolei miejskiej MTR w Hongkongu. "Hong Kong" jest wschodnią stacją końcową linii Airport Express i Tung Chung Line. Znajduje się pomiędzy ulicami Man Cheung i Harbor View, w dzielnicy Central and Western, pod International Finance Centre. Została otwarta w 1998 roku.
Stacja jest połączona dwoma tunelami ze stacją Central. Przejście pomiędzy tymi dwoma stacjami zajmuje około 3–6 minut, tunele zostały wyposażone w ruchome chodniki. Stacja i wszystkie budynki wokół zostały zaprojektowane przez Arup Associates, we współpracy z dwiema firmami Ove Arup &amp; Partners i Meinhardt.
Na stacji znajdują się stanowiska check-in dla podróżnych udających się na port lotniczy w Hongkongu. Odjeżdża także stąd trzy darmowe autobusy, które zatrzymują się przy głównych hotelach w okolicach "Central" i "Wan Chai".
Układ stacji.
Mimo że do obsługi pociągów na linii Airport Express zostały wybudowane dwie platformy na drugim poziomie, w użytku obecnie jest tylko platforma 1. Zaraz po wyjściu przez bramki ze stacji znajdują się miejsca postojowe dla taksówek oraz dla darmowego autobusu, który pasażerów do najważniejszych hoteli w okolicy. Platformy do obsługi pociągów na Tung Chung Line są zlokalizowana na czwartym poziomie pod ziemią, pasażerowie, aby przesiąść się pomiędzy dwoma liniami muszą pokonać dwa poziomy. W 2007 roku MTR zainstalowało dwa punkty samoobsługowe (pierwsze w Hongkongu). Maszyny posiadają możliwość wideokonferencji z obsługą. Ze stacji bezpośrednio można wyjść do International Finance Centre.
Na stacji "Hong Kong" pociągi kursują w godzinach od około 5:50 do północy.

</doc>
<doc id="3765564" url="https://pl.wikipedia.org/wiki?curid=3765564" title="Kowloon (stacja MTR)">
Kowloon (stacja MTR)

Kowloon – stacja MTR w Hongkongu, znajdująca się na Tung Chung Line i Airport Express. Na stacji znajdują miejsca check-in dla pasażerów, którzy udają się na port lotniczy w Hongkongu. Ze stacji kursują także darmowe autobusy, które udają się do ważniejszych hoteli w Tsim Sha Tsui i Yau Ma Tei. Stacja oddalona jest około 1 km od stacji Jordan, która znajduje się na trasie Tsuen Wan Line. Za pomocą wind można bezpośrednio dostać się do centrum handlowego "Elements".
Historia.
Stacja została zaprojektowana przez firmę Farrells i fazie planowania nazywana była "West Kowloon" (chiń. 西九龍站). 16 września 2000 roku nowe centrum handlowe "Dickson CyberExpress" zostało otwarte bezpośrednio przy stacji, dwa lata po jej uruchomieniu w 1998 roku. Początkowo miało ono powierzchnię 6 500 m2 na czterech poziomach. Z powodu niskiej gęstości zabudowy w okolicach stacji i małej ilości klientów zarządca postanowił zmniejszyć centrum handlowe, co doprowadziło do całkowitego zamknięcia w 2005 roku. Zaproponowano, żeby stacja stała się przystankiem końcowym nowo planowanej East Kowloon Line, projekt uwzględniał wykorzystanie wolnego miejsca przy platformach Tung Chung Line po centrum handlowym. 
Stacja "Kowloon" połączona jest za pomocą kładek pieszych ze stacją Austin na West Rail Line. W przyszłości stacja zostanie połączona ze terminalem końcowym West Kowloon linii kolei dużych prędkości Guangzhou–Shenzhen–Hong Kong Express Rail Link. 
Układ stacji.
Platformy Tung Chung Line i Airport Express znajdują się na różnych poziomach. Na drugim poziomie znajdują się platformy 1 i 2 linii Airport Express, zaś na czwartym poziomie pod ziemią znajdują się platformy 3 i 4 Tung Chung Line. Na parterze znajdują się sklepy, bankomaty, obsługa pasażerów, toalety, check-in oraz Hang Seng Bank. Na poziomach znajdujących się nad ziemią znajduje się centrum handlowe "Elements". Na najwyższym poziomie znajdują się wyjścia na osiedla mieszkalne na Union Square oraz International Commerce Centre.
Pierwsze pociągi odjeżdżają ze stacji kilka minut przed godziną 6 i kursują do około 1 w nocy.

</doc>
<doc id="3765567" url="https://pl.wikipedia.org/wiki?curid=3765567" title="Centrum Studiów Olimpijskich w Lozannie">
Centrum Studiów Olimpijskich w Lozannie

Centrum Studiów Olimpijskich w Lozannie (ang. "The IOC Olympic Studies Centre", "OSC"; niem. "Olympisches Studienzentrum", "OSZ"; fr. "Le Centre d’Études Olympiques", "CEO") – połączone z biblioteką naukowe centrum badawcze, będące integralną częścią Międzynarodowego Komitetu Olimpijskiego i mające swoją siedzibę w Villi du Centenaire w Lozannie, usytuowanej w Parku Olimpijskim przy Muzeum Olimpijskim. Aktualnie urzędującym dyrektorem placówki jest Maria Bogner.
Cele.
Głównym celem Centrum Studiów Olimpijskich w Lozannie jest nabywanie, przechowywanie, opisywanie oraz upowszechnianie dziedzictwa olimpijskiego i wiedzy z zakresu olimpizmu. Zadaniem uzupełniającym jest ułatwianie odwiedzającym dostępu do zbiorów bibliotecznych i archiwalnych Międzynarodowego Komitetu Olimpijskiego. Centrum zapewnia również koordynację badań, analiz i tworzenia treści naukowych oraz odpowiada za promowanie działań akademickich związanych z olimpizmem.
Celem dodatkowym jednostki jest dbałość o rozwój współpracy pomiędzy olimpijskimi ośrodkami badań na całym świecie.
Oferta.
Centrum oferuje naukowcom dostęp do archiwów historycznych Międzynarodowego Komitetu Olimpijskiego, książek oraz szeroki wybór oficjalnych raportów, publikacji, biuletynów i zasobów elektronicznych związanych z igrzyskami olimpijskimi, olimpizmem i sportem w ogóle. W zasobach jednostki znajduje się ponadto blisko zdjęć i ponad przedmiotów i artefaktów. Dla badaczy akademickich dodatkowo dostępna jest multimedialna olimpijska biblioteka cyfrowa.
Centrum Studiów Olimpijskich w Lozannie jest otwarte od poniedziałku do piątku w godzinach od 9:00 do 17:00.

</doc>
<doc id="3765569" url="https://pl.wikipedia.org/wiki?curid=3765569" title="AsiaWorld–Expo (stacja MTR)">
AsiaWorld–Expo (stacja MTR)

AsiaWorld–Expo – stacja MTR na linii Airport Express w Hongkongu. Stacja znajduje się na wyspie Chek Lap Kok, na której znajduje się także port lotniczy w Hongkongu, i jest zachodnią stacją końcową.
AsiaWorld–Expo to centrum wystawiennicze zaprojektowane, aby mogły się tam odbywać duże targi, wystawy, konwencje oraz koncerty. Stacja znajduje się w sąsiedztwie portu lotniczego. Linia Airport Express została wydłużona o jedną stację, aby ułatwić podróżowanie zarówno odwiedzającym jak i wystawcom. Nową stację oddano do użytku 20 grudnia 2005 roku, w tym samym czasie co centrum wystawowe. Nowy odcinek zapewnia bezpośrednie połączenia z centrum Hongkongu. Stacja jest dostosowana do przyjmowania także pociągów jeżdżących na linii Tung Chung Line (inaczej niż inne stacje na linii Airport Express), w razie potrzeby wzmożenia częstotliwości kursowania pociągów podczas bardzo dużych wystaw lub koncertów.
Pierwsze pociągi odjeżdżają ze stacji "AsiaWorld–Expo", ostatnie około 45 minut po północy.

</doc>
<doc id="3765574" url="https://pl.wikipedia.org/wiki?curid=3765574" title="Tsing Yi (stacja MTR)">
Tsing Yi (stacja MTR)

Tsing Yi – stacja przesiadkowa pomiędzy Tung Chung Line oraz Airport Express na wyspie Tsing Yi w Hongkongu. Na linii Tung Chung stacja znajduje się pomiędzy Sunny Bay a Lai King. Na linii Airport Express stacja znajduje się pomiędzy stacjami Airport i Kowloon. Stacja jest połączona z bardzo dużym autobusowym węzłem przesiadkowym, który jest hubem dla Nowych Terytoriów.
Wokół stacji po jej powstaniu, zaczęto budować więcej budynków mieszkalnych oraz biurowców. Z powodu idealnego położenia pomiędzy Koulun i wyspą Lantau, MTR Corporation dużo inwestuje powierzchnie mieszkaniowe oraz handlowe wokół stacji Tsing Yi. Jedną z głównych inwestycji jest centrum handlowe Maritime Square, które jest połączone bezpośrednio ze stacją oraz z osiedlem mieszkaniowym Tierra Verde. Maritime Square ma powierzchnię 46 170 m², zaś osiedle składa się z 12 wieżowców z łączną liczbą mieszkań wynoszącą 3 500.
Stacja posiada cztery poziomy naziemne. Na parterze znajdują się stanowiska dla taksówek oraz schody na pierwsze piętro stacji oraz połączenie z centrum handlowym Maritime Square. Na pierwszym poziomie znajdują się sklepy, centrum obsługi klienta oraz Hang Seng Bank. Na drugim poziomie znajduje się platforma 2 linii Airport Express w stronę stacji Hong Kong oraz platforma 4 linii Tung Chung w tę samą stronę. Na trzecim poziomie znajdują się sklepy. Na czwartym poziomie znajduje się platforma 1 linii Airport Express w stronę stacji AsiaWorld–Expo oraz platforma 3 linii Tung Chung w stronę stacji o tej samej nazwie. Pomiędzy wszystkimi poziomami zostało zaprojektowanych dużo wind oraz schodów, które umożliwiają szybką przesiadkę pomiędzy liniami.
Pierwsze pociągi odjeżdżają ze stacji przed godziną 6, zaś ostatnie po godzinie 1 w nocy.

</doc>
<doc id="3765576" url="https://pl.wikipedia.org/wiki?curid=3765576" title="Airport (stacja MTR)">
Airport (stacja MTR)

Airport – jedna ze stacji w systemie MTR w Hongkongu, stacja ta znajduje się na trasie linii Airport Express. Stacja obsługuje głównie port lotniczy w Hongkongu i jest zintegrowana z terminalem pasażerskim. Stacja została otwarta w lipcu 1998 roku, w tym samym czasie co lotnisko. Aż do otwarcia 20 grudnia 2005 roku stacji AsiaWorld–Expo, była ona zachodnią stacją końcową linii Airport Express.
Platforma nr 3 została skonstruowana po przeciwnej stronie platformy nr 1, aby umożliwić dostęp do drugiego terminalu lotniska oraz do SkyPlaza. Nowa platforma zaczęła działać 28 lutego 2007 roku, kiedy wprowadzone zostały także dodatkowe stanowiska check-in na terminalu 2. Z powodu całkowitej integracji stacji z lotniskiem nie zostały zainstalowane żadne bramki wejścia i wyjścia, aby ułatwić przemieszczanie się podróżnym. Dlatego pasażerowie mogą wejść od razu do terminalu i przystąpić do procedur odprawowych (jest także możliwość wykonania check-in w mieście). Mimo tego, że na stacji nie ma żadnych bramek wejścia i wyjścia, podróżni muszą zakupić bilety w automatach, ponieważ nie będą mogli oni wyjść przez bramki na innych stacjach tej linii. Ze stacji "Airport" pociągi kursują w godzinach od około 5:50 do 1:15 w nocy.

</doc>
<doc id="3765577" url="https://pl.wikipedia.org/wiki?curid=3765577" title="Lycosa singoriensis">
Lycosa singoriensis



</doc>
<doc id="3765580" url="https://pl.wikipedia.org/wiki?curid=3765580" title="Tarantula rosyjska">
Tarantula rosyjska



</doc>
<doc id="3765581" url="https://pl.wikipedia.org/wiki?curid=3765581" title="Daniel Jasinski">
Daniel Jasinski

Daniel Jasinski (ur. 5 sierpnia 1989 w Bochum) – niemiecki lekkoatleta, specjalizujący się w rzucie dyskiem.
Jego najważniejszym osiągnięciem jest brązowy medal igrzysk olimpijskich w Rio de Janeiro.

</doc>
<doc id="3765582" url="https://pl.wikipedia.org/wiki?curid=3765582" title="Wisła Kraków (hokej na lodzie)">
Wisła Kraków (hokej na lodzie)

Wisła Kraków – polski klub hokeja na lodzie z siedzibą w Krakowie funkcjonujący w latach 1927–1961.
Historia.
Zespół działał jako sekcja klubu Towarzystwo Sportowe Wisła Kraków. Powstał w 1927 i funkcjonował do 1931. Wówczas został przeniesiony i kontynuował działalność jako TS Wisła Zakopane. Ponownie reaktywowany po II wojnie światowej w 1946. W 1949 sekcja hokejowa Wisły została wcielona do zrzeszenia Gwardia, w 1954 została rozwiązana, zaś w 1961 przeniesiony do Nowego Targu.

</doc>
<doc id="3765583" url="https://pl.wikipedia.org/wiki?curid=3765583" title="Olympic Studies Centre">
Olympic Studies Centre



</doc>
<doc id="3765588" url="https://pl.wikipedia.org/wiki?curid=3765588" title="Bartosz Schmidt">
Bartosz Schmidt



</doc>
<doc id="3765596" url="https://pl.wikipedia.org/wiki?curid=3765596" title="Pandelela Rinong">
Pandelela Rinong

Pandelela Rinong anak Pamg (ur. 2 marca 1993 w Kampung Jugan) – malezyjska skoczkini do wody. Na Letnich Igrzyskach Olimpijskich w 2012 została pierwszą w historii Malezyjką, która zdobyła medal olimpijski, a także pierwszym malezyjskim sportowcem z medalem olimpijskim w innym sporcie niż badminton – w konkursie skoków z wieży 10-metrowej. Na Letnich Igrzyskach Olimpijskich w 2016 wraz z Cheong Jun Hoong zdobyły srebrny medal w skokach synchronicznych do wody z wieży 10-metrowej.
Warunki i pochodzenie.
Pandelela mierzy 159 cm i waży 52 kg. Pochodzi z Kupuo Jugan w Bau. Pandelela wywodzi się z grupy etnicznej Bidayuh, należącej do Bumiputera z prowincji Sarawak. W wieku siedmiu lat została wybrana reprezentantką prowincji i kontynuowała trening w szkole sportowej Bukit Jalil w Kuala Lumpur.
Kariera.
Podczas Mistrzostw Świata w Pływaniu w 2009 zdobyła brązowy medal w skokach synchronicznych z wieży 10-metrowej w parze z Leong Mun Yee i zajęła 5. miejsce w skokach indywidualnych z wieży 10-metrowej. Startowała również w skokach z wieży 10-metrowej na Letnich Igrzyskach Olimpijskich w Pekinie w 2008.
Pandelela była chorążym reprezentacji Malezji na Letnich Igrzyskach Olimpijskich Młodzieży w 2010 w Singapurze, gdzie zdobyła srebrne medale w konkurencji skoków z wieży 10-metrowej i trampoliny 3-metrowej.
Na Igrzyskach Wspólnoty Narodów w 2010 w Nowym Delhi zdobyła dla Malezji pierwszy złoty medal igrzysk wspólnoty narodów, wygrywając konkurencję skoków do wody kobiet z wieży 10-metrowej.
Została pierwszą malezyjską kobietą – chorążym podczas ceremonii otwarcia Letnich Igrzysk Olimpijskich w 2012 roku w Londynie, gdzie brała udział w konkurencji skoków indywidualnych i synchronicznych z wieży 10-metrowej ze swoją partnerką Leong Mun Yee.
Pandelela Rinong jest pierwszą malezyjską zawodniczką, która zdobyła medal olimpijski i pierwszym malezyjskim sportowcem, który zdobył medal olimpijski sporcie innym niż badminton, zdobywając brązowy medal w skokach indywidualnych z wieży 10-metrowej w 2012 w Londynie.
W lipcu 2015 roku, podczas Mistrzostw Świata w Pływaniu w 2015 w Kazaniu, Rinong przeszła do historii zostając pierwszym malezyjskim sportowcem kończącym indywidualne zawody mistrzostw świata na podium. Po zdobyciu brązowego medalu Pandelela jako pierwszy malezyjski sportowiec zakwalifikowała się na Letnie Igrzyska Olimpijskie w 2016 w Rio de Janeiro.
Reprezentowała Malezję na Letnich Igrzyskach Olimpijskich w 2016 roku w Rio de Janeiro. 9 sierpnia 2016, razem z Cheong Jun Hoong zdobyły srebrny medal w skokach synchronicznych do wody z wieży 10-metrowej, zostając pierwszymi Malezyjkami w historii sięgającymi po olimpijski medal drużynowy.

</doc>
<doc id="3765597" url="https://pl.wikipedia.org/wiki?curid=3765597" title="Paul Hunter Classic 2016">
Paul Hunter Classic 2016

Paul Hunter Classic 2016 – czwarty rankingowy turniej sezonu snookerowego 2016/2017. Turniej ten rozegrany został w dniach 24–28 sierpnia 2016 w Stadthalle w mieście Fürth w Niemczech.
Nagrody.
Pieniężne.
Zwycięzca: € 25 000 
II miejsce: € 12 000 
Półfinalista: € 6 000 
Ćwierćfinalista: € 4 000 
Ostatnia 16: € 2 300 
Ostatnia 32: € 1 200 
Ostatnia 64: € 700 
Pula nagród: € 125 000 
Runda dzikich kart.
Runda 1.
Do 4 frame’ów
Runda 2.
Do 4 frame’ów
Runda 3.
Do 4 frame’ów

</doc>
<doc id="3765598" url="https://pl.wikipedia.org/wiki?curid=3765598" title="Nieky Holzken">
Nieky Holzken

Nicolaas „Nieky” Holzken (ur. 16 grudnia 1983 w Beek en Donk) – holenderski kick-boxer i bokser, mistrz świata GLORY w wadze półśredniej z 2015.
Kariera sportowa.
Przez pierwsze lata zawodowej kariery walczył na lokalnych galach, zdobywając kilka krajowych tytułów. 24 listopada 2006 zadebiutował w K-1, wygrywając turniej kwalifikacyjny krajów Europy Północnej. W głównym eliminatorze do finałowego turnieju K-1 MAX, który odbył się na gali K-1 World MAX Final Elimination w czerwcu 2007 przegrał z utytułowanym Tajem Buakawem Banchamekiem na punkty. 
W latach 2007–2010 walczył w takich organizacjach jak It's Showtime, K-1 oraz United Glory, mierząc się m.in. z Andym Souwerem, ponownie z Banchamekiem czy Murthelem Groenhartem. Od 2012 związany z GLORY, gdzie pokonywał kolejno Dawita Kirię, Alexa Tobiassona Harrisa, Murata Direkçiego oraz Karima Ghajjiego, zapewniając sobie możliwość startu w turnieju GLORY wagi półśredniej. 21 grudnia 2013 wygrał ten turniej, pokonując jednego wieczoru dwóch rywali w tym Karapeta Karapetjana.
Na 8 marca 2014 zaplanowano jego pojedynek z Marcem de Bonte o zwakowane mistrzostwo GLORY, lecz w styczniu uległ on wypadkowi samochodowemu, uszkadzając m.in. bark, co zmusiło organizatorów do przełożenia pojedynku na majową galę. Do starcia w maju również nie doszło, gdyż ponownie Holzkena z walki wykluczył uraz barku.
Po wyleczeniu kontuzji w 2015 wygrał kolejny turniej organizowany przez GLORY, dający możliwość stoczenia walki o zwakowane mistrzostwo świata. 7 sierpnia 2015 na GLORY 23, zmierzył się z Amerykaninem Raymondem Danielsem, którego ostatecznie pokonał przez techniczny nokaut, zdobywając tym samym tytuł mistrzowski wagi półśredniej.
4 grudnia 2015 w swojej pierwszej obronie pasa wypunktował w rewanżu Murthela Groenharta. 14 czerwca 2016 ponownie obronił tytuł, wygrywając również na punkty z Yoannem Kongolo. 
10 grudnia 2016 na GLORY 36, stracił tytuł na rzecz Francuza Cédrica Doumbé, z którym przegrał na punkty. 10 czerwca 2017 podczas GLORY 42 zmierzył się w rewanżu z Francuzem, ponownie ulegając mu niejednogłośnie na punkty. Trzecią porażkę z rzędu zadał mu pochodzący z Azerbejdżanu Alim Nabijew z którym 9 grudnia 2017 przegrał jednogłośnie na punkty.
Na początku lipca 2018 ogłosił, że kończy współpracę z Glory i staje się wolnym agentem 24 października związał się z azjatycką organizacją ONE Championship. W debiucie dla niej 17 listopada 2018 w Dżakarcie znokautował w drugiej rundzie Brazylijczyka Cosmo Alexandre przerywając tym samym serię trzech porażek.
Boks.
Od 2013 między walkami w kickboxingu, toczy pojedynki w boksie, uzyskując od swojego debiutu bilans 14 zwycięstw i 1 porażki (z Callumem Smithem w półfinale turnieju World Boxing Super Series). W tym czasie zdobył pas mistrzowski krajów Beneluxu.
Osiągnięcia.
Kickboxing:
Boks:

</doc>
<doc id="3765602" url="https://pl.wikipedia.org/wiki?curid=3765602" title="Ekspedycja 38">
Ekspedycja 38

Ekspedycja 38 – stała załoga Międzynarodowej Stacji Kosmicznej, która sprawowała swoją misję od 10 listopada 2013 do 11 marca 2014 roku. Ekspedycja 38 rozpoczęła się wraz z odłączeniem od stacji statku Sojuz TMA-09M i trwała do odcumowania od ISS statku Sojuz TMA-10M.
Załoga.
Astronauci Oleg Kotow, Siergiej Riazanski i Michael Hopkins przybyli na ISS 26 września 2013 roku na pokładzie Sojuza TMA-10M i weszli w skład Ekspedycji 37. Jeszcze w czasie trwania Ekspedycji 37, 7 listopada 2013 roku dołączyli do nich Michaił Tiurin, Richard Mastracchio i Kōichi Wakata, którzy przybyli na pokładzie Sojuza TMA-11M. Po odłączeniu od stacji Sojuza TMA-09M stali się oni członkami 38. stałej załogi ISS.
Gdy 11 marca 2014 roku Sojuz TMA-10M odłączył się od stacji z Kotowem, Riazanskim i Hopkinsem na pokładzie, zakończyła się misja Ekspedycji 38. Jednocześnie kosmonauci Tiurin, Mastracchio i Wakata przeszli w skład 39. stałej załogi ISS.
Spacery kosmiczne.
Podczas Ekspedycji 38 wykonano cztery spacery kosmiczne (EVA), które łącznie trwały 27 godzin i 13 minut.
Naprawa systemu chłodzenia.
11 grudnia 2013 roku doszło do awarii jednego z obwodów chłodzenia w amerykańskim segmencie stacji. Okazało się, że nie zamknął się zawór w pompie amoniaku. W efekcie kontrola misji podjęła decyzję o konieczności wyjścia astronautów w otwartą przestrzeń kosmiczną w celu naprawy usterki. Przeprowadzono to w dwóch spacerach kosmicznych, w których uczestniczyli astronauci Richard Mastracchio i Michael Hopkins ubrani w kombinezony EMU. Ich pierwsze EVA rozpoczęło się 21 grudnia 2013 o 12:01 UTC i dotyczyło demontażu modułu zepsutej pompy. Po zakończeniu tego zadania astronauci zabezpieczyli ten obwód chłodzący oraz przygotowali zapasową pompę do montażu podczas kolejnego wyjścia. Spacer kosmiczny zakończył się o 17:29 UTC po 5 godzinach i 28 minutach. Podczas represuryzacji śluzy powietrznej pojawił się problem ze skafandrem Mastracchio i zrodziły się obawy o możliwość przedostania się wody do sublimatora. W związku z tym kontrola misji podjęła decyzję o wykorzystaniu w kolejnym EVA zapasowego skafandra, jednak konieczność jego rekonfiguracji opóźniła kolejne wyjście o dobę.
24 grudnia 2013 o 11:53 UTC astronauci Mastracchio i Hopkins po raz drugi opuścili wnętrze stacji i zajęli się montażem zapasowej pompy amoniaku na segmencie S1 struktury kratownicowej. Po zakończeniu zadania kontrola misji nakazała astronautom sprawdzić czy ich kombinezony nie są zanieczyszczone amoniakiem. Nie stwierdzono żadnych zanieczyszczeń i obaj kosmonauci zakończyli spacer kosmiczny o 19:23 UTC po 7 godzinach i 30 minutach.
Rosyjskie spacery kosmiczne.
W czasie Ekspedycji 38 odbyły się również dwa spacery rosyjskich kosmonautów. W obu wyjściach udział wzięli Oleg Kotow i Siergiej Riazanski, którzy byli ubrani w skafandry Orłan i opuszczali wnętrze ISS przez śluzę Pirs. Pierwsze ich EVA rozpoczęło się 27 grudnia 2013 o 13:00 UTC. Głównym zadaniem kosmonautów była instalacja dwóch kamer służących do obserwowania Ziemi w ramach przedsięwzięcia komercyjnego kanadyjskiego przedsiębiorstwa, które chce udostępniać obraz swoim subskrybentom. Kamery zostały zamontowane na specjalnym dwuosiowym stanowisku, którego montaż odbył się podczas spacerów kosmicznych w poprzednich ekspedycjach. Jednak po ich zamontowaniu okazało się, że urządzenia te z nieznanego powodu nie przesyłają danych do stacji odbiorczej na Ziemi. W efekcie kontrola misji nakazała kosmonautom zdemontować te kamery i przenieść je z powrotem do wnętrza stacji w celu przeanalizowania co było źródłem problemów. Astronautom wydano także polecenie dokładnego sfotografowania przewodów zasilających ułożonych na zewnątrz stacji w celu ich inspekcji. Po zakończeniu prac związanych z kamerami, Kotow i Riazanski zdemontowali z modułu Zwiezda i wyrzucili w otwartą przestrzeń kosmiczną eksperyment Wspliesk, który od 2008 roku monitorował zdarzenia socjologiczne. W jego miejsce zamontowano z kolei urządzenie badawcze Seismoprognoz, które również służy do monitorowania trzęsień ziemi, ale jest bardziej zaawansowane techniczne od poprzednika. W związku z koniecznością demontażu kamer kosmonautom nie wystarczyło czasu na wykonanie wszystkich zaplanowanych prac, w tym demontażu ramy, która kiedyś służyła do eksperymentów naukowych. Mimo tego był to najdłuższy rosyjski spacer kosmiczny w historii, gdyż trwał 8 godzin i 7 minut.
Oleg Kotow i Siergiej Riazanski ponownie opuścili wnętrze stacji 27 stycznia 2014 roku o 14:00 UTC. Głównym celem tej EVA była instalacja dwóch kamer do obserwacji Ziemi, których pierwsza próba montażu odbyła się podczas poprzedniego wyjścia. Po zamontowaniu kamer na module Zwiezda okazało się, że w jednej z nich ponownie występują problemy z przekazem danych do stacji odbiorczej. Kosmonauci zajęli się również demontażem specjalnej kasetki umieszczonej na zewnątrz modułu Pirs, która wykorzystywana była do badania skutków ekspozycji materiałów na działanie otwartej przestrzeni kosmicznej. Następnie zdemontowano także specjalne stanowisko pracy umieszczone na module Zaria, dzięki czemu operacje manipulatorem Canadarm2 nie będą utrudnione. Spacer kosmiczny zakończył się o 20:08 UTC po 6 godzinach i 8 minutach.
Loty transportowe.
W momencie rozpoczęcia Ekspedycji 38 do modułu Pirs zadokowany był statek Progress M-20M, który przybył na stację 28 lipca 2013 roku. Odłączył się on od ISS 3 lutego 2014 roku i spłonął w atmosferze 8 dni później. Z kolei 25 listopada 2013 roku z kosmodromu Bajkonur wystartował statek Progress M-21M, który zadokował do ISS po czterech dniach lotu. Na jego pokładzie znajdowało się 2398 kg ładunku w tym:
Międzynarodową Stację Kosmiczną odwiedził również statek Cygnus w ramach misji Cygnus CRS Orb-1, która była pierwszym lotem zaopatrzeniowym tego pojazdu kosmicznego w ramach programu Commercial Resupply Services. Cygnus zbliżył się do ISS 12 stycznia 2014 roku, a następnie został uchwycony o 11:08 UTC przez mechaniczne ramię Canadarm2. Później statek Cygnus został przyciągnięty do portu cumowniczego w module Harmony, gdzie o 13:05 UTC nastąpiło jego dokowanie.
Na pokładzie Cygnusa znajdowało się 1261 kg zaopatrzenia dla stacji ISS, w tym m.in.: zaopatrzenie dla załogi, części zapasowe do systemów funkcjonujących na stacji, materiały do badań i eksperymentów, w tym eksperymenty studenckie do wykonania badań w warunkach mikrograwitacji oraz satelity typu CubeSat do obserwacji powierzchni Ziemi.
Statek Cygnus pozostał zadokowany do ISS przez 36 dni, po czym został odcumowany 18 lutego 2014 o 10:25 UTC, a następnie odciągnięty od stacji przez ramię Canadarm2. Mechaniczne ramię stacji uwolniło Cygnusa o 11:41 UTC i statek zaczął oddalać się od ISS. Następnego dnia dokonano jego kontrolowanej deorbitacji, w wyniku czego statek spłonął w atmosferze ok. 18:20 UTC.
5 lutego 2014 roku do ISS przybył również Progress M-22M, który dostarczył na stację 2370 kg ładunku, w tym:
W momencie zakończenia Ekspedycji 38 statki Progress M-21M i M-22M pozostały zadokowane do stacji.
Lista lotów transportowych do ISS w czasie Ekspedycji 38.
"Kursywa" oznacza, że start i dokowanie statku transportowego miało miejsce przed rozpoczęciem Ekspedycji 38 lub jego odłączenie i deorbitacja nastąpiły po zakończeniu misji.

</doc>
<doc id="3765603" url="https://pl.wikipedia.org/wiki?curid=3765603" title="Izrail Gelfand">
Izrail Gelfand

Izrail Moisjejewicz Gelfand (ros. Изра́иль Моисе́евич Гельфа́нд, jid. ישראל געלפֿאַנד, ur. 2 września 1913 w m. Okny k. Odessy, zm. 5 października 2009 w New Brunswick, USA) – radziecki matematyk.
Życiorys.
Urodził się w rodzinie żydowskiego młynarza w niewielkiej miejscowości Okny (obecnie Ukraina). Ze względu na nieakceptowane w Rosji Sowieckiej pochodzenie społeczne został wydalony ze szkoły i nie zezwolono mu na podjęcie studiów. W wieku 16 lat wyjechał do Moskwy i podejmował różne prace, uczęszczając równocześnie na wykłady na Moskiewskim Uniwersytecie Państwowym. Gdy ukończył 19 lat, jego talent stał się tak oczywisty, że został przyjęty bezpośrednio na aspiranturę tegoż uniwersytetu, którą ukończył w 1935 r. doktoratem nt. funkcji abstrakcyjnych i operatorów liniowych, przygotowanym pod kierunkiem prof. Andrieja Kołmogorowa. Został zatrudniony jako pracownik naukowy, w tym od 1940 jako profesor. W 1953 objął kierownictwo Instytutu Matematyki Stosowanej Akademii Nauk ZSRR, 1967 został redaktorem naczelnym pisma „Analiza funkcjonalna i jej zastosowania”, 1968–1970 był prezesem, a 1971 honorowym członkiem Moskiewskiego Towarzystwa Matematycznego. Od 1964 był członkiem Amerykańskiej Akademii Sztuk i Nauk w Bostonie, od 1966 Londyńskiego Towarzystwa Matematycznego, od 1970 członkiem zagranicznym Narodowej Akademii Nauk w Waszyngtonie, od 1974 Szwedzkiej Akademii Nauk, od 1989 Akademii Nauk Japonii. W 1973 został doktorem honoris causa Uniwersytetu Oksfordzkiego, 1976 Uniwersytetu Harvarda, 1977 Uniwersytetu w Princeton i Uniwersytetu w Uppsali, 1984 Université de Lyon, a 1985 Uniwersytetu w Pizie. Zajmował się analizą funkcjonalną, stworzył teorię algebr unormowanych (algebra Banacha), uzyskał fundamentalne wyniki w teorii reprezentacji grup topologicznych. Od 1990 mieszkał w USA. Był autorem m.in. prac "Obobszczonyje funkcyi i diejstwija nad nimi" (wspólne z Gieorgijem Szyłowem) i trzytomowego "Collected Papers" (1987–1989).

</doc>
<doc id="3765609" url="https://pl.wikipedia.org/wiki?curid=3765609" title="Alexander Belonogoff">
Alexander Belonogoff

Alexander Belonogoff (ur. 17 kwietnia 1990) – australijski wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 2. miejsce w czwórce podwójnej, osadę tworzyli także James McRae, Karsten Forsterling i Cameron Girdlestone. Na mistrzostwach świata w 2014 był trzeci w dwójce podwójnej, w parze z McRae.

</doc>
<doc id="3765610" url="https://pl.wikipedia.org/wiki?curid=3765610" title="Estonia na Letnich Igrzyskach Olimpijskich 2016">
Estonia na Letnich Igrzyskach Olimpijskich 2016

Estonia na Letnich Igrzyskach Olimpijskich 2016 – czterdziestopięcioosobowa reprezentacja Estonii na Letnich Igrzyskach Olimpijskich 2016 w Rio de Janeiro. Występ w 2016 roku to 7. start reprezentacji Estonii na letnich igrzyskach olimpijskich. Podczas ceremonii otwarcia chorążym reprezentacji był żeglarz – Karl Martin Rammo.

</doc>
<doc id="3765612" url="https://pl.wikipedia.org/wiki?curid=3765612" title="Josh Booth">
Josh Booth

Joshua Booth (ur. 9 października 1990) – australijski wioślarz, srebrny medalista olimpijski z Rio de Janeiro.
Zawody w 2016 były jego drugimi igrzyskami olimpijskimi, debiutował w 2012 jako członek ósemki. W Brazylii zajął 2. miejsce w czwórce bez sternika, osadę tworzyli także Joshua Dunkley-Smith, William Lockwood i Alexander Hill.

</doc>
<doc id="3765613" url="https://pl.wikipedia.org/wiki?curid=3765613" title="Joshua Booth">
Joshua Booth



</doc>
<doc id="3765616" url="https://pl.wikipedia.org/wiki?curid=3765616" title="Podosphaera fusca">
Podosphaera fusca

Podosphaera fusca (Fr.) U. Braun &amp; Shishkoff – gatunek grzybów należący do mączniakowatych ("Erysiphaceae"). 
Systematyka i nazewnictwo.
Pozycja w klasyfikacji według Index Fungorum: "Podosphaera, Erysiphaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1812 roku Elias Fries, nadając mu nazwę "Erysiphe fusca". Obecną, uznaną przez Index Fungorum nazwę nadali mu w 2000 roku Uwe Braun i N. Shishkoff. 
Niektóre synonimy:
Morfologia i rozwój.
"Podosphaera fusca" na roślinach uprawnych występuje głównie w postaci bezpłciowej anamorfy, teleomorfa spotykana jest bardzo rzadko. Na liściach porażonych roślin anamorfa tworzy biały nalot złożony ze strzępek grzybni, konidioforów i powstających na nich w długich łańcuszkach konidiów. Konidiofory nierozgałęzione i wyprostowane. Bezbarwne konidia mają elipsoidalno-owalny kształt i rozmiary 24–40 × 15–25 μm. Owocniki płciowe typu klejstotecjum są kuliste, ciemnobrązowe lub czarne i najczęściej mają średnicę 70–100 μm. Zawierają po jednym tylko worku z 8 askosporami. 
Zimuje na dwuletnich lub wieloletnich roślinach żywicielskich. Infekcji pierwotnej dokonują konidia i askospory.
Znaczenie.
Pasożyt wielu gatunków roślin należących do rodzin astrowatych, dyniowatych, jasnotowatych, trędownikowatych, psiankowatych i werbenowatych.
Wraz z gatunkiem "Golovinomyces orontii" u roślin z rodziny dyniowatych ("Cucurbitaceae") wywołuje chorobę o nazwie mączniak prawdziwy dyniowatych.

</doc>
<doc id="3765619" url="https://pl.wikipedia.org/wiki?curid=3765619" title="Endre Gellért">
Endre Gellért

Endre Gellért (ur. 1 października 1914 w Budapeszcie, zm. 1 marca 1960 tamże) – węgierski reżyser.
W 1935 debiutował w budapesztańskim teatrze Vig, od 1945 współpracował z Teatrem Narodowym, którego w 1948 został głównym reżyserem i kierownikiem literackim. W swoich przedstawieniach przykładał wagę do szczegółowego przedstawiania realiów historycznych i obyczajowych oraz psychologicznej motywacji działań bohaterów. Do ważniejszych jego inscenizacji należą: "Bóg, cesarz i chłop" Gyuli Háy'a (1946), "Intryga i miłość" Schillera (1950), "Rewizor" Gogola (1951), "Hamlet" Szekspira (1951), "Pigmalion" Shawa (1953), "Peer Gynt" Ibsena (1958). W 1945 został pedagogiem w Akademii Teatralnej w Budapeszcie. Był dwukrotnym laureatem Nagrody im. Kossutha (1950 i 1953).

</doc>
<doc id="3765620" url="https://pl.wikipedia.org/wiki?curid=3765620" title="Neo-Dustur">
Neo-Dustur

Neo-Dustur, Neo-Destur (ar. الحزب الحر الدستوري الجديد, "al-Ḥizb al-Ḥurr ad-Dustūrī al-Jadīd", fr. "Nouveau Parti libéral constitutionnel") – historyczna tunezyjska partia polityczna o programie liberalno-nacjonalistycznym. 
Partia powstała w wyniku rozłamu w partii Dustur w 1934 roku (drugą z powstałych formacji był Stary Dustur). Przyjęła ideologię liberalno-nacjonalistyczną. Domagała się niepodległości Tunezji, przy czym akceptowała współpracę z Francją (w niektórych dziedzinach) na równych zasadach. Rządząca od uzyskania niepodległości w 1956 roku. Przewodniczącym od 1937 roku był Habib Burgiba. 22 października 1964 roku formacja uległa przekształceniu w ugrupowanie o nazwie Dusturowska Partia Socjalistyczna.

</doc>
<doc id="3765621" url="https://pl.wikipedia.org/wiki?curid=3765621" title="Malta na Letnich Igrzyskach Olimpijskich 2016">
Malta na Letnich Igrzyskach Olimpijskich 2016

Malta na Letnich Igrzyskach Olimpijskich 2016 w Rio de Janeiro reprezentowało 7 sportowców. Był to szesnasty start Malty na letnich igrzyskach olimpijskich.

</doc>
<doc id="3765622" url="https://pl.wikipedia.org/wiki?curid=3765622" title="Alexander Hill">
Alexander Hill

Alexander Hill (ur. 11 marca 1993) – australijski wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 2. miejsce w czwórce bez sternika, osadę tworzyli także Joshua Dunkley-Smith, William Lockwood i Josh Booth.
W tej samej konkurencji był dwukrotnym mistrzem świata - w 2017 roku w Sarasocie oraz w 2018 roku w Płowdiwie. Jest również srebrnym medalistą mistrzostw świata w 2015. Jako junior zdobył złoto w 2011.

</doc>
<doc id="3765624" url="https://pl.wikipedia.org/wiki?curid=3765624" title="Anabasis lachnantha">
Anabasis lachnantha

Anabasis lachnantha Aellen &amp; Rech.f. – gatunek rośliny z rodziny szarłatowatych ("Amaranthaceae" Juss.). Występuje naturalnie we wschodniej części Arabii Saudyjskiej, Kuwejcie, południowych częściach Iraku i Iranu oraz w Pakistanie (w Mekranie).

</doc>
<doc id="3765625" url="https://pl.wikipedia.org/wiki?curid=3765625" title="Giambattista Gelli">
Giambattista Gelli

Giambattista Gelli, Giovan Battista Gelli (ur. 12 sierpnia 1498 we Florencji, zm. 24 lipca 1563 tamże) – włoski pisarz.
Życiorys.
Z zawodu był pończosznikiem. Posiadł ponadprzeciętną kulturę umysłową i zajął w literaturze renesansu poczesne miejsce dzięki dialogom o tematyce moralnej - "I capricci di Giusto bottaio" (1546-1548) i "Circe" (1549). Należał do Accademia della Crusca, z polecenia Medyceuszy był komentatorem "Boskiej komedii" Dantego.

</doc>
<doc id="3765626" url="https://pl.wikipedia.org/wiki?curid=3765626" title="Dustur">
Dustur

Dustur, Destur (właściwie Partia Wolności Konstytucyjnych) (ar. الحزب الحر الدستوري, "al-Ḥizb al-Ḥurr ad-Dustūrī") – działająca w latach 1920-34 tunezyjska partia polityczna. Wywodziła się z ruchu młodotunezyjskiego. Dążyła do ustanowienia konstytucji i zniesienia francuskiego protektoratu w Tunezji. W 1930 roku zdelegalizowana. W 1934 roku rozpadła się na Neo-Dustur i Stary Dustur.

</doc>
<doc id="3765628" url="https://pl.wikipedia.org/wiki?curid=3765628" title="Stary Dustur">
Stary Dustur

Stary Dustur – tunezyjska partia polityczna o profilu konserwatywnym działająca w latach 1934-57. Powstał w wyniku rozłamu w partii Dustur. Ugrupowanie opowiadało się za całkowitą niepodległością od Francji, zerwaniem więzi z tym krajem i oparciem państwowości na tradycji islamu. Stracił znaczenie w niepodległej Tunezji i został zlikwidowany w 1957 roku.

</doc>
<doc id="3765630" url="https://pl.wikipedia.org/wiki?curid=3765630" title="Olimpizm">
Olimpizm

Olimpizm – termin odnoszący się do filozofii igrzysk olimpijskich i nawiązujący do odtworzenia starogreckiego obyczaju rozgrywania zawodów sportowych w Olimpii.
Olimpizm można pojmować jako ideologię lub zarys systemu wartości, który przybiera formę olimpijskiego ideału. Odmienne znaczenie przysługuje olimpizmowi interpretowanemu jako doktryna zrealizowana poprzez ruch społeczny. Bardzo często olimpizm określa się również jako ogół wydarzeń związanych wyłącznie ze stroną czysto sportową, a więc z igrzyskami olimpijskimi, czyli bezpośrednimi spotkaniami „olimpijczyków”. Najszerszym ujęciem jest jednak jego postrzeganie jako całość faktów sięgających do wszelkiego sportu, a nawet powszechnej kultury fizycznej. W innych definicjach olimpizm rozpatruje się także między innymi jako produkt europejski.
Według definicji zawartej w Karcie Olimpijskiej olimpizm jest filozofią życia, chwalącą i łączącą w zrównoważoną całość jakość ciała, woli i umysłu. Dzięki połączeniu sportu z kulturą i edukacją olimpizm dąży do krzewienia sposobu życia opartego na wychowawczych wartościach dobrego przykładu, radości z wysiłku, poszanowaniu uniwersalnych podstawowych zasad etycznych oraz odpowiedzialności społecznej. Jednym z głównych celów olimpizmu jest dostosowanie sportu do harmonijnego rozwoju człowieka.
Rozpatrując ideę olimpizmu, naukowcy często przywołują również szereg odniesień historycznych, zestawiając go w dwóch parach:
Autorem ideowych podstaw nowoczesnego olimpizmu był Pierre de Coubertin, francuski baron uważany za ojca nowożytnego ruchu olimpijskiego.

</doc>
<doc id="3765635" url="https://pl.wikipedia.org/wiki?curid=3765635" title="Leokadia Dukiewicz">
Leokadia Dukiewicz

Leokadia Wirginia Dukiewicz (ur. 10 października 1926 w Tarnowskich Górach, zm. 23 października 2018 w Poznaniu) – polska językoznawczyni, prof. dr hab. Uniwersytetu Marii Curie-Skłodowskiej w Lublinie (UMCS), specjalistka w dziedzinie fonetyki.
Życiorys.
Córka Hermana i Elfrydy. 8 lipca 1997 uzyskała tytuł profesora nauk humanistycznych. Członek Poznańskiego Towarzystwa Przyjaciół Nauk, Polskiego Towarzystwa Fonetycznego oraz Polskiego Towarzystwa Językoznawczego. Była pracownik UMCS. Zmarła 23 października 2018. Pochowana na cmentarzu Górczyńskim w Poznaniu.

</doc>
<doc id="3765637" url="https://pl.wikipedia.org/wiki?curid=3765637" title="Sitthichai Sitsongpeenong">
Sitthichai Sitsongpeenong

Sitthichai Sitsongpeenong właśc. Anulak Jansuk (taj.สิทธิชัย ศิษย์สองพี่น้อง; ur. 23 września 1991 w Buriram) – tajski kick-boxer oraz zawodnik boksu tajskiego, mistrz świata GLORY w wadze lekkiej.
Kariera sportowa.
W wieku 11 lat zadebiutował w boksie tajskim. Przez większą część kariery toczył walki na stadionach Lumpini i Rajadamnern, wygrywając większość swoich pojedynków. Po wygraniu kilku krajowych tytułów, rozpoczął światową karierę, tocząc zwycięskie pojedynki w Europie. W styczniu 2015 wygrał turniej Kunlun Fight wagi średniej, pokonując jednego wieczoru dwóch utytułowanych Holenderskich zawodników: Murthela Groenharta przez nokaut i Andy'ego Souwera na punkty. Wygrana nad zawodnikami światowego formatu pozwoliła Tajowi związać się z największą organizacją kickbokserską na świecie – GLORY. 
W debiucie dla GLORY, wygrał turniej pretendentów, nokautując w półfinale Dawita Kirię i w finale Josha Jaunceya na punkty. 6 listopada 2015 na GLORY 25, zmierzył się o mistrzostwo świata wagi lekkiej z Robinem van Roosmalenem, ostatecznie przegrywając kontrowersyjnie na punkty z Holendrem. 
Od przegranej z Roosmalenem, był niepokonany w siedmiu kolejnych pojedynkach (zwycięstwa m.in. nad Maratem Grigorianem czy Dawitem Kirią). Poza tym wygrywał finałowy turniej Kunlun Fight 2015 World MAX oraz GLORY Contender Tournament. 25 czerwca 2016 ponownie zmierzył się z Roosmalenem o mistrzostwo wagi lekkiej. Tym razem w oczach sędziów lepszy okazał się Taj, wygrywając niejednogłośnie na punkty i zostając nowym mistrzem GLORY. 10 grudnia 2016 na GLORY 36, obronił tytuł w rewanżowym pojedynku z Maratem Grigorianem, pokonując go jednogłośnie na punkty.
25 marca 2017 po raz drugi zachował tytuł GLORY, pokonując przed czasem Francuza Dylana Salvadora. 1 lipca 2017 wziął udział w turnieju Wu Lin Feng gdzie zwycięzca otrzymywał możliwość walki o pas mistrzowski z mistrzem Yi Longiem. Sitthichai wygrał turniej pokonując w ćwierćfinale Holendra Hassana Toya na punkty, w półfinale 2 września 2017 Niemca Enriko Kehla, również na punkty, natomiast w finale 7 października tego samego roku wypunktował Rosjanina Dżabara Askierowa. 4 listopada 2017 zmierzył się z Yi Longiem którego znokautował wysokim kopnięciem w drugiej rundzie i został mistrzem WLF.
16 lutego 2018 w swojej trzeciej obronie mistrzostwa Glory wagi lekkiej pokonał jednogłośnie na punkty Christiana Bayę, natomiast 12 maja 2018 pokonał jednogłośnie na punkty Tyjaniego Beztatiego z Maroka, broniąc tym samym czwarty raz mistrzostwo Glory.

</doc>
<doc id="3765639" url="https://pl.wikipedia.org/wiki?curid=3765639" title="Adamu">
Adamu

Osoby noszące nazwisko Adamu:

</doc>
<doc id="3765646" url="https://pl.wikipedia.org/wiki?curid=3765646" title="Jean-Charles Valladont">
Jean-Charles Valladont

Jean-Charles Valladont (ur. 20 marca 1989 r. w Besançon) – francuski łucznik, srebrny medalista igrzysk olimpijskich, trzykrotny srebrny medalista mistrzostw świata, dwukrotny mistrz Europy.
Igrzyska olimpijskie.
W 2016 roku podczas igrzysk olimpijskich w Rio de Janeiro zdobył srebrny medal, przegrywając w finale z Ku Bon-chanem z Korei Południowej 3:7.

</doc>
<doc id="3765648" url="https://pl.wikipedia.org/wiki?curid=3765648" title="Baildon Katowice (hokej na lodzie)">
Baildon Katowice (hokej na lodzie)

Baildon Katowice – polski klub hokeja na lodzie z siedzibą w Katowicach założony w 1920 jako sekcja klubu Baildon Katowice. Po sezonie I ligi 1981/1982 sekcja hokejowa Baildonu Katowice została rozwiązana. Po rozwiazaniu kilku zawodników drużyny przeszło do II-ligowego GKS Jastrzębie.
Od 1962 do 1977 trenerem drużyny był Emil Nikodemowicz.

</doc>
<doc id="3765649" url="https://pl.wikipedia.org/wiki?curid=3765649" title="Janusz Stępczak">
Janusz Stępczak



</doc>
<doc id="3765651" url="https://pl.wikipedia.org/wiki?curid=3765651" title="Stanisław Pieńkoś">
Stanisław Pieńkoś



</doc>
<doc id="3765654" url="https://pl.wikipedia.org/wiki?curid=3765654" title="Mongolia na Letnich Igrzyskach Olimpijskich 2016">
Mongolia na Letnich Igrzyskach Olimpijskich 2016

Mongolię na Letnich Igrzyskach Olimpijskich 2016 w Rio de Janeiro, reprezentowało czterdziestu trzech sportowców. Był to 13. start reprezentacji Mongolii na letnich igrzyskach olimpijskich.

</doc>
<doc id="3765656" url="https://pl.wikipedia.org/wiki?curid=3765656" title="Karabin HK416">
Karabin HK416



</doc>
<doc id="3765659" url="https://pl.wikipedia.org/wiki?curid=3765659" title="Jacob Larsen">
Jacob Larsen

Jacob Larsen (ur. 13 czerwca 1988) – duński wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 2. miejsce w czwórce bez sternika wagi lekkiej, osadę tworzyli także Morten Jørgensen, Kasper Winther Jørgensen i Jacob Barsøe. W tej konkurencji był złotym medalistą mistrzostw świata w 2013 i 2014 oraz srebrnym w 2015. W 2011 zdobył brąz w ósemce wagi lekkiej.

</doc>
<doc id="3765661" url="https://pl.wikipedia.org/wiki?curid=3765661" title="Zbyněk Stanjura">
Zbyněk Stanjura

Zbyněk Stanjura (ur. 15 lutego 1964 w Opawie) – czeski polityk, inżynier i samorządowiec, parlamentarzysta, w latach 2002–2010 prezydent Opawy, od 2012 do 2013 minister transportu, od 2021 minister finansów.
Życiorys.
Z wykształcenia inżynier, w latach 1982–1987 studiował w wyższej szkole technicznej VUT w Brnie. Pracował jako programista, od 1992 zawodowo związany z przedsiębiorstwem ESKON, w którym był dyrektorem zarządzającym. W 1991 wstąpił do Obywatelskiej Partii Demokratycznej (ODS). Od 1997 do 2014 zasiadał z ramienia tego ugrupowania w radzie miejskiej Opawy. W 1998 został członkiem zarządu miasta, a w 2002 objął stanowisko prezydenta, które zajmował do 2010. W latach 2000–2011 był również radnym kraju morawsko-śląskiego, a do 2008 członkiem zarządu władz regionalnych tego kraju.
W 2010 z ramienia ODS uzyskał mandat deputowanego do Izby Poselskiej. W grudniu 2012 został ministrem transportu w rządzie Petra Nečasa, odszedł wraz z całym gabinetem w lipcu 2013. W wyborach w 2013, 2017 i 2021 z powodzeniem ubiegał się o poselską reelekcję.
W grudniu 2021 objął urząd ministra finansów, dołączając do nowo powołanego gabinetu Petra Fiali.

</doc>
<doc id="3765662" url="https://pl.wikipedia.org/wiki?curid=3765662" title="Glyphis glyphis">
Glyphis glyphis

Glyphis glyphis – gatunek dużej drapieżnej ryby chrzęstnoszkieletowej z rodziny żarłaczowatych (Carcharhinidae). Występuje na północy Australii i u południowych wybrzeży Nowej Gwinei. Młode osobniki zamieszkują większe tropikalne rzeki, o błotnistym dnie i namorzynowych brzegach. Dorosłe preferują płytkie morskie wody, w pobliżu wybrzeży oraz wysp. Posiada dobrze zbudowane spłaszczone ciało z dużą i stosunkowo szeroką głową, duże płetwy grzbietowe oraz charakterystyczne długie i szerokie płetwy piersiowe. Grzbiet rekina przybiera barwę ciemnoszarą lub jasnoszarą, z charakterystycznymi czarnymi wewnętrznymi fragmentami płetw brzusznych i ciemniejszymi wierzchołkami płetw piersiowych. Spód jest jaśniejszy od grzbietu. Dorosłe osobniki mogą osiągać nawet ponad 3 metry długości. 
Podobnie jak inne żarłaczowate, jest żyworodny. Kopulacja odbywa się za pomocną pterygopodium, narządu płciowego samca. Samica rodzi 6–7 lub więcej młodych. Z uwagi na duże zmętnienie w trakcie polowania rekin ten opiera się bardziej na elektrolokacji niż wzroku. Odżywia się zwykle przy dnie lub w jego pobliżu. Głównym składnikiem jego diety są małe ryby kostnoszkieletowe oraz skorupiaki. Dorosłe polują niekiedy na płaszczki. Szacuje się, że na świecie żyje mniej niż 2500 dorosłych osobników. Głównym zagrożeniem jest degradacja środowiska, jak choćby zanieczyszczanie rzek przez przemysł górniczy czy wydobycie uranu. Międzynarodowa Unia Ochrony Przyrody, biorąc pod uwagę istniejące zagrożenia oraz małą liczebność w połączeniu z ograniczoną ilością preferowanych siedlisk i małym zasięgiem występowania, określiła "G. glyphis" jako gatunek zagrożony. Na obszarze Australii rekin ten jest krytycznie zagrożony wyginięciem.
Taksonomia.
Rekin ten został opisany w 1839 roku przez dwóch niemieckich przyrodników Johannesa Petera Müllera i Friedricha Gustava Jakoba Henle w pracy pt. ""Systematische Beschreibung der Plagiostomen" jako "Carcharias (Prionodon) glyphis". Okazem typowym (holotypem) była mierząca metr długości młoda samica o numerze katalogowym ZMB 5265, pochodząca ze zbiorów Muzeum Historii Naturalnej w Berlinie. Okaz nie posiadał adnotacji na temat miejsca pochodzenia. Późniejsi autorzy sugerowali, że rekin ten wyłowiony został na Oceanie Indyjskim lub w Morzu Południowochińskim. 
W 1843 roku Louis Agassiz, zoolog szwajcarsko-amerykańskiego pochodzenia, zasugerował stworzenie nowego rodzaju "Glyphis" dla tego gatunku oraz drugiego wymarłego "G. hastalis", opisanego na podstawie skamielin z Wielkiej Brytanii. Jednakże nazwa ta nie uzyskała szerszej akceptacji wśród naukowców, aż do opublikowania rewizji rodzaju "Carcharhinus" przez Jacka Garricka w 1982 roku. 
Przez ponad 140 lat holotyp Mullera i Henle był jedynym znanym okazem "G. glyphis". W 1982 roku u wybrzeży Australii wyłowiono następne osobniki, którym nadano tymczasową nazwę "Glyphis" sp. A". W 2008 roku Compagno, White i Last dokonali redyskrypcji "G. glyphis" i potwierdzili, że okazy oznaczone "sp, A" należą do tego gatunku.
Filogenetyka i ewolucja.
Analiza mitochondrialnego locus NADH-2 przeprowadzona w 2012 roku przez Naylora i innych, wykazuje, że "G. glyphis" tworzy wspólny klad z sympatrycznym "G. garricki", siostrzany dla kladu, do którego należą "G. fowlerae" i "G. gangeticus". Analiza fragmentów mtDNA kodujących białka przy pomocy modelu GTR + Γ (39), przeprowadzona przez Chenhonga Li i innych, potwierdziła to założenie. Badanie to wykazało ponadto konieczność zsynonimizowania "C. siamensis" i "C. fowlerae" z "C. gangeticus" oraz potwierdziło, że pochodzące z Borneo i Bangladeszu osobniki oznaczone tymczasowo jako ""Glyphis" sp. 1" należą do czwartego, najbardziej bazalnego gatunku w obrębie rodzaju "Glyphis".
Rodzaj "Glyphis", wraz z "Isogomphodon", "Negaprion" i "Lamiopsis", zajmuje pośrednią pozycję na drzewie ewolucyjnym żarłaczowatych, pomiędzy bazalnymi rodzajami "Loxodon", "Rhizoprionodon" i "Scoliodon" oraz bardziej zaawansowanymi "Carcharhinus", "Triaenodon", "Nasolamia" i "Prionace".
Występowanie i środowisko.
Młode i podrośnięte osobniki zamieszkują większe tropikalne australijskie i nowogwinejskie rzeki, o najczęściej błotnistym dnie i namorzynowych brzegach. Znajduje się je od ujścia do kilkaset kilometrów w górę rzeki. Na obszarze Queensland występują w rzekach Wenlock, Ducie i Bizant oraz być może również Normanby, Hey i Embly. Spotykane są także w rzekach Adelaide i Alligator River (Terytorium Północne). Rekiny odnotowane w wodach rzeki Ord w Australii Zachodniej mogą również należeć do tego gatunku. Na terenie Nowej Gwinei raportowano "G. glyphis" z wód rzeki Fly oraz okolic Wyspy Daru i Portu Romilly. Możliwe, że gatunek ten występuje (lub występował) również w Morzu Południowochińskim (w pobliżu wyspy Côn Sơn); dane te jednak są niepewne, gdyż opierają się jedynie na badaniu szczęk i zębów pojedynczego osobnika wyłowionego w grudniu 1898 roku. 
Młode od narodzin aż do osiągnięcia dojrzałości zamieszkują zwykle obszary o szybkich prądach pływowych i błotnistym dnie. Płynąca woda powoduje duże zmętnienie, przez co mniej niż 1% promieni słonecznych dociera na głębokość większą niż metr. Zasolenie tych wód różni się w zależności od miejsca; bliżej ujścia woda jest bardziej zasolona (dochodząc do 28 ppt), dalej w górę rzeki poziom zasolenia spada nawet poniżej 0,8 ppt. Temperatury wahają się w granicach 25–33 °C. Młodsze rekiny wędrują dalej w górę rzeki od starszych. Badania przeprowadzone na trzech osobnikach z rzeki Adelaide wykazały, że przemieszczały się one w górę rzeki razem z przypływem i cofały się w dół razem z odpływem, pokonując średnio 10–12 kilometrów w każdą ze stron. Średnia głębokość pływania wyliczona dla jednego z osobników wyniosła 7,7 metra, co wskazuje, że poruszał się w środku słupa wody. Dopiero w 2014 roku opisano pierwsze trzy dorosłe osobniki "G. glyphis", napotkane przez naukowców w wiosce rybackiej na wyspie Daru. Wszystkie trzy zostały złowione w wodach przybrzeżnych poza wyspą, co może sugerować, że dorosłe osobniki preferują przybrzeżne wody morskie. Nie ma dowodów na społeczne podziały według płci.
Cechy morfologiczne.
Rekin ten posiada dobrze zbudowane spłaszczone ciało oraz dużą i stosunkowo szeroką głowę. Na spodzie tępo zakończonego pyska mieści się duży, półokrągły otwór gębowy. W szczęce i żuchwie mieści się kilka rzędów małych zębów – pierwszy z nich ułożony jest pionowo, a każdy kolejny coraz bardziej pochylony ku tyłowi. W razie utraty któregoś z zębów na jego miejsce przesuwa się następny z kolejnego rzędu. Górne zęby są trójkątne i lekko ząbkowane na krawędziach. Na brzegach podstawy zęba mieszczą się nieregularne guzkowate wyrostki. Dolne zęby są mniejsze i węższe od górnych, a ich krawędzie są ostre i gładkie. W szczęce mieści się 26–29 zębów, w żuchwie z kolei od 27 do 29. Niewielkie nozdrza osadzone są po bokach spodniej strony pyska, posiadają stosunkowo duże trójkątne fałdy skórne. Małe, okrągłe oczy wyposażone są w fałdy półksiężycowate spojówek (ochraniające migotkę). Źrenice są duże i okrągłe. Po bokach głowy mieści się pięć niedużych równych szczelin skrzelowych, z czego pierwsza para jest większa od pozostałych. Na spodzie pyska rekin posiada liczne elektroreceptory zwane ampułkami Lorenziniego.
Dość duża płetwa grzbietowa ma kształt trójkąta i długą wolną końcówkę na dole dystalnej krawędzi. Jej przednia krawędź jest nieznacznie wygięta ku tyłowi. Druga płetwa grzbietowa jest o prawie połowę niższa od pierwszej. Umiejscowiona jest nad płetwą odbytową i ma kształt zbliżony do pierwszej płetwy grzbietowej. Pomiędzy płetwami grzbietowymi nie występuje wyraźny międzygrzbietowy łuk. Płetwy piersiowe są długie i szerokie. Ich proksymalna krawędź osiąga nawet 24-28% długości ciała zwierzęcia. Ulokowane są tuż pod ostatnią parą szczelin skrzelowych. Mniejsze od drugiej płetwy grzbietowej płetwy brzuszne mają romboidalny kształt. U samca z wewnętrznej, tylnej części płetw brzusznych wykształcił się narząd kopulacyjny zwany pterygopodium. Płetwa odbytowa jest nieco większa od płetw brzusznych, lecz mniejsza od drugiej płetwy grzbietowej. Posiada zaokrąglony sierpowaty wierzchołek oraz mocno zagiętą dystalną krawędź, która zakończona jest długą wolną końcówką. Na końcu ogona mieści się proporcjonalnie duża heterocerkiczna płetwa ogonowa. Na końcu jej górnego płata mieści się duży, szeroki trójkątny fałd skórny.
Skórę rekina pokrywają romboidalne połyskujące łuski plakoidalne. Górna płaszczyzna każdej z nich pokryta jest 3-6 podłużnymi rowkami. Grzbiet rekina przybiera różną barwę, od ciemnoszarej po jasnobrązową. Spód i boki są nieco jaśniejsze, barwy białej, jasnoszarej lub bladożółtej. Wewnętrzna powierzchnia płetw brzusznych oraz wierzchołki płetw piersiowych są czarne. Największy przebadany osobnik mierzył blisko 2,6 metra długości. Trzy osobniki (dwa samce i samica) znane są naukowcom jedynie z odciętych płetw, lecz dzięki porównaniu proporcji płetw piersiowych w stosunku do długości ciała oszacowano, że samica w chwili śmierci mierzyła około 292-304 cm.
Ekologia.
"G. glyphis" wydaje się być stosunkowo spokojnym i wolno pływającym rekinem, wykorzystującym prądy do przemieszczania, w celu oszczędzania energii. Jest aktywny przez całą dobę, niezmiennie w dzień i w nocy, co może być spowodowane niezmienną ciemnością panującą na większych głębokościach. 
Odżywianie.
Małe oczy oraz duże i gęsto rozmieszczone elektroreceptory ampułkowate sugerują, że rekin ten opiera się bardziej na elektrolokacji niż wzroku w trakcie polowania. Duża druga płetwa grzbietowa oraz szerokie płetwy piersiowe poprawiają stabilność i umożliwiają manewrowanie przy małych prędkościach w szybkich prądach wodnych. Smukłe zęby przystosowane są do pożywiania się małymi rybami oraz skorupiakami. Rekin ten poluje zwykle przy dnie lub w jego pobliżu. Młode odżywiają się babkowatymi z rodzajów "Taenoides" i "Trypauchen", ariusowatymi, wiciakowatymi ("Polydactylus macrochir"), eleotrowatymi ("Prionobutis microps"), kulbinowatymi ("Nibea squamosa"), śledziowatymi ("Nematalosa erebi") oraz krewetkami z rodzaju "Macrobrachium". Niewiele wiadomo o zwyczajach żywieniowych dorosłych osobników. W szczękach jednej z dorosłych samic znaleziono pozostałości ryb kostnoszkieletowych oraz płaszczki, co sugeruje, że to one zwykle padają ofiarą dorosłych osobników.
Cykl życiowy.
Podobnie jak inne żarłaczowate jest żyworodny. Samice rodzą 6–7 lub więcej młodych. Zapłodnienie odbywa się za pomocą pterygopodium, narządu wykształconego z dystalnych fragmentów płetw brzusznych samców. Embriony w ciele matki zużywają zapasy żółtka z pęcherzyka żółtkowego. Po pewnym czasie pęcherzyk żółtkowy łączy się ze ścianą macicy, tworząc tzw. łożysko żółtkowe, dzięki któremu dostarczane jest pożywienie z organizmu matki, aż do momentu porodu. Młode w chwili narodzin mierzą 50–65 cm długości. Poród ma miejsce od października do grudnia, co przypada na koniec pory suchej. Podobnie jak u "G. garricki", samica zachodzi w ciążę co dwa lata. Młode w ciągu pierwszych lat życia rosną prawdopodobnie o około 19 cm rocznie. Największy złowiony niedojrzały samiec mierzył 145 cm, a najmniejszy udokumentowany dorosły osobnik miał 228 cm długości, co sugeruje, że rekin ten dojrzewa płciowo po przekroczeniu minimum 1,5 m długości.
Relacje z ludźmi i ochrona.
Nie wiadomo, czy rekin ten stanowi zagrożenie dla człowieka, gdyż brak jest informacji na temat ataków tego gatunku na ludzi. Jest niezwykle rzadki, podobnie jak inne rekiny z rodzaju "Glyphis". Szacuje się, że na świecie żyje mniej niż 2500 dorosłych osobników oraz że żadna z subpopulacji nie obejmuje więcej niż 250 sztuk. Znajdowany jako przyłów w komercyjnych połowach z wykorzystaniem sieci skrzelowych oraz linek z haczykami, jak choćby w przypadku połowów barramundi ("Lates calcarifer") na północy Queensland. Bywa poławiany również przez wędkarzy oraz podczas polowań z użyciem łuku. Złowione rekiny bywają zjadane, wykorzystywane jako przynęta na kraby lub porzucane. Kolejnym zagrożeniem dla tego gatunku jest degradacja środowiska, w tym: zanieczyszczenie rzeki Fly na Papui-Nowej Gwinei spowodowane działalnością górniczą, pogłębianie Portu Musgrave oraz wydobycie uranu na terenie Parku Narodowego Kakadu. 
Międzynarodowa Unia Ochrony Przyrody, biorąc pod uwagę istniejące zagrożenia oraz małą liczebność w połączeniu z ograniczoną ilością preferowanych siedlisk i małym zasięgiem występowania, określiła "G. glyphis" jako gatunek zagrożony wyginięciem. Na obszarze Australii rekin ten uznany jest za gatunek krytycznie zagrożony przez ustawę "1999 Commonwealth Environment Protection and Biodiversity Conservation Act". Regulacje te nie dotyczą jednak wód do odległości trzech mil morskich od wybrzeża, a co za tym idzie, w dużej mierze nie pokrywają się z obszarem występowania "G. glyphis". Rekin ten został również wymieniony w "2000 Territory Parks and Wildlife Conservation Act" jako gatunek narażony, lecz plan zarządzania i ochrony nie został jeszcze uchwalony. Nie istnieją żadne regulacje dotyczące połowów tego rekina na obszarze Papui-Nowej Gwinei.

</doc>
<doc id="3765664" url="https://pl.wikipedia.org/wiki?curid=3765664" title="Opcja na prawo">
Opcja na prawo



</doc>
<doc id="3765665" url="https://pl.wikipedia.org/wiki?curid=3765665" title="Leoš Heger">
Leoš Heger

Leoš Heger (ur. 11 lutego 1948 w Hradcu Králové) – czeski polityk, lekarz i samorządowiec, parlamentarzysta, w latach 2010–2013 minister zdrowia.
Życiorys.
W 1972 ukończył studia medyczne na Uniwersytecie Karola w Pradze. Pozostał pracownikiem naukowym tej uczelni, w latach 1990–1992 pełnił funkcję prodziekana swojego wydziału i przewodniczącego uczelnianego senatu. W 1993 zatrudniony w szpitalu uniwersyteckim w Hradcu Králové, w latach 1996–2009 był dyrektorem tej placówki.
W 2002 wybrany do rady miejskiej w Hradcu Králové. W 2008 bezskutecznie kandydował do Senatu z listy Obywatelskiej Partii Demokratycznej. W 2009 dołączył do nowo powołanej partii TOP 09, w 2010 z jej ramienia uzyskał mandat deputowanego do Izby Poselskiej. W lipcu tego samego roku został ministrem zdrowia w rządzie Petra Nečasa, odszedł wraz z całym gabinetem w lipcu 2013. W tym samym roku z powodzeniem ubiegał się o poselską reelekcję.

</doc>
<doc id="3765672" url="https://pl.wikipedia.org/wiki?curid=3765672" title="Pavel Blažek">
Pavel Blažek

Pavel Blažek (ur. 8 kwietnia 1969 w Brnie) – czeski polityk, prawnik i samorządowiec, parlamentarzysta, w latach 2012–2013 i od 2021 minister sprawiedliwości.
Życiorys.
W 1992 ukończył studia prawnicze na Uniwersytecie Masaryka w Brnie. Do 2002 był asystentem na macierzystej uczelni, w 1996 rozpoczął prowadzenie prywatnej praktyki adwokackiej. W 1998 wstąpił do Obywatelskiej Partii Demokratycznej (ODS). W tym samym roku został radnym dzielnicy Brno-střed, a w 2002 wszedł w skład rady miejskiej Brna. W latach 2002–2006 i 2010–2012 zasiadał w zarządzie tej miejscowości. Od 2010 do 2014 był wiceprzewodniczącym ODS.
W lipcu 2012 został ministrem sprawiedliwości w rządzie Petra Nečasa, odszedł wraz z całym gabinetem w lipcu 2013. W wyborach parlamentarnych w 2013, 2017 i 2021 z ramienia swojego ugrupowania był wybierany w skład Izby Poselskiej.
W grudniu 2021 powrócił na urząd ministra sprawiedliwości, wchodząc w skład powołanego wówczas gabinetu Petra Fiali.

</doc>
<doc id="3765677" url="https://pl.wikipedia.org/wiki?curid=3765677" title="Jesse Burkett">
Jesse Burkett

Jesse Cail Burkett (ur. 4 grudnia 1868, zm. 27 maja 1953) – amerykański baseballista, który występował na pozycji lewozapolowego.
Kariera zawodnicza.
Na początku kariery grał na pozycji miotacza, a pierwszy zawodowy kontrakt podpisał w 1888 ze Scranton Miners z Central League, w którym spędził jeden sezon. W 1889 grał w Worcester Grays z Atlantic Association, gdzie odniósł najwięcej zwycięstw (30) w lidze i zaliczył najwięcej strikeoutów (240). Przed rozpoczęciem sezonu 1890 został zawodnikiem San Francisco Giants, w którym zadebiutował 22 kwietnia 1890. W lutym 1891 podpisał kontrakt z Cleveland Spiders. Jako zawodnik tego klubu dwa razy uzyskał najlepszą średnią uderzeń w lidze, dwukrotnie powyżej 0,400.
W marcu 1899 został zawodnikiem St. Louis Perfectos, zespołu, który rok później zmienił nazwę na St. Louis Cardinals. W sezonie 1901 osiągnął po raz trzeci w karierze najlepszą średnią (0,376). W październiku 1901 przeszedł do lokalnego rywala Cardinals – St. Louis Browns, występującej w powstałej rok wcześniej American League. W 1905 grał w Boston Americans. Karierę zawodniczą kontynuował w zespołach niższych lig, głównie w Worcester Busters z New England League, gdzie pełnił również funkcję menadżera i był jego właścicielem. Jego ostatnim klubem był Haverhill Climbers, w którym występował w sezonie 1919.
Późniejszy okres.
Po sprzedaży udziałów w klubie z Worcester, w 1917 został trenerem drużyny baseballowej College of the Holy Cross. W 1920 został członkiem sztabu szkoleniowego New York Giants, z którym rok później wygrał World Series. W latach dwudziestych XX wieku prowadził również zespoły niższych lig. W 1946 został uhonorowany członkostwem w Baseball Hall of Fame.

</doc>
<doc id="3765678" url="https://pl.wikipedia.org/wiki?curid=3765678" title="Allikõnnu">
Allikõnnu

Allikõnnu – wieś w Estonii, w prowincji Parnawa, w gminie Vändra.

</doc>
<doc id="3765680" url="https://pl.wikipedia.org/wiki?curid=3765680" title="Ekspedycja 39">
Ekspedycja 39

Ekspedycja 39 – stała załoga Międzynarodowej Stacji Kosmicznej, która sprawowała swoją misję od 11 marca do 13 maja 2014 roku. Ekspedycja 39 rozpoczęła się wraz z odłączeniem od stacji statku Sojuz TMA-10M i trwała do odcumowania od ISS statku Sojuz TMA-11M.
Załoga.
Astronauci Michaił Tiurin, Richard Mastracchio i Koichi Wakata przybyli na ISS 7 listopada 2013 roku na pokładzie Sojuza TMA-11M i weszli w skład Ekspedycji 38. Początkowo znajdowali się na stacji jedynie w trójkę. 27 marca 2014 roku dołączyli do nich Aleksandr Skworcow, Oleg Artiemjew i Steven Swanson, którzy przybyli na pokładzie Sojuza TMA-12M.
Gdy 13 maja 2014 roku Sojuz TMA-11M odłączył się od stacji z Tiurinem, Mastracchio i Wakatą na pokładzie, zakończyła się misja Ekspedycji 39. Jednocześnie kosmonauci Skworcow, Artiemjew i Swanson przeszli w skład 40. stałej załogi ISS.

</doc>
<doc id="3765682" url="https://pl.wikipedia.org/wiki?curid=3765682" title="Impact Grand Championship">
Impact Grand Championship

Impact Grand Championship – dawny tytuł mistrzowski utworzony przez amerykańską federację wrestlingu Impact Wrestling.
Billy Corgan, prezes TNA, ogłosił powstanie nowego mistrzostwa 13 sierpnia 2016 roku podczas nagrań do kolejnego odcinka programu "Impact Wrestling", który wyemitowano 8 września. Tego dnia Corgan przedstawił oficjalnie pas Impact Grand Championship, oznajmiając zarazem usunięcie TNA King of the Mountain Championship. Pierwszego mistrza wyłonił ośmioosobowy turniej eliminacyjny. Jego finał miał miejsce 2 października na gali Bound for Glory, gdzie Aron Rex pokonał Eddiego Edwardsa.
Do 2018 r. rywalizacja o tytuł toczyła się na specjalnych zasadach, m.in. pojedynek składał się z trzech rund, a walkę dwóch zawodników oceniało troje sędziów za pomocą systemu dziesięciopunktowego. W wyniku zmian pojedynek o mistrzostwo odbywa się na standardowych zasadach.
Tytuł został połączony z Impact World Championship 4 czerwca 2018 r. podczas konferencji prasowej dotyczącej Slammiversary XVI.
Historia tytułu.
11 sierpnia 2016 r. Bobby Lashley odniósł zwycięstwo nad Jamesem Stormem w Winner Takes All matchu (zwycięzca spotkania odbiera mistrzostwo wcześniej należące do przeciwnika), efektem czego dołączył tytuł TNA King of the Mountain Championship do posiadanych przez siebie TNA World Heavyweight Championship oraz TNA X Division Championship. 18 sierpnia postanowił zunifikować pasy King of the Mountain i X Division z pasem wagi ciężkiej. Temu rozwiązaniu sprzeciwili się Billy Corgan i Dixie Carter (główni właściciele TNA). Lashley zatrzymał zatem jedynie TNA World Heavyweight Championship, zaś z pozostałych tytułów zrezygnował. 8 września Corgan pojawił się w ringu i oświadczył, że TNA King of the Mountain Championship zostało zlikwidowane, a jego miejsce zajmie nowe mistrzostwo – Impact Grand. Dodał również, że pierwszego mistrza wyłoni ośmioosobowy turniej eliminacyjny, którego finał odbędzie się 2 października na gali Bound for Glory.
Impact Grand Championship zostało połączone z Impact World Championship przez Austina Ariesa 4 czerwca 2018 r. podczas konferencji prasowej dotyczącej Slammiversary XVI, która miała miejsce w Toronto.
Zasady.
Spotkania o Impact Grand Championship rozgrywane były do 2018 r. na specjalnych zasadach. Każdy pojedynek składał się z trzech trzyminutowych rund, a w wyjątkowych sytuacjach były one przedłużane do pięciu minut. Walkę wygrywał ten wrestler, który przypiął (pinfall) lub zmusił do poddania (submission) swojego rywala przed upływem regulaminowego czasu. Jeśli taka okoliczność nie nastąpiła, wtedy troje sędziów wyłaniało zwycięzcę na podstawie systemu dziesięciopunktowego.
W specjalnym odcinku "Impactu!" o nazwie Genesis, wyemitowanego 25 stycznia 2018 r., Matt Sydal pokonał ówczesnego mistrza, Ethana Cartera III, w „No Rounds, No Judges” matchu. W ten sposób zarząd Impact Wrestling zaniechał używania w pojedynkach o Impact Grand Championsip systemu rund i przyznawania punktów przez sędziów. W kolejnych walkach zawodnicy zaczęli walczyć na standardowych zasadach.
Turniej o Impact Grand Championship (2016).
Ćwierćfinały.
Walki ćwierćfinałowe odbyły się 8 i 15 września. Ich zwycięzcami byli Drew Galloway, Eli Drake, Aron Rex oraz Eddie Edwards.
Półfinały.
Walki półfinałowe miały miejsce 22 września. Zwycięstwa odnieśli Drew Galloway oraz Aron Rex.
Finał.
22 września Drew Galloway zakomunikował na Twitterze, że doznał kontuzji i nie będzie mógł uczestniczyć w najbliższych wydarzeniach sportowych, dlatego jego miejsce zajął Eddie Edwards.
W finale czas rund przedłużono do pięciu minut. Aron Rex, decyzją sędziów, wygrał z Eddiem Edwardsem, zostając pierwszym Impact Grand Championem. Rex był lepszy od rywala w drugiej rundzie (30:27 – 10:9;10:9;10:9), natomiast Edwards w pierwszej turze otrzymał notę (30:27 – 10:9;10:9;10:9).

</doc>
<doc id="3765683" url="https://pl.wikipedia.org/wiki?curid=3765683" title="Ilomantis">
Ilomantis

Ilomantis – rodzaj owadów z rzędu modliszek zamieszkujących na Madagaskarze.
Systematyka.
W czerwcu 2016 roku dr Sydney Brannoch z Case Western Reserve University i dr Gavin Svenson, kurator działu bezkręgowców w Cleveland Museum of Natural History (CMNH) i profesor Case Western Reserve University, opublikowali na łamach czasopisma „Insect Systematics &amp; Evolution” wyniki badań, które przeprowadzili na 30 okazach modliszek ze zbiorów: Muzeum Historii Naturalnej w Paryżu, California Academy of the Sciences (CAS) i Cleveland Museum of Natural History. W badaniach zastosowali nowatorską metodę identyfikacji gatunkowej owadów, opartej na badaniu żeńskich narządów płciowych zamiast tradycyjnego wykorzystania męskich genitaliów podczas tej klasyfikacji. W wyniku badań porównawczych zdecydowali o przywróceniu rodzaju "Ilomantis", który był uprzednio stosowany jako synonim nazwy rodzajowej "Nilomantis". Za gatunek typowy uznali "Ilomantis thalassina" (Saussure, 1899). Wyłonili także nowy gatunek, któremu nadali nazwę naukową "Ilomantis ginsburgae".
Morfologia.
Oba gatunki są zbliżone wyglądem do innych modliszek zamieszkujących liście drzew. Ich spłaszczone ciała są wybarwione na kolor zielony, oczy mają kształt stożkowaty, a szerokie skrzydła są użyłkowane w sposób odwzorowujący strukturę liści.
Charakterystycznymi cechami budowy zewnętrznej, pozwalającymi na odróżnienie "I. ginsburgae" od pokrewnego "I. thalassina", są: poprzeczna, rozwidlona pośrodku bruzda w niższej części czoła, nieprzekraczająca jego przedniej krawędzi, skleryty wewnątrzszyjne, episternity obramowujące płytkę zaszyjną i część błony tułowiowej oraz środkowy kil na przedpleczu, ciągnący się od środkowej części prozony do tylnej krawędzi metazony. Narządy rozrodcze samców odznaczają się m.in. małym wyrostkiem dystalnym, przylegającym do płatka prawoskrętnego, oraz zesklerotyzowanym wyrostkiem brzusznym o lekko łukowatym przednim brzegu i zakrzywionym brzegu tylnym. Genitalia samic cechują redukcja środkowego wyrostka (ang. "medial outgrowth") ósmej gonapofizy i zbieżne przedziałki wierzchołkowe na płytkowatym wyrostku gonokoksytu drugiej pary (ang. "gonoplac").
Rozmieszczenie geograficzne.
"I. ginsburgae" zamieszkują południową część Madagaskaru, a "I. thalassina" północną część wyspy.

</doc>
<doc id="3765686" url="https://pl.wikipedia.org/wiki?curid=3765686" title="Wojtek Mazolewski Quintet">
Wojtek Mazolewski Quintet



</doc>
<doc id="3765687" url="https://pl.wikipedia.org/wiki?curid=3765687" title="Baltazar Gąbka">
Baltazar Gąbka



</doc>
<doc id="3765690" url="https://pl.wikipedia.org/wiki?curid=3765690" title="Bike S">
Bike S

Bike_S – system bezobsługowych wypożyczalni rowerów miejskich, działający w Szczecinie od sierpnia 2014 roku.
Bike_S Szczeciński Rower Miejski został uruchomiony 22 sierpnia 2014 z 32 stacjami bazowymi przez firmę BikeU. W 2016 Nextbike Polska wygrał przetarg na rozbudowę systemu wypożyczalni o dodatkowe stacje, by ich łączna liczba osiągnęła 82. Szczecin dołączył do 13 innych miast w Polsce działających w sieci Nextbike.

</doc>
<doc id="3765694" url="https://pl.wikipedia.org/wiki?curid=3765694" title="František Gellner">
František Gellner

František Gellner (ur. 19 czerwca 1881 w Mladej Boleslavi, zm. 1914 na froncie galicyjskim) – czeski poeta oraz anarchista.
Życiorys.
Był związany z ugrupowaniem zwanym Anarchistyczni Burzyciele i cyganerią, współpracował z lewicowymi czasopismami i wydawnictwami. Jego wiersze miały kształt kabaretowego kupletu lub pospolitej piosenki i szokowały ówczesną mieszczańską opinię wulgaryzmami, „językiem ulicy”, negowaniem wszelkich wartości i cynizmem, z jakim traktował przeżycia erotyczne. W wierszach tych ukazywał osamotnienie i tragiczne poczucie pustki młodego człowieka.
Jest autorem zbiorów "Po nás ať přijde potopa!" (1905), "Radosti života" (1903), "Nové verše" (1919, przekład polski w antologii "Czescy symboliści, dekadenci, anarchiści przełomu XIX i XX wieku" z 1983), a także wierszy satyrycznych i opowiadań, głównie opisujących środowiska studenckie, artystyczne i żydowskie ("Cesta de hor a jiné povídky" z 1914).
Zmobilizowany po wybuchu I wojny światowej do armii austriackiej, zginął na froncie w Galicji.

</doc>
<doc id="3765696" url="https://pl.wikipedia.org/wiki?curid=3765696" title="Władimir Aussem">
Władimir Aussem



</doc>
<doc id="3765698" url="https://pl.wikipedia.org/wiki?curid=3765698" title="Vittorio Gelmetti">
Vittorio Gelmetti

Vittorio Gelmetti (ur. 25 kwietnia 1925 w Mediolanie, zm. 4 lutego 1992 we Florencji) – włoski kompozytor i krytyk muzyczny.
Specjalizował się w muzyce elektronicznej, w latach 60. rozpoczął współpracę z włoskimi studiami tego rodzaju muzyki. W 1969 w Studiu Eksperymentalnym Polskiego Radia w Warszawie skomponował utwór "L'Opera Abbandonata Tace E Volge La Sua Cavità Verso L'Esterno". Napisał muzykę do filmu Antonioniego "Czerwona pustynia" (1964), był również krytykiem i popularyzatorem muzyki współczesnej, m.in. 1963-1970 kierował działem muzycznym czasopisma "Marcatre" w Mediolanie.

</doc>
<doc id="3765700" url="https://pl.wikipedia.org/wiki?curid=3765700" title="Number 1 (album Big Bangu)">
Number 1 (album Big Bangu)

Number 1 – pierwszy japoński album studyjny południowokoreańskiej grupy Big Bang, wydany 9 października 2008 roku przez YG Entertainment i Universal Music Japan. Album ukazał się w dwóch edycjach: CD i CD+DVD. Osiągnął 13 pozycję w rankingu Oricon i pozostawał na liście przez 15 tygodni.

</doc>
<doc id="3765702" url="https://pl.wikipedia.org/wiki?curid=3765702" title="Number 1">
Number 1



</doc>
<doc id="3765704" url="https://pl.wikipedia.org/wiki?curid=3765704" title="Drzewo genealogiczne Hohenzollernów">
Drzewo genealogiczne Hohenzollernów

Hohenzollernowie – niemiecka dynastia wywodząca się ze Szwabii. Jej przedstawiciele panowali w krajach niemieckich (m.in. Brandenburgii, Ansbach, Bayreuth, Prusach), od 1871 jako cesarze niemieccy oraz w Rumunii (w latach 1869–1947)

</doc>
<doc id="3765705" url="https://pl.wikipedia.org/wiki?curid=3765705" title="Przemysław Szudek">
Przemysław Szudek

Przemysław Andrzej Szudek ps. "Wiktor" (ur. 13 grudnia 1921 w Częstochowie, zm. 12 stycznia 2008 w Londynie) – oficer Armii Krajowej, więzień niemieckich obozów koncentracyjnych, adiutant prezydenta Augusta Zaleskiego, autor wspomnień i opracowań dot. historii wojskowości .
Życiorys.
Urodził się jako syn Marii z Rychterów i Wojciecha Szudka – porucznika Wojska Polskiego, a w latach 1922–1942 urzędnika bankowego w Warszawie. Przemysław Szudek został zaprzysiężony 15 października 1939 w Polskiej Organizacji Zbrojnej. Początkowo służył w wydziale organizacyjnym Komendy Głównej POZ, a następnie w grupie specjalnej „Żbik”. Zagrożony aresztowaniem został przeniesiony do Komendy Okręgu Lubelskiego POZ. Po scaleniu Polskiej Organizacji Zbrojnej z Armią Krajową ukończył konspiracyjna podchorążówkę, został awansowany na podporucznika i skierowany na stanowisko kierownika odbioru zrzutów do Opola Lubelskiego. Aresztowany przez Gestapo w dniu 17 grudnia 1942 na ulicy w Lublinie przeszedł okrutne wielomiesięczne śledztwo na Zamku Lubelskim. Następnie trafił do KL Majdanek, a później do KL Auschwitz. Przeżył więzienie i obozy dzięki bohaterskiej pomocy wielu ludzi, sam też pomagał kolegom obozowej niedoli m.in. Tadeuszowi Borowskiemu. Jesienią 1944 wraz z Tadeuszem Borowskim i Włodzimierzem Fijałkowskim trafił do obozu Dautmergen w Niemczech, gdzie z chwilą przybycia transportu więźniów z Auschwitz utworzono podobóz Natzweiler-Struthof. W styczniu 1945 dzięki pomocy francuskich robotników przymusowych udało mu się uciec. Przez wyzwoloną już Francję dotarł do Londynu, gdzie przeszedł pozytywną weryfikację podporucznika piechoty. Następnie został wysłany z tajną misją do Polski z zadaniem sprowadzenia do Wielkiej Brytanii rodzin żołnierzy Polskich Sił Zbrojnych na Zachodzie zagrożonych aresztowaniem. Misja zakończyła się pełnym sukcesem. W grudniu 1946 został przyjęty do służby w wojskach lądowych armii brytyjskiej, w ramach której uczestniczył w tajnych misjach m.in. na Półwyspie Malajskim, gdzie już jako podpułkownik zwalczał komunistyczną partyzantkę. Później pełnił także funkcję adiutanta prezydenta RP na uchodźstwie Augusta Zaleskiego. Na emeryturze poświęcił się studiom historyczno-wojskowym oraz pracy pisarskiej i publicystycznej. Był pierwszym Przewodniczącym Rady Naukowej Muzeum Instytutu Tarnogórskiego oraz Instytutu Tarnogórskiego i Muzeum.
Zmarł w Londynie 12 stycznia 2008 i został pochowany na polskim cmentarzu Gunnersbury.

</doc>
<doc id="3765706" url="https://pl.wikipedia.org/wiki?curid=3765706" title="Piotr Ostaszewski (pilot)">
Piotr Ostaszewski (pilot)

Piotr Ostaszewski (ur. 19 maja 1910, zm. 8 maja 1965) – major pilot Polskich Sił Powietrznych, uczestnik bitwy o Anglię w 609 dywizjonie myśliwskim RAF, kapitan (flight lieutenant) RAF.
Życiorys.
Urodził się w Sarnach na Wołyniu (województwo poleskie) 19 maja 1910. Imiona jego rodziców nie są znane. Po ukończeniu szkoły studiował przez trzy lata chemię na Politechnice Lwowskiej. W 1934 wstąpił do Szkoły Oficerskiej Lotnictwa w Dęblinie, którą ukończył 15 października 1936 z drugą lokatą i z prawem wyboru pułku i został skierowany do 3 pułku lotniczego w Poznaniu, gdzie latał w 133 eskadrze myśliwskiej. W marcu 1939 był pilotem 132 eskadry myśliwskiej. Następnie był instruktorem w Wyższej Szkole Pilotażu w Grudziądzu, a potem - po przeniesieniu szkoły - w Ułężu.
W kampanii wrześniowej 1939 roku walczył w składzie tzw. “grupy dęblińskiej”, zorganizowanej przez instruktorów Szkoły Pilotażu Myśliwskiego w Ułężu.
Przez Rumunię, Francję przybył w styczniu 1940 do Wielkiej Brytanii, gdzie 5 sierpnia 1940 otrzymał przydział do 609 dywizjonu myśliwskiego RAF, w którego składzie walczył jako porucznik (flying officer). W Bitwie o Anglię startował do walk z Luftwaffe w składzie dywizjonu 609 na Spitfirerach. Brytyjscy piloci nazywali go "Osti". 13 sierpnia 1940 zestrzelił dwa niemieckie Junkersy, a dwa dni później Messerschmitta.
Jeden z brytyjskich pilotów dywizjonu 609, David Moore Crook tak pisał o tej ostatniej akcji zestrzelenia Messerschmitta: "Inny polski pilot, Osti, wyróżnił się w tej akcji. Ścigał Messerschmitta 110, który chcąc mu umknąć, zanurkował i z prędkością ponad 300 mil na godzinę zmykał nad polami okrążając nawet wieżę kościelną. Ale Osti przykleił mu się do ogona i nie dał się zgubić. W końcu Niemiec schwycił się ostatniej deski ratunku i przeleciał przez całą zaporę balonową Southampton. Osti przeleciał za nim, dogonił go nad Solentem i zestrzelił nad wyspą Wight. Ci dwaj Polacy, Novi and Osti [ Tadeusz Nowierski i Piotr Ostaszewski] byli wspaniałymi kolegami i wszyscy ich podziwialiśmy […]. Obaj byli bardzo spokojni, o pięknych manierach, i obaj byli świetnymi pilotami […]. Z pewnością byli jednymi z najdzielniejszych ludzi, jakich kiedykolwiek poznałem."
25 sierpnia 1940 został ranny po ostrzelaniu w powietrzu jego Spitfire’a przez Bf 110 i awaryjnie lądował na uszkodzonym samolocie.
Od 7 marca 1941 służył kolejno: w 317 dywizjonie myśliwskim „Wileńskim”, w 303 dywizjonie myśliwskim im. T. Kościuszki, w 302 dywizjonie myśliwskim „Poznańskim”. Od 1 stycznia 1943 był w 306 dywizjonie myśliwskim „Toruńskim”. W tym samym roku odbywał szkolenie w nocnym lataniu. W 1944 latał w kilku brytyjskich dywizjonach oraz w 307 nocnym dywizjonie myśliwskim „Lwowskich Puchaczy”.
Po II wojnie osiadł w Wielkiej Brytanii, gdzie został naturalizowany 8 grudnia 1949. W roku 1948 został awansowany na stopień kapitana RAF (flight lieutenant). Później używał nazwiska Peter Raymond. Zmarł w Londynie 8 maja 1965. Z małżeństwa z Jadwigą Wieczerzyńską pozostawił dwóch synów: Pawła (ur. 1946) i Krzysztofa (ur. 1950), zamieszkałych w Anglii. Był odznaczony trzykrotnie Krzyżem Walecznych: w 1941, 1944 i 1946 r., a także brytyjskim Distinguished Flying Cross.

</doc>
<doc id="3765709" url="https://pl.wikipedia.org/wiki?curid=3765709" title="Zawoda (ujednoznacznienie)">
Zawoda (ujednoznacznienie)



</doc>
<doc id="3765713" url="https://pl.wikipedia.org/wiki?curid=3765713" title="Anabasis setifera">
Anabasis setifera

Anabasis setifera Moq. – gatunek rośliny z rodziny szarłatowatych ("Amaranthaceae" Juss.). Występuje naturalnie na obszarze od Egiptu przez Półwysep Arabski po północno-zachodnią część Indii. 
Biologia i ekologia.
Kwitnie od lipca do sierpnia.

</doc>
<doc id="3765715" url="https://pl.wikipedia.org/wiki?curid=3765715" title="Susanna M. Salter">
Susanna M. Salter

Susanna Madora Salter (ur. 2 marca 1860 w Lamirze, zm. 17 marca 1961 r.) – amerykańska polityk i aktywistka, pierwsza kobieta burmistrz w Stanach Zjednoczonych.
Życiorys.
Urodzona 2 marca 1860 r. w Lamirze, córka Olivera Kinseya (1822–1902) i Terissy Ann White Kinsey (1827–1891). W 1872 roku wraz z rodziną przeniosła się do Kansas, gdzie rodzice zajęli się gospodarowaniem na farmie w pobliżu Silver Lake. W wieku 16 lat zaczęła naukę na Kansas State Agricultural College (obecnie Kansas State University), w tym okresie (1 września 1880 r.) poznała i wyszła za mąż za Lewisa J. Saltera (1858–1916), syna byłego gubernatora-porucznika Kansas Melville’a J. Saltera (para miała ośmioro dzieci). Z powodu choroby musiała rzucić college sześć tygodni przed końcem nauki. W 1882 r. para przeniosła się do Argonii w hrabstwie Sumner (Kansas), gdzie Salter zajmowała się opieką nad dziećmi i udzielała się w Kobiecej Chrześcijańskiej Unii Wstrzemięźliwości, a jej mąż pracował jako zarządca sklepu. Jej rodzice przenieśli do Argonii dwa lata później i kupili sklep, w którym Lewis Salter nadal pracowł, przygotowując się jednocześnie do studiów prawniczych. W 1885 r. jej ojciec został pierwszym burmistrzem, a mąż sekretarzem miasta. Jako żona sekretarza Salter była odpowiedzialna za spisywanie zarządzeń miejskich władz.
W 1887 r. Kansas przyznało kobietom prawa wyborcze w wyborach lokalnych. Kilka tygodni później Salter uzyskała nominację Partii Prohibicyjnej w wyborach na burmistrza Argonii, jej kandydaturę grupa mężczyzn zgłosiła w ramach żartu, by zdyskredytować ideę prohibicji oraz praw wyborczych kobiet. Salter aż do dnia wyborów nie wiedziała, że w nich kandyduje.
Ostatecznie 4 kwietnia 1887 r. Salter zdobyła dwie trzecie głosów i została wybrana burmistrzem. Zwycięstwo zawdzięczała poparciu Partii Republikańskiej. O jej wyborze informowała ogólnoamerykańska prasa, napływały do niej liczne listy gratulacyjne. Sprawowała urząd przez jedną roczną kadencję i zdecydowała nie ubiegać się o reelekcję, choć była namawiana do startu w kolejnych wyborach.
W 1893 r. przeprowadziła się wraz z mężem do Alva w Oklahomie, a po jego śmierci w 1916 r. przeniosła się do Norman w tym samym stanie, gdzie zmarła w 1961 r. w wieku 101 lat.
Zmarła 17 marca 1961 r. w Norman w Oklahomie i została pochowana w Argonii. Jej dom w Argonii jest wpisany na listę National Registry of Historic Places.

</doc>
<doc id="3765716" url="https://pl.wikipedia.org/wiki?curid=3765716" title="Linia kolejowa nr 734">
Linia kolejowa nr 734

Linia kolejowa 734 – pierwszorzędna, dwutorowa, zelektryfikowana linia kolejowa znaczenia państwowego, łącząca posterunek odgałęźny Nieszawka z rejonem TrB stacji Toruń Główny (dawniej Toruń Towarowy TRB). Linia przebiega w granicach administracyjnych Torunia, w województwie kujawsko-pomorskim.
Charakterystyka techniczna.
Linia w całości jest klasy C3; maksymalny nacisk osi wynosi 206 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C95-C; jest przystosowana do maksymalnej prędkości do 110 km/h; obciążalność prądowa wynosi 1150 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Linia dostosowana jest do prędkości od 50 km/h, a jej prędkość konstrukcyjna wynosi 60 km/h.
Ruch pociągów.
Linia umożliwia zjazd pociągów jadących z kierunku Inowrocławia na południową część stacji Toruń Główny poprzez przystanek Toruń Kluczyki. Najczęściej jest wykorzystywana przez pociągi pasażerskie, których przewoźnikiem jest Polregio.

</doc>
<doc id="3765724" url="https://pl.wikipedia.org/wiki?curid=3765724" title="Charly Musonda (ur. 1996)">
Charly Musonda (ur. 1996)

Charly Musonda Junior (ur. 15 października 1996 w Brukseli) – belgijski piłkarz zambijskiego pochodzenia występujący na pozycji napastnika. Wychowanek Anderlechtu, w trakcie swojej kariery grał także w takich zespołach, jak Chelsea, Betis, Celtic, Vitesse oraz Levante. Młodzieżowy reprezentant Belgii. Syn reprezentanta Zambii, Charly'ego Musondy.

</doc>
<doc id="3765726" url="https://pl.wikipedia.org/wiki?curid=3765726" title="Charly Musonda">
Charly Musonda



</doc>
<doc id="3765731" url="https://pl.wikipedia.org/wiki?curid=3765731" title="Domantas Sabonis">
Domantas Sabonis

Domantas Sabonis (ur. 3 maja 1996 w Portland) – litewski koszykarz, występujący na pozycjach silnego skrzydłowego oraz środkowego, obecnie zawodnik klubu Sacramento Kings.
12 sierpnia 2016 podpisał debiutancką umowę z Oklahoma City Thunder.
Jest synem Arvydasa Sabonisa, członka Koszykarskiej Galerii Sław im. Jamesa Naismitha oraz FIBA.
6 lipca 2017 w wyniku wymiany za Paula George'a trafił do Indiany Pacers. 
W sezonie 2018/2019 zajął drugie miejsce w głosowaniu na najlepszego „szóstego” zawodnika ligi NBA.
8 lutego 2022 został wytransferowany do Sacramento Kings.

</doc>
<doc id="3765738" url="https://pl.wikipedia.org/wiki?curid=3765738" title="Nathan (piłkarz)">
Nathan (piłkarz)

Nathan Allan de Souza (ur. 13 marca 1996 w Blumenau) – brazylijski piłkarz występujący na pozycji pomocnika w brazylijskim klubie Atlético Mineiro. Wychowanek Athletico Paranaense. Były młodzieżowy reprezentant Brazylii.

</doc>
<doc id="3765740" url="https://pl.wikipedia.org/wiki?curid=3765740" title="Wyższa Szkoła Prawa i Administracji w Przemyślu">
Wyższa Szkoła Prawa i Administracji w Przemyślu



</doc>
<doc id="3765742" url="https://pl.wikipedia.org/wiki?curid=3765742" title="Islandia na Letnich Igrzyskach Olimpijskich 2016">
Islandia na Letnich Igrzyskach Olimpijskich 2016

Islandia na Letnich Igrzyskach Olimpijskich 2016 – reprezentacja Islandii na Letnich Igrzyskach Olimpijskich 2016 w Rio de Janeiro, w skład której weszło ośmioro zawodników. Był to 21. start reprezentacji Islandii na letnich igrzyskach olimpijskich. Podczas ceremonii otwarcia chorążym reprezentacji był judoka Þormóður Árni Jónsson.

</doc>
<doc id="3765744" url="https://pl.wikipedia.org/wiki?curid=3765744" title="Kay Felder">
Kay Felder

Kahlil Ameer „Kay” Felder Jr (ur. 29 marca 1995 w Detroit) – amerykański koszykarz, występujący na pozycji rozgrywającego. 
14 października 2017 został wymieniony wraz z Richardem Jeffersonem, dwoma przyszłymi wyborami drugiej rundy draftu NBA oraz zobowiązaniami gotówkowymi do Atlanty Hawks w zamian za prawa do Serhija Hładyra i Dimitrisa Agrawanisa. Po dokonaniu transferu został natychmiast zwolniony. 16 października trafił do Chicago Bulls. 19 grudnia został zwolniony.
13 stycznia 2018 podpisał umowę z Detroit Pistons zarówno na występy w NBA, jak i zespole G-League – Grand Rapids Drive. 21 sierpnia dołączył do Toronto Raptors. 12 października został zwolniony.

</doc>
<doc id="3765745" url="https://pl.wikipedia.org/wiki?curid=3765745" title="Giuseppe Vicino">
Giuseppe Vicino

Giuseppe Vicino (ur. 26 lutego 1993) – włoski wioślarz, brązowy medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 3. miejsce w czwórce bez sternika, osadę tworzyli także Matteo Castaldo, Matteo Lodo i Domenico Montrone. W tej samej konkurencji był mistrzem świata w 2015.

</doc>
<doc id="3765747" url="https://pl.wikipedia.org/wiki?curid=3765747" title="Bromek boru">
Bromek boru



</doc>
<doc id="3765749" url="https://pl.wikipedia.org/wiki?curid=3765749" title="Lekkoatletyka na Letnich Igrzyskach Olimpijskich 2016 – rzut młotem kobiet">
Lekkoatletyka na Letnich Igrzyskach Olimpijskich 2016 – rzut młotem kobiet

Rywalizacja w rzucie młotem kobiet na Letnich Igrzyskach Olimpijskich 2016 została rozegrana 12 i 15 sierpnia.
Obrońcą tytułu była Polka Anita Włodarczyk, która w Londynie rzuciła 77,60 m.
W eliminacjach wzięły udział 32 zawodniczki, do finału awansowało 12 spośród nich.
Rekordy.
Tabela uwzględnia rekordy uzyskane przed rozpoczęciem rywalizacji.

</doc>
<doc id="3765751" url="https://pl.wikipedia.org/wiki?curid=3765751" title="Abdullah (syn Sulejmana Wspaniałego)">
Abdullah (syn Sulejmana Wspaniałego)

Şehzade Abdullah (1522 - 1525) – książę osmański, syn Sulejmana Wspaniałego, dziesiątego sułtana Imperium Osmańskiego.
Istnieją pewne rozbieżności co do tożsamości matki Abdullaha. Jedne źródła podają, że jego matką była Hürrem, inne zaś mówią, że był synem Mâhidevrân. Jednak większość źródeł uważa go za syna Roksolany.
Urodził się w 1522 roku w pałacu Topkapı, zmarł w 1525, w wieku trzech lat, w Stambule. Jeżeli w istocie jego matką była Hürrem, mógł być bliźniakiem sułtanki Mihrimah, biorąc pod uwagę rok urodzenia.

</doc>
<doc id="3765752" url="https://pl.wikipedia.org/wiki?curid=3765752" title="Puchar Polski w hokeju na lodzie 2000">
Puchar Polski w hokeju na lodzie 2000

Puchar Polski w hokeju na lodzie 2000 – 3. edycja Pucharu Polski w hokeju na lodzie i jednocześnie pierwsza po reaktywacji rozgrywek.
Eliminacje.
Eliminacje rozgrywek zaplanowano w trakcie fazy play-off Polskiej Ligi Hokejowej 1999/2000 (po etapie półfinałów) oraz w trakcie organizowanego w Katowicach turnieju mistrzostw świata edycji 2000 Grupy B; poza rywalizacją Unii z Sanokiem z uczestnictwa w PP zostały wycofane zespoły KKH Katowice i KTH Krynica, a cały format pucharu był krytykowany (np. przez Wincentego Kawę).
Finał.
Finał rozgrywek został rozegrany w Narodowe Święto Niepodległości 11 listopada 2000 na lodowisku w Krynicy-Zdroju i jednocześnie stanowił imprezę rozpoczynającą obchody 75-lecia istnienia Polskiego Związku Hokeja na Lodzie.

</doc>
<doc id="3765755" url="https://pl.wikipedia.org/wiki?curid=3765755" title="Caterine Ibarguen">
Caterine Ibarguen



</doc>
<doc id="3765757" url="https://pl.wikipedia.org/wiki?curid=3765757" title="CD Alavés">
CD Alavés



</doc>
<doc id="3765758" url="https://pl.wikipedia.org/wiki?curid=3765758" title="Macedonia na Letnich Igrzyskach Olimpijskich 2016">
Macedonia na Letnich Igrzyskach Olimpijskich 2016

Macedonia na Letnich Igrzyskach Olimpijskich 2016 – sześcioosobowa reprezentacja Macedonii na Letnich Igrzyskach Olimpijskich 2016 w Rio de Janeiro. Występ w 2016 roku to 6. start reprezentacji Macedonii na letnich igrzyskach olimpijskich. Podczas ceremonii otwarcia chorążym reprezentacji była pływaczka – Anastastiјa Bogdanowski.

</doc>
<doc id="3765760" url="https://pl.wikipedia.org/wiki?curid=3765760" title="Chiny na Letnich Igrzyskach Olimpijskich 2016">
Chiny na Letnich Igrzyskach Olimpijskich 2016



</doc>
<doc id="3765761" url="https://pl.wikipedia.org/wiki?curid=3765761" title="Iván Amaya">
Iván Amaya

 
Iván Amaya Carazo (ur. 3 września 1978 w Madrycie) – hiszpański piłkarz występujący na pozycji obrońcy. Jego brat Antonio Amaya to również piłkarz.
Kariera klubowa.
Amaya jako junior grał w zespołach CD San Cristóbal oraz Rayo Vallecano. Następnie grał w rezerwach Rayo w Tercera División, a w 1998 roku został włączony do jego pierwszej drużyny, grającej w Segunda División. W sezonie 1991/1992 wywalczył z zespołem awans do Primera División. W lidze tej zadebiutował 17 października 1999 w wygranym 1:0 meczu z Deportivo Alavés. 19 marca 2000 w wygranym 4:1 pojedynku z Realem Valladolid strzelił swojego jedynego gola w Primera División. W Rayo grał do końca sezonu 1999/2000.
W 2000 roku Amaya odszedł do Atlético Madryt, występującego w Segunda División. Spędził tam dwa sezony, a potem został graczem zespołu Primera División - Espanyolu. Jego barwy reprezentował przez sezon 2002/2003, a następnie przeniósł się do drugoligowego Getafe CF. W sezonie 2003/2004 awansował z nim do Primera División. W Getafe grał do połowy następnego sezonu.
Następnie Amaya występował w drużynach Ciudad de Murcia oraz Elche CF, grających w Segunda División. W 2009 roku został graczem włoskiego Udinese Calcio, jednak od razu został wypożyczony do Granady z Segunda División B. Spędził tam sezon 2009/2010, a potem przeszedł do Realu Murcia, grającego w tej samej lidze. W sezonie 2010/2011 wywalczył z nim awans do Segunda División.
W 2012 roku Amaya przeniósł się do cypryjskiego Apollonu Limassol, którego zawodnikiem był przez pół roku. Potem grał w Hiszpanii, w zespołach Segunda División B - Reyes oraz Puercie Bonita. W 2015 roku zakończył karierę.
W Primera División rozegrał 37 spotkań i zdobył 1 bramkę.
Kariera reprezentacyjna.
Amaya występował w reprezentacji Hiszpanii U-21 oraz U-23.
W 2000 roku był członkiem reprezentacji, która zdobyła srebrny medal na letnich igrzyskach olimpijskich.
W tym samym roku zagrał też na mistrzostwach Europy U-21.

</doc>
<doc id="3765766" url="https://pl.wikipedia.org/wiki?curid=3765766" title="Jan Ø. Jørgensen">
Jan Ø. Jørgensen

Jan Østergaard Jørgensen (ur. 31 grudnia 1987 w Aalborgu) – duński badmintonista, reprezentant Danii. Wielokrotny medalista mistrzostw Europy i mistrz Danii, uczestnik Letnich Igrzysk Olimpijskich w 2012 w Londynie i w 2016 w Rio de Janeiro.
Kariera.
W 2014 roku zwyciężył na Mistrzostwach Europy odbywających się w Kazaniu w konkurencji gry pojedynczej mężczyzn, pokonując reprezentanta Anglii Rajiva Ousepha. Zdobył brązowy medal na Mistrzostwach Europy w 2008 i w 2012 roku oraz srebrny medal na Mistrzostwach Europy w 2010 i 2016 roku. Tytuł mistrza Danii zdobył w 2012, 2013 i ponownie w 2015 roku (z powodu kontuzji musiał się wycofać z rozgrywek w 2014 roku). Uplasował się na drugim miejscu w 2009 roku w China Open Super Series i wygrał Denmark Open w 2010, French Open w 2013, Indonesia Open w 2014 i Copenhagen Masters w 2009, 2011 i 2012 roku. W 2014 roku stał się pierwszym Europejczykiem w grze pojedynczej mężczyzn, który wygrał Indonesia Open. W marcu 2015 roku dotarł do finału All England Super Series, ale przegrał z Chińczykiem Chenem Longiem 21–15, 17–21, 15–21. Podczas Mistrzostw Europy 2018 w Huelvie zdobył brązowy medal w singlu, przegrywając w półfinale z angielskim zawodnikiem Rajivem Ousephem.

</doc>
<doc id="3765768" url="https://pl.wikipedia.org/wiki?curid=3765768" title="Gródek (Ruszkowice)">
Gródek (Ruszkowice)

Gródek – zniesiona nazwa przysiółka wsi Ruszkowice w Polsce, położony w województwie mazowieckim, w powiecie przysuskim, w gminie Borkowice.
Nazwa miejscowości została zniesiona z 2022 r.
W latach 1975–1998 przysiółek administracyjnie należała do województwa radomskiego.

</doc>
<doc id="3765771" url="https://pl.wikipedia.org/wiki?curid=3765771" title="Trifels">
Trifels



</doc>
<doc id="3765772" url="https://pl.wikipedia.org/wiki?curid=3765772" title="Antoni Gruszecki">
Antoni Gruszecki



</doc>
<doc id="3765773" url="https://pl.wikipedia.org/wiki?curid=3765773" title="Trasa Prezydenta Władysława Raczkiewicza w Toruniu">
Trasa Prezydenta Władysława Raczkiewicza w Toruniu

Trasa Prezydenta Władysława Raczkiewicza w Toruniu (dawniej: Trasa Średnicowa Północna) – droga główna ruchu przyspieszonego, zlokalizowana w prawobrzeżnej części Torunia, łącząca wschodnie osiedla miasta z zachodnimi. Droga powstała w celu stworzenia połączenia z istniejącym wewnętrznym układem komunikacyjnym Torunia. Docelowo droga ma ułatwić przemieszczenie się pomiędzy Chełmińskim Przedmieściem, Mokrym i Rubinkowem.
30 maja 2014 roku oddano do ruchu pierwszy odcinek Trasy Średnicowej Północnej. Obejmuje on 1,4 km fragment od Szosy Chełmińskiej do ul. Grudziądzkiej. Prace wykonała firma Skanska. Podczas budowy pierwszego odcinka przebudowano ulicę krzyżujące się z Trasą Średnicową Północną (ul. Szosa Chełmińska, Legionów i Grudziądzka). W tym samym miesiącu firma Skanska rozpoczęła prace nad drugim odcinkiem Trasy Średnicowej Północnej.
9 października 2015 roku oddano do użytku drugi odcinek Trasy Średnicowej Północnej, łączącej ul. Grudziądzką z ul. Marii Skłodowskiej-Curie. Drugi fragment Trasy liczy 3,07 km długości. Ponadto w ramach prac przebudowano trzy skrzyżowania: z ul. Dworcową, Bolesława Chrobrego i Marii Skłodowskiej-Curie.
18 stycznia 2018 roku Trasa otrzymała imię Prezydenta Władysława Raczkiewicza.
Budowa ostatniego odcinka, łączącego Szosę Chełmińską z Szosą Okrężną wywołała wśród mieszkańców Torunia kontrowersje. Mieszkańcy miasta krytykowali przebieg trasy, przechodzącej w pobliżu m.in. zacisznych dotąd osiedli mieszkaniowych, kompleksu szkół i zabytków terenów zielonych. Pierwotnie przygotowanie dokumentacji do budowy drogi miały zakończyć się w 2018 roku. Jesienią 2020 roku Miejski Zarząd Dróg wydał decyzję, że trwa projektowanie oraz pozyskiwanie decyzji środowiskowych. Decyzja została wydana w 2021 roku, jednak w wyniku braku pieniędzy w budżecie Torunia budowa trzeciego odcinka Trasy Średnicowej Północnej nie doszła dotychczas do skutku. Obok wybudowania drogi ma zostać rozbudowana Szosa Okrężna do skrzyżowania z ul. Ignacego Łukasiewicza. Trzeci odcinek ma mieć ok. 2 km długości.

</doc>
<doc id="3765774" url="https://pl.wikipedia.org/wiki?curid=3765774" title="Milan Šimonovský">
Milan Šimonovský

Milan Šimonovský (ur. 17 lutego 1949 w Brnie) – czeski polityk, inżynier i samorządowiec, parlamentarzysta, w latach 2002–2006 minister transportu, od 2004 do 2006 również wicepremier.
Życiorys.
W 1973 ukończył studia na wydziale inżynierii lądowej wyższej szkoły technicznej VUT w Brnie. Do 1990 pracował jako specjalista do spraw systemów transportowych w biurze głównego architekta Brna. W 1990 zaangażował się w działalność polityczną w ramach chadeckiej partii KDU-ČSL. Od 1990 do 2000 pełnił funkcję wiceprezydenta Brna, wchodził też w skład organów statutowych przedsiębiorstw komunalnych. W latach 1998–2000 był wiceprzewodniczącym regionalnego związku miast i gmin.
W latach 2000–2006 zasiadał w czeskim Senacie. W 2001 wybrany na wiceprzewodniczącego KDU-ČSL. W latach 2002–2006 sprawował urząd ministra transportu w rządach Vladimíra Špidli, Stanislava Grossa i Jiříego Paroubka. W dwóch ostatnich gabinetach (od 2004) był jednocześnie wicepremierem. W wyborach w 2006 uzyskał mandat deputowanego do Izby Poselskiej, zrezygnował z niego w 2009 na rok przed końcem kadencji.

</doc>
<doc id="3765775" url="https://pl.wikipedia.org/wiki?curid=3765775" title="Jack Cameron">
Jack Cameron

John Archibald „Jack” Cameron (ur. 3 grudnia 1900 w Ottawie zm. 29 listopada 1981 w Danville) – kanadyjski hokeista.
Cameron był członkiem drużyny Toronto Granites, która wygrała złoty medal dla Kanady podczas Zimowych Igrzysk Olimpijskich w 1924 roku.

</doc>
<doc id="3765781" url="https://pl.wikipedia.org/wiki?curid=3765781" title="Roberto Fresnedoso">
Roberto Fresnedoso

 
Roberto Luis Fresnedoso Prieto (ur. 15 stycznia 1973 w Toledo) – hiszpański piłkarz występujący na pozycji pomocnika. Trener piłkarski.
Kariera klubowa.
Fresnedoso karierę rozpoczynał w 1990 roku w Gironie, grającej w Segunda División B. Spędził tam sezon 1990/1991, a następnie, przez dwa sezony występował w zespole tej samej ligi - Hospitalet. W 1993 roku został graczem Espanyolu z Primera División. W lidze tej zadebiutował 20 czerwca 1993 w przegranym 0:2 meczu z Athletikiem Bilbao. W sezonie 1992/1993 spadł z zespołem do Segunda División, jednak w kolejnym awansował z nim z powrotem do Primera División. 9 października 1994 w przegranym 1:3 pojedynku z Realem Betis strzelił pierwszego gola w Primera División. W Espanyolu grał do końca sezonu 1994/1995.
W 1995 roku Fresnedoso przeszedł do Atlético Madryt, także grającego w Primera División. W sezonie 1995/1996 zdobył z nim mistrzostwo Hiszpanii oraz Puchar Króla. Część sezonu 1997/1998 spędził na wypożyczeniu w Espanyolu, a potem wrócił do Atlético. W sezonie 1999/2000 spadł z nim do Segunda División. Zawodnikiem Atlético był jeszcze przez dwa sezony. W 2002 roku odszedł do Salamanki, również występującej w drugiej lidze. Jej barwy reprezentował w sezonie 2002/2003.
W 2003 roku Fresnedoso przeniósł się do pierwszoligowego Realu Murcia. Na początku 2004 roku odszedł stamtąd do Rayo Vallecano (Segunda División), gdzie grał do końca sezonu 2003/2004. Potem występował w drużynie Cultural Leonesa (Segunda División B), gdzie w 2005 roku zakończył karierę.
W Primera División rozegrał 168 spotkań i zdobył 17 bramek.
Kariera reprezentacyjna.
Fresnedoso występował w reprezentacji Hiszpanii U-21 oraz U-23.
W 1996 roku był członkiem reprezentacji na letnich igrzyskach olimpijskich, zakończonych przez Hiszpanię na ćwierćfinale.
W tym samym roku zagrał też na mistrzostwach Europy U-21.

</doc>
<doc id="3765783" url="https://pl.wikipedia.org/wiki?curid=3765783" title="Wydawnictwo Komiksowe">
Wydawnictwo Komiksowe

Wydawnictwo Komiksowe – polskie wydawnictwo z siedzibą w Warszawie, działające od 2013 do 2019 roku i specjalizujące się w publikacji polskich, europejskich i amerykańskich komiksów. Powiązanie było z grupą wydawniczą Prószyński Media i portalem internetowym Gildia.pl. 
W 2016 wydawnictwo otrzymało nagrodę dla najlepszego polskiego wydawcy komiksów przyznawaną przez organizatorów Międzynarodowego Festiwalu Komiksu w Łodzi.
Profil wydawniczy.
Wśród pozycji opublikowanych przez Wydawnictwo Komiksowe są zarówno wieloczęściowe serie komiksowe i tomy zbiorcze serii (np. "Wieże Bois-Maury", "Comanche", "Rani", "Pewnego razu we Francji", "Krucjata", "Codzienna walka", "Kot rabina", wznowienia serii "Wiedźmin" czy "Funky Koval"), jak i pojedyncze albumy, w tym tzw. powieści graficzne (np. "Fotograf", "Stwórca", "Dzień targowy", "Anioł śmierci", "Bar starego Francuza", "Kiedy Dawid stracił głos").

</doc>
<doc id="3765785" url="https://pl.wikipedia.org/wiki?curid=3765785" title="Pavel Němec">
Pavel Němec

Pavel Němec (ur. 20 lipca 1971 w Pradze) – czeski polityk i prawnik, parlamentarzysta, od 2002 do 2004 minister rozwoju regionalnego, w latach 2004–2006 wicepremier, minister sprawiedliwości, a także przewodniczący Unii Wolności – Unii Demokratycznej.
Życiorys.
Ukończył studia prawnicze na Uniwersytecie Karola w Pradze. W latach 90. pracował jako prywatny przedsiębiorca, m.in. był wiceprezesem spółki prawa handlowego INGSPED. Zaangażował się w działalność polityczną w ramach Unii Wolności. W 1998 i 2002 z jej ramienia uzyskiwał mandat deputowanego do Izby Poselskiej. W 2002 został ministrem rozwoju regionalnego w rządzie Vladimíra Špidli. W 2006 stanął na czele swojego ugrupowania. W tym samym roku w gabinecie Stanislava Grossa objął funkcje wicepremiera oraz ministra sprawiedliwości. Pełnił je również w powołanym w 2005 rządzie Jiříego Paroubka. W 2006, po porażce wyborczej Unii Wolności – Unii Demokratycznej, wycofał się z działalności politycznej. Powrócił do sektora prywatnego, w 2009 został partnerem w kancelarii adwokackiej.

</doc>
<doc id="3765786" url="https://pl.wikipedia.org/wiki?curid=3765786" title="Psychoza w przebiegu choroby Parkinsona">
Psychoza w przebiegu choroby Parkinsona

Psychoza w przebiegu choroby Parkinsona () – współwystępowanie objawów psychotycznych u osób z rozpoznaniem choroby Parkinsona. Wiąże się z istotnym pogorszeniem jakości życia pacjentów z chorobą Parkinsona i zwiększeniem kosztów opieki. Objawy psychotyczne trudno poddają się leczeniu.
Epidemiologia.
PDP dotyczy ponad 20% pacjentów z chorobą Parkinsona; ocenia się, że 50–70% pacjentów w którymś momencie trwania choroby doświadcza objawów psychotycznych.
Etiologia.
Najczęściej objawy psychotyczne są działaniem niepożądanym agonistów dopaminy, stosowanych w leczeniu choroby Parkinsona. Psychoza może jednak wystąpić również bez udziału leków jako część procesu chorobowego. Zgodnie z hipotezą dopaminową psychoz, w rozwoju objawów odgrywa rolę zwiększona wrażliwość obszarów mezolimbicznego i mezokortykalnego. Przypuszcza się, że w PDP może odgrywać rolę również układ serotoninergiczny i cholinergiczny, na drodze nierównowagi dopamina/serotonina lub niedoboru acetylocholiny.
Objawy i przebieg.
Najczęstszymi objawami są omamy wzrokowe, rzadziej omamy słuchowe, iluzje, urojenia prześladowcze. Świadomość jest zachowana, zazwyczaj objawom towarzyszy krytycyzm. Przebieg jest zazwyczaj postępujący.
Rozpoznanie.
Zaproponowano kryteria rozpoznania PDP:
Leczenie.
Podstawowym postępowaniem jest optymalizacja dawek agonistów dopaminy i leków antycholinergicznych. Obecnie za lek przeciwpsychotyczny z wyboru w PDP uznawana jest klozapina, podawana w dawkach 6,25–25 mg/dobę. Klozapina jest jedynym lekiem zarejestrowanym w Wielkiej Brytanii do leczenia PDP. Inne neuroleptyki mogą nasilać objawy zespołu pozapiramidowego i nie są zalecane. Oporna na leczenie psychoza może być wskazaniem do elektrowstrząsów.
W 2016 roku FDA wydała zgodę na rejestrację pimawanseryny, odwrotnego agonisty receptora 5HT2A, we wskazaniu psychozy w przebiegu choroby Parkinsona.

</doc>
<doc id="3765788" url="https://pl.wikipedia.org/wiki?curid=3765788" title="Ibis ołowiany">
Ibis ołowiany

Ibis ołowiany ("Theristicus caerulescens") – gatunek dużego ptaka z rodziny ibisów (Threskiornithidae). Występuje w środkowej i południowo-wschodniej części Ameryki Południowej. Nie jest zagrożony wyginięciem.
Taksonomia.
Po raz pierwszy gatunek opisał Louis Jean Pierre Vieillot w 1817 w "Nouveau dictionnaire d'histoire naturelle". Holotyp pochodził z Paragwaju. Autor nadał nowemu gatunkowi nazwę "Ibis caerulescens". Obecnie (2020) Międzynarodowy Komitet Ornitologiczny umieszcza go w rodzaju "Theristicus". W 1832 opisany został rodzaj "Harpiprion", do którego ibis ołowiany bywa zaliczany. Umieszczany bywał też w "Molydophanes" i "Geronticus". Nie wyróżnia się podgatunków.
Epitet gatunkowy "caerulescens" oznacza z łaciny "niebieskawy".
Morfologia.
Długość ciała wynosi 71–76 cm. Wymiary szczegółowe dla 10 samców i 10 samic: długość skrzydła samców 397–450 mm, samic 360–406 mm; długość dzioba samców: 145–167 mm, długość dzioba samic: 126–147 mm; długość skoku samców: 165–190 mm, samic: 165–192 mm.
Upierzenie w większości ma barwę szarą po niebieskoszarą, od spodu jaśniejszą ze względu na szarobrązowe plamkowanie. Głowa jest niemal całkowicie opierzona z bardzo charakterystycznym białym paskiem na czole i mniejszym paskiem koło niższej części dzioba. Z tyłu szyi występują wydłużone, szare pióra o długości blisko 10 cm z kremowymi centrami; pod niektórymi kątami zdają się być różowawe. Lotki i sterówki są ciemnobrązowe po czarne, z brązowozielonym połyskiem, pod niektórymi kątami srebrzystym. Naga skóra w obrębie kantarka i brody szara po czarną. Nogi różowopomarańczowe, bardziej jaskrawe w okresie zalotów. Tęczówka pomarańczowawa, różnie opisywana: jako żółtobrązowa, pomarańczowożółta lub pomarańczowa.
Zasięg występowania.
Ibisy ołowiane zamieszkują Boliwię, południowo-centralną i południową Brazylię po Paragwaj, północną Argentynę i Urugwaj.
Ekologia i zachowanie.
Środowiskiem życia ibisów ołowianych są mokradła, szczególnie te sezonowe w obrębie chaco i Pantanalu. Żerują w stawach, na mokradłach, zalanych pastwiskach i innych podmokłych miejscach. Choć przeważnie ptaki te widywane są na obszarach podmokłych, mogą pojawić się i na suchych obszarach trawiastych i w okolicach siedlisk ludzkich. Zazwyczaj przebywają samotnie lub w parach, niekiedy w grupach liczących 4–6 osobników. Prawdopodobnie większe grupy składają się z pary ptaków i ich opierzonych już młodych. Czasami żerują w towarzystwie ibisów amerykańskich ("Plegadis chihi"). Ibisy ołowiane żywią się ślimakami "Pomacea", krabami, wodnymi owadami, płazami bezogonowymi i rybami, w tym węgorzami.
Lęgi.
Ibisy ołowiane gniazdują samotnie na luźno zadrzewionych obszarach. W Mato Grosso lęgi zaczynają się w marcu i kwietniu, trwają do połowy października. Gniazdo budują zarówno samiec jak i samica; zbudowane jest z gałęzi, wyściółkę stanowią liście i trawy. Mierzy blisko 25 cm wysokości i 50 cm średnicy. Ulokowane jest na dużym drzewie; w Mato Grosso gniazda znajdują się na wysokości do 12 m. W Pantanalu zniesienie liczy od 2 do 3 jaj. Skorupka ma barwę jasnoszarą. Inkubacja trwa 28 dni, młode klują się na początku września. Przez pierwsze 10 dni życia pisklęta są intensywnie strzeżone przez rodziców. Gdy człowiek zbliży się do gniazda, dorosły ibis krzyczy, obniża ciało, stroszy pióra i dziobie. Pisklęta mają jasnoszary puch, czerwonawą skórę, białe czoło i czarny dziób. Młode są w pełni opierzone po 43 dniach życia.
Status i ochrona.
IUCN uznaje ibisa ołowianego za gatunek najmniejszej troski (LC, "Least Concern") nieprzerwanie od 1988 roku. BirdLife International uznaje trend populacji za stabilny. Wymienia 19 ostoi ptaków IBA, w których występują ptaki tego gatunku.

</doc>
<doc id="3765789" url="https://pl.wikipedia.org/wiki?curid=3765789" title="Gary Lavergne">
Gary Lavergne

Gary Mitchell Lavergne (ur. 28 października 1955 roku w Church Point, w stanie Luizjana) – amerykański pisarz. Znany głównie z dwóch powieści biograficznych poświęconych wielokrotnym mordercom: Charlesowi Whitmanowi i Kennethowi McDuffowi. Żadna z jego książek nie doczekała się jeszcze wydania na rynku polskim. 
Niektóre publikacje.
Źródła:
http://www.garylavergne.com/gmlbio.htm

</doc>
<doc id="3765790" url="https://pl.wikipedia.org/wiki?curid=3765790" title="Otępienie z ciałami Lewy'ego">
Otępienie z ciałami Lewy'ego



</doc>
<doc id="3765792" url="https://pl.wikipedia.org/wiki?curid=3765792" title="Ciała Lewy'ego">
Ciała Lewy'ego



</doc>
<doc id="3765795" url="https://pl.wikipedia.org/wiki?curid=3765795" title="Sergio Corino">
Sergio Corino

 
Sergio Corino Ramón (ur. 10 października 1974 w Bilbao) – hiszpański piłkarz występujący na pozycji obrońcy. 
Kariera klubowa.
Corino karierę rozpoczynał w 1993 roku w Bilbao Athletic, będącym rezerwami Athleticu Bilbao i grającym w Segunda División. Na początku 1996 roku został wypożyczony do Méridy z Primera División. W lidze tej zadebiutował 7 stycznia 1996 w zremisowanym 2:2 meczu z Realem Madryt. 28 stycznia 1996 w przegranym 1:4 pojedynku z Valencią strzelił pierwszego gola w Primera División. W sezonie 1996/1997 Corino stał się zawodnikiem pierwszej drużyny Athletiku, również występującej w Primera División. Kolejne dwa sezony spędził na wypożyczeniu w także pierwszoligowej Salamance.
W połowie 1999 roku Corino został zawodnikiem Espanyolu (Primera División). Na początku 2000 roku odszedł jednak stamtąd do Realu Sociedad (Primera División). Grał tam do końca sezonu 2000/2001, a potem przeniósł się do Rayo Vallecano. W sezonie 2002/2003 spadł z nim z Primera División do Segunda División. W 2004 roku zakończył karierę.
W Primera División rozegrał 180 spotkań i zdobył 12 bramek.
Kariera reprezentacyjna.
Corino występował w reprezentacji Hiszpanii U-18, U-19, U-21 oraz U-23.
W 1996 roku był członkiem reprezentacji na letnich igrzyskach olimpijskich, zakończonych przez Hiszpanię na ćwierćfinale.
W tym samym roku zagrał też na mistrzostwach Europy U-21.

</doc>
<doc id="3765798" url="https://pl.wikipedia.org/wiki?curid=3765798" title="Zdeněk Škromach">
Zdeněk Škromach

Zdeněk Škromach (ur. 31 grudnia 1956 w Hodonínie) – czeski polityk i inżynier, parlamentarzysta, wiceprzewodniczący Czeskiej Partii Socjaldemokratycznej, od 2002 do 2006 minister pracy i spraw socjalnych, w latach 2004–2006 również wicepremier.
Życiorys.
Po ukończeniu szkoły średniej pracował w przedsiębiorstwach energetycznych w Hodonínie. W latach 1982–1989 był członkiem Komunistycznej Partii Czechosłowacji. W 1991 ukończył studia na wydziale elektrotechniki wyższej szkoły technicznej VUT w Brnie. W latach 90. był etatowym działaczem związkowym. Od 1995 członek Czeskiej Partii Socjaldemokratycznej, w latach 1997–2000, 2001–2005 i 2006–2013 pełnił funkcję wiceprzewodniczącego partii.
W 1996 po raz pierwszy uzyskał mandat deputowanego do Izby Poselskiej z kraju południowomorawskiego. Z powodzeniem ubiegał się o reelekcję w wyborach w 1998, 2002, 2006 i 2010.
W latach 2000–2001 był przewodniczącym klubu poselskiego ČSSD. Od lipca 2002 do sierpnia 2006 sprawował urząd ministra pracy i spraw socjalnych w rządach Vladimíra Špidli, Stanislava Grossa i Jiříego Paroubka. W drugim z tych gabinetów, od sierpnia 2004 do kwietnia 2005, był jednocześnie pierwszym wicepremierem. W trzecim z nich od kwietnia 2005 pełnił obowiązki wicepremiera, zaś od października do listopada 2005 czasowo kierował również resortem zdrowia.
W 2010 odszedł z Izby Poselskiej w związku z wyborem w skład Senatu. Został następnie jego wiceprzewodniczącym. W 2014 wszedł także w skład rady gminy Rohatec, po czym powołano go w skład zarządu tej miejscowości. Dwa lata później bez powodzenia ubiegał się o reelekcję do Senatu, tym samym po 20 latach stracił miejsce w parlamencie.

</doc>
<doc id="3765804" url="https://pl.wikipedia.org/wiki?curid=3765804" title="Libor Ambrozek">
Libor Ambrozek

Libor Ambrozek (ur. 2 sierpnia 1966 w Hodonínie) – czeski polityk, działacz społeczny i samorządowiec, parlamentarzysta, w latach 2002–2006 minister transportu, od 2004 do 2006 również wicepremier, prezes Czeskiego Związku Ochrony Przyrody.
Życiorys.
W 1989 ukończył biologię na wydziale nauk przyrodniczych Uniwersytetu Karola w Pradze. Pracował w muzeum w Hodonínie i jako urzędnik administracji lokalnej. W 1990 zaangażował się w działalność polityczną w ramach chadeckiej partii KDU-ČSL, w latach 2003–2005 był wiceprzewodniczącym tego ugrupowania. W 1996 po raz pierwszy uzyskał mandat deputowanego do Izby Poselskiej. Z powodzeniem ubiegał się o reelekcję w wyborach w 1998, 2002 i 2006. W latach 2002–2010 był także radnym miejskim w Hodonínie. Od lipca 2002 do sierpnia 2006 sprawował urząd ministra środowiska w rządach Vladimíra Špidli, Stanislava Grossa i Jiříego Paroubka.
Od 2006 przewodniczący zarządu Czeskiego Związku Ochrony Przyrody. W kadencji 2008–2012 był radnym kraju południowomorawskiego.

</doc>
<doc id="3765805" url="https://pl.wikipedia.org/wiki?curid=3765805" title="Hanna Zinczuk">
Hanna Zinczuk



</doc>
<doc id="3765812" url="https://pl.wikipedia.org/wiki?curid=3765812" title="Skjálfandafljót">
Skjálfandafljót

Skjálfandafljót (isl. "drżąca rzeka") – rzeka w północnej Islandii o długości 178 km - czwarta pod względem długości rzeka Islandii. Również czwarta pod względem powierzchni dorzecza - 3 860 km². Jednak o wiele mniejszym średnim przepływie niż inne duże rzeki na wyspie - 95 m³/s przy ujściu. 
Źródła rzeki znajdują się na północno-zachodnim krańcu lodowca Vatnajökull. Zasilają ją także wody potoków wypływających z mniejszego lodowca Tungnafellsjökull. Płynie na północ przez centralną równinę Sprengisandur, następnie doliną Bárðardalur, by ujść do zatoki Skjálfandi, do Oceanu Arktycznego, około 20 km na zachód od miasta Húsavík. Spośród wodospadów na rzece Skjálfandafljót najbardziej znane są Aldeyjarfoss i Goðafoss. 
Trasa wzdłuż rzeki Skjálfandafljót stanowi jeden z ważniejszych historycznych szlaków północ-południe przebiegających przez środek wyspy. Obecnie jest to popularna trasa turystyczna (droga F26), którą można pokonać samochodami terenowymi w okresie letnim.

</doc>
<doc id="3765823" url="https://pl.wikipedia.org/wiki?curid=3765823" title="Héctor Hernández Marrero">
Héctor Hernández Marrero

Héctor Hernández Marrero (ur. 14 września 1995 w Las Palmas) – hiszpański piłkarz występujący na pozycji napastnika w hiszpańskim klubie CF Fuenlabrada. Wychowanek UD Las Palmas, w swojej karierze grał także w Elche CF. Były reprezentant Hiszpanii do lat 19.

</doc>
<doc id="3765827" url="https://pl.wikipedia.org/wiki?curid=3765827" title="Roland Kuhn">
Roland Kuhn

Roland Kuhn (ur. 4 marca 1912 w Biel, zm. 10 października 2005 w Scherzingen) – szwajcarski lekarz psychiatra, odkrywca przeciwdepresyjnych właściwości imipraminy.
Syn wydawcy książek Ernst Kuhn i Alice z domu Schneider. Studiował medycynę w Bernie i Paryżu. Tytuł doktora medycyny otrzymał w 1937 roku. W 1939 został asystentem kliniki psychiatrycznej w Bernie. Potem pracował w klinice Münsterlingen i prowadził prywatną praktykę w Scherzingen. W 1957 habilitował się na Uniwersytecie w Zurychu. Był autorem blisko dwustu prac, zajmował się m.in. psychofarmakologią, testem Rorschacha, analizą egzystencjalną (Daseinanalyse).

</doc>
<doc id="3765828" url="https://pl.wikipedia.org/wiki?curid=3765828" title="Latarnia morska Sorgu">
Latarnia morska Sorgu

Latarnia morska Sorgu () – latarnia morska zbudowana na wyspie Sorgu. Na liście świateł nawigacyjnych Estonii – rejestrze Urzędu Transportu Morskiego (Veeteede Amet) w Tallinie – ma numer 860.
Pierwsza latarnia morska na wyspie Sorgu w zatoce Parnu zbudowana w 1864 roku jako drewniana wieża. W 1904 roku zastąpiono ją latarnią zbudowaną z cegły. Projektantem był inżynier wojskowy Alexander Yaron. W czasie I wojny światowej latarnia i zabudowania ją otaczające uległy poważnym zniszczeniom.
Obecnie zasięg światła wynosi 7 Mm. Jego charakterystyka to: 1 + 1 + 1 + 6 = 9 s.

</doc>
<doc id="3765830" url="https://pl.wikipedia.org/wiki?curid=3765830" title="André Campos Moreira">
André Campos Moreira

André Campos Moreira (ur. 2 grudnia 1995 w Ribeirão) – portugalski piłkarz występujący na pozycji bramkarza w portugalskim klubie Belenenses SAD. Wychowanek Ribeirão, w swojej karierze grał także w takich zespołach jak Moreirense FC, União Madeira oraz CF Os Belenenses. Były młodzieżowy reprezentant Portugalii.

</doc>
<doc id="3765831" url="https://pl.wikipedia.org/wiki?curid=3765831" title="Jorge Aizkorreta">
Jorge Aizkorreta

 
Jorge Aizkorreta Jurado (ur. 6 stycznia 1974 w Barakaldo) – hiszpański piłkarz występujący na pozycji bramkarza. 
Kariera klubowa.
Aizkorreta karierę rozpoczynał w 1993 roku w Bilbao Athletic, będącym rezerwami Athleticu Bilbao i grającym w Segunda División. W 1995 roku został włączony do pierwszej drużyny Athleticu, występującej w Primera División. W lidze tej zadebiutował 3 grudnia 1995 w wygranym 2:1 meczu z Realem Valladolid. W sezonie 1995/1996 w barwach Athleticu zagrał 8 razy.
W 1996 roku Aizkorreta odszedł do Logroñés, także grającego w Primera División. W sezonie 1996/1997 spadł z zespołem do Segunda División. W Logroñés grał do końca sezonu 1998/1999. Następnie, aż do końca kariery w 2005 roku, występował w innych zespołach Segunda División - Extremadurze, Racingu Ferrol oraz Elche CF.
W Primera División rozegrał 35 spotkań.
Kariera reprezentacyjna.
Aizkorreta wystąpił jeden raz w reprezentacji Hiszpanii U-21.
W 1996 roku był członkiem reprezentacji na letnich igrzyskach olimpijskich, zakończonych przez Hiszpanię na ćwierćfinale.
W tym samym roku znalazł się też w kadrze na mistrzostwa Europy U-21.

</doc>
<doc id="3765836" url="https://pl.wikipedia.org/wiki?curid=3765836" title="Miroslav Grebeníček">
Miroslav Grebeníček

Miroslav Grebeníček (ur. 21 marca 1947 w miejscowości Staré Město) – czeski polityk i pedagog, działacz komunistyczny, długoletni członek Izby Poselskiej, od 1993 do 2005 przewodniczący Komunistycznej Partii Czech i Moraw.
Życiorys.
Ukończył studia na wydziale pedagogicznym i wydziale filozoficznym Universita Jana Evangelisty Purkyně w Brnie. Pracował w muzeum regionalnym w Mikulovie oraz jako nauczyciel. Od 1975 do 1994 był zatrudniony na macierzystej uczelni. Od 1975 do czasu rozwiązania w 1990 należał do Komunistycznej Partii Czechosłowacji, następnie kontynuował działalność partyjną w ramach nowo powstałej Komunistycznej Partii Czech i Moraw.
W 1990 został deputowanym do Federalnego Zgromadzenia Czeskiej i Słowackiej Republiki Federacyjnej, w którym zasiadał do 1992. Przewodniczył frakcji parlamentarnej komunistów, a także radzie federacji tworzonej przez KSČM i słowacką postkomunistyczną SDĽ. W 1992 objął funkcję wiceprzewodniczącego swojego ugrupowania, a w 1993 został przewodniczącym Komunistycznej Partii Czech i Moraw. Partią tą kierował do 2005, kiedy to zastąpił go Vojtěch Filip.
W 1996 po raz pierwszy wybrany na deputowanego do Izby Poselskiej. Z powodzeniem ubiegał się o reelekcję w wyborach w 1998, 2002, 2006, 2010, 2013 i 2017.

</doc>
<doc id="3765838" url="https://pl.wikipedia.org/wiki?curid=3765838" title="Wiadukt na placu Pokoju Toruńskiego w Toruniu">
Wiadukt na placu Pokoju Toruńskiego w Toruniu

Wiadukt na placu Pokoju Toruńskiego w Toruniu – zabytkowy wiadukt drogowy nad linią kolejową nr 353 w Toruniu.
Lokalizacja.
Wiadukt znajduje się w centrum miasta, na Placu II Pokoju Toruńskiego, w sąsiedztwie tunelu kolejowego i dworca Toruń Miasto, nad linią kolejowa nr 353 o znaczeniu państwowym, w ciągu dróg krajowych nr 15 i 80. Przeznaczony jest zarówno dla ruchu kołowego, jak i pieszego.
Historia.
Wiadukt drogowy, tzw. brama kolejowa, powstał w latach 1886 - 1889 w miejscu przecięcia się linii kolejowej, prowadzącej z Torunia Głównego w kierunku północnym (Malbork, Olsztyn i Sierpc) z umocnieniami fortu św. Jakuba.
Tzw. brama kolejowa, w której skład wchodzą: wiadukt, tunel oraz kaponiera jest częścią fortyfikacji pruskich z XIX wieku (Twierdza Toruń).
W 1987 roku, w ramach prac związanych z elektryfikacją linii kolejowej 353 na odcinku Toruń Główny – Toruń Wschodni, został rozebrany drugi tor pod wiaduktem, co wynikało z jego zbyt wąskiego prześwitu owego wiaduktu.
Przez dziesięciolecie wiadukt ten nie był remontowany, dopiero w 2008 roku przeszedł kompleksowy remont. Wyremontowano wtedy jego główną płytę, uzupełniono ubytki cegły klinkierowej oraz ułożono nową nawierzchnię.
W 2014 roku wiadukt ten został wpisany do rejestru zabytków.
19 lutego 2018 roku, w ramach przebudowy Placu bp. Chrapka, w sąsiedztwie wiaduktu odkryto most stalowy z 1884 roku, wchodzący w skład wewnętrznego pierścienia Twierdzy Toruń. Most ten łączył obecną ul. Dobrzyńską i ul. Skrzyńskiego z drogą prowadzącą do fortu IV.

</doc>
<doc id="3765843" url="https://pl.wikipedia.org/wiki?curid=3765843" title="Domtorentje">
Domtorentje

Domtorentje () – nadziewana czekoladka z Utrechtu.
Duża czekoladka z gorzkiej czekolady z kremowym jasnym nadzieniem czekoladowym, i z reliefem wieży Domtoren na wierzchu, produkowana od 1922 roku w Utrechcie. Lokalna specjalność wzmiankowana w przewodnikach turystycznych holenderskich i zagranicznych. Sprzedawana na sztuki lub w pudełkach. Receptura jest objęta tajemnicą, a nazwa czekoladek legalnie zarejestrowana.

</doc>
<doc id="3765849" url="https://pl.wikipedia.org/wiki?curid=3765849" title="Stanisław Frankowski (prawnik)">
Stanisław Frankowski (prawnik)

Stanisław Frankowski (ur. 13 listopada 1939 w Warszawie, zm. 5 sierpnia 2016) – polski i amerykański prawnik, specjalista w zakresie prawa karnego i prawa porównawczego, nauczyciel akademicki Uniwersytetu Warszawskiego i Saint Louis University w Saint Louis.
Życiorys.
Ukończył studia prawnicze na Wydziale Prawa i Administracji Uniwersytetu Warszawskiego (1962), tam w 1968 obronił pracę doktorską. W 1973 ukończył New York University School of Law. Przez blisko 20 lat był nauczycielem akademickim WPiA UW, gdzie zajmował się nauką i dydaktyką prawa karnego. Po ogłoszeniu w Polsce stanu wojennego wyemigrował do USA. W 1983 rozpoczął pracę na Wydziale Prawa (School of Law) jezuickiego Saint Louis University, gdzie w 1992 był współzałożycielem Center for International and Comparative Law. Został profesorem tego uniwersytetu.
Zmarł w wieku 76 lat. 17 sierpnia 2016 został pochowany na cmentarzu Powązkowskim w Warszawie.

</doc>
<doc id="3765851" url="https://pl.wikipedia.org/wiki?curid=3765851" title="Granica jemeńsko-saudyjska">
Granica jemeńsko-saudyjska

Granica międzypaństwowa pomiędzy Jemenem i Arabią Saudyjską o długości 1458 km.
 
Granica rozpoczyna swój bieg na zachodzie na wybrzeżu Morza Czerwonego w Ra's al-Mu'wajj Shami, a kończy się na trójstyku granic Jemenu, Arabii Saudyjskiej i Omanu (18°59'57"N 52°0'12"E) na pustyni Ar Rab al-Chali. Obecny przebieg granicy reguluje traktat graniczny podpisany w Dżuddzie 12 czerwca 2000 r.
Graniczne prowincje Arabii Saudyjskiej:
Graniczne prowincje Jemenu:
Historia.
Granica powstała w 1934 r. (traktat w Taif). 
Wyznaczono wówczas 400 km odcinek północnej granicy od Morza Czerwonego do góry Dżabal al-Thar w górach Asir na wschodzie.
Wschodni odcinek granicy do styku z Protektoratem Adenu nie został wytyczony.
W latach 1967–1990 Arabia Saudyjska graniczyła z dwoma państwami jemeńskimi – Jemeńską Republiką Arabską (Sana) i Ludowo-Demokratyczną Republiką Jemenu (Aden). Granica LDR Jemenu z Arabią Saudyjską nie była wyznaczona.

</doc>
<doc id="3765855" url="https://pl.wikipedia.org/wiki?curid=3765855" title="Wasaburō Ōishi">
Wasaburō Ōishi

 – japoński esperantysta i meteorolog. Odkrył prądy strumieniowe w górnych warstwach atmosfery. Był „ojcem japońskiej meteorologii” i prezydentem Japońskiego Towarzystwa Esperanto.
Urodził się na wyspie Kiusiu. W 1895 roku rozpoczął studia na Tokijskim Uniwersytecie Cesarskim, gdzie studiował fizykę. Studia ukończył w 1898 roku. W 1899 roku rozpoczął pracę w Centralnym Obserwatorium Meteorologicznym w Japonii. W 1911 roku pracował przez pewien czas w Obserwatorium Aerologicznym imienia Lindberga koło Berlina. W 1919 wyjechał do Stanów Zjednoczonych, skąd wrócił w 1920 roku. W 1920 został pierwszym dyrektorem nowo utworzonego japońskiego Obserwatorium Aerologicznego. W 1943 roku przeszedł na emeryturę. Był prezydentem Japońskiego Towarzystwa Esperanto od 1930 do 1945 .
Był członkiem Międzynarodowej Organizacji Meteorologicznej (ang. "International Meteorological Organization" (IMO) "Aerology Commission") w 1927 roku.
Prąd strumieniowy.
W 1926 roku Ōishi napisał pierwszy oficjalny raport Japońskiego Obserwatorium Aerologicznego w esperanto. W tym raporcie przedstawił sezonalne wyniki średnich profili wiatru z wysokością na podstawie obserwacji balonów (ang. "pibal"). Był to pierwszy raport pokazujący na istnienie silnych wiatrów z zachodu na wschód, które w przyszłości (około 1947 roku) zostały nazwane prądami strumieniowymi. Pomiędzy 1926 a 1944 Japońskie Obserwatorium Aerologiczne opublikowało 19 raportów, wszystkie w esperanto. Ōishi napisał raporty w esperanto, mając na uwadze idee współpracy międzynarodowej. Niestety z tego względu jego badania pozostały na długo nieznane i prąd strumieniowy odkryto na nowo w Stanach Zjednoczonych i w Europie.
Prace naukowe z Uniwersytetu Chicagowskiego w 1947 roku i artykuł Rossby’ego z tego samego roku dały naukowe podstawy zrozumienia dynamiki prądów strumieniowych i fal Rossby’ego.
II wojna światowa.
Wyniki prac Ōishiego zostały wykorzystane w czasie II wojny światowej do ataków japońskich na Stany Zjednoczone w projekcie bomb balonowych fu-go.

</doc>
<doc id="3765856" url="https://pl.wikipedia.org/wiki?curid=3765856" title="Matteo Castaldo">
Matteo Castaldo

Matteo Castaldo (ur. 11 grudnia 1985) – włoski wioślarz, brązowy medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 3. miejsce w czwórce bez sternika, osadę tworzyli także Giuseppe Vicino, Matteo Lodo i Domenico Montrone. W tej samej konkurencji był mistrzem świata w 2015.

</doc>
<doc id="3765859" url="https://pl.wikipedia.org/wiki?curid=3765859" title="Matteo Lodo">
Matteo Lodo

Matteo Lodo (ur. 25 października 1994) – włoski wioślarz, brązowy medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 3. miejsce w czwórce bez sternika, osadę tworzyli także Giuseppe Vicino, Matteo Castaldo i Domenico Montrone. W tej samej konkurencji był mistrzem świata w 2015.

</doc>
<doc id="3765866" url="https://pl.wikipedia.org/wiki?curid=3765866" title="Maryna Pauława">
Maryna Pauława

Maryna Mikałajeuna Pauława (, ur. 21 stycznia 1989 w Kobryniu) – białoruska siatkarka, grająca na pozycji przyjmującej.
W dzieciństwie uprawiała lekkoatletykę – rzucała oszczepem i skakała wzwyż. Treningi siatkarskie rozpoczęła w wieku 11 lat w rodzinnym mieście, które po ukończeniu szkoły średniej kontynuowała w Szkole Rezerwy Olimpijskiej w Brześciu. Jako juniorka zaczynała grę na pozycji środkowej, jednak z biegiem czasu przesuwana była na wszystkie pozostałe pozycje (występowała kolejno jako rozgrywająca, atakująca, libero, przyjmująca, ponownie libero i raz jeszcze przyjmująca). W 2006 roku została zawodniczką miejscowego Dywannika (ros. "Kowrowszczik"), który w 2013 przekształcił się w klub Prybużża Brześć. Z brzeską drużyną – w której pełniła funkcję kapitana – wywalczyła złoty (2013/2014) i brązowy (2014/2015, 2015/2016) medal mistrzostw kraju oraz Puchar Białorusi (2014).
W sezonach 2016/2017 i 2017/2018 występowała w polskiej Orlen Lidze, w drużynie Budowlanych Toruń.
W 2015 z reprezentacją Białorusi uczestniczyła w Mistrzostwach Europy rozgrywanych w Belgii i Holandii.
Sukcesy klubowe.
Mistrzostwo Białorusi:
Superpuchar Białorusi:
Puchar Białorusi:

</doc>
<doc id="3765867" url="https://pl.wikipedia.org/wiki?curid=3765867" title="Dysinhibitory noradrenaliny i dopaminy">
Dysinhibitory noradrenaliny i dopaminy

Dysinhibitory noradrenaliny i dopaminy (ang. "norepinephrine and dopamine disinhibitors", NDDI) – grupa leków, których mechanizm działania polega na odhamowaniu (dysinhibicji) uwalniania neuroprzekaźników noradrenaliny i dopaminy w korze przedczołowej poprzez antagonizm wobec receptorów serotoninergicznych 5HT2C. Działanie takie przypisuje się lekom przeciwdepresyjnym: agomelatynie (działającej poza tym na receptory melatoninergiczne) i fluoksetynie (której głównym mechanizmem działania jest hamowanie wychwytu zwrotnego serotoniny). Flibanseryna, lek zarejestrowany we wskazaniu zaburzeń pożądania u kobiet w okresie przedmenopauzalnym, odhamowuje uwalnianie noradrenaliny i dopaminy poprzez działanie na receptory 5HT1A.

</doc>
<doc id="3765868" url="https://pl.wikipedia.org/wiki?curid=3765868" title="Kyle Chalmers">
Kyle Chalmers

Kyle Chalmers, wym. (ur. 25 czerwca 1998 w Ashford) – australijski pływak specjalizujący się w stylu dowolnym, mistrz olimpijski (2016), dwukrotny wicemistrz świata, rekordzista globu na krótkim basenie.
Kariera pływacka.
Chalmers zdobył złoty medal na dystansie 50 i 100 m stylem dowolnym podczas mistrzostw świata juniorów w Singapurze w 2015 r. W konkurencji 100 m kraulem z czasem 48,47 ustanowił także rekord mistrzostw. Na mistrzostwach świata seniorów w Kazaniu płynął w eliminacjach konkurencji sztafet 4 × 100 m stylem dowolnym i 4 × 100 m stylem zmiennym. W sztafecie 4 × 100 m stylem zmiennym wywalczył srebro.
Podczas igrzysk olimpijskich w Rio de Janeiro zdobył trzy medale. Na dystansie 100 m stylem dowolnym wywalczył złoto i trzykrotnie w trakcie tej konkurencji poprawiał rekord świata juniorów. W finale uzyskał czas 47,58. Pozostałe dwa medale, oba brązowe, zdobył w sztafetach 4 × 100 m kraulem i 4 × 100 m stylem zmiennym.
29 października 2021 roku podczas Pucharu Świata w Kazaniu na basenie 25-metrowym czasem 44,84 pobił rekord świata na dystansie 100 m stylem dowolnym. 

</doc>
<doc id="3765874" url="https://pl.wikipedia.org/wiki?curid=3765874" title="Klasyfikacja medalowa Zimowych Igrzysk Olimpijskich 2014">
Klasyfikacja medalowa Zimowych Igrzysk Olimpijskich 2014

Klasyfikacja medalowa Zimowych Igrzysk Olimpijskich 2014 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XXII Zimowych Igrzyskach Olimpijskich w 2014 roku w Soczi.
Rywalizacja olimpijska w Soczi składała się z 98 konkurencji w piętnastu dyscyplinach sportowych. W porównaniu do poprzednich igrzysk, które przeprowadzono w Vancouver, do kalendarza igrzysk włączono dwanaście konkurencji. W narciarstwie dowolnym dołączono cztery konkurencje: slopestyle mężczyzn, slopestyle kobiet, halfpipe mężczyzn i halfpipe kobiet. Cztery konkurencje włączono również do zawodów snowboardowych: slalom równoległy mężczyzn, slalom równoległy kobiet, slopestyle mężczyzn i slopestyle kobiet. Ponadto zadebiutowały: zawody kobiet w skokach narciarskich, biathlonowa sztafeta mieszana, zawody drużynowe w łyżwiarstwie figurowym oraz sztafeta saneczkarska.
W zawodach olimpijskich zaprezentowało się 2748 sportowców (1643 mężczyzn i 1105 kobiet) z 88 narodowych reprezentacji. Dla siedmiu państw – Dominiki, Malty, Paragwaju, Timoru Wschodniego, Togo, Tonga i Zimbabwe – występ w Soczi był debiutem w zimowych igrzyskach olimpijskich. Medale w Soczi zdobyło 26 państw, spośród których 21 wywalczyło przynajmniej jeden złoty medal. Tym samym 62 kraje, które przyjechały na igrzyska, nie zdobyły żadnego medalu.
Najbardziej utytułowanym zawodnikiem na igrzyskach w Soczi został reprezentant Rosji w short tracku, Wiktor Ahn, który zdobył cztery medale – trzy złote i jeden brązowy. Po trzy złote medale wywalczyły również biathlonistka Darja Domraczewa i biegaczka narciarska Marit Bjørgen. Z kolei najwięcej medali wszystkich kruszców – pięć – zdobyła holenderska panczenistka Ireen Wüst.
Dzięki zdobytym w Soczi medalom Ole Einar Bjørndalen został najbardziej utytułowanym olimpijczykiem w historii zimowych igrzysk, poprawiając dotychczasowy rekord Bjørna Dæhliego. Z kolei Marit Bjørgen została najbardziej utytułowaną kobietą w zimowych edycjach igrzysk.
Zwycięzcą klasyfikacji medalowej została Rosja, która pomimo utraty czterech medali olimpijskich zdobyła największy dorobek medalowy – 11 złotych, 9 srebrnych i 9 brązowych medali. Był to najlepszy występ Rosji w historii startów w zimowych igrzyskach olimpijskich. Jednocześnie, po raz czwarty w historii po 1932, 1952 i 2010 zwycięzcą klasyfikacji medalowej zimowych igrzysk został kraj-gospodarz. Drugie miejsce w klasyfikacji zajęła Norwegia z 11 złotymi, 5 srebrnymi i 10 brązowymi medalami. Był to najlepszy zimowy występ Norwegów od igrzysk w Salt Lake City w 2002 roku.
Najlepszy występ w zimowych igrzyskach olimpijskich zaliczyła reprezentacja Holandii. Występ w Soczi był dla Holendrów drugim najbardziej udanym występem olimpijskim, lepszy dorobek medalowy osiągnęli tylko podczas letnich igrzysk w Sydney w 2000 roku. W łyżwiarstwie szybkim ustanowili ponadto rekord pod względem liczby zdobytych złotych medali i wszystkich łącznie. Najlepszy start olimpijski w historii uzyskali również reprezentanci Słowenii, którzy za sprawą Tiny Maze po raz pierwszy zakończyli zimowe igrzyska ze złotymi medalami olimpijskimi.
Dla Szwajcarii wynik medalowy osiągnięty w Soczi był najlepszym w letnich i zimowych igrzyskach od igrzysk w Sankt Moritz w 1928 roku. Z kolei reprezentanci Szwecji zdobyli największą liczbę wszystkich medali od letnich igrzysk w Los Angeles w 1984 roku, ale najmniejszą liczbę złotych medali na zimowych igrzyskach od 2002 roku.
Najlepsze w historii starty w zimowych igrzyskach olimpijskich zaliczyły reprezentacje Białorusi, Polski, Czech i Łotwy. Białorusini po raz pierwszy na jednej edycji igrzysk olimpijskich zdobyli pięć złotych medali. Z kolei dla Polaków były to pierwsze zimowe igrzyska z więcej niż jednym złotem, a także najlepsze igrzyska olimpijskie od letnich igrzysk w 2000 roku. W Soczi najlepszy rezultat medalowy na zimowych igrzyskach wyrównała Wielka Brytania (taki sam wynik jak na igrzyskach w Chamonix w 1924 roku) i Ukraina (wyrównanie wyniku z igrzysk w Lillehammer w 1994 roku).
Dla ekip ze Stanów Zjednoczonych, Australii, Chorwacji i Estonii występy w Soczi zakończyły się najsłabszymi osiągnięciami medalowymi od igrzysk w Nagano w 1998 roku. Dodatkowo, dla Australijczyków i Estończyków były to pierwsze od Nagano igrzyska bez ani jednego złotego medalu. Pierwsze od 1980 roku igrzyska olimpijskie bez złotego medalu zdarzyły się z kolei reprezentacji Włoch. Dla Niemców igrzyska w Soczi były najsłabszymi pod względem liczby zdobytych medali od igrzysk w Calgary w 1988 roku.
W 2017 roku, w związku z ujawnionym skandalem dopingowym w Rosji oraz zarzutami fałszerstwa podczas testów antydopingowych w Soczi i toczącym się w związku z tym postępowaniem wyjaśniającym, Międzynarodowy Komitet Olimpijski, w efekcie działań komisji Denisa Oswalda, nałożył sankcje na 46 rosyjskich sportowców podejrzanych o stosowanie środków dopingujących. Sportowcy zostali zdyskwalifikowani, a ich rezultaty z Soczi anulowane, skutkiem czego Rosja utraciła łącznie 13 medali – 4 złote, 8 srebrnych i 1 brązowy. W następstwie skandalu MKOl podjął również decyzję o wykluczeniu Rosji z kolejnych igrzysk olimpijskich, w 2018 roku w Pjongczangu. Rosjanie, którzy nigdy nie zostali zdyskwalifikowani za doping, zostali dopuszczeni do igrzysk jako niezależni olimpijczycy. W lutym 2018 roku Sportowy Sąd Arbitrażowy uchylił większość dyskwalifikacji nałożonych przez MKOl. Rosjanom zwrócono 9 z odebranych medali. Podtrzymane zostały decyzje o dyskwalifikacji rosyjskich medalistów w biathlonie (Olga Wiłuchina, Jana Romanowa i Olga Zajcewa) i bobslejach (Aleksandr Zubkow i Aleksiej Wojewoda, w efekcie również Dmitrij Trunienkow i Aleksiej Niegodajło w czwórkach mężczyzn). We wrześniu 2020 roku Sportowy Sąd Arbitrażowy uchylił dyskwalifikacje Olgi Wiłuchiny oraz Jany Romanowej, zaś potrzymał dyskwalifikacje Olgi Zajcewej zwracając Rosji 1 srebrny medal. Miejsca za zdyskwalifikowanych rosyjskich medalistów w bobslejach zostały później obsadzone.
Klasyfikacja państw.
Poniższe tabele przedstawiają klasyfikacje medalowe państw, które zdobyły medale na Zimowych Igrzyskach Olimpijskich 2014 w Soczi, sporządzone na podstawie oficjalnych raportów Międzynarodowego Komitetu Olimpijskiego. Klasyfikacje posortowane są najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacja medalowa po zakończeniu igrzysk olimpijskich.
Po przeprowadzeniu wszystkich 98 konkurencji na czele klasyfikacji medalowej znalazła się reprezentacja gospodarzy igrzysk, Rosja z dorobkiem 33 medali – 13 złotych, 11 srebrnych i 9 brązowych. Na drugim miejscu uplasowała się Norwegia z 11 złotymi, 5 srebrnymi i 10 brązowymi medalami, a na miejscu trzecim Kanada z 10 złotymi, 10 srebrnymi i 5 brązowymi medalami. Suma medali zdobytych przez wszystkie kraje wyniosła 295 – 99 złotych, 97 srebrnych i 99 brązowych. Różnica ta wniknęła z faktu, że w alpejskim zjeździe kobiet dwie zawodniczki (Tina Maze i Dominique Gisin) zajęły "ex aequo" pierwsze miejsce, w związku z czym w tej konkurencji przyznano dwa złote medale, a medalu srebrnego nie przyznano. Z kolei w alpejskim supergigancie mężczyzn trzecie miejsce "ex aequo" zajęli Jan Hudec i Bode Miller, w związku z czym przyznano dwa brązowe medale.
Klasyfikacja medalowa po nałożeniu dyskwalifikacji.
W listopadzie i grudniu 2017 roku komisja Klausa Oswalda podjęła decyzję o dyskwalifikacji części rosyjskich sportowców w związku z podejrzeniami o stosowanie niedozwolonych środków dopingujących. Zdyskwalifikowani zostali medaliści: Aleksandr Legkow i Maksim Wylegżanin w biegach narciarskich, a wraz z nimi członkowie rosyjskiej sztafety – Dmitrij Japarow i Aleksandr Biessmiertnych, Aleksandr Zubkow, Aleksiej Wojewoda, Dmitrij Trunienkow i Aleksiej Niegodajło w bobslejach, Aleksandr Trietjakow i Jelena Nikitina w skeletonie, Olga Wiłuchina, Jana Romanowa i Olga Zajcewa w biathlonie, a wraz z nimi członkini biathlonowej sztafety Jekatierina Szumiłowa, Albiert Diemczenko i Tatjana Iwanowa w saneczkarstwie oraz pozostali członkowie sztafety rosyjskiej – Aleksandr Dienisjew i Władisław Antonow oraz Olga Fatkulina w łyżwiarstwie szybkim. 
Łącznie Rosja została pozbawiona 13 medali – 4 złotych, 8 srebrnych i 1 brązowego. Spowodowało to duże zmiany w klasyfikacji medalowej. Dotychczas pierwsza w klasyfikacji Rosja spadła na czwarte miejsce, wyprzedzona przez Norwegię, Kanadę i Stany Zjednoczone.
Klasyfikacja medalowa po uchyleniu dyskwalifikacji.
W lutym 2018 roku Sportowy Sąd Arbitrażowy uchylił większość dyskwalifikacji nałożonych przez Międzynarodowy Komitet Olimpijski. Medale olimpijskie zwrócono wszystkim Rosjanom poza bobsleistami (2 złote) i biathlonistkami (2 srebrne). We wrześniu 2020 roku Sportowy Sąd Arbitrażowy uchylił dyskwalifikacje Olgi Wiłuchiny oraz Jany Romanowej, zaś potrzymał dyskwalifikacje Olgi Zajcewej zwracając Rosji 1 srebrny medal. Miejsca za zdyskwalifikowanych rosyjskich medalistów w bobslejach zostały później obsadzone. Miejsca za zdyskwalifikowanych zawodników w biathlonie pozostają nieobsadzone.
Uchylenie dyskwalifikacji spowodowało kolejne zmiany w tabeli medalowej. Rosja wróciła na pierwsze miejsce w klasyfikacji, choć z mniejszym dorobkiem niż to ogłoszono tuż po zakończeniu igrzysk.
Klasyfikacje według dyscyplin.
Biathlon.
Na igrzyskach w Soczi rozegrano jedenaście konkurencji biathlonowych. Do dotychczas rozgrywanych pięciu zawodów męskich i pięciu kobiecych dołączono nową konkurencję olimpijską – sztafetę mieszaną.
Najbardziej utytułowaną biathlonistką została Darja Domraczewa, która zdobyła trzy złote medale olimpijskie, czyniąc to jako pierwsza kobieta w olimpijskiej historii biathlonu. Została jednocześnie pierwszą Białorusinką, która zdobyła trzy medale na jednych zimowych igrzyskach i pierwszą, która więcej niż raz została mistrzynią olimpijską w zimowych zmaganiach. Za te osiągnięcia prezydent Białorusi, Alaksandr Łukaszenka uhonorował zawodniczkę, jako pierwszą w historii kobietę, tytułem Bohatera Białorusi.
Poza Domraczewą jeszcze czworo biathlonistów trzykrotnie stanęło na podium olimpijskim w Soczi – Martin Fourcade (dwa złote i jeden srebrny medal), Tora Berger (złoty, srebrny i brązowy medal), Tiril Eckhoff (złoty i dwa brązowe medale) oraz Ondřej Moravec (dwa srebrne i brązowy medal). Multimedalistami igrzysk zostali ponadto: Ole Einar Bjørndalen i Emil Hegle Svendsen (po dwa złote medale), Wita Semerenko (złoty i brązowy), Erik Lesser i Gabriela Soukalová (po dwa srebrne) oraz Dominik Landertinger i Jaroslav Soukup (po srebrnym i brązowym).
Dzięki zdobyciu dwóch medali w Soczi Ole Einar Bjørndalen został najbardziej utytułowanym olimpijczykiem w historii zimowych igrzysk. W jego dorobku na przestrzeni lat znalazło się 13 medali – 8 złotych, 4 srebrne i 1 brązowy. W listopadzie 2014 roku w Bangkoku został uhonorowany jako najlepszy zawodnik igrzysk w Soczi.
W związku z pozytywnym testem dopingowym zdyskwalifikowana została Niemka Evi Sachenbacher-Stehle, u której wykryto metyloheksaminę. W listopadzie 2014 roku Rosyjska Unia Biathlonowa poinformowała o zawieszeniu Aleksandra Łoginowa za stosowanie środków dopingujących. Pod koniec czerwca 2015 roku Międzynarodowa Unia Biathlonowa podjęła decyzję o dyskwalifikacji zawodnika i anulowaniu wszystkich jego rezultatów począwszy od listopada 2013 roku, a więc także wyników olimpijskich z Soczi.
W 2017 roku Międzynarodowy Komitet Olimpijski w związku z podejrzeniami o stosowanie dopingu zdyskwalifikował Olgę Wiłuchinę, zawodniczka utraciła zdobyte dwa srebrne medale olimpijskie. Zdyskwalifikowane zostały również Jana Romanowa i Olga Zajcewa, które zdobyły srebro w sztafecie. Wraz z nimi srebro wywalczone w tej konkurencji utraciła Jekatierina Szumiłowa, zdyskwalifikowana została również sztafeta mieszana z Jewgienijem Garaniczewem i Antonem Szypulinem.
We wrześniu 2020 roku Sportowy Sąd Arbitrażowy uchylił dyskwalifikacje Olgi Wiłuchiny oraz Jany Romanowej, zaś potrzymał dyskwalifikacje Olgi Zajcewej zwracając Rosji 1 srebrny medal za sprint kobiet. Miejsca w sztafecie kobiet pozostają nieobsadzone.
Biegi narciarskie.
Rywalizacja biegaczy i biegaczek w Soczi składała się z dwunastu konkurencji, tak samo jak cztery lata wcześniej w Vancouver.
Najbardziej utytułowaną biegaczką została Marit Bjørgen, która zdobyła trzy złote medale olimpijskie. Przed rozpoczęciem rywalizacji zapowiadała, że jej celem jest zdobycie sześciu złotych medali. Szansę na takie dokonanie straciła po starcie w sprincie indywidualnym, w którym upadła w półfinale i odpadła z dalszej rywalizacji. Mimo że nie udało jej się tego osiągnąć, została najbardziej utytułowaną norweską sportsmenką w historii igrzysk olimpijskich oraz najbardziej utytułowaną kobietą w zimowych igrzyskach olimpijskich. 
Poza Bjørgen trzykrotnie na podium olimpijskim stanęła Charlotte Kalla, zdobywając jeden złoty i dwa srebrne medale, oraz Maksim Wylegżanin z trzema srebrnymi medalami. Dwukrotnym mistrzem olimpijskim w rywalizacji mężczyzn został Szwajcar Dario Cologna. Ponadto multimedalistami igrzysk w Soczi zostali: Johan Olsson, Marcus Hellner, Aleksandr Legkow i Ingvild Flugstad Østberg (wszyscy zdobyli po jednym złotym i jednym srebrnym medalu), Daniel Richardsson i Ida Ingemarsdotter (po złotym i brązowym medalu), Aino-Kaisa Saarinen i Kerttu Niskanen (po dwa srebrne medale), Teodor Peterson i Therese Johaug (po srebrnym i brązowym medalu) oraz Emil Jönsson (dwa brązowe medale).
Biegi sztafetowe wśród kobiet i mężczyzn wygrali reprezentanci Szwecji. Po raz trzeci w historii zdarzyło się, że w obu sztafetach tytuł mistrzowski zdobył ten sam kraj – wcześniej dokonali tego Norwegowie na igrzyskach w Grenoble w 1968 roku oraz reprezentanci ZSRR cztery lata później w Sapporo. Osiągnięcie Szwedów w Soczi było jednak pierwszym w historii odkąd rozgrywane są biegi sztafet czteroosobowych wśród obu płci. Wszystkie medale w biegu masowym kobiet na 30 km zdobyły reprezentantki Norwegii (Marit Bjørgen, Therese Johaug i Kristin Størmer Steira), a w biegu masowym mężczyzn na 50 km całe podium zajęli reprezentanci Rosji (Aleksandr Legkow, Maksim Wylegżanin i Ilja Czernousow).
Z uwagi na wykorzystanie wizerunku Marit Bjørgen w kampanii reklamowej firmy niebędącej oficjalnym sponsorem, dyrektor Międzynarodowego Komitetu Olimpijskiego zagroził zawodniczce, że może ona utracić zdobyte w Soczi medale. Medale nie zostały jednak odebrane. Wśród rywalizujących biegaczy i biegaczek w Soczi wykryto dwa przypadki stosowania dopingu – u Ukrainki Maryny Lisohor niedozwoloną substancją była atrimetazydyna, a u Austriaka Johannesa Dürra wykryto erytropoetynę.
Po igrzyskach, w związku z podejrzeniami o doping, Międzynarodowy Komitet Olimpijski odebrał zdobyte medale zawodnikom rosyjskim – Aleksandrowi Legkowi, Maksimowi Wylegżaninowi, Aleksandrowi Biessmiertnych i Nikicie Kriukowowi, a wraz z nimi członkowi rosyjskich sztafet – Dmitrijowi Japarowi. Poza medalistami zdyskwalifikowani zostali również inni biegacze podejrzani o stosowanie dopingu: Jewgienij Biełow, Aleksiej Pietuchow, Jewgienija Szapowałowa, Julija Iwanowa, Julija Czekalowa, Anastasija Docenko i Natalja Matwiejewa. Rosjanie złożyli odwołanie do Sportowego Sądu Arbitrażowego, który postanowił zwrócić im wywalczone medale.
W zawodach biegowych wzięli udział reprezentanci dwóch państw debiutujących w zimowych igrzyskach olimpijskich – Angelica i Gary di Silvestri z Dominiki oraz Mathilde Amivi Petitjean z Togo.
Bobsleje.
Konkurencje bobslejowe w Soczi były takie same, jak w Vancouver. Przeprowadzono rywalizację dwójek kobiet i mężczyzn oraz czwórek mężczyzn.
Po dwa złote medale zdobyli Aleksandr Zubkow i Aleksiej Wojewoda, co uczyniło ich najbardziej utytułowanymi bobsleistami igrzysk w Soczi. Po uwzględnieniu dyskwalifikacji zawodników, jedynymi dwukrotnymi medalistami zostali Amerykanie Steven Holcomb i Steve Langton, w dorobku których znalazły się dwa brązowe medale. Oni, a także Curtis Tomasevicz i Chris Fogt, bronili tytułu mistrzów olimpijskich w czwórkach z Vancouver. W Soczi zajęli trzecie miejsce.
W rywalizacji kobiecych dwójek po raz pierwszy w historii mistrzynie olimpijskie obroniły tytuł. Dokonały tego Kanadyjki Kaillie Humphries i Heather Moyse. Zostały w ten sposób najbardziej utytułowanymi bobsleistkami w historii i pierwszymi, które miały na koncie dwa złota olimpijskie w bobslejach kobiet.
Pierwszymi w historii medalistami olimpijskimi w bobslejach dla Łotwy zostali Oskars Melbārdis, Arvis Vilkaste, Daumants Dreiškens i Jānis Strenga, zdobywając srebro w czwórkach. Z kolei po raz pierwszy od igrzysk w Innsbrucku w 1964 roku ani jednego medalu nie zdobył żaden z Niemców.
Za stosowanie dimetylopentylaminy jeszcze przed startem olimpijskim zdyskwalifikowano Włocha Williama Frullaniego. Po igrzyskach zdyskwalifikowany został również Polak Daniel Zalewski, u którego wykryto fenyloetyloaminę. Dyskwalifikacja dotknęła również pozostałych członków polskiej czwórki bobslejowej – Dawida Kupczyka oraz Michała Kasperowicza i Pawła Mroza. 
Na przełomie listopada i grudnia 2017 roku komisja Denisa Oswalda zdyskwalifikowała rosyjskich bobsleistów w związku z podejrzeniami o stosowanie dopingu. Zdyskwalifikowani zostali: Aleksandr Kasjanow, Olga Stulniewa, Aleksiej Puszkariow, Ilwir Chuzin, Aleksiej Wojewoda, Aleksandr Zubkow, Dmitrij Trunienkow, Aleksiej Niegodajło, Maksim Bieługin i Ludmiła Udobkina. Skutkiem dyskwalifikacji było odebranie Rosjanom dwóch złotych medali – w dwójkach i czwórkach mężczyzn oraz pozbawienie pozostałych miejsc zajętych przez zdyskwalifikowanych zawodników. Miejsca uzyskane przez Rosjan pozostały nieobsadzone. Po złożeniu odwołania przez Rosjan, w lutym 2018 roku Sportowy Sąd Arbitrażowy uchylił dyskwalifikacje Stulniewej, Niegodajły, Trunienkowa i Udobkiny. Pozostałe decyzje MKOl-u zostały podtrzymane. Miejsca za zdyskwalifikowanych rosyjskich medalistów zostały później obsadzone.
Curling.
W Soczi rozegrane zostały dwa turnieje w curlingu – turniej kobiet i mężczyzn. 
Medalistami olimpijskimi zostali curlerzy i curlerki z trzech państw – Kanady, Szwecji i Wielkiej Brytanii. Kanada triumfowała w obu turniejach, zdobywając dwa złota olimpijskie, co było pierwszą taką sytuacją w historii. Dzięki zwycięstwu Kanada awansowała na pierwsze miejsce w olimpijskiej tabeli wszech czasów w curlingu kobiet, pokonując drugą w klasyfikacji Szwecję o jeden brązowy medal. W turnieju mężczyzn reprezentacja Kanady zwyciężyła po raz trzeci z rzędu, co umocniło ją na pozycji lidera w klasyfikacji wszech czasów. Reprezentacje Wielkiej Brytanii i Szwecji zdobyły pierwsze od 90 lat medale olimpijskie w curlingowym turnieju mężczyzn.
Hokej na lodzie.
Formuła turniejów hokejowych na igrzyskach w Soczi nie uległa zmianie w porównaniu do turniejów w Vancouver. Jedyna różnica pomiędzy tymi turniejami polegała na powrocie do międzynarodowego standardu rozmiaru lodowiska.
Złote medale olimpijskie w obu turniejach w Soczi zdobyli reprezentanci Kanady. W turnieju mężczyzn Kanadyjczycy zwyciężyli we wszystkich spotkaniach. Dokonali tego jako pierwsi od igrzysk w Nagano w 1998 roku. Jednocześnie jako pierwsi od igrzysk w Calgary w 1988 roku obronili tytuł mistrzowski w hokeju na lodzie mężczyzn. Wicemistrzami olimpijskimi zostali Szwedzi, a brązowy medal zdobyli Finowie. Na piątym miejscu turniej zakończyła faworyzowana reprezentacja gospodarzy igrzysk – Rosja.
Złoty medal Kanadyjek w turnieju kobiet był czwartym z rzędu tytułem mistrzyń olimpijskich dla Kanady. W zwycięskiej drużynie po raz czwarty znalazły się Hayley Wickenheiser, Jayna Hefford i Caroline Ouellette. Zostały tym samym pierwszymi w historii hokeistkami z takim dorobkiem medalowym. Dołączyły zarazem do dotychczas dwuosobowego grona sportowców, którzy zdobywali złote medale na czterech kolejnych zimowych igrzyskach olimpijskich – Aleksandra Tichonowa (1968–1980) i Claudii Pechstein (1994–2006). Srebrny medal zdobyły Amerykanki, a brązowy Szwajcarki. Dla Szwajcarii był to pierwszy medal olimpijski w żeńskim hokeju na lodzie.
Przed meczem finałowym w turnieju mężczyzn, w związku z podejrzeniem stosowania pseudoefedryny, z rozgrywek został wykluczony Szwed Nicklas Bäckström, który został później uniewinniony – udowodniono, że substancja znajdowała się w stosowanym przez zawodnika leku na alergię. Na dopingu przyłapani zostali reprezentanci Łotwy, Vitālijs Pavlovs, w którego organizmie wykryta została metyloheksamina, oraz Ralfs Freibergs.
Na przełomie listopada i grudnia 2017 roku Międzynarodowy Komitet Olimpijski zdyskwalifikował osiem rosyjskich hokeistek, co skutkowało anulowaniem wyników zespołu w turnieju olimpijskim. Zdyskwalifikowane zostały: Tatjana Burina, Inna Diubanok, Jekatierina Lebiediewa, Jekatierina Paszkiewicz, Galina Skiba, Jekatierina Smolencewa, Anna Szybanowa i Anna Szukina. W lutym 2018 roku Sportowy Sąd Arbitrażowy uchylił pięć dyskwalifikacji, podtrzymał natomiast dyskwalifikacje Diubanok, Skiby i Szybanowej, w efekcie zespół wciąż pozostał zdyskwalifikowany.
Kombinacja norweska.
Konkurencje w kombinacji norweskiej rozgrywane na igrzyskach w Soczi nie uległy zmianie w porównaniu do zmagań olimpijskich w Vancouver. Zawodnicy rywalizowali w dwóch konkurencjach indywidualnych i jednej drużynowej.
Pięciu dwuboistów wywalczyło w Soczi po dwa medale olimpijskie – Jørgen Graabak (dwa złote), Magnus Moan i Eric Frenzel (obaj złoty i srebrny), Magnus Krog (złoty i brązowy) oraz Fabian Rießle (srebrny i brązowy).
W zawodach wystartował Todd Lodwick, dzięki czemu został pierwszym Amerykaninem, który wziął udział w sześciu zimowych igrzyskach olimpijskich. Po występie w Soczi zakończył sportową karierę.
Łyżwiarstwo figurowe.
Na igrzyskach w Soczi rozegrano pięć konkurencji w łyżwiarstwie figurowym. Poza dotychczas przeprowadzanymi zawodami solistów, solistek, par sportowych i tanecznych, w kalendarzu po raz pierwszy znalazły się zawody drużynowe.
Dzięki włączeniu zawodów drużynowych do programu olimpijskiego, 11 łyżwiarzy figurowych zostało multimedalistami igrzysk w Soczi. Taka sytuacja, że łyżwiarz figurowy został multimedalistą jednej edycji igrzysk, zdarzyła się po raz pierwszy od igrzysk w Garmisch-Partenkirchen w 1936 roku (wówczas multimedalistą został Ernst Baier) i po raz trzeci w historii (poza Baierem multimedalistką igrzysk w Londynie w 1908 roku została Madge Syers-Cave). 
Jednocześnie Tetiana Wołosożar i Maksim Trańkow zostali pierwszymi w historii dwukrotnymi mistrzami olimpijskimi w łyżwiarstwie figurowym podczas jednych igrzysk. Multimedalistami zostali również: Fiodor Klimow i Ksienija Stołbowa (złoto i srebro), Nikita Kacałapow, Jelena Iljinych, Charlie White i Meryl Davis (złoto i brąz) oraz Patrick Chan, Scott Moir i Tessa Virtue (dwa razy srebro).
Dzięki zdobyciu złotego medalu w zawodach drużynowych Jewgienij Pluszczenko został drugim w historii łyżwiarzem figurowym, który miał na koncie cztery medale olimpijskie. Wcześniej dokonał tego tylko Gillis Grafström w latach 1920–1932.
Pierwsze w historii medale olimpijskie w łyżwiarstwie figurowym zdobyli: Yuzuru Hanyū dla Japonii i Dienis Tien dla Kazachstanu.
Łyżwiarstwo szybkie.
Rywalizacja panczenistów i panczenistek w Soczi składała się z dwunastu konkurencji. Dystanse biegów nie uległy zmianie w porównaniu do igrzysk w Vancouver.
Zawody łyżwiarskie zostały zdominowane przez reprezentantów Holandii. Holendrzy zdobyli 23 medale – 8 złotych, 7 srebrnych i 8 brązowych. Rezultatem tym ustanowili dwa rekordy pod względem liczby zdobytych medali w łyżwiarstwie szybkim w trakcie jednych igrzysk – zarówno biorąc pod uwagę medale złote (poprawili tym samym poprzedni rekord sześciu złotych medali wywalczonych w 1960 roku przez ZSRR), jak i sumę wszystkich medali (poprzedni rekord wynosił 13 medali i został ustanowiony w 1988 roku przez NRD).
W czterech konkurencjach reprezentacja Holandii zajęła wszystkie trzy miejsca na podium olimpijskim. Wśród mężczyzn w biegu na 500 m medalistami zostali Michel Mulder, Jan Smeekens i Ronald Mulder, w biegu na 5000 m medale zdobyli Sven Kramer, Jan Blokhuijsen i Jorrit Bergsma, w biegu na 10 000 m medalistami zostali Bergsma, Kramer i Bob de Jong, natomiast w rywalizacji kobiet na 1500 m medale wywalczyły Jorien ter Mors, Ireen Wüst i Lotte van Beek. W tej ostatniej konkurencji czwarte miejsce zajęła kolejna Holenderka, Marrit Leenstra. W ten sposób Holandia została pierwszym krajem, który na jednych igrzyskach zdobył wszystkie medale w czterech konkurencjach.
Multimedalistami igrzysk w Soczi zostało 15 panczenistów. Najbardziej utytułowaną zawodniczką została Ireen Wüst z dwoma złotymi i trzema srebrnymi medalami. W zawodach mężczyzn trzykrotnie na podium olimpijskim stanął Sven Kramer, zdobywając dwa złote i jeden srebrny medal. Ponadto po dwa złote medale wywalczyli: Jorien ter Mors (dwa złote), Jan Blokhuijsen, Koen Verweij i Martina Sáblíková (złoty i srebrny), Jorrit Bergsma, Michel Mulder, Zbigniew Bródka i Lotte van Beek (złoty i brązowy), Denny Morrison (srebrny i brązowy) oraz Margot Boer i Olga Graf (dwa brązowe).
Wicemistrzyni olimpijska w biegu na 500 m kobiet, Olga Fatkulina została w listopadzie 2017 roku zdyskwalifikowana przez Międzynarodowy Komitet Olimpijski w związku z podejrzeniem, że zawodniczka stosowała środki dopingujące. Zdyskwalifikowani zostali również Aleksandr Rumiancew, Iwan Skobriew i Artiom Kuzniecow. W 2018 roku Sportowy Sąd Arbitrażowy uchylił decyzję MKOl-u – Fatkulinie zwrócono srebrny medal, również wyniki Rumiancewa i Kuzniecowa zostały przywrócone.
Narciarstwo alpejskie.
Na igrzyskach w Soczi rozegrano 10 konkurencji alpejskich, niezmiennie od poprzednich igrzysk. W lipcu 2011 roku Międzynarodowy Komitet Olimpijski odrzucił propozycję włączenia do programu olimpijskiego zawodów drużynowych w narciarstwie alpejskim.
Medale olimpijskie wywalczyli alpejczycy z dziesięciu państw. Najwięcej razy, dziewięciokrotnie, na podium stanęli reprezentanci Austrii, zdobywając trzy złote, cztery srebrne i dwa brązowe medale.
Najbardziej utytułowaną alpejką igrzysk w Soczi została Tina Maze z dorobkiem dwóch złotych medali. Były to pierwsze w historii złote medale zimowych igrzysk olimpijskich zdobyte dla Słowenii. Dwukrotnie na podium w Soczi stanęli również: Anna Fenninger i Maria Höfl-Riesch (złoto i srebro), Kjetil Jansrud (złoto i brąz) oraz Christof Innerhofer i Nicole Hosp (srebro i brąz).
W zjeździe kobiet pierwsze miejsce "ex aequo" zajęły Tina Maze i Dominique Gisin. Po raz pierwszy w olimpijskiej historii narciarstwa alpejskiego przyznano dwa złote medale. Z kolei w supergigancie mężczyzn na trzecim miejscu "ex aequo" znaleźli się Jan Hudec i Bode Miller, w związku z czym przyznano dwa brązowe medale. Hudec został w ten sposób pierwszym od 20 lat kanadyjskim medalistą olimpijskim w narciarstwie alpejskim, natomiast Miller najstarszym w historii medalistą olimpijskim w narciarstwie alpejskim w wieku 36 lat. W przeprowadzonej kilka dni później rywalizacji w slalomie mężczyzn złoty medal zdobył Mario Matt, który mając 34 lata, został najstarszym w historii mistrzem olimpijskim w narciarstwie alpejskim.
Jedyną zawodniczką, która obroniła tytuł mistrzyni olimpijskiej z Vancouver, była Maria Höfl-Riesch – zwyciężczyni superkombinacji kobiet.
W zawodach alpejskich wzięli udział reprezentanci czterech państw debiutujących w zimowych igrzyskach olimpijskich – Luke Steyn z Zimbabwe, Alessia Afi Dipol z Togo, Yohan Goutt Goncalves z Timoru Wschodniego i Élise Pellegrin z Malty.
Narciarstwo dowolne.
Na igrzyskach w 2014 roku rozegrano dziesięć konkurencji w narciarstwie dowolnym. Do programu olimpijskiego włączono half-pipe i slopestyle kobiet i mężczyzn.
Medale zdobyli reprezentanci dziewięciu państw. Najwięcej razy, dziewięciokrotnie, na podium olimpijskim stanęli zawodnicy i zawodniczki z Kanady, zdobywając cztery złote, cztery srebrne i jeden brązowy medal. Żaden z zawodników nie zdobył więcej niż jednego medalu na tych igrzyskach. W jeździe po muldach mężczyzn złoty medal zdobył Alexandre Bilodeau. Jako pierwszy narciarz dowolny obronił tytuł mistrza olimpijskiego i jednocześnie jako pierwszy miał na koncie dwa złote medale olimpijskie w narciarstwie dowolnym.
W dwóch konkurencjach wszystkie trzy miejsca na podium zajęli reprezentanci tego samego państwa. W skicrossie mężczyzn wszystkie medale zdobyli Francuzi – Jean Frédéric Chapuis, Arnaud Bovolenta i Jonathan Midol, a w slopestyle’u mężczyzn Amerykanie – Joss Christensen, Gus Kenworthy i Nicholas Goepper. Po występie Francuzów w skicrossie protest do Międzynarodowej Federacji Narciarskiej złożyły ekipy z Kanady i Słowenii, oskarżając ich o oszustwo sprzętowe poprzez zastosowanie spodni, które miały być bardziej aerodynamiczne. Protest został odrzucony przez FIS, a także przez Sportowy Sąd Arbitrażowy, gdyż został złożony po terminie.
W slopestyle’u kobiet wystąpiła Julia Marino, pierwsza w historii reprezentantka Paragwaju na zimowych igrzyskach olimpijskich.
Saneczkarstwo.
Podczas igrzysk w Soczi po raz pierwszy rozegrano cztery konkurencje olimpijskie w saneczkarstwie. Do dotychczas przeprowadzanych zawodów jedynek kobiet i mężczyzn oraz dwójek mężczyzn dołączono sztafetę saneczkarską. 
Wszystkie złote medale wywalczyli reprezentanci Niemiec. Siedmioro saneczkarzy zdobyło po dwa medale olimpijskie w Soczi. Najbardziej utytułowani, z dwoma złotymi medalami, byli Natalie Geisenberger, Felix Loch, Tobias Arlt i Tobias Wendl. Ponadto, dwa srebrne medale wywalczył Albiert Diemczenko, a po dwa brązowe – Andris i Juris Šics.
Dzięki zdobytym w Soczi medalom Natalie Geisenberger została najbardziej utytułowaną zawodniczką w saneczkarstwie kobiet na igrzyskach olimpijskich. Jednocześnie, razem z Tatjaną Hüfner, została trzykrotną medalistką w konkurencjach kobiet, czego wcześniej dokonała tylko Silke Kraushaar.
Z kolei Felix Loch został drugim w historii zawodnikiem (po Georgu Hacklu) z trzema złotymi medalami olimpijskimi w saneczkarstwie. Brązowy medalista w konkurencji jedynek, Armin Zöggeler został pierwszym sześciokrotnym medalistą olimpijskim w saneczkarstwie i zarazem pierwszym w historii sportowcem, który w tej samej konkurencji indywidualnej stawał na podium sześciu kolejnych igrzysk olimpijskich.
W grudniu 2017 roku Międzynarodowy Komitet Olimpijski zdyskwalifikował Alberta Diemczenkę i Tatjanę Iwanową w związku z podejrzeniem stosowania przez zawodników niedozwolonych środków dopingujących. W efekcie medale utracili także członkowie rosyjskiej sztafety saneczkarskiej – Aleksandr Dienisjew i Władisław Antonow. W 2018 roku dyskwalifikację uchylił Sportowy Sąd Arbitrażowy, w efekcie czego zawodnicy odzyskali zdobyte medale.
W saneczkarskich jedynkach mężczyzn wystąpił Bruno Banani, pierwszy w historii reprezentant Tonga na zimowych igrzyskach olimpijskich.
Short track.
Na igrzyskach w Soczi przeprowadzono osiem konkurencji w short tracku, tak samo jak podczas igrzysk w Vancouver. 
Rywalizację mężczyzn zdominował Koreańczyk startujący w barwach Rosji, Wiktor Ahn. Zwyciężył w biegach indywidualnych na 500 i 1000 metrów oraz w sztafecie, a w biegu na 1500 metrów zdobył brązowy medal. W tym ostatnim biegu złoto wywalczył Charles Hamelin – mistrz olimpijski z Vancouver w biegu na 500 metrów. Multimedalistami w konkurencjach męskich, poza Ahnem, zostali: Rosjanin Władimir Grigorjew ze złotym i srebrnym medalem oraz Chińczycy Wu Dajing i Han Tianyu ze srebrnym i brązowym medalem.
Wśród kobiet trzy zawodniczki zdobyły po trzy medale olimpijskie. Najbardziej utytułowaną z nich została Park Seung-hi, w dorobku której znalazły się dwa złota i jeden brąz. Po jednym medalu z każdego kruszcu zdobyła jej rodaczka – Shim Suk-hee, a jeden srebrny i dwa brązowe medale wywalczyła Włoszka Arianna Fontana. Jedyną zawodniczką, która obroniła tytuł mistrzyni olimpijskiej, była Zhou Yang – złota medalistka na 1500 metrów w Vancouver i Soczi.
Wiktor Ahn, po zdobyciu czterech medali w Soczi, został najbardziej utytułowanym zawodnikiem w historii tej dyscypliny na igrzyskach olimpijskich. Wyrównał wynik Apolo Antona Ohno liczący osiem medali wszystkich kruszców i umocnił się na pierwszym miejscu w tabeli multimedalistów z sześcioma złotymi i dwoma brązowymi medalami. Jednocześnie został drugim, po Wang Meng, zawodnikiem, który podczas jednych igrzysk zdobył trzy złote medale w short tracku.
W trakcie zawodów poprawiono jeden rekord olimpijski – w konkurencji męskich sztafet reprezentanci Rosji (Wiktor Ahn, Siemion Jelistratow, Władimir Grigorjew i Rusłan Zacharow) uzyskali czas 6 min 42,371 s, najlepszy w olimpijskiej historii.
Skeleton.
Zawody skeletonowe na igrzyskach w Soczi, tak jak w Vancouver, składały się z dwóch konkurencji – ślizgów kobiet i mężczyzn. 
Wśród mężczyzn triumfował ówczesny mistrz świata oraz brązowy medalista z Vancouver, Aleksandr Trietjakow. Srebrnym medalistą został, podobnie jak cztery lata wcześniej, Martins Dukurs. Była to pierwsza sytuacja, że na podium zawodów olimpijskich na dwóch kolejnych igrzyskach stanęło dwóch tych samych skeletonistów. 
W rywalizacji kobiet najlepsza była Elizabeth Yarnold, dzięki czemu Wielka Brytania wciąż pozostała jedynym krajem, który zdobył przynajmniej jeden medal olimpijski w skeletonie na wszystkich igrzyskach, na których dyscyplina była w kalendarzu olimpijskim.
Po igrzyskach Międzynarodowy Komitet Olimpijski pozbawił medali Aleksandra Trietjakowa i Jelenę Nikitinę w związku z podejrzeniem stosowania przez zawodników dopingu. Zdyskwalifikowane zostały również Marija Orłowa i Olga Potylicyna oraz Siergiej Czudinow. Decyzję MKOl-u uchylił Sportowy Sąd Arbitrażowy, Rosjanie odzyskali medale, przywrócono również rezultaty Orłowej, Potylicyny i Czudinowa.
Skoki narciarskie.
Na igrzyskach w Soczi po raz pierwszy przeprowadzono cztery konkurencje w skokach narciarskich. Do dotychczas rozgrywanych trzech konkursów mężczyzn dołączono konkurs indywidualny kobiet na skoczni normalnej. Konkurencja ta została włączona do kalendarza olimpijskiego po wieloletnich staraniach.
Najbardziej utytułowanym skoczkiem narciarskim na igrzyskach w 2014 roku został Kamil Stoch z dwoma złotymi medalami olimpijskimi. Multimedalistami zostali również Peter Prevc i Noriaki Kasai ze srebrem i brązem. 
Po raz czwarty w historii ten sam zawodnik został mistrzem olimpijskim w obu indywidualnych konkursach skoków narciarskich na jednych igrzyskach olimpijskich – przed Stochem dokonali tego Matti Nykänen w 1988 oraz Simon Ammann w 2002 i 2010 roku. Został jednocześnie drugim w historii polskim mistrzem olimpijskim w skokach narciarskich, po Wojciechu Fortunie w 1972 roku.
Pierwszą w historii mistrzynią olimpijską w rywalizacji kobiet została Carina Vogt, srebrny medal zdobyła Daniela Iraschko-Stolz, a brązowy – Coline Mattel. Brąz wywalczony przez Mattel był pierwszym medalem olimpijskim zdobytym dla Francji w skokach narciarskich.
Snowboarding.
W kalendarzu igrzysk w Soczi znalazło się 10 konkurencji snowboardowych. Po raz pierwszy rozdano medale olimpijskie w slopestyle’u i slalomie równoległym.
Medalistami zostali reprezentanci 14 państw. Dwóch zawodników – Vic Wild i Žan Košir – zdobyło po dwa medale olimpijskie. Wild został dwukrotnym mistrzem olimpijskim, a Košir srebrnym i brązowym medalistą. W ten sposób obaj zawodnicy zostali pierwszymi w historii snowboardzistami, którzy zdobyli medale w dwóch różnych konkurencjach podczas jednych igrzysk olimpijskich.
Pierwsze w historii medale olimpijskie w snowboardingu zdobyli reprezentanci Czech, Japonii, Słowenii i Wielkiej Brytanii.
Multimedaliści.
83 sportowców zdobyło w Soczi więcej niż jeden medal, a 52 spośród nich wywalczyło przynajmniej jedno złoto. Najwięcej – po dziesięcioro – multimedalistów startowało w barwach Norwegii i Rosji. Dziesięcioro z multimedalistów stawało na podium olimpijskim w łyżwiarstwie szybkim, dziewięcioro w biegach narciarskich, ośmioro w łyżwiarstwie figurowym, siedmioro w biathlonie, po czworo w narciarstwie alpejskim, kombinacji norweskiej, saneczkarstwie i short tracku, a po jednym w skokach narciarskich i snowboardingu.
Najwięcej medali – pięć – zdobyła reprezentantka Holandii w łyżwiarstwie szybkim, Ireen Wüst, która wywalczyła dwa złote i trzy srebrne medale olimpijskie. W indywidualnej klasyfikacji medalowej zajęła jednak czwarte miejsce – po trzy złote medale zdobyli bowiem Wiktor Ahn, Darja Domraczewa i Marit Bjørgen. Ahn został ponadto brązowym medalistą, dzięki czemu zwyciężył w klasyfikacji medalowej.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 2014, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="3765877" url="https://pl.wikipedia.org/wiki?curid=3765877" title="Clarent">
Clarent

Clarent – ceremonialny miecz króla Artura. Występuje jedynie w średnioangielskim poemacie "Morte Arthure".
Clarent był własnością Frolla, i został zdobyty na przez Artura podczas kampanii galijskiej. Król przechowywał go w skarbcu w Wallingford, pod opieką Ginewry. Ginewra zdradziła miejsce przechowywania miecza Mordredowi, który w toku swej rebelii splądrował skarbiec i zabrał miecz. Uzbrojony w Clarenta Mordred staje się niemal niezwyciężony; dzierży go aż do pojedynku z Arturem, w którym zadaje królowi śmiertelną ranę, lecz sam również ginie.
W "Morte Arthure" Clarent – broń wykorzystywana do pasowania rycerzy i wymierzania sprawiedliwości – symbolizuje władzę duchową (w odróżnieniu od Excalibura, symbolizującego władzę doczesną). W rękach Mordreda, jako jeden z klejnotów koronnych, staje się alternatywnym symbolem władzy królewskiej, wyzwaniem dla dotychczasowego suwerena.
Nazwa "Clarent" mogła zostać przez autora "Morte Arthure" zaczerpnięta z cyklu "Lancelot-Graal", w którym "Clarence" to okrzyk bojowy Owaina.

</doc>
<doc id="3765878" url="https://pl.wikipedia.org/wiki?curid=3765878" title="Doktor Foster">
Doktor Foster

Doktor Foster (ang. "Doctor Foster") – brytyjski serial telewizyjny emitowany od 9 września 2015 roku przez stację BBC One, zaś w Polsce od 3 sierpnia 2016 roku na kanale Ale Kino+. 
Fabuła.
Doktor Gemma Foster wiedzie szczęśliwe życie żony i matki. Pewnego dnia odnajduje długi blond włos na płaszczu swojego męża Simona. Sytuacja zasiewa w Gemmie ziarno niepewności co do wierności małżonka. Mimo zapewnień Simona o uczciwości Gemma postanawia na własną rękę poznać prawdę. Gdy jej podejrzenia okazują się słuszne, obmyśla zemstę.

</doc>
<doc id="3765880" url="https://pl.wikipedia.org/wiki?curid=3765880" title="Kościół Niepokalanego Poczęcia Najświętszej Maryi Panny w Bogatyni">
Kościół Niepokalanego Poczęcia Najświętszej Maryi Panny w Bogatyni

Kościół Niepokalanego Poczęcia Najświętszej Maryi Panny – rzymskokatolicki kościół parafialny należący do dekanatu Bogatynia diecezji legnickiej.
Historia.
Jest to budowla wzniesiona w latach 1863–1868 według projektu Carla Augusta Schramma z Żytawy w stylu neogotyckim i ufundowana przez opatkę klasztoru w Marienthal, Gabrielę Marschner. Konsekrował ją biskup Ludwig Forwerk w dniu 8 listopada 1868 roku. Świątynia została przebudowana w 1970 roku, w latach 1988-1991 przeprowadzono ostatni remont. 
Architektura.
Stojąca w kierunku wschodnim trzynawowa świątynia została wybudowana na planie krzyża łacińskiego z trójbocznie zakończonym prezbiterium i masywem wieżowym przy elewacji zachodniej. Korpus był nakryty dachem dwuspadowym, z kolei prezbiterium razem z apsydą posiadało dach namiotowy. Całość była nakryta łupkiem. Wnętrze jest trzynawowe i posiada układ halowy, nakrywa je sklepienie podparte trzema parami filarów wiązkowych.. Wewnątrz zachowało się neogotyckie wyposażenie.

</doc>
<doc id="3765881" url="https://pl.wikipedia.org/wiki?curid=3765881" title="HMS Prometheus (1898)">
HMS Prometheus (1898)

HMS Prometheus – brytyjski krążownik pancernopokładowy typu "Pelorus", zbudowany w latach 1887−1900 w stoczni Earles Shipbuilding. Został złomowany tuż przed wybuchem I wojny światowej.
Historia.
Budowa HMS „Prometheus” rozpoczęła się w stoczni Earles Shipbuilding w Hull w 1897 roku. Wodowanie miało miejsce 20 października 1898 roku. Na okręcie zainstalowano uzbrojenie w 1899 roku, w styczniu 1900 roku zakończyły się prace wyposażeniowe, po czym okręt wszedł do służby w Royal Navy. We wrześniu 1901 roku wszedł w skład eskadry kanału La Manche. W 1902 roku brał udział uroczystej paradzie floty z okazji koronacji króla Edwarda VII. Okręt został sprzedany na złom 28 maja 1914 roku.

</doc>
<doc id="3765884" url="https://pl.wikipedia.org/wiki?curid=3765884" title="Ostoja Wierzejska">
Ostoja Wierzejska

Ostoja Wierzejska (PLH260035) – specjalny obszar ochrony siedlisk Natura 2000 o powierzchni 224,64 ha. Leży w województwie świętokrzyskim, w powiecie kieleckim, w gminie Masłów, przy północnej granicy Kielc. Nadleśnictwo Kielce, leśnictwo Dąbrowa. Jest to obszar leśny (100% powierzchni) obejmujący swoimi granicami fragment Góry Wierzejskiej w Paśmie Masłowskim w Górach Świętokrzyskich. Przedmiotem ochrony obszaru jest świętokrzyski bór jodłowy wraz ze współwystępującymi gatunkami roślin i zwierząt objętymi ochroną w ramach sieci Natura 2000 na mocy dyrektywy siedliskowej.
Zgodnie z podziałem regionalnym Polski Góra Wierzejska 375 m n.p.m. leży na Wyżynie Kielecko-Sandomierskiej w Górach Świętokrzyskich na zachodnim krańcu Pasma Masłowskiego. Lasy porastające Górę Wierzejską stanowią rozległy kompleks o powierzchni około 45 km². Na południu sąsiadują bezpośrednio z Kielcami, na północy sięgają miejscowości Tumlin i Samsonów. Od wschodu ich granicę wyznacza droga ekspresowa S7, izolując „lasy wierzejskie” od ciągnących się dalej w kierunku wschodnim gór Białej i Domaniówki będących częściami Pasma Masłowskiego. Na zachodzie granicę kompleksu „lasów wierzejskich” wyznaczają tory kolejowe oraz tereny otwarte użytkowane rolniczo. Przez środek kompleksu biegnie ruchliwa droga powiatowa Kielce-Zagnańsk.
Geologicznie Masyw Góry Wierzejskiej zbudowany jest z piaskowców kwarcytowych, z wkładkami zlepieńców, mułowców i iłowców, należących do dolnego dewonu. Partię grzbietową tworzy gruby kompleks w przewadze zbudowany z odpornych na wietrzenie piaskowców kwarcytowych. Na zboczach grzbietu skały dolnego dewonu przykryte są płatami osadów kenozoicznych o grubości do kilku metrów. Tworzący je materiał w różnym udziale reprezentowany jest przez okruchy i bloki skalne, gliny, piaski i iły. Składa się nań zwietrzelina dewońskiego podłoża przemieszana z glacjalnymi i wodnolodowcowymi osadami, złożonymi podczas zlodowaceń południowopolskich we wczesnym plejstocenie.
Obszar leżący na północ od Góry Wierzejskiej stanowi wschodnie zakończenie Wzgórz Tumlińskich. Grzbiet Góry Krzemionki położony bezpośrednio na północ od Góry Wierzejskiej zbudowany jest piaskowców i mułowców kambru, zaś następny grzbiet góry Sosnowicy tworzą piaskowce i mułowce triasowe. Doliny śródleśnych strumieni wypełniają głównie holoceńskie mułki, piaski i żwiry rzeczne. Wzdłuż nich występują plejstoceńskie gliny zwałowe oraz piaski i żwiry wodnolodowcowe i rzeczne.
Sieć hydrologiczną tworzą niewielkie śródleśne cieki mające tu swoje źródła. Spływają one w kierunku zachodnim i południowo-zachodnim zasilając wody strumienia Sufragańczyk, który wpada do rzeki Sufraganiec, będącej dopływem rzeki Bobrzy. W północno-wschodniej części lasów ma swoje źródła rzeka Dąbrówka, która opływa „lasy wierzejskie” od wschodu. Płynie ona pomiędzy ścianą lasu a drogą ekspresową S7. W swoim dalszym biegu wpada do rzeki Silnicy w Kielcach.
Pod względem fitosocjologicznym dominuje tu świętokrzyski bór jodłowy "Abietetum Polonicum" 91P0 oraz kwaśna buczyna "Luzulo-Fagenion" 9110. Ponadto głównie w części zachodniej kompleksu występują grąd środkowoeuropejski i subkontynentalny "Galio-Carpinetum", "Tilio-Carpinetum" 9170, żyzne buczyny "Dentario glandulosae-Fagenion", "Galio odorati-Fagenion" 9130, a w południowo-zachodniej części i wzdłuż cieków łęgi wierzbowe, topolowe, olszowe i jesionowe "Salicetum albae", "Populetum albae", "Alnenion glutinoso-incanae", olsy źródliskowe 91E0. Na niewielkich areałach występują też bory sosnowe i bory bagienne ze świerkiem. Ważnym elementem przyrodniczym są śródleśne polany i niewielkie fragmenty zmiennowilgotnych łąk trzęślicowych "Molinion" 6410, a także torfowiska przejściowe przeważnie z roślinnością z "Scheuchzerio-Caricetea" 7140.
Drzewostany w lasach wierzejskich oscylują w klasach wieku pomiędzy 45 a 200 lat. W najbardziej wilgotnych i niedostępnych miejscach, przede wszystkim wzdłuż cieków wodnych zalega duża ilość martwego drewna tak stojącego jak leżącego w różnym stopniu rozkładu.
Lasy wierzejskie ze względu na bliskość dużego miasta i silnie rozwiniętą sieć infrastruktury komunikacyjnej poddawane są znacznej antropopresji. Są to lasy gospodarcze i prowadzona jest tu gospodarka leśna. Mimo to na znacznym obszarze zachowały swoje naturalne walory z licznymi gatunkami z różnych grup systematycznych o wysokim statusie ochrony w tym zagrożonych wymarciem w skali kraju i Unii Europejskiej.
Obszar pełni ważną rolę w sieci naturalnych kompleksów leśnych Gór Świętokrzyskich. Przebiega przez niego korytarz ekologiczny o randze ponadlokalnej. Jego zachowanie może być bardzo ważne z punktu widzenia zachowania spójności sieci Natura 2000 w województwie świętokrzyskim.
Przedmiotem ochrony obszaru Natura 2000 Ostoja Wierzejska jest świętokrzyski bór jodłowy "Abietetum Polonicum" 91P0 oraz zgniotek cynobrowy "Cucujus cinnaberinus" 1086.
Obszar jest ważnym siedliskiem rzadkich gatunków grzybów, roślin, bezkręgowców i zwierząt (m.in. soplówka jodłowa "Hericium flagellum", podgrzybek tęgoskórowy "Pseudoboletus parasiticus", pomarańczowiec błyszczący "Pycnoporellus fulgens", rosiczka okrągłolistna "Drosera rotundifolia", kilka gatunków storczyków, mieczyk dachówkowaty "Gladiolus imbricatus", podrzeń żebrowiec "Blechnum spicant", przeplatka aurinia "Euphydryas aurinia", czerwończyk nieparek "Lycaena dispar", modraszek alkon "Phengaris alcon", zgniotek cynobrowy "Cucujus cinnaberinus", traszka górska "Ichthyosaura alpestris", trzmielojad "Pernis apivorus", bocian czarny "Ciconia nigra", jarząbek "Tetrastes bonasia", puszczyk uralski "Strix uralensis", włochatka "Aegolius funereus", sóweczka "Glaucidium passerinum", siniak "Columba oenas", dzięcioł białogrzbiety "Dendrocopos leucotos", dzięcioł średni "Dendrocopos medius", dzięcioł zielonosiwy "Picus canus", muchołówka mała "Ficedula parva", mopek "Barbastella barbastellus", nocek duży "Myotis myotis", popielica "Glis glis", łoś "Alces alces", wilk "Canis lupus").
Obszar Natura 2000 „Ostoja Wierzejska” jest bardzo silnie zagrożony planowaniem i realizacją licznych, dużych inwestycji budowlanych w jego bezpośredniej bliskości. Wśród zagrożeń ważna jest też presja ze strony mieszkańców Kielc oraz prowadzona bez rozpoznania przyrodniczego gospodarka leśna.

</doc>
<doc id="3765889" url="https://pl.wikipedia.org/wiki?curid=3765889" title="Bernadetta. Cud w Lourdes">
Bernadetta. Cud w Lourdes

Bernadetta. Cud w Lourdes (fr. "Je m'appelle Bernadette") – francuski film historyczny z 2011 roku.
Treścią filmu jest historia świętej Bernadety Soubirous, której między lutym a lipcem 1858 roku w Grocie Massabielle w Lourdes, osiemnaście razy ukazała się Matka Boża. Choć nie wszyscy jej wierzyli, to jednak pod wpływem jej relacji do Lourdes zaczynają przybywać pielgrzymi. Wkrótce dochodzi do cudownych uzdrowień, które rozsławiają miasto.

</doc>
<doc id="3765890" url="https://pl.wikipedia.org/wiki?curid=3765890" title="(4901) Ó Briain">
(4901) Ó Briain

(4901) Ó Briain – planetoida z głównego pasa planetoid okrążająca Słońce w ciągu 3,43 lat w średniej odległości 2,27 au. Odkryli ją dwaj japońscy astronomowie amatorzy Masaru Arai i Hiroshi Mori 3 listopada 1988 roku w Yorii. Dara Ó Briain (ur. 1972) to irlandzki komik i prezenter telewizyjny.

</doc>
<doc id="3765899" url="https://pl.wikipedia.org/wiki?curid=3765899" title="Lekkoatletyka na Letnich Igrzyskach Olimpijskich 2016 – bieg na 3000 m z przeszkodami kobiet">
Lekkoatletyka na Letnich Igrzyskach Olimpijskich 2016 – bieg na 3000 m z przeszkodami kobiet

Bieg na 3000 metrów z przeszkodami kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrończynią tytułu mistrzowskiego z 2012 roku była Rosjanka Julija Zaripowa.
Wystartowały 52 zawodniczki, a w finale pobiegło 18 z nich.
Rekordy.
Tabela uwzględnia rekordy uzyskane przed rozpoczęciem biegu.

</doc>
<doc id="3765908" url="https://pl.wikipedia.org/wiki?curid=3765908" title="Św. Bernadeta z Lourdes">
Św. Bernadeta z Lourdes

Św. Bernadeta z Lourdes (fr. "Lourdes") – francusko-włosko-luksemburski film telewizyjny z 2000 roku.
Treścią filmu jest historia świętej Bernadety Soubirous, której między lutym a lipcem 1858 roku w Grocie Massabielle w Lourdes, osiemnaście razy ukazała się Matka Boża.

</doc>
<doc id="3765912" url="https://pl.wikipedia.org/wiki?curid=3765912" title="Bifeprunoks">
Bifeprunoks

Bifeprunoks – wielofunkcyjny związek chemiczny, pochodna piperazyny podstawiona resztą benzooksazolidynonu oraz bifenylu. Badany pod kątem przydatności jako lek przeciwpsychotyczny.
Wieloośrodkowe, randomizowane badanie z podwójną ślepą próbą, porównujące skuteczność bifeprunoksu i risperidonu, wykazało bezpieczeństwo i skuteczność leku w leczeniu zaostrzenia schizofrenii. W sierpniu 2007 roku amerykańska Agencja Żywności i Leków (FDA) odrzuciła wniosek o rejestrację bifeprunoksu jako leku przeciwpsychotycznego. W czerwcu 2009 Solvay i Lundbeck zadecydowały o przerwaniu badań klinicznych III fazy i zaprzestaniu badań nad bifeprunoksem.
Mechanizm działania.
Bifeprunoks jest słabym częściowym agonistą receptorów dopaminergicznych D2 i silnym częściowym agonistą 5-HT1A. Nie ma powinowactwa do receptorów adrenergicznych, histaminowych ani muskarynowych.
Metabolizm.
Metabolizm leku zachodzi w wątrobie przy udziale izoenzymu cytochromu P450 CYP3A4.
Synteza.
Syntezę bifeprunoksu i innych pochodnych piperazyny o powinowactwie do receptorów D2 i 5HT1A przedstawili Feenstra i wsp. w 2001 roku:

</doc>
<doc id="3765914" url="https://pl.wikipedia.org/wiki?curid=3765914" title="Wieczór kawalerski (ujednoznacznienie)">
Wieczór kawalerski (ujednoznacznienie)



</doc>
<doc id="3765917" url="https://pl.wikipedia.org/wiki?curid=3765917" title="Stefan Henze">
Stefan Henze

Stefan Henze (ur. 3 maja 1981 w Halle, zm. 15 sierpnia 2016 w Rio de Janeiro) – niemiecki zawodnik i trener kajakarski, srebrny medalista olimpijski w kajakarstwie górskim w konkurencji C-2.
Życiorys.
W roku 2003 na 28. Mistrzostwach świata w kajakarstwie górskim zdobył wraz z Marcusem Beckerem złoty medal w konkurencji C-2 mężczyzn, zaś w roku 2004 na XXVIII Letnich Igrzyskach Olimpijskich w Atenach ponownie z Marcusem Beckerem zdobył srebrny medal w konkurencji C-2. Był trenerem reprezentacji Niemiec z którą wyjechał na XXXI Letnie Igrzyska Olimpijskie w Rio de Janeiro, gdzie 12 sierpnia 2016 doznał urazu głowy w wyniku wypadku samochodowego i zmarł 15 sierpnia. W wyniku jego śmierci Niemiecki Komitet Olimpijski zarządził opuszczenie niemieckiej flagi na wszystkich olimpijskich obiektach w Rio de Janeiro do połowy masztu.

</doc>
<doc id="3765918" url="https://pl.wikipedia.org/wiki?curid=3765918" title="Bifeprunox">
Bifeprunox



</doc>
<doc id="3765922" url="https://pl.wikipedia.org/wiki?curid=3765922" title="Francesco Redi">
Francesco Redi

Francesco Redi (ur. 18 lutego 1626, zm. 1 marca 1697) – toskański lekarz, przyrodnik i poeta.
Po ukończeniu studiów na Uniwersytecie w Pizie pracował jako lekarz. Badał owady, pasożyty i inne bezkręgowce oraz jad zwierząt. Wykonał eksperymenty zaprzeczające teorii samorództwa. Był także poetą, autorem dytyrambu "Bacco in Toscana", czyli "Bachus w Toskanii", wydanego 1685 roku oraz szeregu wierszy Jest uważany za jednego z twórców nowożytnej biologii oraz toksykologii. Od jego imienia nazwano stadium larwalne przywry (redia), a najważniejsza nagroda toksykologii to Redi Award.

</doc>
<doc id="3765923" url="https://pl.wikipedia.org/wiki?curid=3765923" title="Marco Di Costanzo">
Marco Di Costanzo

Marco Di Costanzo (ur. 9 czerwca 1992) – włoski wioślarz, brązowy medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 3. miejsce w dwójce bez sternika, osadę tworzył także Giovanni Abagnale. W czwórce bez sternika był mistrzem świata w 2015.

</doc>
<doc id="3765927" url="https://pl.wikipedia.org/wiki?curid=3765927" title="Giovanni Abagnale">
Giovanni Abagnale

Giovanni Abagnale (ur. 11 stycznia 1995 w Gragnano) – włoski wioślarz, brązowy medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 3. miejsce w dwójce bez sternika, osadę tworzył także Marco Di Costanzo.

</doc>
<doc id="3765928" url="https://pl.wikipedia.org/wiki?curid=3765928" title="USS Kalk (DD-611)">
USS Kalk (DD-611)

USS Kalk (DD-611) – niszczyciel typu "Benson". Został odznaczony ośmioma battle star za służbę w czasie II wojny światowej i został nazwany na cześć porucznika Stantona Fredericka Kalka.
Historia.
Po próbach stoczniowych i próbnym rejsie wzdłuż wybrzeża Kalifornii opuścił San Francisco i pełnił służbę patrolową i eskortową na Aleutach, by na początku marca 1943 powrócić do San Francisco.
7 kwietnia 1943 wypłynął przez Kanał Panamski do Nowego Jorku skąd do 6 grudnia 1943 ekortował trzy konwoje do Afryki Północnej. Po remoncie w Nowym Jorku i Bostonie przez Norfolk został skierowany ponownie na Pacyfik. 
Po wsparciu artyleryjskim 27 maja lądowania na wyspie Biak nadal prowadził działalność patrolową w jej rejonie. Podczas jednego z nich, 12 czerwca, został trafiony bombą podczas ataku lotniczego. Zginęło 70 członków załogi. Część rannych na noszach przeniesiono na pokład kutra torpedowego PT-194 i ewakuowano. Był jedynym okrętem poważnie uszkodzonym podczas dwutygodniowych japońskich ataków lotniczych w okolicy Biak. 
Po prowizorycznych naprawach w Hollandii na Nowej Gwinei dotarł 31 lipca do San Francisco, gdzie dokonano gruntownej naprawy i jednocześnie przebudowy okrętu. Następnie okręt został skierowany na atol Ulithi, dokąd przybył 26 listopada 1944 i wznowił służbę na zachodnim Pacyfiku. Osłaniania głównie statki zaopatrzeniowe między Ulithi a Okinawą, podczas patroli zniszczył wiele japońskich min. 15 sierpnia, płynął z Okinawy do Ulithi.
Po wycofaniu ze służby w 1946 został skierowany do "Atlantic Reserve Fleet" w Orange. W czerwcu 1968 USS "Kalk" został wykreślony z "Rejestru Okrętów Marynarki Wojennej" () i następnie w marcu 1969 zatopiony jako okręt cel.

</doc>
<doc id="3765929" url="https://pl.wikipedia.org/wiki?curid=3765929" title="Armia Wyzwolenia Lesotho">
Armia Wyzwolenia Lesotho

Armia Wyzwolenia Lesotho (angielski, "Lesotho Liberation Army"), LLA – opozycyjna armia partyzancka utworzona w Lesotho w latach 70. Stanowiła zbrojne skrzydło Partii Sotho (BCP).
Partia Sotho (BCP) wygrała pierwsze wolne wybory w 1970 roku. Wyniki wyborów unieważnił premier Leabua Jonathan, który rozwiązał parlament, zawiesił konstytucję i ogłosił stan wyjątkowy. Wprowadzenie dyktatorskich rządów skłoniło BCP w stronę walki partyzanckiej. Lider partii Ntsu Mokhehle z emigracji przewodził działalnością partii oraz nadzorował utworzenie jej skrzydła zbrojnego, Armii Wyzwolenia Lesotho. Ta skłaniająca się w stronę maoizmu partyzancka armia ściśle sprzymierzona była z Kongresem Panafrykańskim (PAC). Pierwsze ataki LLA rozpoczęła w maju 1979 roku. Mokhehle twierdził, że dysponuje 500-1000 żołnierzami przeszkolonymi przez Libię. Ugrupowanie prowadziło również działalność dywersyjną. Celami LLA oprócz rządu Lesotho stały się obiekty państw zachodnich (w tym centrum kultury Stanów Zjednoczonych czy samochód ambasadora RFN). Partyzantka pomimo ogromnych różnić ideologicznych uzyskała niewielkie wsparcie ze strony RPA. Rząd tego kraju zezwolił partyzantom na pobyt na terenie RPA (podyktowane to było trwającym konfliktem pomiędzy RPA a rządem premiera Jonathana). Konflikt zakończył się na początku lat 90. a BCP odniosła sukces w wyborach parlamentarnych w 1993 roku.

</doc>
<doc id="3765930" url="https://pl.wikipedia.org/wiki?curid=3765930" title="HMCS Levis">
HMCS Levis

Okręty kanadyjskie o nazwie HMCS „Levis”:

</doc>
<doc id="3765937" url="https://pl.wikipedia.org/wiki?curid=3765937" title="Lekkoatletyka na Letnich Igrzyskach Olimpijskich 2016 – bieg na 3000 m z przeszkodami mężczyzn">
Lekkoatletyka na Letnich Igrzyskach Olimpijskich 2016 – bieg na 3000 m z przeszkodami mężczyzn

Bieg na 3000 metrów z przeszkodami mężczyzn – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrońcą tytułu mistrzowskiego z 2012 roku był Kenijczyk Ezekiel Kemboi. W Rio de Janeiro wystartowało 45 zawodników, a do finału zakwalifikowało się 15 sportowców. Odbyły się trzy biegi eliminacyjne. Z każdego z nich bezpośrednio do finału awansowało po trzech zawodników. Dodatkowo z pozostałych awansowało sześciu zawodników z najlepszymi czasami.
Rekordy.
Tabela uwzględnia rekordy uzyskane przed rozpoczęciem biegu.

</doc>
<doc id="3765940" url="https://pl.wikipedia.org/wiki?curid=3765940" title="Blues (album)">
Blues (album)



</doc>
<doc id="3765941" url="https://pl.wikipedia.org/wiki?curid=3765941" title="Paris (album)">
Paris (album)



</doc>
<doc id="3765942" url="https://pl.wikipedia.org/wiki?curid=3765942" title="Blues (ujednoznacznienie)">
Blues (ujednoznacznienie)



</doc>
<doc id="3765944" url="https://pl.wikipedia.org/wiki?curid=3765944" title="Blues wielkiego miasta">
Blues wielkiego miasta



</doc>
<doc id="3765945" url="https://pl.wikipedia.org/wiki?curid=3765945" title="It's My Life">
It's My Life



</doc>
<doc id="3765946" url="https://pl.wikipedia.org/wiki?curid=3765946" title="It's My Life (singel Dra Albana)">
It's My Life (singel Dra Albana)



</doc>
<doc id="3765948" url="https://pl.wikipedia.org/wiki?curid=3765948" title="My World">
My World



</doc>
<doc id="3765949" url="https://pl.wikipedia.org/wiki?curid=3765949" title="My World (album)">
My World (album)



</doc>
<doc id="3765950" url="https://pl.wikipedia.org/wiki?curid=3765950" title="Renaissance (Ray Charles)">
Renaissance (Ray Charles)



</doc>
<doc id="3765952" url="https://pl.wikipedia.org/wiki?curid=3765952" title="Swings And Roundabouts">
Swings And Roundabouts



</doc>
<doc id="3765954" url="https://pl.wikipedia.org/wiki?curid=3765954" title="What'd I Say (album)">
What'd I Say (album)



</doc>
<doc id="3765957" url="https://pl.wikipedia.org/wiki?curid=3765957" title="Musa al-Kazim">
Musa al-Kazim

Musa ibn Dżafar al-Kazim (, "Mūsá ibn Ǧaʿfar al-Kāẓim"; ur. 10 listopada 745 w Medynie, zm. 4 września 799 w Bagdadzie) – według szyitów (imamitów) siódmy prawowity przywódca muzułmańskiej wspólnoty.
Prawnuk Alego ibn Husajna, wnuk Muhammada al-Bakira, syn Dzafara as-Sadika. Podczas jego życia rządziło (według szyitów, uzurpowało władzę) kilku kalifów sunnickich: Marwan II, As-Saffah, Al-Mansur, Al-Mahdi, Al-Hadi i Harun ar-Raszid. Aresztowany i więziony kilkakrotnie, zmarł otruty z rozkazu tego ostatniego.
Dysputy teologiczne.
Harun ar-Raszid.
Pewnego dnia Musa al-Kazim i Harun ar-Raszid byli razem w pobliżu miejsca spoczynku Mahometa w Medynie. Aby udowodnić swoją legitymizację władzy, ar-Raszid skierował słowa w stronę grobu: „Pozdrawiam Ciebie, o proroku Boga, ten który jesteś moim kuzynem!”. Na co al-Kazim odpowiedział: „Pozdrawiam Ciebie, mój drogi ojcze!”, co rozwścieczyło ar-Raszida: „Abul-Hasan (al-Kazim), sława jak twoja prawdziwie winna być wychwalana.” Później, ar-Raszid przepytał al-Kazima dlaczego pozwala ludziom łączyć siebie z Mahometem i określać go mianem: „Syna proroka Boga”, w momencie kiedy był synem Alego, tak więc według zasady dziedziczenia, jego matka Fatima była córką Mahometa, co czyni ostatniego proroka islamu jego dziadkiem od strony matki. Imam odpowiedział: „Jeśli prorok by powrócił do życia i oświadczył się twojej córce, zaakceptowałbyś?” Ar-Raszid potwierdził, na co al-Kazim odpowiedział: „On by nigdy nie oświadczył się mojej córce i nigdy by jej nie poślubił, ponieważ on mnie począł a nie ciebie.” Ar-Raszid nie był usatysfakcjonowany odpowiedzią stwierdzając iż „zasada dziedziczności idzie w linii męskiej, nie żeńskiej”, a imamowie są synami córki Mahometa.
Imam al-Kazim zaczął cytować Koran: „a z jego potomstwa: Dawida, Salomona, Hioba, Józefa, Mojżesza i Aarona - w ten sposób płacimy tym, którzy czynią dobro! i Zachariasza, i Jana, Jezusa i Eliasza - oni wszyscy są z liczby cnotliwych.” „Kim jest ojciec, Jezusa?”, „Jezus nie ma ojca”, odpowiedział ar-Raszid. Imam przedstawił fakt iż Bóg wymienił Jezusa pośród innych proroków a ów pochodził od Marii; „podobnie, my pochodzimy od naszej matki, Fatimy”. Mimo tego, ar-Raszid domagał się więcej dowodów, al-Kazim zaczął ponownie cytować Koran: „A kto się będzie z tobą sprzeczał w jej przedmiocie po tym, jak otrzymałeś wiedzę, to powiedz: „Pozwólcie! Wezwijmy naszych synów i waszych synów, nasze kobiety i wasze kobiety, nas samych i was samych, potem będziemy się pokornie modlić i wzywać przekleństwa Boga na kłamców!” Następnie: „Nikt nie twierdzi iż prorok rozkazał komukolwiek udać się pod pelerynę w momencie kiedy wyzwał chrześcijan na pojedynek modlitwy (mubahala) oprócz Alego, Fatimy, Hasana i Husajna. Z tego powodu, tłumaczeniem tego ajatu jest: Nasi synowie to Hasan i Husajn; naszą kobietą jest Fatima; my sami jesteśmy Alim.”
Mnich.
Chrześcijański mnich zwany Al-Abbas (urodzony Hilal asz-Szami), powiedział do Musy al-Kazima że ludzie cenią tych którzy jedzą skromne posiłki, noszą wełniane ubrania i są powściągliwi. Z tego powodu Imam przypomniał mu o Józefie, który był jednym z proroków. Józef nosił aksamitne ubrania dekorowane złotem i przesiadywał na tronach faraonów. „Ludzie nie potrzebowali jego ubrań, lecz sprawiedliwości”, stwierdził Imam. „Imam musi być sprawiedliwy i uczciwy; kiedy mówi o czymś, mówi tylko prawdę; kiedy obiecuje coś, dotrzymuje swojej obietnicy; kiedy wyrokuje, wyrok jest zawsze słuszny. Bóg nie zabronił nosić pewnych typów ubrań czy jeść pewnych potraw, jak długo oba są uzyskane drogą sprawiedliwą; raczej zabronił On zakazanego, małego bądź dużego.” Następnie zacytował Koran: „Powiedz: „Któż uznał za zakazane ozdoby Boga, które On przygotował dla Swoich sług, jak i dobre rzeczy pochodzące z Jego zaopatrzenia?” Powiedz: „One w Dniu Zmartwychwstania będą należeć wyłącznie do tych, którzy uwierzyli w życiu na tym świecie."
W ten sposób przedstawiamy wyraźnie Nasze znaki dla ludzi, którzy wiedzą.”

</doc>
<doc id="3765958" url="https://pl.wikipedia.org/wiki?curid=3765958" title="Lech Tymiński">
Lech Tymiński

Lech Zygmunt Tymiński (ur. 28 sierpnia 1927 w Stropkowie, zm. 11 sierpnia 2016) – polski działacz państwowy, podsekretarz stanu w ministerstwie energetyki, mgr inż. energetyk.
Życiorys.
Był absolwentem Instytutu Politechniczno-Ekonomicznego w Moskwie. W okresie PRL piastował między innymi funkcję wiceprezesa Urzędu Energii Atomowej oraz podsekretarza stanu w ministerstwie energetyki. Był również członkiem Rady Nadzorczej C.J. GAMES. Lech Tymiński był kawalerem Krzyża Oficerskiego Orderu Odrodzenia Polski.
Spoczywa na Cmentarzu Wojskowym na Powązkach (kw. K, rząd 15, grób 15).

</doc>
<doc id="3765959" url="https://pl.wikipedia.org/wiki?curid=3765959" title="Lekkoatletyka na Letnich Igrzyskach Olimpijskich 2016 – bieg na 100 m mężczyzn">
Lekkoatletyka na Letnich Igrzyskach Olimpijskich 2016 – bieg na 100 m mężczyzn

Bieg na 100 metrów mężczyzn – jedna z konkurencji lekkoatletycznych rozgrywanych podczas Letnich Igrzysk Olimpijskich 2016 w Rio de Janeiro.
Konkurencja rozpoczęła się eliminacjami, 13 sierpnia o godzinie 9:30 czasu miejscowego. Finał w którym wyłoniono mistrza olimpijskiego, odbył się dzień później o godzinie 22:25 czasu miejscowego. Zawody odbyły się na Stadionie Olimpijskim w Rio de Janeiro.
Złoty medal zdobył Jamajczyk Usain Bolt z czasem 9,81 s. Wicemistrzem olimpijskim został Amerykanin Justin Gatlin, a trzecie miejsce zajął Kanadyjczyk Andre De Grasse
Rekordy.
Tabela przedstawia najlepsze wyniki, które uzyskali zawodnicy na świecie, igrzyskach olimpijskich oraz na każdym kontynencie. Stan sprzed igrzysk.
Wyniki.
Preeliminacje.
Wyścig 1.
Godzina: 14:30
Wiatr: -0,2 m/s
Wyścig 2.
Godzina: 14:37
Wiatr: 0,4 m/s
Wyścig 3.
Godzina: 14:44
Wiatr: -0,3 m/s
Runda 1.
Wyścig 1.
Godzina: 17:00
Wiatr: -1,2 m/s
Wyścig 2.
Godzina: 17:07
Wiatr: 0,8 m/s
Wyścig 3.
Godzina: 17:14
Wiatr: -0,1 m/s
Wyścig 4.
Godzina: 17:21
Wiatr: -0,5 m/s
Wyścig 5.
Godzina: 17:28
Wiatr: 0,2 m/s
Wyścig 6.
Godzina: 17:30
Wiatr: -0,8 m/s
Wyścig 7.
Godzina: 17:42
Wiatr: -0,4 m/s
Wyścig 8.
Godzina: 17:49
Wiatr: -1,3 m/s
Półfinały.
Wyścig 1.
Godzina: 2:00
Wiatr: 0,2 m/s
Wyścig 2.
Godzina: 2:07
Wiatr: 0,2 m/s
Wyścig 3.
Godzina: 2:14
Wiatr: 0,0 m/s
Finał.
Godzina: 3:25
Wiatr: 0,2 m/s

</doc>
<doc id="3765960" url="https://pl.wikipedia.org/wiki?curid=3765960" title="Bingtian Su">
Bingtian Su



</doc>
<doc id="3765961" url="https://pl.wikipedia.org/wiki?curid=3765961" title="Lekkoatletyka na Letnich Igrzyskach Olimpijskich 2016 – skok o tyczce mężczyzn">
Lekkoatletyka na Letnich Igrzyskach Olimpijskich 2016 – skok o tyczce mężczyzn

Skok o tyczce mężczyzn – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrońcą tytułu mistrzowskiego z 2012 roku był Francuz Renaud Lavillenie, który w Londynie pobił rekord olimpijski uzyskując wynik 5,97 m.
W eliminacjach wystartowało 29 zawodników. W finale wystąpiło 12 lekkoatletów.
Rekordy.
Tabela uwzględnia rekordy uzyskane przed rozpoczęciem zawodów.
Wyniki.
Zawodnicy rywalizowali w dwóch grupach: A i B. Bezpośredni awans do finału dawał wynik 5,70.

</doc>
<doc id="3765963" url="https://pl.wikipedia.org/wiki?curid=3765963" title="Łotwa na Letnich Igrzyskach Olimpijskich 2016">
Łotwa na Letnich Igrzyskach Olimpijskich 2016

Łotwa na Letnich Igrzyskach Olimpijskich 2016 – trzydiestoczteroosobowa reprezentacja Łotwy na Letnich Igrzyskach Olimpijskich 2016 w Rio de Janeiro. Występ w 2016 roku to 7. start reprezentacji Łotwy na letnich igrzyskach olimpijskich. Podczas ceremonii otwarcia chorążym reprezentacji był kolarz BMX – Maris Štrombergs.

</doc>
<doc id="3765964" url="https://pl.wikipedia.org/wiki?curid=3765964" title="Jonathan D. Moreno">
Jonathan D. Moreno

Jonathan D. Moreno (ur. 11 maja 1952 w Poughkeepsie, stan Nowy Jork) – amerykański psycholog, filozof (etyka, bioetyka, neuroetyka), historyk nauki, biopolityk, zainteresowany m.in. historią bioetyki, etyką badań naukowych, polityką zdrowotną, znaczeniem etyki w polityce zdrowotnej i ochronie bezpieczeństwa narodowego (m.in. problemami bioterroryzmu i teorią konsensusu), związany m.in. z University of Virginia i University of Pennsylvania (Department of Medical Ethics &amp; Health Policy).
Życiorys.
Dzieciństwo i młodość.
Rodzicami Jonathana Moreno byli Jacob Moreno (lekarz psychiatra i socjolog) i Zerka T. Moreno (psychoterapeutka), którzy przyjechali do Stanów Zjednoczonych przed II wojną światową. Jonathan urodził się w roku 1952 w Poughkeepsie. Miał starszą siostrę Reginę. Większość dzieciństwa spędził z siostrą i rodzicami w Beacon (Hrabstwo Dutchess), gdzie Jacob i Zerka Moreno wspólnie prowadzili sanatorium i centrum treningów psychodramy. 
W roku 1973 ukończył z wysoką lokatą („Highest Honors”) Hofstra University na Long Island, otrzymując stopień BA w dziedzinie psychologii i filozofii. W latach 1973–1975 studiował filozofię w City University of New York (CUNY) Graduate Center. Doktorat otrzymał w roku 1977 w Washington University in St. Louis (temat dysertacji "The Development of the Theory of Signs in the American Philosophical Tradition").
Praca zawodowa.
Był nauczycielem akademickim w Swarthmore College, University of Texas at Austin, George Washington University, University of Pennsylvania (1995–1997), Pediatrics and Medicine, Health Science Center, SUNY Brooklyn (profesor, 1997-1998), University of Virginia (profesor etyki biomedycznej, od roku 1998), University of Pennsylvania (Penn).
Od roku 2006 Jonathan Moreno jest profesorem PIK ("Penn Integrates Knowledge" – podjęta w roku 2005 inicjatywa Penn, przykład integracji wiedzy poprzez rekrutację wyróżniających się wykładowców i naukowców, reprezentujących wszystkie dziedziny wiedzy, np. poza bioetyką inżynieria materiałowa, nanotechnologia, elektronika i inne. 
Publikacje.
J.D. Moreno jest członkiem wielu komitetów redakcyjnych oraz autorem ponad 300 publikacji (własnych książek i rozdziałów w pracach zbiorowych, artykułów naukowych i przeglądowych, recenzji itp), m.in. (wybór według www UPenn):
Książka "The Body Politic: The Battle Over Science in America" została w roku 2011 wyróżniona nadaniem tytułów „Best Books of 2011” i „Starred Review” od "Kirkus Reviews" oraz „Top 26 Book” na Expo America 2011.
Inne obszary działalności.
Poza pracą naukową i dydaktyczną J.D. Moreno uczestniczy w pracach, m.in.:
i działalności innych stowarzyszeń i organizacji, np.:
Nagrody i wyróżnienia.
J.D. Moreno przyznano tytuł honorowego członka: 
Otrzymał również wiele innych honorowych tytułów i wyróżnień (poza wymienionymi wyróżnieniami "Body"), m.in.:
Życie rodzinne.
Ożenił się w roku 1980 z Leslye S. Fenton (adwokat w Waszyngtonie). W roku 1986 urodził się ich syn, Jarrett Alexander, a w roku 1989 córka, Jillian Alea

</doc>
<doc id="3765970" url="https://pl.wikipedia.org/wiki?curid=3765970" title="Tala’ea El-Gaish SC">
Tala’ea El-Gaish SC

Tala’ea El-Gaish Sporting Club – wielosekcyjny egipski klub sportowy, mający siedzibę w mieście Kair. Posiada sekcje piłki nożnej, koszykówki oraz siatkówki.
Stadion.
Swoje domowe mecze piłkarskie klub rozgrywa na stadionie o nazwie Stadion Akademii Wojskowej w Kairze, który może pomieścić 28500 widzów.

</doc>
<doc id="3765971" url="https://pl.wikipedia.org/wiki?curid=3765971" title="Denis Kudla">
Denis Kudla



</doc>
<doc id="3765977" url="https://pl.wikipedia.org/wiki?curid=3765977" title="Kazma SC">
Kazma SC



</doc>
<doc id="3765987" url="https://pl.wikipedia.org/wiki?curid=3765987" title="Pałac w Korsuniu">
Pałac w Korsuniu



</doc>
<doc id="3765993" url="https://pl.wikipedia.org/wiki?curid=3765993" title="Fort Leonardo">
Fort Leonardo

Fort Leonardo (malt. "Il-Fortizza San Leonardu"), znany też jako Fort San Leonardo lub Fort San Anard jest fortem poligonalnym w Żabbar na Malcie. Został zbudowany przez Brytyjczyków w latach 1872–1878, pomiędzy wioskami San Leonardo a Żonqor, powyżej wschodniego brzegu Grand Harbour.
Historia.
Fort Leonardo został zbudowany w latach 1872–1878 przez Brytyjczyków, jako część programu polepszenia maltańskich fortyfikacji, rekomendowanego w raporcie pułkownika Jervois z roku 1866 „Memorandum with reference to the improvements to the defences of Malta and Gibraltar, rendered necessary by the introduction of Iron Plated Ships and powerful rifled guns” ("Memorandum w sprawie poprawy obrony Malty i Gibraltaru, niezbędnej z uwagi na wprowadzenie żelaznych okrętów i potężnych dział z gwintowaną lufą"). Fort miał zostać nazwany Fort Tombrell, lecz zmieniono nazwę na Fort Leonardo, kiedy rozpoczęto go budować.
Jego konstrukcja jest złożona, z małym wewnętrznym fortem, tworzącym jeden narożnik wewnątrz większej części fortu, zawierającej stanowiska dział. Fort był pierwotnie uzbrojony w 11-calowe działa RML (ang. "rifled muzzle loader" – gwintowane, ładowane przez lufę), zastąpione później przez 9,2-calowe działa ładowane od zamka.
W roku 1882, w odległości około 1 kilometra od fortu, zbudowana została Bateria Żonqor. Bateria była obsługiwana przez żołnierzy stacjonujących w Forcie Leonardo.
Fort Leonardo był używany do obrony wybrzeża podczas II wojny światowej. 17 maja 1942 roku fort pomógł odeprzeć atak włoskiego okrętu szybkiego ataku.
Fort był używany przez Brytyjczyków do lat 1970.
Stan obecny.
Fort został wydzierżawiony w roku 1973 lokalnemu hodowcy bydła za roczną opłatę €93, i był przez niego używany do wczesnych lat 2010.
Sam fort jest ciągle w przyzwoitym stanie, mimo że w rowie obronnym zbudowany został budynek i część rowu została zasypana, aby zrobić do niego dojście. Rów od strony morza jest ciągle w dobrej kondycji. Współczesna konstrukcja, prawdopodobnie zbiornik na wodę, zbudowany po zachodniej stronie fortu, nie pasuje do oryginalnego wyglądu otoczenia. Dojście do głównej bramy zostało pokryte gruzem i w zasadzie jest zniszczone.
W roku 2011 zatwierdzono budowę 60-metrowego masztu przekaźnikowego maltańskiego przedsiębiorstwa telekomunikacyjnego GO na stoku obronnym ("glacis") fortu.
W roku 2014 padła propozycja, aby przerobić fort na luksusowy hotel. Przedstawiciel Din l-Art Ħelwa stwierdził, że fort powinien być odnowiony, ale jego militarny wygląd nie powinien zostać zniweczony, jak to się stało z Baterią Cambridge na Tigné Point.
W roku 2015 rząd zaproponował włączyć Fort Leonardo do kampusu American University of Malta, który ma zostać otwarty w roku 2016, pod warunkiem, że fort zostanie przywrócony do stanu pierwotnego i otwarty dla publiczności. Propozycja ta nie została wprowadzona w życie, ponieważ kampus został rozdzielony pomiędzy Dok nr 1 w Cospicua i Żonqor Point w Marsaskala.

</doc>
<doc id="3765994" url="https://pl.wikipedia.org/wiki?curid=3765994" title="Muzeum Historii Żydów w Gruzji">
Muzeum Historii Żydów w Gruzji

Muzeum Historii Żydów w Gruzji (gruz. საქართველოს ებრაელთა ისტორიულ-ეთნოგრაფიული მუზეუმი) – muzeum w Tbilisi przy ul. Antana Katalikosi 3. Przedstawia historię gruzińskich Żydów i stosunków gruzińsko-żydowskich od starożytności po czasy współczesne. Przy muzeum działa ośrodek badań naukowych nad stosunkami gruzińsko-żydowskimi.
Muzeum w czasach radzieckich.
Muzeum Historyczno-Etnograficzne Żydów w Gruzji zostało powołane do życia zarządzeniem gruzińskiego Ludowego Komisariatu Edukacji z 23 listopada 1933 jako placówka kulturalna dla żydowskich robotników. Pierwszą siedzibą muzeum był żydowski pracowniczy ośrodek kultury przy ul. Gia Abesadze 10. Obok rozbudowy kolekcji muzeum prowadziło badania nad historią i etnografią kaukaskich, a w szczególności gruzińskich Żydów. W latach 1934–1936 zespół muzeum podjął wyprawy badawcze do niemal wszystkich ośrodków zwartego osadnictwa ludności żydowskiej w Gruzji. Dodatkowym zadaniem placówki było rozpowszechnianie propagandy wśród żydowskiej społeczności w Gruzji. Wystawa główna przed 1939 nosiła tytuł „Nowe i stare sposoby życia gruzińskich Żydów”. W kolekcji znajdowało się m.in. ok. 60 obrazów Szaloma Koboszwili, przedstawiających życie codzienne i religijne rytuały gruzińskich Żydów.
Fala aresztowań podczas wielkiej czystki pod koniec lat 30. XX wieku dotknęła również pracowników i współpracowników muzeum (m.in. gruzińsko-żydowskiego pisarza Hercla Baazowa). Mimo to placówka działała nadal. W 1940 muzeum zostało przeniesione do nowej siedziby w budynku przy ul. Antana Katalikosi 3. W latach 1940–1945 placówka wydała trzy tomy studiów i dokumentów. Po wojnie kontynuowała działalność, m.in. zbierając materiały na temat Żydów mieszkających w Kutaisi i organizując wystawy czasowe dotyczące takich tematów, jak kultura żydowska w Związku Radzieckim (1948) czy żydowscy bohaterowie II wojny światowej (1951).
Pod koniec lat 40. dyrektor muzeum Aharon Kricheli został aresztowany. W 1951 muzeum zamknięto.
W niepodległej Gruzji.
Po ogłoszeniu niepodległości przez Gruzję w 1991 podjęto działania na rzecz ponownego otwarcia muzeum. 30 listopada 1992 rząd Gruzji wydał dekret o wznowieniu działalności placówki. Muzeum nadano imię Dawida Baazowa, gruzińskiego rabina i działacza syjonistycznego. Podjęto działania na rzecz odbudowy kolekcji, która po zamknięciu muzeum w 1951 została rozproszona po innych muzeach i archiwach.
25 lipca 2004 prezydent Gruzji wydał rozporządzenie o remoncie budynku muzeum, który był w bardzo złym stanie. Uroczyste otwarcie odnowionego budynku i nowej wystawy stałej nastąpiło 20 października 2014 z udziałem przedstawicieli gruzińskiego rządu (m.in. premiera Irakliego Garibaszwili) i przedstawicieli rządu Izraela.
Budynek i kolekcja.
Muzeum mieści się w budynku dawnej synagogi, wzniesionej w 1914 w Starym Tbilisi. Budynek jest ceglany, zwieńczony dwiema kopułami, dużą i małą, wspartymi na ośmiu filarach ze zbrojonego betonu. Ma status zabytku dziedzictwa kulturalnego Gruzji.
W kolekcji muzeum znajdują się obiekty archeologiczne, etnograficzne, rękopisy i starodruki, obrazy, fotografie i materiały audiowizualne.

</doc>
<doc id="3765995" url="https://pl.wikipedia.org/wiki?curid=3765995" title="Miroslav Kľuch">
Miroslav Kľuch

Miroslav Kľuch (ur. 27 kwietnia 1969) – słowacki hokeista. Reprezentant Słowacji.
Kariera.
Występował w mistrzostwach Czechosłowacji u schyłku ich istnienia, następnie w ekstralidze słowackiej (głównie w barwach drużyny z Martina), a ponadto w polskiej lidze w barwach klubu z Sanoka w sezonie 1999/2000.
W listopadzie 1998 trzykrotnie wystąpił w barwach narodowych reprezentacji Słowacji.

</doc>
<doc id="3765996" url="https://pl.wikipedia.org/wiki?curid=3765996" title="Alan Davidson">
Alan Davidson

Alan Edward Davidson (ur. 1 czerwca 1960 w Melbourne) – australijski piłkarz występujący na pozycji obrońcy lub pomocnika. Trener piłkarski. Ojciec innego piłkarza, Jasona Davidsona.
Kariera klubowa.
Davidson karierę rozpoczynał w 1977 roku w drużynie Altona City, grającej w Victorian Premier League. W 1978 roku został graczem zespołu South Melbourne z National Soccer League. W 1981 roku wywalczył z nim wicemistrzostwo tej ligi, a w 1984 roku – mistrzostwo. W tym samym roku przeszedł do angielskiego Nottingham Forest. W Division One zadebiutował 1 grudnia 1984 w przegranym 0:2 meczu z Watfordem. Do 1986 roku w barwach Nottingham rozegrał trzy spotkania.
Następnie Davidson wrócił do South Melbourne, gdzie spędził sezon 1986. W 1987 roku odszedł do Melbourne Croatia. W sezonach 1990/1991 oraz 1991/1992 wywalczył z nim wicemistrzostwo NSL. W 1992 roku przeszedł do malezyjskiego Pahang FA, z którym w tym samym roku zdobył mistrzostwo Malezji oraz Puchar Malezji. W 1994 roku odszedł do South Melbourne. W sezonie 1995/1996 wygrał z nim NSL Cup. Następnie ponownie przeszedł do Pahangu, gdzie grał w 1996 roku.
W 1996 roku Davidson został zawodnikiem Collingwood Warriors. W sezonie 1996/1997 zdobył z nim NSL Cup. W 1997 roku przeszedł do Melbourne Knights, w którym występował już, gdy ten nosił nazwę Melbourne Croatia. W 1998 roku zakończył tam karierę.
Kariera reprezentacyjna.
W reprezentacji Australii Davidson zadebiutował 27 stycznia 1980 w przegranym 0:4 towarzyskim meczu z Czechosłowacją. W tym samym roku wygrał z nim Puchar Narodów Oceanii. 20 maja 1981 w wygranym 2:0 pojedynku eliminacji Mistrzostw Świata 1982 z Indonezją strzelił swojego jedynego gola w kadrze.
W 1988 roku był członkiem reprezentacji na letnich igrzyskach olimpijskich, zakończonych przez Australię na ćwierćfinale.
W latach 1980–1991 w drużynie narodowej rozegrał 49 spotkań.

</doc>
<doc id="3765998" url="https://pl.wikipedia.org/wiki?curid=3765998" title="Sebastian F. Hönig">
Sebastian F. Hönig

Sebastian Florian Hönig (ur. 1978) – niemiecki astronom, odkrywca komet i planetoid.
Życiorys.
Studiował na Uniwersytecie w Heidelbergu. Studia ukończył w 2004 roku z tytułem magistra. W 2008 uzyskał stopień doktora astronomii na Uniwersytecie w Bonn. Pracował m.in. w Max-Planck-Institut für Radioastronomie oraz na Wydziale Fizyki Uniwersytetu Kalifornijskiego w Santa Barbara. Obecnie (2022) pracuje na stanowisku profesorskim na Wydziale Fizyki i Astronomii Uniwersytetu w Southampton. Jego działalność naukowa dotyczy głównie badań nad aktywnymi jądrami galaktyk.
Hönig prowadził także amatorskie obserwacje nieba. Minor Planet Center uznaje go za odkrywcę 576 planetoid, z czego 450 odkrył samodzielnie, 125 wspólnie z Noéline Teamo, a jedną z Wolfgangiem J. Duschlem (obserwacji tych dokonał w latach 2001–2008). Odkrył również kometę nieokresową C/2002 O4 (Hönig) oraz ponad 40 komet muskających Słońce na zdjęciach z sondy kosmicznej SOHO. Zidentyfikował także kometę P/2007 R5 jako kometę okresową i prawidłowo przewidział jej powrót w pobliże Słońca w roku 2007; była to pierwsza kometa okresowa odkryta w ramach programu SOHO.
W uznaniu jego pracy jedną z planetoid nazwano (51983) Hönig.

</doc>
<doc id="3765999" url="https://pl.wikipedia.org/wiki?curid=3765999" title="Sebastian Hönig">
Sebastian Hönig



</doc>
<doc id="3766002" url="https://pl.wikipedia.org/wiki?curid=3766002" title="Judo na Letnich Igrzyskach Olimpijskich 2016 – do 81 kg mężczyzn">
Judo na Letnich Igrzyskach Olimpijskich 2016 – do 81 kg mężczyzn

Rywalizacja w wadze do 81 kg mężczyzn w judo na Letnich Igrzyskach Olimpijskich 2016 została rozegrana 6 sierpnia na obiekcie Carioca Arena 2.
W zawodach wzięło udział 33 zawodników z 33 krajów.
Mistrzem olimpijskim w tej kategorii wagowej został pochodzący z Rosji Chasan Chałmurzajew. Srebrny medal wywalczył amerykanin Travis Stevens, a brąz zdobyli - reprezentant Zjednoczonych Emiratów Arabskich, mołdawskiego pochodzenia Sergiu Toma oraz japończyk Takanori Nagase.

</doc>
<doc id="3766003" url="https://pl.wikipedia.org/wiki?curid=3766003" title="Wadi Degla SC">
Wadi Degla SC

Wadi Degla Sporting Club (ar. نادي وادي دجلة الرياضي) – egipski klub piłkarski grający w pierwszej lidze, mający siedzibę w mieście Kair.
Historia.
Klub został założony w 2002 roku. W sezonie 2009/2010 wywalczył swój pierwszy historyczny awans do pierwszej ligi. Zajął wówczas pierwsze miejsce w Grupie B drugiej ligi. W 2013 roku Wadi Degla SC awansował do finału Pucharu Egiptu, jednak przegrał w nim 0:3 z Zamalekiem.
Stadion.
Swoje domowe mecze klub rozgrywa na stadionie o nazwie 30 czerwca w Kairze, który może pomieścić 30000 widzów.

</doc>
<doc id="3766006" url="https://pl.wikipedia.org/wiki?curid=3766006" title="Hieronim Włodzisławski Lanckoroński">
Hieronim Włodzisławski Lanckoroński

Hieronim Lanckoroński (Włodzisławski) herbu Zadora (zm. między 1605 a 1610 rokiem) – łowczy sandomierski w 1572 roku.
Poseł na sejm konwokacyjny 1573 roku. Poseł województwa ruskiego na sejm koronacyjny 1576 roku.
Był wyznawcą kalwinizmu. Podpisał akt konfederacji warszawskiej 1573 roku.

</doc>
<doc id="3766009" url="https://pl.wikipedia.org/wiki?curid=3766009" title="Robbie Dunn">
Robbie Dunn

Robert „Robbie” Dunn (ur. 6 lipca 1960 w Paisley) – australijski piłkarz występujący na pozycji obrońcy. Trener piłkarski.
Kariera klubowa.
Dunn karierę rozpoczynał w 1979 roku w drużynie Rockingham City. Następnie występował w North Perth Croatia oraz Eastern Districts Azzurri. W 1982 roku został graczem zespołu West Adelaide z National Soccer League. Spędził tam dwa sezony, a potem występował w innym klubie NSL – Prestonie Makedonia. W 1986 roku wrócił do West Adelaide i w tym samym roku dotarł z nim do finału NSL Cup, przegranego z Sydney City Hakoah. W latach 1987–1988 Dunn był zawodnikiem Melbourne Croatia, również występującego w NSL.
Następnie Dunn grał w Perth Italia. W 1991 roku przeszedł do South China AA z Hongkongu i w sezonie 1991/1992 zdobył z nim mistrzostwo tego kraju. W 1992 roku odszedł do malezyjskiego Selangoru, gdzie grał w sezonie 1992. Potem wrócił do Australii, gdzie występował w North Perth Croatia, Cockburn United oraz Melville Corinthian, a w 1996 roku zakończył karierę.
Kariera reprezentacyjna.
W reprezentacji Australii Dunn zadebiutował 21 września 1985 w zremisowanym 0:0 meczu eliminacji Mistrzostw Świata 1986 z Nową Zelandią. 23 października 1985 w wygranym 7:0 pojedynku tych samych eliminacji z Chińskim Tajpej strzelił swojego pierwszego gola w kadrze.
W 1988 roku był członkiem reprezentacji na letnich igrzyskach olimpijskich, zakończonych przez Australię na ćwierćfinale.
W latach 1985–1988 w drużynie narodowej rozegrał 23 spotkania i zdobył 2 bramki.

</doc>
<doc id="3766013" url="https://pl.wikipedia.org/wiki?curid=3766013" title="Vanderlei Cordeiro de Lima">
Vanderlei Cordeiro de Lima



</doc>
<doc id="3766016" url="https://pl.wikipedia.org/wiki?curid=3766016" title="Turkmenistan na Letnich Igrzyskach Olimpijskich 2016">
Turkmenistan na Letnich Igrzyskach Olimpijskich 2016

Turkmenistan na Letnich Igrzyskach Olimpijskich 2016 w Rio de Janeiro reprezentowało 9 sportowców. Był to szósty start Turkmenistanu na letnich igrzyskach olimpijskich.

</doc>
<doc id="3766017" url="https://pl.wikipedia.org/wiki?curid=3766017" title="Harold McMunn">
Harold McMunn

Harold Edgar McMunn (ur. 6 października 1902 w hrabstwie Lanark, zm. 5 lutego 1964 w Toronto) – kanadyjski hokeista.
McMunn był członkiem drużyny Toronto Granites, która wygrała złoty medal dla Kanady podczas Zimowych Igrzysk Olimpijskich w 1924 roku.

</doc>
<doc id="3766020" url="https://pl.wikipedia.org/wiki?curid=3766020" title="Gary van Egmond">
Gary van Egmond

 
Gary Rudy Peter van Egmond (ur. 29 czerwca 1965 w Sydney) – australijski piłkarz występujący na pozycji obrońcy. Trener piłkarski. Ojciec piłkarki, Emily van Egmond.
Kariera klubowa.
Van Egmond karierę rozpoczynał w 1983 roku w zespole APIA Leichhardt z National Soccer League. Spędził tam dwa sezony, a potem występował w innych klubach NSL - Blacktown City, Footscray JUST oraz Marconi Fairfield. W 1990 roku przeszedł do holenderskiej Rody JC Kerkrade. W Eredivisie zadebiutował 2 września 1990 w przegranym 1:3 meczu z FC Groningen. W sezonie 1990/1991 w barwach Rody rozegrał 10 spotkań.
W 1991 roku van Egmond wrócił do Marconi. W sezonie 1992/1993 zdobył z nim mistrzostwo NSL. Graczem Marconi był przez pięć sezonów. Potem grał w drużynach Wollongong Wolves, Bonnyrigg White Eagles, Blacktown City oraz Manly Warringah Dolphins, gdzie w 2001 roku zakończył karierę.
Kariera reprezentacyjna.
W 1988 roku van Egmond został powołany do reprezentacji Australii na letnie igrzyska olimpijskie. W przegranym 0:3 meczu fazy grupowej z Brazylią, zadebiutował w kadrze. Tamten turniej Australia zakończyła na ćwierćfinale.
W latach 1988-1989 w drużynie narodowej van Egmond rozegrał 8 spotkań.
Kariera trenerska.
Van Egmond karierę rozpoczynał jako grający trener Manly Warringah Dolphins. Następnie, dwukrotnie prowadził Newcastle United Jets. W sezonie 2007/2008 zdobył z nim mistrzostwo A-League, a także został uznany trenerem sezonu.

</doc>
<doc id="3766026" url="https://pl.wikipedia.org/wiki?curid=3766026" title="Cyril Slater">
Cyril Slater

Cyril Seely „Sig” Slater (ur. 27 marca 1897 w Montrealu, zm. 26 października 1969 w Montrealu) – kanadyjski hokeista.
Slater był członkiem drużyny Toronto Granites, która wygrała złoty medal dla Kanady podczas Zimowych Igrzysk Olimpijskich w 1924 roku.

</doc>
<doc id="3766030" url="https://pl.wikipedia.org/wiki?curid=3766030" title="Kościół Wniebowzięcia Najświętszej Maryi Panny w Kłodzku">
Kościół Wniebowzięcia Najświętszej Maryi Panny w Kłodzku



</doc>
<doc id="3766036" url="https://pl.wikipedia.org/wiki?curid=3766036" title="William Beattie Ramsay">
William Beattie Ramsay

William Beattie Ramsay (ur. 12 grudnia 1895 w Lumsden, zm. 30 września 1952 w Reginie) – kanadyjski hokeista.
Ramsay był członkiem drużyny Toronto Granites, która wygrała złoty medal dla Kanady podczas Zimowych Igrzysk Olimpijskich w 1924 roku.

</doc>
<doc id="3766046" url="https://pl.wikipedia.org/wiki?curid=3766046" title="Judo na Letnich Igrzyskach Olimpijskich 2016 – do 73 kg mężczyzn">
Judo na Letnich Igrzyskach Olimpijskich 2016 – do 73 kg mężczyzn

Rywalizacja w wadze do 73 kg mężczyzn w judo na Letnich Igrzyskach Olimpijskich 2016 została rozegrana 9 sierpnia na obiekcie Carioca Arena 2.
W zawodach wzięło udział 36 zawodników z 36 krajów.
Mistrzem olimpijskim w judo w tej kategorii wagowej został pochodzący z Japonii Shōhei Ōno, drugie miejsce zajął azer Rustam Orujov, a brązowy medal wywalczyli; reprezentant Gruzji Lasza Szawdatuaszwili oraz reprezentant Belgii Dirk Van Tichelt.

</doc>
<doc id="3766047" url="https://pl.wikipedia.org/wiki?curid=3766047" title="Owain Doull">
Owain Doull

Owain Doull (ur. 2 maja 1993 w Cardiff) – walijski kolarz torowy i szosowy, złoty medalista igrzysk olimpijskich, mistrzostw Europy, srebrny medalista mistrzostw świata. Zawodnik profesjonalnej grupy Team Ineos.
Swoją karierę rozpoczął od zdobywania medali na mistrzostwach Europy juniorów w kolarstwie torowym w 2011 roku, dwa lata później zwyciężył po raz pierwszy na mistrzostwach Europy seniorów, w 2015 i 2016 roku zdobył srebrne medale mistrzostw świata, dwukrotnie przegrywając z reprezentacją Australii. Podczas Letnich Igrzysk Olimpijskich 2016 zdobył złoto, bijąc wraz z drużyną rekord świata w wyścigu drużynowym na 4000 m na dochodzenie.

</doc>
<doc id="3766048" url="https://pl.wikipedia.org/wiki?curid=3766048" title="Bielsko-bialska wyspa językowa">
Bielsko-bialska wyspa językowa

Bielsko-bialska wyspa językowa () – niemiecka wyspa językowa istniejąca od XIII wieku do roku 1945 na pograniczu Śląska Cieszyńskiego i zachodniej Małopolski, w obrębie kilkunastu miejscowości, z których większość wchodzi dziś w granice miasta Bielska-Białej.
Historia i obszar.
W średniowieczu.
Obszar wyspy, choć stanowiący pod wieloma względami jedną całość, był przez stulecia rozdzielony granicą administracyjną na rzece Białej, począwszy od podziału między kasztelanią cieszyńską i oświęcimską, od 1315 roku granicą księstwa cieszyńskiego i oświęcimskiego, która później stała się granicą między ziemiami korony czeskiej i polskiej (1457–1772). Zawsze też podzielona była granicą kościelną między diecezją wrocławską i krakowską.
Terytorium wyspy położone było na początkowo słabo zaludnionym przedgórzu Beskidów. Sam fakt podarowania kasztelanii oświęcimskiej na rzecz księcia raciborskiego pod koniec XII wieku pozwala domniemywać swoistą pustkę osadniczą. Obszar ten nie był jednak bezludny, w XII wieku funkcjonowało już np. grodzisko w Starym Bielsku. Początki wyspy sięgają trzeciej tercji XIII wieku, kiedy książę cieszyńsko-oświęcimski Mieszko rozpoczął intensywną kolonizację obszaru swojego księstwa, w tym również kolonistami z Frankonii i innych krajów Świętego Cesarstwa. Bez wątpienia brali oni pewien udział również w zasiedlaniu terenów dalej na wschód, np. nad Skawą. Jednak określenie wymiaru i zasięgu tego osadnictwa, szczególnie na wschodzie, budziło kontrowersje już od XIX wieku. Niejako wersję "„maksymalistyczną”" przedstawił Kurt Lück w swoim obszernym dziele z 1934, w którym doliczył się kilkudziesięciu "niemieckich" wsi w średniowieczu na obszarze księstwa oświęcimskiego i zatorskiego, a nawet podejrzewał, że niemieccy osadnicy mogli żyć również w takich wsiach jak Wieprz, Chocznia, Spytkowice, Bachowice czy Klecza, niejako rozciągając niemiecką wyspę aż za Skawę. Autor przyjął jednak szerokie i tendencyjne kryteria. Ostrożniej obszar pierwotnego zwartego osadnictwa niemieckiego określał w 1981 badacz Gerhard Wurbs jako sięgający od Jasienicy (Heinzendorf), Rudzicy (Riegersdorf) i Landeka (Landeck) po Kęty (Liebenwerde), Nową Wieś (Neudorf) i Nidek (Niedeck).
Współcześni polscy historycy są jeszcze bardziej ostrożni w tym zakresie, biorąc pod uwagę, że często jedyną sugestią na ten temat jest forma zapisu nazwy w źródłach historycznych. Przybyli osadnicy czasem przejmowali już istniejące nazwy słowiańskie (czego najjaskrawszym przykładem jest nazwa miasta Bielsko). Mniej wątpliwości pozostawiają zupełnie nowe nazwy. Tak np. pierwszy zapis nazwy Mikuszowic z 1312 w postaci "Nickelstorff" sugeruje osadników "obcych, zapewne pochodzących z Niemiec", którzy "stanowili podstawowy trzon osadniczy zakładanej wioski". Inne miejscowości były z początku zapisywane jedynie w formie słowiańskiej, jak Jasienica ("Gessenita"), Jaworze ("Javorse"), Lipnik, czy Kęty ("Canthi"), a ich niemieckie nazwy są młodsze. Innym razem nie były one ani niemieckie ani polskie, lecz łacińskie, jak np. "Rudgeri villa" (Rudzicy), w tym wypadku można jedynie założyć, że pierwszym właściciel lub zasadźcą był jakiś Niemiec, a jedynie prawdopodobne jest, że większość z pierwszych osadników było Niemcami. W tym samym źródle co "Rudgeri villa" wymienione są dwie położone obok siebie wsie "Bertoltowitz" i "Muthindorf", które dały początek dzisiejszym Komorowicom. O ile druga wieś, podobnie jak Mikuszowice, jest bezsprzecznie niemiecka, to pierwsza o ile wywodzi się od niemieckiego imienia "Bertold" to końcówka nazewnicza jest typowo polska (-(ow)ice), co wskazuje, że jej pierwsi mieszkańcy byli (w większości) polskiego pochodzenia. Ta sama miejscowość, Bertoldowice, była około dwadzieścia lat później w krakowskim spisie płatności sześcioletniej dziesięciny dekanatu Oświęcim zapisana w formie łacińskiej jako "villa Bertholdi". Dlatego taka łacińska nazwa nie jest podstawą do określenia wsi jako niemieckiej, choć pozostawia taką możliwość. Wspomniany wyżej spis parafii dekanatu oświęcimskiego stosował też nazwy podwójne jak np. "Mosgront seu Witowicz" (Witkowice), "Gigersdorf seu Gerowicz" (Gilowice), "Medzwna seu Cuncendorf" (Miedźna), których nazwy niemieckie z reguły w kolejnych spisach świętopietrza zostały wyparte przez nazwy polskie (z wyjątkiem Mosgrunt). Spis ten podaje również imiona proboszczów, gdzie obok typowo słowiańskich jak Venceslaus w Grojcu pojawiają się niemieckobrzmiące jak np. Henricus w Starej Wsi, Willielmus w Pisarzowicach, Rudgerus w Dankowicach, czy Theodoricus w Bestwinie, jednak takie kryterium może być zwodnicze. Szczególnym przypadkiem była podwójna nazwa "Duabuscapris seu Siffridivilla", dla których pierwsza nazwa została zastąpiona polską nazwą Kozy, a druga niemiecką nazwą "Seyfridsdorf" (pierwsza wzmianka w 1413). Kwestią interpretacji są też pierwsze wzmianki o Wilamowicach ("Novovillamowicz") i Starej Wsi ("Antiquo Willamowicz"), które zakończone były polską końcówką -ice i można też wywodzić od łacińskiego "villa nova", czyli "nowa wieś". Jednoznacznie niemieckie nazwy wywodzone od imienia Wilhelm pojawiły się w XV wieku, kolejno "Wilmeschau" (1439) i "Wilmsdorff" (1440).
Od 1331 roku język łaciński w dokumentach w Księstwa Cieszyńskiego zaczął być stopniowo zastępowany językiem niemieckim, szczególnie w tych wystawianych dla Niemców. Nie inaczej sytuacja wyglądała w sąsiednim Księstwie Oświęcimskim, gdzie przykładem takiego dokumentu był wystawiony wpierw w Zatorze a potwierdzony przez króla Wacława IV w Pradze w maju 1400 dokument wymieniający obok nazw polskich niektóre miejscowości jedynie w języku niemieckim m.in. Newenstat (Zator), Frawenstat (Wadowice), Bratmansdorf, Keymansdorf, Geraltsdorf (Gierałtowice), Peterswalt (Piotrowice), Hartmansdorf, czy Beigelsdorf (Wiglowice). W drugiej ćwierci XV wieku dociera tu kolejna znacząca fala osadnictwa niemieckiego, kiedy to w dokumentach po raz pierwszy pojawiło się wiele niemieckich nazw miejscowości. Pomija je zupełnie dokument sprzedaży księstwa oświęcimskiego Koronie Polskiej przez Jana IV oświęcimskiego wystawiony 21 lutego 1457, używający tylko i wyłącznie polskie nazwy wszystkich czterdziestu siedmiu sprzedawanych miejscowości.
Wiek piętnasty był bardzo niespokojny, szczególnie po wybuchu wojen husyckich. Charakteryzował się m.in. wysokim stopniem rozbójnictwa, co mogło doprowadzić do ruchów migracyjnych i wręcz opustoszenia niektórych wsi, np. "villa Zebothonis" (Przybradz), Wilkowice. Józef Putek starał się wręcz wykazać, że ludność pochodzenia niemieckiego, w tym szczególnie rycerstwo, duchowieństwo i patrycjat miejski, została wypędzona lub nawet wymordowana. W takich okolicznościach Oświęcim utracił kontrolę nad Kotliną Żywiecką, a Korona Polska przejęła władzę zwierzchnią nad księstwami oświęcimskim i zatorskim.
W dobie nowożytnej.
Doba nowożytna charakteryzowała się kilkoma zjawiskami. Potomkowie kolonistów niemieckich zakładali nieliczne nowe miejscowości (). Największą okazało się późniejsze miasto Biała. Blisko Bielska powstały również Straconka ("Dresseldorf"), Leszczyna ("Nussdorf"), Wapienica ("Lobnitz") czy dwie Olszówki. W dwóch ostatnich przypadkach nowe osady otrzymały od początku nazwy pochodzenia słowiańskiego, a nie niemieckiego, co może świadczyć o niewielkim, ale starszym osadnictwie polskim na ich terenie. Mieszany charakter narodowościowy miały dwie nowo założone wsie po stronie śląskiej: Landek i Bronów, a po drugiej stronie np. na nowo założone w drugiej połowie XVI wieku Wilkowice. W szesnastowiecznych dokumentach obok nazw polskich dalej, najczęściej sporadycznie, przewijały się niemieckie nazwy wsi, np. Ernsdorf (po raz pierwszy użyta w tym wieku nazwa wsi Jaworze), Betzwin (Bestwina), Fischendorf (Rybarzowice), Wolffsdorf (Wilkowice), "Targerstorff" (być może Ligota).
W XVI wieku do Bielska dotarła również reformacja. Na terenie Księstwa Cieszyńskiego w pierwszej kolejności nauki Lutra upowszechniły się właśnie w najbardziej niemieckim wówczas na jego obszarze Bielsku, już na przełomie lat 30. i 40. XVI wieku. Z kolei w należących już od 1457 do Polski miejscowościach rozpowszechnił się kalwinizm. Zwalczająca go później kontrreformacja mogła przyczynić się do polonizacji niemieckich wsi. Np. około 1760 nowi właściciele Kóz rozpoczęli silne prześladowania pozostałych w miejscowości ewangelików, z których w 1770 ponad 300 uciekło do Prus i tam założyło miejscowość Hołdunów, która przez długi czas zachowywała niemiecki charakter w otoczeniu polskim (również stanowiła wyspę językową).
Cennym źródłem z tego okresu nie przemilczającym sytuacji językowej w parafiach rzymskokatolickich były raporty z wizytacji biskupich. Wówczas np. Jasienica i Rudzica występowały zarówno pod nazwami polskimi i niemieckimi, jednak wśród mieszkańców dominował język polski. W Jaworzu początkowo przewagę nad niemiecką miała ludność polska, ale z czasem wzrastało znaczenie języka niemieckiego, np. w szkole. Odwrotnie było w Międzyrzeczu (Górnym), gdzie wizytator odnotował "hoc plane non est tolerandum, ut populo Germanico, qualis est in villa Kurtzwaldt praesit sacerdos talis, qui illorum linguam ignorans, nonnisi Polonice concionatur". Zapis ten również pozwala wywnioskować, że na ogół w regionie (dekanatu bielskiego) większość mieszkańców posługiwała się językiem polskim, w tym np. w zdominowanym później przez żywioł niemiecki Kamienicy. Polonizowały się również Komorowice, które do XVII wieku funkcjonowały konsekwentnie pod nazwą Mückendorf, a w XVIII wieku zaczęła obok niej występować dzisiejsza polska nazwa.
Zjednoczenie wyspy po 1772 roku.
Od I rozbioru Polski w 1772 obie części wyspy językowej znalazły się w obrębie habsburskiej Austrii, a granica na Białej stała się wewnętrzną granicą państwa Habsburgów. Rozpoczęło to nową erę germanizacji w przyłączonej do państwa Habsburgów tzw. Galicji. Biała była punktem wypadowym kolonizacji józefińskiej. Germanizacja wzmogła się tu szczególnie w latach 1820 do 1850, kiedy to na mocy patentu Franciszka I ziemie dawnego księstwa oświęcimsko-zatorskiego wyłączono z kraju koronnego Galicji i Lodomerii i włączono je do posiadłości czesko-morawskich, co oznaczało też inkorporację do Związku Niemieckiego.
W opisie Śląska Cieszyńskiego autorstwa Reginalda Kneifla z 1804 roku Bielsko było jedynym miastem całkowicie niemieckojęzycznym (w pozostałych był często wyuczonym językiem słowiańskich mieszkańców). Język niemiecki dominował również w Starym Bielsku, Batzdorfie (przy czym Komorowice były polskojęzyczny). Aleksandrowicach, Kamienicy i Wapienicy. Międzyrzecze, Franciszkowice, Mikuszowice, obie Olszówki i Bystra były językowo mieszane.
W pierwszej połowie XIX wieku rozpoczęła się doba industrializacji i nastąpił stopniowy rozwój demograficzny Bielska i Białej. Wzrastała liczba osób przyjezdnych i do 1890 odsetek mieszkańców Bielska z prawem pobytu ("miejscowych") spadł do 31,6%. W 1860 uznano język polski za jeden z jego języków krajowych Śląska Austriackiego, co umożliwiło jego od dawna niespotykany swobodny rozwój. Miejscowi działacze niemieccy poczuli się zagrożeni utratą niemieckiego charakteru obu miast. Ograniczali osiedlanie się robotników, głównie pochodzących z katolickiej Galicji, którzy z konieczności osiedlali się w podbielskich wsiach. Jednocześnie starali się stwarzać jak najlepsze warunki dla imigracji ludności niemieckiej. Przyjezdni Żydzi i wielu Polaków traktowało przyjazd do miasta jako drogę do awansu ekonomicznego i społecznego, chętnie asymilując się. Deklaracje językowe w spisach z lat 1880 do 1910 nie zmieniły się znacznie w śląskim mieście, przewagę 4/5 posiadał język niemiecki. Kilkanaście procent mieszkańców deklarujący język polski w większości stanowili zasiedziałe od kilku pokoleń rodziny.
Gorsze warunki dla zachowania języka i kultury niemieckiej zapanowały po wschodniej stronie granicy, gdzie znajdowały się cztery niemieckie miejscowości – Biała, Lipnik, Hałcnów i Wilamowice, zwłaszcza po wprowadzeniu autonomii galicyjskiej w latach 60. XIX wieku i daleko idącej polonizacji życia publicznego w tej prowincji.
Sytuacja językowa w Białej była nieco bardziej skomplikowana niż w Bielsku: około 1/3 mieszkańców stanowili świadomi Niemcy, podobną liczebnie część tworzyli świadomi Polacy, pozostali natomiast, w głównej mierze osoby polskiego pochodzenia, deklarowali się różnie z przyczyn koniunkturalnych bądź aspiracji społecznych. Podobnie wyglądała sytuacja w Lipniku. W Hałcnowie rodowici mieszkańcy byli prawie wyłącznie Niemcami. Stanowiąca około 20% mniejszość polska pojawiła się najpierw w połowie XIX wieku i pochodziła głównie z Podhala. Strach przed polonizacją galicyjskiej części wyspy prowadził do prób oderwania tego przygranicznego obszaru od Galicji i przyłączenia do Śląska. Dwukrotnie, w 1879 i 1916, wystosowano w tej sprawie oficjalne petycje.
Przedmiotem kontrowersji w ramach polsko-niemieckiego konfliktu narodowościowego stało się też określenie zasięgu bielskiej wyspy językowej w przeszłości. Niemcy obwinili jej skurczenie się przynależnością do diecezji krakowskiej i rzekomo przymusowej polonizacji. W 1903 roku rada miasta Biała wystosowała odezwę do mieszkańców miasta celem wspomożenia założenia "muzeum niemieckiego". Spotkało się to z komentarzem w gazecie Wieniec-Pszczółka:
Do czasów nowoczesnych niemiecki charakter etniczny zachowało trzynaście miejscowości tworzących bielsko-bialską wyspę językową sensu stricto:
Współcześnie większość z nich – z wyjątkiem Bystrej, Międzyrzecza i Wilamowic – wchodzi w skład miasta Bielska-Białej. Trzy jego prawobrzeżne dzielnice – Komorowice Krakowskie (Mückendorf), Mikuszowice Krakowskie (Mikuschowitz) oraz Straconka (Drösseldorf) – choć pierwotnie prawdopodobnie niemieckie uległy asymilacji i nie były zaliczane do wyspy w XIX i XX wieku. W czasach austriackich odsetek ludności niemieckojęzycznej miał w powiecie politycznym Bielsko tendencję wzrostową, np. w Jasienicy urósł z 2,6% w roku 1880 do 22,8% w 1910.
Podczas I wojny światowej środowiska niemieckie po raz kolejny podjęły starania o przyłączenie do Śląska przyległych terenów Galicji. Pod koniec 1915 wizytującego Bielsko namiestnika wojskowego Galicji, Hermanna Collarda o ustanowienie granicy na Sole. W następnym roku wystosowano memoriał o przyłączenie powiatów bialskiego, oświęcimskiego i żywieckiego. Żądania te nasiliły się już nie tylko wśród bielsko-bialskich czy śląskich Niemców po wydaniu aktu 5 listopada 1916, kiedy pojawiła się groźba odłączenia Galicji od Austrii i na początku 1917 po wydaniu książki Gerharda Seeligera pt. "Das Deutschtum in den Westbeskiden und die Herzogtumer Auschwitz und Zator", która starała się udowodnić tezę, że tereny te rzekomo zachowały niemiecki charakter pomimo przynależności do Polski w wiekach XVI do XVIII. Żądania przyłączenia terenów czysto polskich mogły być aczkolwiek częścią taktyki przed planowanymi ustępstwami w pertraktacjach.
Po wojnie środowiska niemieckie były nieco zdezorientowane. Pewne nadzieje wiązano z powstałym 21 października 1918 w Wiedniu Deutschösterreichische Nationalversammlung, które miało dążyć do zachowania spójności Przedlitawii. W spotkaniu przedstawicieli niemieckich partii 23 października postanowiono starać się o powstanie samodzielnego państewka śląskiego, do którego dołączono by Białą, Morawską Ostrawę i Mistek. 12 listopada Polska Komisja Likwidacyjna przejęła władzę w Białej. 22 listopada 1918 roku Niemiecko-Austriackie Zgromadzenie Narodowe Republiki Austriackiej w Wiedniu ogłosiło łączność z bielsko-bialską wyspą językową. Kres tym planom położyła Czechosłowacja, która przejęła kontrolę na obszarami zamieszkałymi przez Niemców sudeckich. W konsekwencji rada miasta Bielsko postanowiła złożyć ślubowanie wierności Rzeczypospolitej w zamian za poszanowanie autonomii i praw ludności niemieckiej.
Po wojnie polsko-czechosłowackiej, niezrealizowanym plebiscycie i arbitralnym podziale Śląska Cieszyńskiego całość wyspy została przyłączona do państwa polskiego. Nasiliły się tendencje polonizacyjne. W dobie ukształtowanych już tożsamości narodowych i panujących po obu stronach nastrojów nacjonalistycznych napotykały one na opór zwłaszcza w mieście Bielsku, nazywanym ze względu na swoją silną niemiecką tożsamość "małym Berlinem". Na przykład polskie nazewnictwo ulic wprowadzono tam dopiero w roku 1929 po długim procesie z Ministerstwem Spraw Wewnętrznych. Z drugiej strony nie wszyscy mieszkańcy wyspy używający niemieckich dialektów utożsamiali się z narodowością niemiecką – brak takiej identyfikacji był szczególnie charakterystyczny dla wilamowian, akcentujących swoją odrębność i podkreślających związki z innymi germańskimi narodami – z Holendrami czy z Anglikami.
II wojna światowa.
Po zajęciu Bielska podczas II wojny światowej połączono powiaty bielski i bialski tworząc powiat Bielitz, przedłużając jego wschodnią granicę do Skawy, dalej niż żądały tego miejscowe środowiska niemieckie w 1917. Przeprowadzono akcje wysiedlenia ludności polskiej koło Oświęcimia i Żywca celem osadzenia ludności niemieckiej, na dużo większą skalę niż w powiecie Teschen.
Po wojnie nastąpiły wysiedlenia ludności niemieckiej po 1945 roku, co oznaczało kres istnienia wyspy. Ziomkostwa dawnych bielszczan i bialan funkcjonują współcześnie w Lippstadt, Brunszwiku, Hanowerze, Oldenburgu oraz Donauwörth. Ich miejsce zajęli przybysze z innych regionów Polski, w pierwszym rzędzie z pobliskich wiejskich terenów Śląska i Małopolski, oraz po części również przesiedleńcy z Kresów Wschodnich. Niemniej część osób niemieckiego pochodzenia pozostała nad Białą, asymilując się z miejscowymi oraz nowo przybyłymi Polakami. Przesiedlenia w najmniejszym stopniu dotknęły Wilamowice i mowa wilamowska (zobacz poniżej) zachowała się reliktowo do czasów współczesnych.
Charakterystyka językowa.
Ogólnie.
W ogólnych niemieckich opracowaniach dialektologicznych wyróżnia się "Bielitzer Mundart" – gwarę bielską – zaliczaną do niemieckiego dialektu śląskiego. Pierwszy szerszy opis tej gwary sporządził bialski lekarz Jacob Bukowski, który w 1860 roku wydał zbiór "Gedichte in der Mundart der deutschen schlesisch-galizischen Gränzbewohner, resp. von Bielitz-Biala" wraz ze słowniczkiem i krótkim opisem gramatycznym. Bukowski, bazując na odmianie z Białej, zwrócił uwagę na następujące cechy:
Odmiana czasowników "sein" ("być"), "haben" ("mieć") i "werden" ("stawać się") po bielsko-bialsku według Bukowskiego:
Kontakty z językiem polskim wiązały się z obecnością w niemieckich gwarach śląsko-małopolskiego pogranicza polskich zapożyczeń. Słowniczek Bukowskiego wymienia m.in. "pailza" ("paluszek"), "verzamekajn" ("zamknąć, zablokować") i "zofa-gratsch" ("krok w tył", por. "cofać się").
Friedrich Bock, autor "Der Liega-Jirg. Gedicht in der Bielitzer Mundart" z 1916 roku, zwracał uwagę na przykładzie słów "die Augen" ("oczy") i "der Baum" ("drzewo") na znaczne różnice między odmianami używanymi w poszczególnych miejscowościach. W Międzyrzeczu, Starym Bielsku i Kamienicy wyrazy te brzmiały "die Auga" i "der Baum", podczas gdy w Olszówce, Lipniku oraz samym Bielsku i Białej "die Aaga" i "der Baam".
Na obszarze samego dwumiasta Bock wyróżnił dwa rodzaje dialektu – „całkowity” ("voll") oraz „połowiczny” ("halb"). Pierwszy określany był jako "pauerisch" („chłopski”), był zbliżony do mowy okolicznych wsi i w czasach Bocka już zanikał, będąc typowym dla najniższych warstw ludności, np. opierających się industrializacji tkaczy prowadzących nadal małe przydomowe zakłady. Dialekt „połowiczny” stanowił pomost między "pauerisch" a literacką niemczyzną. Przykłady różnic, które Bock wymienia, to wymowa głoski "b" między samogłoskami jako "w" w dialekcie całkowitym (liczebnik "sieben" "[siedem]" to "seiwa" w pauerisch i "siebm" w gwarze miejskiej), sposób tworzenia zdrobnień (z końcówką "-a" w odmianie „całkowitej”, a poprzez przyrostki "-le", "-el" oraz "-erle" w „połowicznej”) oraz różne brzmienie przeczenia "nein [nie]" ("näh" w wersji miejskiej oraz "naj" w „chłopskiej”).
Wraz ze wzrostem poziomu alfabetyzacji ludności, która w 1910 roku wyniosła 95,8% w powiecie bielskim i 86,7% w bialskim, upowszechnieniem szkolnictwa i prasy, tradycyjne gwary zaczęły stopniowo tracić na znaczeniu na rzecz literackiego języka niemieckiego "Hochdeutsch". W publikacjach naukowych i wspomnieniowych wyróżnia się Stare Bielsko jako miejscowość, która najdłużej zachowywała na dużą skalę gwarę w swej pierwotnej postaci.
Język hałcnowski i wilamowski.
Na osobne wyróżnienie zasługują gwary Hałcnowa i Wilamowic, które doczekały się wykształcenia swoich mikrojęzyków literackich.
Wilamowski (wymysiöeryś) jest najlepiej poznanym i udokumentowanym oraz najbogatszym literacko etnolektem z obszaru bielsko-bialskiej wyspy językowej. Z lingwistycznego punktu widzenia jest to jedna z gwar śląskoniemieckich, ale niektórzy badacze w przeszłości twierdzili, że wykazuje on wpływy również dolnoniemieckie, fryzyjskie, niderlandzkie, a nawet angielskie, wzbogacone zapożyczeniami i kalkami polskimi. Sami wilamowianie w dużej mierze nie identyfikowali się z narodowością niemiecką i pielęgnowali przekonanie o pochodzeniu swoich przodków z Flandrii lub Fryzji. Dzięki temu uniknęli przymusowych wysiedleń do Niemiec (jakkolwiek wielu musiało opuścić swoje pierwotne domostwa, jak też było ofiarami wywózek do ZSRR), jednakże powojenny ostracyzm wobec ich germańskiego języka, a w latach 1945–1956 wręcz administracyjny zakaz jego używania, doprowadziły do zaniku jego znajomości wśród kolejnych pokoleń.
Współcześnie mowę wilamowską zna około 70 starszych osób, funkcjonuje ona też jako regionalna ciekawostka i element lokalnej tożsamości. Próby jej zachowania, a nawet odrodzenia, podejmowane są m.in. przez Tymoteusza Króla.
Po wilamowsku pisali m.in. Florian Biesik (1849–1926), autor poematu "Of jer wełt" ("Na tamtym świecie") i twórca wilamowskiego alfabetu, oraz Józef Gara (1929–2013).
Przykładowy tekst w języku wilamowskim wraz z tłumaczeniem na standardowy niemiecki i polski:
"A Moł trug a Kłop a łang Styck Hołz duch a Goss ana ruf indanzig: „Hyjtuch! hyjtuch ana gat Obacht, do der ny kriegt mytum boła!” Ołły giengjan ausum Wag – ok. aner wułłda ny gychochja ana błê styjn ana ging ny wêter. Hot am au zyryssa s Kłâd ufum. Dar nohm grychta dan Kłopa ana a łetta y dy Polizyj, dossa sułła eispjera fyjr dos."
"Einmal trug ein Bauer ein langes Stück Holz durch eine Gosse und rief in einem Zug: „Hütet euch! Hütet euch und gebt Obacht, dass ich niemanden mit dem Balken schlage!” Alle gingen aus dem Weg – aber einer wollte nicht gehorchen, blieb stehen und ging nicht weiter. Sein Kleid wurde zerrissen. Er nahm sofort den Bauer und leitete ihn in die Polizei, dass sie ihn dafür einsperen sollten."
"Jednego razu chłop niósł długi kawał drzewa rynsztokiem i wołał cały czas: „Strzeżcie się! Strzeżcie się i uważajcie, żeby nikt nie dostał belką!” Wszyscy schodzili z drogi – ale jeden nie chciał posłuchać, stał i się nie ruszał. Potargało mu ubranie. Ten wziął natychmiast chłopa i zaprowadził go na policję, żeby go za to zamknęli."
Hałcnowski (altsnerisch, ajlznerisch) był blisko spokrewniony z wilamowskim, wykazywał jednak mniej cech nie-niemieckich, a sami hałcnowianie w odróżnieniu od mieszkańców Wilamowic charakteryzowali się w XIX i XX wieku z reguły silną niemiecką tożsamością narodową. Twórcą literackiego mikrojęzyka hałcnowskiego był Karl Olma (1914–2001).
W sierpniu 2013 roku na terenie Bielska-Białej mieszkało jeszcze osiem osób znających hałcnowski, najstarsza z nich miała około 90 lat, najmłodsza 75. Rzekomą praojczyzną niemieckich mieszkańców dawnej wsi jest dolnofrankońskie miasto Alzenau, którego nazwa brzmi podobnie do "Alzen", niemieckiej nazwy Hałcnowa (gwarowo "Alza"). Legenda ta została spopularyzowana w poezji Karla Olmy:
W 1958 roku miasto Alzenau objęło patronat nad hałcnowianami, którzy po wojnie zostali zmuszeni do opuszczenia swoich rodzinnych stron. W dokumencie potwierdzającym nadanie patronatu napisano, że dzięki temu wydarzeniu "„powstał idealny pomost między ich małą ojczyzną, a ojczyzną ich praprzodków”".
Przykładowe hałcnowskie zdania w zapisie autorstwa Marka Dolatowskiego:

</doc>
<doc id="3766049" url="https://pl.wikipedia.org/wiki?curid=3766049" title="Shanghai Masters 2016">
Shanghai Masters 2016

Shanghai Masters 2016 – piąty duży turniej rankingowy sezonu snookerowego 2016/2017. Rozegrany został w Szanghaju w Chinach w dniach 19-25 września 2016 roku.
Nagrody.
Pieniężne.
Zwycięzca: £ 85 000
II miejsce: £ 35 000
Półfinalista: £ 19 500
Ćwierćfinalista: £ 12 000
Runda 2: £ 8 000
Runda 1: £ 6 000
Ostatnia 48: £ 3 000
Ostatnia 64: £ 2 000
Ostatnia 96: £ 500
Maksymalny break: £ 5 000
Najwyższy break turnieju: £ 2 000
Najwyższy break fazy kwalifikacyjnej: £ 200
Pula nagród: £ 470 200
Runda dzikich kart.
Mecze zawodników z dziką kartą odbyły się w Szanghaju 19-20 września 2016 roku.
Kwalifikacje.
Mecze fazy kwalifikacyjnej rozegrane zostały 30 sierpnia – 2 września 2016 w Barnsley Metrodome w Barnsley, Anglia. Każdy mecz rozgrywany był do 5 wygranych partii.

</doc>
<doc id="3766050" url="https://pl.wikipedia.org/wiki?curid=3766050" title="Mike Petersen">
Mike Petersen

Michael „Mike” Petersen (ur. 6 maja 1965 w Melbourne) – australijski piłkarz występujący na pozycji pomocnika. Trener piłkarski.
Kariera klubowa.
Petersen karierę rozpoczynał w 1984 roku w zespole Heidelberg United z National Soccer League. W tym samym roku przeszedł do holenderskiej Rody JC Kerkrade. Nie rozegrał tam jednak żadnego spotkania. W 1985 roku został graczem Ajaksu. Przez trzy sezony, w jego barwach w Eredivisie wystąpił jeden raz, 19 kwietnia 1987 w wygranym 3:1 meczu z Fortuną Sittard. W sezonie 1986/1987 wraz z zespołem zdobył mistrzostwo Holandii.
W 1988 roku Petersen wrócił do Australii, gdzie do końca kariery w 1997 roku, grał w South Melbourne. W sezonie 1990/1991 zdobył z nim mistrzostwo NSL, a w sezonach 1989/1990 oraz 1995/1996 – Puchar NSL.
Kariera reprezentacyjna.
W reprezentacji Australii Petersen zadebiutował 26 lutego 1988 w wygranym 3:0 meczu eliminacji Letnich Igrzysk Olimpijskich 1988 z Chińskim Tajpej. W tym samym roku był członkiem reprezentacji na tych igrzyskach, zakończonych przez Australię na ćwierćfinale.
15 maja 1991 w wygranym 2:1 towarzyskim pojedynku z Nową Zelandią strzelił swojego jedynego gola w kadrze.
W latach 1988–1981 w drużynie narodowej rozegrał 31 spotkań i zdobył 1 bramkę.

</doc>
<doc id="3766059" url="https://pl.wikipedia.org/wiki?curid=3766059" title="Thibault Colard">
Thibault Colard

Thibault Colard (ur. 13 stycznia 1992) – francuski wioślarz, brązowy medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 3. miejsce w czwórce bez sternika wagi lekkiej, osadę tworzyli także Thomas Baroukh, Franck Solforosi i Guillaume Raineau. W tej konkurencji był brązowym medalistą mistrzostw świata w 2015 i srebrnym mistrzostw Europy w tym samym roku.

</doc>
<doc id="3766062" url="https://pl.wikipedia.org/wiki?curid=3766062" title="Jeff Olver">
Jeff Olver

 
Jeffrey „Jeff” Olver (ur. 25 grudnia 1960) – australijski piłkarz występujący na pozycji bramkarza. Trener piłkarski. 
Kariera klubowa.
Olver karierę rozpoczynał w 1977 roku w Albion Rovers Melbourne. W 1978 roku został graczem zespołu Fitzroy United z National Soccer League. Jego barwy reprezentował przez dwa sezony, a potem odszedł do Heidelbergu United, także grającego w NSL. W 1980 roku wywalczył z nim wicemistrzostwo NSL. W 1987 roku wraz z zespołem spadł do Victorian Premier League. W 1988 roku przeszedł do Melbourne Croatia z NSL. W tym samym roku wrócił jednak do Heidelbergu, również grającego już w NSL. W 1989 roku ponownie spadł z nim do VPL, jednak rok później awansował z powrotem do NSL. W Heidelbergu Olver grał do końca sezonu 1991/1992.
Następnie występował w zespołach Victorian Premier League - Bulleen Lions oraz Fawkner Blues. W 1997 roku zakończył karierę.
Kariera reprezentacyjna.
W reprezentacji Australii Olver zadebiutował 27 września 1985 w wygranym 3:0 towarzyskim meczu z Chinami. W 1988 roku był członkiem reprezentacji na letnich igrzyskach olimpijskich, zakończonych przez Australię na ćwierćfinale.
W latach 1985-1989 w drużynie narodowej rozegrał 35 spotkań.

</doc>
<doc id="3766069" url="https://pl.wikipedia.org/wiki?curid=3766069" title="El Mokawloon SC">
El Mokawloon SC

El Mokawloon El Arab Sporting Club (ar. نادي المقاولون العرب الرياضي) znany również jako Arab Contractors Sporting Club – egipski klub piłkarski grający w pierwszej lidze, mający siedzibę w mieście Kair.
Historia.
Klub został założony w 1973 roku. W 1982 roku klub awansował do finału Pucharu Zdobywców Pucharów. W nim dwukrotnie pokonał 2:0 zambijski Power Dynamos i stał się pierwszym klubem z Egiptu, który zwyciężył w tych rozgrywkach. W sezonie 1982/1983 wywalczył swój pierwszy tytuł mistrza Egiptu. W 1983 roku klub po raz drugi zagrał w finale Pucharu Zdobywców Pucharów i ponownie go wygrał. W finałowym dwumeczu pokonał togijski zespół Agaza Lomé (1:0, 0:0). W 1996 roku El Mokawloon zdobył Puchar Zdobywców Pucharów po raz trzeci. W pierwszym meczu finałowym zremisował 0:0 z kongijskim AC Sodigraf, a w drugim meczu zwyciężył 4:0. W tym samym roku zagrał również o Superpuchar Afryki, jednak uległ w nim po rzutach karnych (2:4, w meczu 0:0) Zamalekowi.
El Mokawloon trzykrotnie zdobywał Puchar Egiptu. W 1990 roku pokonał w finale 2:1 Suez Montakhab. W 1995 roku zwyciężył w finale 2:0 z Ghazl El-Mehalla, a w 2004 - 2:1 z Al-Ahly Kair.
Stadion.
Swoje domowe mecze klub rozgrywa na stadionie o nazwie Arab Contractors w Kairze, który może pomieścić 35000 widzów.

</doc>
<doc id="3766070" url="https://pl.wikipedia.org/wiki?curid=3766070" title="Arab Contractors SC">
Arab Contractors SC



</doc>
<doc id="3766071" url="https://pl.wikipedia.org/wiki?curid=3766071" title="Al-Mokawloon Al-Arab">
Al-Mokawloon Al-Arab



</doc>
<doc id="3766072" url="https://pl.wikipedia.org/wiki?curid=3766072" title="KTM-31">
KTM-31

KTM-31 (ros. "КТМ-31", także "71-631") – typ przegubowego, sześcioosiowego wagonu tramwajowego, produkowanego w rosyjskich zakładach UKWZ. Według stanu z lutego 2016 r. wyprodukowano 31 egzemplarzy (w tym 15 modyfikacji 71-631-02), z czego 27 jest eksploatowanych w Petersburgu, a 4 w Dyneburgu. Pierwsze trzy wagony przechodziły jazdy próbne w Złatouście, inny egzemplarz testowano w Czelabińsku. W 2012 r. wartość tramwaju wynosiła 41 mln rubli.
Udział niskiej podłogi wynosi 72%. Pudło wagonu zbudowane jest z trzech członów połączonych przegubami; człony opierają się na trzech dwuosiowych wózkach, przy czym skrajne wózki są napędowe, a środkowy toczny. Wagon zasilany jest silnikami asynchronicznymi.
Oznaczenie.
Wagon posiada dwa oznaczenia: oficjalne 71-631 i nieoficjalne КТМ-31.
Znaczenie poszczególnych cyfr w oficjalnym oznaczeniu:
КТМ jest skrótem od "Kirowskij Tramwaj Motornyj", model "31" (ros. "Кировский Трамвай Моторный", модель 31, pol. "Kirowski Tramwaj Silnikowy", model 31).
Historia.
Konstrukcja wagonu typu KTM-31 została opracowana w 2011 r. na bazie tramwaju typu KTM-23, uwzględniono również wnioski wynikające z eksploatacji prototypowego tramwaju KTM-30. Prototypowy egzemplarz jest tramwajem trójczłonowym, jednostronnym; został zakupiony przez Petersburg, choć początkowo planowano dostarczenie go do Kijowa; tramwaj otrzymał nawet żółto-niebieskie malowanie i ukraińskie napisy. Do końca 2012 r. petersburski przewoźnik Gorelektrotrans zamówił jeszcze pięć sztuk przegubowego, dwustronnego wagonu tramwajowego typu KTM-31.
Produkowane odmiany.
71-631.
Trójczłonowy, jednokierunkowy, jednostronny, niskopodłogowy wagon tramwajowy. Do wnętrza prowadzi sześcioro drzwi, zlokalizowanych po prawej stronie pudła: czworo drzwi jest dwuczęściowych, a dwoje jednoczęściowych. Ogółem wyprodukowano osiem sztuk.
71-631-02.
Trójczłonowy, dwukierunkowy, obustronny wagon tramwajowy. Dostęp do przedziału pasażerskiego umożliwia ośmioro drzwi, zamontowanych po obu stronach wagonu: czworo drzwi jest dwuczęściowych, a czworo jednoczęściowych. Wytworzono piętnaście egzemplarzy tego typu.

</doc>
<doc id="3766075" url="https://pl.wikipedia.org/wiki?curid=3766075" title="Fort Manoel">
Fort Manoel

Fort Manoel (malt. "Forti Manoel" lub "Fortizza Manoel") jest to twierdza gwiazda na Manoel Island w Gżira na Malcie. Został zbudowany w pierwszej połowie XVIII wieku przez Zakon Maltański, w czasie rządów Wielkiego Mistrza Antonio Manoela de Vilheny, po którym otrzymał swoją nazwę. Wojska brytyjskie przejęły fort w roku 1800 i pozostał on w ich użytkowaniu aż do roku 1964. Fort został mocno zniszczony podczas II wojny światowej, lecz został odbudowany i teraz jest w dobrym stanie.
Fort Manoel leży na północny zachód od Valletty i obejmuje zasięgiem Port Marsamxett oraz kotwicowisko Sliema Creek. Fort jest przykładem architektury barokowej i został zaprojektowany z myślą o funkcjonalności i estetyce.
Fort Manoel jest na maltańskiej wstępnej Liście światowego dziedzictwa UNESCO od roku 1998, jako część "Fortyfikacji Rycerzy wokół portów na Malcie".
Historia.
Tło historyczne i niezrealizowane plany.
W XVI wieku, port Marsamxett był jednym z dwóch głównych portów maltańskiego miasta Valletta. W centrum portu znajdowała się wyspa, znana wtedy jako "l'Isolotto", a dziś znana jako Manoel Island, od nazwy fortu, skierowanego ku miastu. Krótko po zbudowaniu Valletty, Zakon św. Jana uświadomił sobie, że wyspa jest słabym punktem w systemie obronnym miasta. Już w roku 1569 powstał zamiar budowy na Isolotto małego fortu z nadszańcem, aby zapobiec zajęciu jej przez wroga i budowie tam baterii. Zagrożenie to zostało znów uwypuklone w roku 1577 przez hiszpańskiego inżyniera wojskowego Scipione Campi, a w roku 1582 przez Giovanniego Battistę.
Następna propozycja budowy fortyfikacji na wyspie była dana w roku 1670 przez włoskiego inżyniera wojskowego Antonio Maurizio Valpergę. Zaproponował on prosty fort sześciokątny z rogami, w stylu fortyfikacji holenderskich. Zamysł został skrytykowany przez inżynierów Zakonu; następną propozycję przedstawił w roku 1687 flamandzki inżynier wojskowy Carlos de Grunenbergh. Jego plan zawierał fort z czterema bastionami i rawelinem, otoczone przez rów obronny, drogę na przeciwskarpie ("covertway") i "faussebraye".
W roku 1715 przedstawiono następną propozycję, tym razem był to rycerz René Jacob de Tigné i zespół inżynierów francuskich. Przedłożyli oni kilka różnych planów, m.in. budowę baterii nadbrzeżnej i reduty. Inne plany zawierały budowę czterobastionowego fortu, lub leż kombinacje wszystkich trzech (fort, bateria i reduta).
Budowa.
W końcu, w roku 1723, finalny projekt został zatwierdzony. Zawierał on prace Tigné oraz wojskowego inżyniera Zakonu Charlesa François de Mondion. Nowy fort miał być kwadratowy w zarysie, z czterema bastionami i dwoma nadszańcami. Fort był finansowany przez, i nazwany od imienia portugalskiego Wielkiego Mistrza Antonio Manoela de Vilheny. Założył on też "Manoel Foundation", fundusz odpowiedzialny za zarządzanie i wyposażenie Fortu Manoel i jego elementów zewnętrznych.
14 września 1723 roku Wielki Mistrz de Vilhena położył kamień węgielny, i budowa ostro ruszyła do przodu. Przed rokiem 1727 gotowy był zespół obronny ("enceinte"), nadszańce i dojście do fortu. Rów obronny został wykonany przed rokiem 1732, kaplica, budynki koszarowe, magazyn prochu i chodniki minowe zostały ukończone około 1733 roku. Fort został militarnie uaktywniony przed rokiem 1734. Kiedy w roku 1733 zmarł Mondion, został pochowany w krypcie pod kaplicą forteczną.
W roku 1757 dodano do zespołu Fortu Manoel Baterię Lembi, wybudowaną obok Tigné Point w Sliemie. Bateria została ufundowana przez "Manoel Foundation" i była ona pomyślana jako dzieło fortyfikacyjne Fortu Manoel, ponieważ jej rolą było zapobieganie ostrzałowi północnej flanki fortu przez wroga. Bateria została wycofana ze służby po wybudowaniu Fortu Tigné w roku 1795. Budowa tego fortu była również częściowo finansowana przez "Manoel Foundation".
Okupacja francuska.
Swój chrzest bojowy fort przeszedł podczas francuskiej inwazji na Maltę w czerwcu 1798 roku. W tym czasie fort był pod komendą portugalskiego rycerza Gourgeau, i by obsadzony przez "cacciatori", strzelców regimentu lekkiej piechoty, jak również przez kilku mężczyzn z milicji w Birkirkarze. Fort poddał się po tym, gdy wielki mistrz Hompesch oficjalnie skapitulował przed Napoleonem. 
Francuski garnizon kilkuset żołnierzy przejął fort 12 czerwca. Podczas późniejszego powstania Maltańczyków przeciw Francuzom, powstańcy maltańscy zbudowali baterię Għargħar oraz baterię Sqaq Cappara, aby ostrzeliwać fort Manoel. Maltańczycy atakowali fort wielokrotnie, Francuzi w odwecie co najmniej raz. 12 września 1799 roku grupa francuskich żołnierzy z fortu Manoel próbowała zniszczyć powstańcze stanowisko działa w San Ġwann, lecz zostali oni odparci przez powstańców.
Rządy brytyjskie.
Kiedy w roku 1800 Malta stała się brytyjskim protektoratem, oficjalne przejęcie Fortu Manoel przez Brytyjczyków odbyło się we wrześniu tegoż roku. W późnych latach XIX wieku, bartyzany na bastionach od strony Valletty zostały rozebrane, aby zrobić miejsce dla stanowisk dział. Jakiś czas później wprowadzone zostały znaczące zmiany w St. Anthony Bastion, kiedy jego magazyn prochu został zburzony, aby zrobić miejsce dla baterii trzech 12-funtowych dział okrętowych typu "QF 12-pounder".
Działa fortowe zostały wycofane z użycia w roku 1906, chociaż pozostały one na miejscu. Zostały wpisane na "Listę Zabytków 1925". Fort był używany w czasie II wojny światowej, kiedy zainstalowano tu baterię ciężkich dział przeciwlotniczych. Działa zostały zamontowane na betonowych podstawach, i rozmieszczone półkolem wewnątrz i na zewnątrz fortu. Skutkiem bombardowań lotniczych w czasie wojny były znaczne szkody w murach, budynkach i kaplicy fortowej. Fort został wycofany z użytkowania w roku 1964.
Dzieje współczesne.
Po zaprzestaniu użytkowania Fort Manoel został opuszczony i zostawiono go bez napraw. Niektóre jego części zostały umyślnie zniszczone przez wandali. W roku 1970 Royal Malta Yacht Club przejął część fortu jako siedzibę klubu, i pozostał tam do roku 2008, kiedy przeniósł swoją siedzibę do Ta' Xbiex. 
W roku 2001 firma budowlana MIDI plc rozpoczęła w forcie prace restauracyjne. Faza pierwsza projektu, obejmująca odnowienie "piazza" i odbudowę zrujnowanej kaplicy, zakończyła się w roku 2009. Druga faza, obejmująca odnowienie fortyfikacji zewnętrznych i stoku obronnego ("glacis"), została w roku 2012 zaakceptowana przez Malta Environment and Planning Authority. Odnowa Fortu Manuel, wraz z pobliskim Fortem Tigné, kosztowała w sumie 30 mln euro.
Wygląd fortu.
Fort Manoel został zbudowany na planie kwadratu, z pięciokątnym bastionem na każdym z rogów, dając mu wygląd twierdzy-gwiazdy. Cztery narożne bastiony noszą nazwy: St. Helen Bastion, St. Anthony Bastion, St. John Bastion oraz Notre Dame Bastion.
"Bastion St. Helen" i "Bastion St. Anthony" są ulokowane od strony morza, w kierunku Valletty. Oryginalnie posiadały one bartyzany i magazyny prochu, lecz bartyzany na obu bastionach zostały rozebrane w XIX wieku, a magazyn prochu na Bastionie St. Anthony został zburzony, aby zrobić miejsce na trzy stanowiska 12-funtowych armat. Magazyn na Bastionie St. Helen ciągle istnieje. Mur kurtynowy łączący te dwa bastiony posiada bramę główną, chronioną przez lunetę, znaną jako "Couvre Porte".
"Bastion St. John" oraz "Bastion Notre Dame" ulokowane są od strony lądu. Każdy bastion jest chroniony przez niski nadszaniec. Mur obronny (kurtyna) między tymi dwoma bastionami jest chroniony przez pięciokątny rawelin, w znacznej części wykuty w skale.
"Piazza" (plac) jest wydzielony wewnątrz fortu, i mieszczą się tam Kaplica św. Antoniego Padewskiego, bloki koszarowe, arsenał i inne budynki. Na placu znajdował się pomnik Wielkiego Mistrza de Vilheny, lecz w XIX wieku przeniesiony został do Valletty. W późniejszym czasie przeniesiony został znów, tym razem do Floriany, gdzie znajduje się do dzisiaj.
„Historia z duchami”.
Fort jest podobno nawiedzany przez "Czarnego Rycerza", przypominającego Wielkiego Mistrza de Vilhenę, ubranego w zbroję i insygnia Zakonu św. Jana. W latach 1940. "rycerz" zaczął pojawiać się w pobliżu ruin kaplicy św. Antoniego, zbombardowanej w czasie II wojny światowej. Zjawa była podobno widziana wewnątrz fortu, tak przez Maltańczyków, jak i Brytyjczyków. Gdy zaczęto uprzątać gruz z kaplicy, robotnicy informowali, że zjawa „nadzorowała” ich pracę. Kiedy otwarto kryptę pod kaplicą, stwierdzono, że została ona zdewastowana, a szczątki rycerzy tam pochowanych zostały porozrzucane. Po tym, jak krypta została odrestaurowana, a szczątki rycerzy pochowane, "Czarny Rycerz" przestał się pojawiać. W roku 1980, gdy krypta została zdewastowana po raz kolejny, "Czarny Rycerz" podobno znów się pojawił. 
Do poczytania.
Azzopardi, Joe (2008), "Fort Manoel", Din L-Art Helwa - National Trust of Malta, Vigilo, s. 26-33. (ang.)

</doc>
<doc id="3766076" url="https://pl.wikipedia.org/wiki?curid=3766076" title="Karl Alewell">
Karl Alewell

Karl Alewell (ur. 1931, zm. 8 lutego 2012) – niemiecki ekonomista, prezydent Uniwersytetu w Giessen w latach 1976-1986, wiceprezydent Konferencji Rektorów Uniwersytetów RFN, ekspert w obrębie marketingu. Otrzymał tytuł doktora honoris causa Uniwersytetu Łódzkiego oraz Honorową Odznakę miasta Łodzi.

</doc>
<doc id="3766077" url="https://pl.wikipedia.org/wiki?curid=3766077" title="Sandy Stewart">
Sandy Stewart

Sandy Stewart (ur. 13 stycznia 1958 w San Francisco) – amerykańska piosenkarka, keyboardzistka i autorka tekstów, znana najbardziej z wydania solowego albumu "Cat Dancer" z 1984 roku oraz ze współpracy z wokalistką Stevie Nicks i zespołem Fleetwood Mac.
"Cat Dancer".
Pierwsze wydawnictwo Sandy ukazało się w 1984 i był to singel „Saddest Victory” z jej pierwszego albumu, z tego samego roku. Wideo do tego utworu było często pokazywane w MTV przez kilka tygodni po wydaniu singla. Mimo to piosenka nigdy nie pojawiła się na listach przebojów.Sandy i Stevie Nicks zaśpiewały także duet w piosence „I Pretend”, również zamieszczonej na debiutanckim albumie Stewart.
10 listopada 2009 roku album "Cat Dancer" wydano na płycie kompaktowej.
Stevie Nicks/Fleetwood Mac.
Stevie Nicks.
Stewart uczestniczyła w nagraniach do drugiego solowego albumu Stevie Nicks pod tytułem "The Wild Heart", grając na wszystkich instrumentach klawiszowych i udzielając wokalu. Kilka utworów z tego albumu było współtworzone przez nią; są to: „If Anyone Falls”, „Nothing Ever Changes” i „Nightbird”.
Sandy napisała także „Maybe Love Will Change Your Mind” (z albumu "Street Angel" z 1994) i „Too Far From Texas” (z płyty "Trouble in Shangri-La" z 2001).
Fleetwood Mac.
Stewart jest autorką jednego z największych hitów Fleetwood Mac – „Seven Wonders” z albumu "Tango in the Night" wydanego w 1987.
Blue Yonder.
W roku 1987 został wydany album "Blue Yonder". Produkcja płyty była prowadzona przez Arifa Madrina i Johna Branda. Miał to być początkowo kolejny solowy album Stewart, ale został zaprezentowany jako album zespołu (duetu) o tej samej nazwie. Projekt grupy i płyty był inwencją twórczą Stewart i jej ówczesnego współpracownika Davida Mundaya.
Pozostałe współprace.
W 1985 wokalistka nagrała duet z Nilem Rodgersem pod tytułem „This Is Your Day”. Utwór został stworzony na potrzeby soundtracku do filmu "White Nights".
Na albumie Belindy Carlisle pt. "Runaway Horses" z roku 1989 można znaleźć utwór „Valentine” współtworzony przez Stewart.

</doc>
<doc id="3766084" url="https://pl.wikipedia.org/wiki?curid=3766084" title="Lekkoatletyka na Letnich Igrzyskach Olimpijskich 2016 – skok w dal mężczyzn">
Lekkoatletyka na Letnich Igrzyskach Olimpijskich 2016 – skok w dal mężczyzn

Skok w dal mężczyzn – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrońcą tytułu mistrzowskiego z 2012 roku był Brytyjczyk Greg Rutherford.
W zawodach wzięło udział 32 zawodników.
Rekordy.
Tabela uwzględnia rekordy uzyskane przed rozpoczęciem zawodów.
Wyniki.
Eliminacje.
Minimum kwalifikacyjne wynosiło 8,15 m.

</doc>
<doc id="3766085" url="https://pl.wikipedia.org/wiki?curid=3766085" title="Robert Aulotte">
Robert Aulotte

Robert Aulotte (ur. 15 kwietnia 1920, zm. 24 listopada 2001) – francuski historyk, literaturoznawca i profesor Uniwersytetu Paryż IV w Sorbonie. Otrzymał tytuł doktora honoris causa i medal w służbie społeczeństwa i nauki od Uniwersytetu Łódzkiego.

</doc>
<doc id="3766087" url="https://pl.wikipedia.org/wiki?curid=3766087" title="Wasyl Wojutyński Hulewicz">
Wasyl Wojutyński Hulewicz

Wasyl Wojutyński Hulewicz herbu Nowina (zm. krótko przed 7 sierpnia 1601 roku) – podstarości włodzimierski w 1561 roku, wojski włodzimierski w latach 1566-1601.
Poseł województwa wołyńskiego na sejm lubelski 1569 roku, podpisał akt unii lubelskiej. Poseł województwa wołyńskiego na sejm 1572 roku, na sejm koronacyjny 1576 roku. Poseł województwa bracławskiego na sejm 1578 roku. Poseł województwa wołyńskiego na sejm 1582 roku i sejm 1585 roku.
Deputat na Trybunał Główny Koronny z województwa wołyńskiego w 1590, 1600 roku.
Był wyznawcą kalwinizmu. 

</doc>
<doc id="3766090" url="https://pl.wikipedia.org/wiki?curid=3766090" title="Estádio Nilton Santos">
Estádio Nilton Santos



</doc>
<doc id="3766096" url="https://pl.wikipedia.org/wiki?curid=3766096" title="Blaze (singel Kalafiny)">
Blaze (singel Kalafiny)

„blaze” – dziewiętnasty singel zespołu Kalafina, wydany 10 sierpnia 2016 roku przez wytwórnię Sony Music Entertainment Japan. Singel został wydany w pięciu wersjach: limitowanej CD+DVD (Type-A), limitowanej CD+Blu-ray (Type-B), regularnej CD, anime CD+DVD oraz w edycji analogowej.
Tytułowy utwór został wykorzystany jako ending anime "Arslan senki: Fūjin ranbu". Singel osiągnął 10 pozycję w rankingu Oricon i pozostał na liście przez 6 tygodni, sprzedano egzemplarzy.
Lista utworów.
Wszystkie utwory zostały skomponowane i napisane przez Yuki Kajiurę.

</doc>
<doc id="3766097" url="https://pl.wikipedia.org/wiki?curid=3766097" title="Będzin (jezioro)">
Będzin (jezioro)

Będzin – jezioro w południowej części gminy Lipiany.
Jezioro to położone jest około 1,5 km od wsi Osetna. W jego sąsiedztwie położone są również poszczególne części Osetny: Mierzawy i Mokronos. Jego głębokość maksymalna wynosi 15,4 m, a średnia - 4,2 m. Na jeziorze położone są dwie wyspy o łącznej powierzchni 1,97 km². Długość linii brzegowej jeziora wynosi 6475 m, a łączna długość brzegów wysp - 1775 m. Ogółem jezioro ma linię brzegową o długości 8250 m. Zbiornik ma długość maksymalną 3135 m i szerokość 710 m. Zalicza się do jezior sielawowych pomimo tego, że produkcja sielawy w tym jeziorze wymaga zarybień. Odznacza się dużą ilością roślinności podwodnej oraz przybrzeżnej.

</doc>
<doc id="3766098" url="https://pl.wikipedia.org/wiki?curid=3766098" title="Parafia św. Katarzyny w Łętowni">
Parafia św. Katarzyny w Łętowni

Parafia św. Katarzyny w Łętowni – parafia rzymskokatolicka znajdująca się w diecezji sandomierskiej w dekanacie Rudnik nad Sanem. 
Parafia została erygowana 28 stycznia 1928 roku. Jest prowadzona przez księży diecezjalnych. Do parafii należą:
Łętownia, Wólka Łętowska, Gościniec, Babiarze.

</doc>
<doc id="3766104" url="https://pl.wikipedia.org/wiki?curid=3766104" title="Hans Joachim Schneider">
Hans Joachim Schneider

Hans Joachim Schneider (ur. 14 listopada 1928 w Biedenkopfie, zm. 18 czerwca 2015) – niemiecki kryminolog, profesor Uniwersytetu w Münster. Napisał podręcznik kryminalistyki zawierający ok. 1000 stron. Otrzymał tytuł doktora honoris causa Uniwersytetu Łódzkiego.

</doc>
<doc id="3766106" url="https://pl.wikipedia.org/wiki?curid=3766106" title="João Havelange Olympic Stadium - Engenhão">
João Havelange Olympic Stadium - Engenhão



</doc>
<doc id="3766108" url="https://pl.wikipedia.org/wiki?curid=3766108" title="Jezioro Żabie (Warszawa)">
Jezioro Żabie (Warszawa)

Jezioro Żabie, Moczydło – niewielki zbiornik wodny na południu Zakola Wawerskiego na skraju obszaru MSI Zerzeń w warszawskiej dzielnicy Wawer.
Położenie.
Jezioro położone jest na południu Zakola Wawerskiego na skraju obszaru MSI Zerzeń w warszawskiej dzielnicy Wawer.
Zbiornik zlokalizowany jest na tarasie zalewowym Wisły (I) tuż pod skarpą tarasu nadzalewowego Praskiego (IIa).
Tereny otwarte w rejonie Zakola aż do zabudowy osiedla Las na południu, na których znajduje się m.in. Jezioro Żabie są znane wśród okolicznych mieszkańców jako Łąki Zastowskie.
Rozmiary.
Długość i maksymalna szerokość zbiornika wynoszą odpowiednio 120 m i 40 m, powierzchnia 0,36 ha.
Pochodzenie zbiornika.
W Państwowym Rejestrze Nazw Geograficznych zbiornik zaklasyfikowany jest jako staw (czyli nie np. sztuczny zbiornik wodny czy starorzecze). Według niektórych źródeł jest to zbiornik sztuczny, według innych jezioro zachowało naturalny charakter.
Obniżenia pod skarpą tarasu nadzalewowego Praskiego gdzie położone jest jezioro są miejscem najliczniejszego występowania starorzeczy.
W każdym razie na mapach zbiornik wodny w tym miejscu jest zaznaczany nie później niż od 1891 roku.
Dopływ i odpływy.
Jezioro zasilane jest wodami Kanału (Rowu) Zerzeńskiego, przepływającego syfonem pod biegnącym tuż obok Kanałem Nowe Ujście. Rów Zerzeński potem wypływa ze zbiornika i wpada dalej do Kanału Wawerskiego.
Z jeziora uchodzi również rów nazywany czasem w literaturze „Rowem (Kanałem) Żabim”, wpadający potem do Rowu Zerzeńskiego.
Przyroda.
Jezioro Żabie i „Rów Żabi" są ważnym miejscem rozrodu płazów. Na uwagę zasługuje przystępująca wyjątkowo licznie do godów w tych zbiornikach ropucha szara. Występuje tam wtedy w liczbie około 1000 osobników.
Według niektórych badaczy ze względu na wysoką wartość herpentologiczną jezioro powinno zostać objęte ochroną.
Zagrożenia.
Otoczenie zbiornika wkrótce ma zostać zabudowane. W dodatku na prywatnych działkach na których w całości zlokalizowane jest jezioro nie wyodrębniono wód powierzchniowych płynących, a sam zbiornik jest wyszczególniony jako nieużytek. Nie stanowi więc wód publicznych i w związku z tym nie istnieje wymóg zapewnienia dostępu do jego brzegów. Warto tutaj przypomnieć, że jezioro położone jest na przebiegu Rowu Zerzeńskiego, jak również wypływa z niego „Rów Żabi".

</doc>
<doc id="3766113" url="https://pl.wikipedia.org/wiki?curid=3766113" title="Kaansoo">
Kaansoo

Kaansoo – wieś w Estonii, w prowincji Parnawa, w gminie Vändra.

</doc>
<doc id="3766114" url="https://pl.wikipedia.org/wiki?curid=3766114" title="Mobile health">
Mobile health

mZdrowie – (ang. "Mobile health" / "mHealth") – gałąź medycyny łączącą nowe technologie (informatykę) oraz komunikację. Stanowi ona narzędzie wspierającego pracę personelu medycznego, przy jednoczesnym działaniu pozytywnym na pacjenta. 
Według Komisji Wspólnot Europejskich „telemedycyna polega na świadczeniu usług zdrowotnych z wykorzystaniem ICT w sytuacji, gdy pracownik służby zdrowia i pacjent (lub dwaj pracownicy służby zdrowia) znajdują się w dwóch różnych miejscach”. Komisja Europejska wskazuje również na pojęcie usług telemedycznych, które „wiążą się z przesyłem danych i informacji medycznych (jako tekstu, obrazu, dźwięku lub w innej formie), koniecznych do działań prewencyjnych, diagnozy, leczenia i kontroli stanu zdrowia pacjenta”. 
Rozwiązania telemedycyny:

</doc>
<doc id="3766115" url="https://pl.wikipedia.org/wiki?curid=3766115" title="Kadjaste">
Kadjaste

Kadjaste – wieś w Estonii, w prowincji Parnawa, w gminie Vändra.

</doc>
<doc id="3766116" url="https://pl.wikipedia.org/wiki?curid=3766116" title="Arnold Wolfendale">
Arnold Wolfendale

Sir Arnold Whittaker Wolfendale (ur. 25 czerwca 1927 w Rugby, zm. 21 grudnia 2020 w Durham) – brytyjski astrofizyk, były prezes Europejskiego Towarzystwa Fizycznego. Pracował również jako astronom królewski w latach 1991 do 1995. Pod koniec życia emerytowany profesor na Wydziale Fizyki Uniwersytetu w Durham. Od 1977 członek Royal Society. Otrzymał tytuł doktora honoris causa Uniwersytetu Łódzkiego oraz Medal Mariana Smoluchowskiego (1992).

</doc>
<doc id="3766117" url="https://pl.wikipedia.org/wiki?curid=3766117" title="Artur Donigiewicz">
Artur Donigiewicz

 
Artur Donigiewicz (ur. 16 sierpnia 1983) – polski koszykarz, występujący na pozycjach rzucającego obrońcy oraz niskiego skrzydłowego.

</doc>
<doc id="3766118" url="https://pl.wikipedia.org/wiki?curid=3766118" title="Shangri-La Hotel">
Shangri-La Hotel



</doc>
<doc id="3766120" url="https://pl.wikipedia.org/wiki?curid=3766120" title="Wadi Degla">
Wadi Degla



</doc>
<doc id="3766121" url="https://pl.wikipedia.org/wiki?curid=3766121" title="Wadi Degla Sporting Club">
Wadi Degla Sporting Club



</doc>
<doc id="3766124" url="https://pl.wikipedia.org/wiki?curid=3766124" title="Joop Gall">
Joop Gall

Joop Gall (ur. 25 grudnia 1963 w Hoogezand-Sappemeer) – holenderski piłkarz, grający na pozycji obrońcy, trener piłkarski.
Kariera piłkarska.
Wychowanek klubów VV De Vogels i Velocitas 1897. W 1983 rozpoczął karierę piłkarską w miejscowym FC Groningen. Potem występował jeszcze w klubach BV Veendam i SC Heerenveen. Często wracał do FC Groningen i BV Veendam. W 1999 zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w latach 1999–2000 prowadził amatorski zespół VV De Vogels. Potem pomagał trenować FC Groningen. Od 2005 do 2011 roku trenował BV Veendam. Latem 2011 został zaproszony na stanowisko głównego trenera Go Ahead Eagles, ale już w marcu 2012 został zwolniony z klubu. W lipcu 2012 stał na czele FC Emmen, którym kierował do lata 2015. W maju 2016 roku, na zaproszenie swojego rodaka Erika van der Meera został jego asystentem w ukraińskim klubie Stali Dnieprodzierżyńsk. Od 10 sierpnia 2016 roku pełnił obowiązki głównego trenera Stali Kamieńskie, a 28 sierpnia 2016 został zatwierdzony na stanowisku głównego trenera. 11 stycznia 2017 za obopólną zgodą kontrakt został anulowany.

</doc>
<doc id="3766128" url="https://pl.wikipedia.org/wiki?curid=3766128" title="Bella Donna (album)">
Bella Donna (album)

Bella Donna – pierwszy solowy album wokalistki Stevie Nicks, wydany w lipcu 1981 roku. Album osiągnął pierwsze miejsce amerykańskiej listy przebojów Billboard 200 już we wrześniu tego roku. Krążek uzyskał status platynowej płyty mniej niż trzy miesiące po jego wydaniu, oraz został certyfikowany czterokrotnie.
Album był promowany przez cztery single: "Stop Draggin' My Heart Around" autorstwa Toma Petty'ego i jego zespołu The Heartbreakers, "Leather and Lace" w duecie z Donem Henleyem, legendarny "Edge of Seventeen" i country rockowy "After the Glitter Fades". Piosenki te osiągnęły odpowiednio 3., 6., 11. i 32. miejsce na amerykańskiej liście przebojów pomiędzy 1981 i 1982.
Historia.
Nicks rozpoczęła pracę nad albumem w 1979, podczas jej sesji nagraniowych dla Fleetwood Mac do albumu "Tusk", wydany w październiku tego roku. Nicks nagrała różne wersje demo na początku i w połowie 1980 roku, ale nie zostały one wykorzystane na płycie. Po ukończeniu trasy koncertowej promującej "Tusk" w dniu 1 września 1980, artystka rozpoczęła pracę z zespołem pod kierownictwem producenta Jimmym Iovine.
Sesje nagraniowe były kontynuowane do wiosny 1981, kiedy ostatecznie ukończono utwory "Edge of Seventeen" i "Stop Draggin' My Heart Around". Zawierający 10 utworów i trwający 42 minuty album "Bella Donna" został wydany w lipcu 1981. Kilka ukończonych piosenek nie znalazło się na krążku. Są to między innymi "Blue Lamp", która pojawiła się na soundtracku filmu "Heavy Metal" w późnym 1981, oraz "Sleeping Angel", która znalazła się w filmie "Fast Times at Ridgemont High" w 1982. Te dwa utwory wchodziły w skład pochodzącego z 1998 box setu Nicks, "Enchanted", razem z kolejną niewydaną w 1981 kompozycją, "Gold and Braid". Trzy kolejne utwory, "If You Were My Love", "Belle Fleur" oraz "The Dealer", znalazły się ostatecznie na albumie Nicks z 2014, "".
Rhino Records zamierza wydać rozszerzoną edycję albumu w dniu 4 listopada 2016 roku. Zawierać ona będzie trzy CD, z czego pierwszy to oryginalny, poprawiony technicznie album, drugi to kolekcja alternatywnych i pierwotnych wersji utworów, a trzeci to wersje oryginalnych piosenek nagranych na koncertach w 1981.
Wykonawcy.
Zespół
Gościnnie
"Utworzono na podstawie materiału źródłowego."
Fotografia na okładce

</doc>
<doc id="3766131" url="https://pl.wikipedia.org/wiki?curid=3766131" title="Looksfilm">
Looksfilm

Looksfilm (zapis stylizowany: "LOOKSfilm") – niemiecka wytwórnia filmowa produkująca filmy dokumentalne, filmy fabularne i seriale dla kina, telewizji i internetu, założona w 1995. Do tej pory w siedzibach w Lipsku, Berlinie, Rostocku (do 2013 r.), Hanowerze i Halle powstało ponad 100 produkcji. Większość ich powstała w międzynarodowej koprodukcji, prawie wszystkie na rynek międzynarodowy. Portfolio uzupełniają projekty multimedialne, publikacje książek, wystawy, filmy reklamowe i rozwój produkcji dla internetu.
Historia.
LOOKS został założony w 1995 r. w Rostocku przez Gunnara Dedio. Firma wcześnie zaczęła specjalizować się w produkcji obszernych dokumentacji historycznych. Dalsze merytoryczne priorytety stanowią dziedziny: „przyroda”, „nauka”, „sztuka” i „muzyka”. Od samego początku LOOKS szukał kontaktów z międzynarodowymi partnerami.
Pierwszą produkcją kinową LOOKS był film dokumentalny „Hangman – Death has a face” (Henker- Der Tod hat ein Gesicht) Jensa Beckera i Gunnara Dedio. Kwerenda i zdjęcia trwały ponad pięć lat. Autorom udało się połączyć osobiste wypowiedzi ostatnich katów z Niemiec, NRD, Francji, Węgier, Jugosławii i Rumunii w opowieść filmową.
Ważnym partnerem firmy LOOKS w latach dziewięćdziesiątych stał się Mitteldeutscher Rundfunk (MDR). Również Mitteldeutsche Filmförderung (MDM) wspiera produkcje tej firmy. Dlatego Gunnar Dedio założył w 2002 r. &amp; TV GmbH, oddział firmy w Lipsku. Dziś to największa siedziba grupy. W Lipsku rozwijano gatunek filmowy „fabularyzowany film dokumentalny”, produkcje fabularyzowane zajmowały coraz więcej miejsca.
Kamieniem milowym był dziesięcioodcinkowy serial „Life behind the Wall” (Damals in der DDR), który LOOKS wyprodukował w koprodukcji z MDR i WDR w 2004 r. Okazją była 15. rocznica upadku muru berlińskiego. W centrum zainteresowania serialu stoi codzienność, życie i osobiste doświadczenia ludzi w kraju robotników i rolników. Serial telewizyjny przedstawia biografie ludzi z NRD we wszystkich odcieniach. „Life behind the Wall” wykorzystuje nietypowe źródła jak filmy amatorskie, prywatne zdjęcia i osobiste dokumenty. Piosenkę tytułową napisał i zaśpiewał Udo Lindenberg. Serial był, między innymi, wyróżniony nagrodą Adolf-Grimme w 2005 r. Następne seriale to „Life under Napoleon” (2006), „Life with the enemy” (2007) “Hitler’s East Prussia” (2008) i “Life after the Wall” (2010).
W 2005 r. w Berlinie został założony LOOKS Filmproduktionen GmbH, który skupia się na produkcji filmów dokumentalnych i fabularnych dla międzynarodowej publiczności kinowej. Pierwszym kinowym filmem fabularnym była, powstała w ramach koprodukcji z francuskim producentem Serge Lalou (Les Films d’Ici), ekranizacja noweli Kleista „Michael Kohlhaas”. Reżyserowany przez Arnaud des Pallières film pokazuje Madsa Mikkelsena w roli głównej i Bruno Ganza jako gubernatora. W dalszych rolach: David Bennent, David Kross, Melusine Mayence, Denis Lavant, Sergi Lopez i Amira Kasar. Na festiwalu filmowym w Brukseli (Brussels Film Festival) w 2013 r. film otrzymał Złoty Irys (Golden Iris). Film był także w konkursie międzynarodowego festiwalu filmowego w Cannes (Cannes International Film Festival) w 2013 r., a w 2014 r. otrzymał francuską nagrodę filmową César za najlepszy dźwięk dla Jean-Pierre’a Duret, Jeana Mallet, Melissy Petitjean i za najlepszą muzykę dla Martina Wheelera. Był nominowany w czterech dalszych kategoriach (najlepszy aktor: Mads Mikkelsen, najlepszy kostiumolog: Anina Diener, najlepszy operator filmowy: Jeanne Lapoirie i najlepsza scenografia: Yan Arlaud).
Kolejne produkcje kinowe powstały również w koprodukcji z Les Films d’Ici w Paryżu: The Wild Farm w 2010 r. (w reżyserii Dominique’a Garinga) i Michel Petrucciani w 2011 r. (w reżyserii Michaela Radforda), który był w oficjalnym programie festiwalu filmowego w Cannes w 2011 r.
W 2014 r. powstał film dokumentalny Rüdigera Suchslanda „From Caligari to Hitler”, którego premiera światowa odbyła się na festiwalu filmowym w Wenecji i który od tamtej pory był prezentowany na ponad 30 międzynarodowych festiwalach filmowych.
2007 r. został założony LOOKS Musikverlag (wydawnictwo muzyczne). Do kompozytorów reprezentowanych przez te wydawnictwo należą Max Richter, Laurent Eyquem, Carl Carlton, Peter Heppner i Ernst Ströer.
W 2011 r. LOOKS założył spółkę- córkę w Hanowerze, która zajmuje się między innymi dystrybucją. Celem jej założenia było stworzenie własnej infrastruktury do finansowania i dystrybucji produkcji dokumentalnych i fabularnych o tematyce historycznej. Oprócz LOOKS, LOOKS Distribution reprezentuje także takich klientów jak British Pathé, Submarine, Filmwerte (Studio Babelsberg), Written by Mrs. Bach Ltd., NPO Sales/Nederlands Public Broadcasting i Severn Screen.
Dzisiaj LOOKS specjalizuje się w rozwijaniu projektów 360-stopniowych. Poza filmami dokumentalnymi i fabularnymi LOOKS produkuje Radiofeatures, uczestniczy w wystawach towarzyszących, produkuje muzykę, rozwija projekty w internecie, wydaje książki towarzyszące i organizuje imprezy towarzyszące.
Przykładem tego jest fabularyzowany serial dokumentalny „14 – Diaries of the Great War” (14 – Tagebücher des Ersten Weltkriegs): reżyseria: Jan Peter, scenariusz: Jan Peter, Yury Winterberg, który od 2014 r. był emitowany przez ARTE, ARD, BBC, ORF, RAI i 23 inne stacje telewizyjne na całym świecie. Był pierwszym niemieckim serialem, który był licencjonowany przez Netflix US. Promocyjna strona internetowa „14 – Tagebücher des Ersten Weltkriegs” towarzyszyła serialowi telewizyjnemu w języku niemieckim, angielskim i francuskim. Prezentacja w sieci, w oparciu o tytuł produkcji telewizyjnej, opowiada wojnę z perspektywy 14 świadków. Poza tym przedstawia 14 miejsc istotnych dla przebiegu wojny i wyjaśnia za pomocą informacji dodatkowych do 14 pytań historie mentalności wojny. Promocyjna strona „1914, Tag für Tag”, nagrodzona FIPA d’Or 2014, była rozciągającą się przez wiele miesięcy interaktywną opowieścią, która umożliwiła zagłębienie się w czas między styczniem a sierpniem 1914 r.
Od sierpnia 2014 r. W Wojskowym Muzeum Historycznym Bundeswehry (Militärhistorische Museum der Bundeswehr) w Dreźnie miała miejsce duża wystawa pod tytułem „14 – Menschen – Krieg” na temat serialu i I wojny światowej. W centrum uwagi stały liczne osobiste dramaty – osadzone w wydarzeniach epoki. Podstawą tej inicjatywy była kooperacja z LOOKS. Wystawa opierała się na tych samych biografiach i perspektywach pierwszej wojny światowej co serial dokumentalny ARTE i ARD.
Jako uzupełnienie do serialu telewizyjnego pojawił się w wydawnictwie Bucher Verlag i BBC Books obszerny album „14 – Tagebücher des Ersten Weltkriegs”/„The Great War Diaries” Gunnara i Floriana Dedio z przedmową Petera Englunda, jednego z konsultantów serii. Wydawnictwo Campus-Verlag wydało książkę „14 – Der Große Krieg” Olivera Janza. Jako naukowy doradca i przewodniczący grupy ekspertów, profesor Janz wspierał opracowanie scenariuszy i filmów. Jest profesorem Historii Nowożytnej na Wolnym Uniwersytecie (Freie Universität) w Berlinie. Koryguje w swojej książce eurocentryczny pogląd na pierwszą wojnę światową. Za pomocą listów poczty polowej, pism propagandy, zapisków osób odmawiających służby wojskowej, episodów z burdelu na froncie, lokalnych gazet z frontu lub raportów bojowniczki z Szanghaju Oliver Janz rozwinął nowy globalny sposób postrzegania pierwszej wojny światowej.
Ofertę dopełniają liczne imprezy na których był wyświetlany film i prowadzona dyskusja panelowa. W ten sposób premiera serialu telewizyjnego była obchodzona w ambasadzie francuskiej w Berlinie z 300 zaproszonymi gośćmi. Kolejna premiera odbyła się w Strasburgu, gdzie były kręcone duże części serialu. Parterami byli Parlament Europejski, miasto Strasburg i rejon Alzacja. Trzecia premiera odbyła się w Bibliotece Narodowej w Paryżu. Dalsze uroczystości były wystawiane przez Centrum Marca Blocha (Centre Marc Bloch) w Instytucie Francuskim (Institut Français) w Berlinie, Wojskowe Muzeum Historyczne Bundeswehry (Militärhistorische Museum) w Dreźnie, Domy Literatury (Literaturhäuser) w Lipsku, Zurichu i Salzburgu, Dom Filmu Dokumentalnego (Haus des Dokumentarfilms) w Stuttgarcie, Krajowe Centrum Kształcenia Obywatelskiego (Landeszentrale für Politische Bildung) w Nadrenii-Palatynacie, WDR DOK-Werkstatt w Kolonii i Instytucie Francuskiem (Institut Français) w Hamburgu.
Aktualne projekty.
W 2016 r. jest wyświetlany w niemieckich kinach dziewięćdziesięciominutowy fabularyzowany film dokumentalny Jensa Beckera i Maartena van der Duina „Erich Mielke – Master of Fear” (Erich Mielke – Meister der Angst). Naświetlane są charakter i życie wieloletniego szefa Ministerstwa Bezpieczeństwa Państwowego NRD. Film świętował swoją premierę podczas festiwalu filmowego DOK Leipzig w październiku 2015 r. Towarzysząca biografia napisana przez Birgit Rasch i Gunnara Dedio pod tytułem „Ich. Erich Mielke – Psychogramm des DDR-Geheimchefs” pojawiła się w wydawnictwie Sutton Verlag. Wojskowe Muzeum Historyczne Bundeswehry (Militärhistorische Museum) w Dreźnie dedykowało światu szpiegów wystawę „Achtung Spione! Geheimdienste in Deutschland”, która została otwarta w marcu 2016 r. Liczne uroczystości, między innymi w kilku oddziałach Pełnomocnika Federalnego do spraw Materiałów Państwowej Służby Bezpieczeństwa dawnej NRD (BStU), towarzyszą premierze kinowej. Film będzie przypuszczalnie pokazany w ARTE, MDR i ARD jesienią 2016 r. DVD jest wydane przez Polyband.
Na Kubie został nakręcony przez LOOKS obszerny serial na temat historii Kuby, który został wyemitowany w ZDFinfo w Niemczech. Serial w ośmiu odcinkach opowiada historię karaibskiej wyspy od Krzysztofa Kolumba przez Che Guevarę do Fidela Castro – i nawet odważa się spojrzeć w przyszłość. Serial powstał z okazji wznowienia relacji dyplomatycznych między Kubą i Stanami Zjednoczonymi.
Wiosną 2016 r. Maria Dragus i Devid Striesow stali przed kamerą dla firmy LOOKS w filmie fabularnym „Licht”. Film opowiada historię życia niewidomej pianistki, Marii Theresii Paradis, która mieszka w osiemnastowiecznym Wiedniu. Reżyseruje Barbara Albert, koproducentem jest Nikolaus Geyrhalter Filmproduktion w Wiedniu.
Nagrody (wybór).
Nominacje w czterech dalszych kategoriach: Najlepszy aktor: Mads Mikkelsen, Najlepszy operator filmowy: Jeanne Lapoirie, Najlepsza scenografia: Yan Arlaud, Najlepszy kostiumolog: Anine Diener

</doc>
<doc id="3766133" url="https://pl.wikipedia.org/wiki?curid=3766133" title="Tall Achdar">
Tall Achdar

Tall Achdar (arab. تل أخضر) – miejscowość w Syrii, w muhafazie Aleppo. W 2004 roku liczyła 1037 mieszkańców.

</doc>
<doc id="3766138" url="https://pl.wikipedia.org/wiki?curid=3766138" title="Pływanie na Letnich Igrzyskach Olimpijskich 2016 – 10 km na otwartym akwenie kobiet">
Pływanie na Letnich Igrzyskach Olimpijskich 2016 – 10 km na otwartym akwenie kobiet

Wyścig na 10 km na otwartym akwenie kobiet był jedną z konkurencji pływackich rozgrywanych podczas XXXI Igrzysk Olimpijskich w Rio de Janeiro.
Zawody zostały zaplanowane na 15 sierpnia 2016 roku w Fort Copacabana. Zwyciężyła w nich Holenderka Sharon van Rouwendaal.
Kwalifikacje.
Zgodnie z systemem kwalifikacji do olimpijskiego wyścigu dostało się dziesięć najlepszych zawodniczek Mistrzostw Świata 2015, pozostałych piętnaście pływaczek wyłoniły olimpijskie kwalifikacje przeprowadzone w portugalskim Setúbal w czerwcu 2016 roku.
W związku ze skandalem dopingowym w Rosji z grona uczestniczek skreślona została Anastasiya Krapivina, a jej miejsce zajęła Anna Olasz. Ostatecznie jednak Rosjanka pojawiła się na starcie zawodów.

</doc>
<doc id="3766140" url="https://pl.wikipedia.org/wiki?curid=3766140" title="Sabna">
Sabna

Sabna (arab. سبنة) – wieś w Syrii, w muhafazie Damaszek. W 2004 roku liczyła 94 mieszkańców.

</doc>
<doc id="3766143" url="https://pl.wikipedia.org/wiki?curid=3766143" title="Michał Kwiatkowski (koszykarz)">
Michał Kwiatkowski (koszykarz)

Michał Piotr Kwiatkowski (ur. 9 marca 1992 w Warszawie) – polski koszykarz, występujący na pozycji rozgrywającego, obecnie zawodnik Zagłębia Sosnowiec.
8 sierpnia 2018 został zawodnikiem II-ligowego Zagłębia Sosnowiec.

</doc>
<doc id="3766144" url="https://pl.wikipedia.org/wiki?curid=3766144" title="Gemma Claudia">
Gemma Claudia

Gemma Claudia – rzymska kamea wykonana z sardonyksu, o wymiarach 15,2×12 cm, datowana na połowę I wieku n.e. Przedstawia dwie pary popiersi zwróconych ku sobie, na czterech rogach obfitości i z orłem pośrodku. Prawdopodobnie z jednej strony ukazuje Klaudiusza z Agrypiną Młodszą lub Messaliną, a naprzeciwko Germanika i Agrypinę Starszą lub Druzusa Starszego i Antonię Młodszą albo Tyberiusza i Liwię Druzyllę. Obecnie znajduje się w Muzeum Historii Sztuki w Wiedniu.

</doc>
<doc id="3766146" url="https://pl.wikipedia.org/wiki?curid=3766146" title="Sufr">
Sufr

Sufr (arab. صفر) – wieś w Syrii, w muhafazie Hims. W 2004 roku liczyła 712 mieszkańców.

</doc>
<doc id="3766149" url="https://pl.wikipedia.org/wiki?curid=3766149" title="Maksar al-Hisan">
Maksar al-Hisan

Maksar al-Hisan (arab. مكسر الحصان) – wieś w Syrii, w muhafazie Hims. W 2004 roku liczyła 811 mieszkańców.

</doc>
<doc id="3766152" url="https://pl.wikipedia.org/wiki?curid=3766152" title="Masudijja">
Masudijja

Masudijja (arab. مسعودية) – miejscowość w Syrii, w muhafazie Hims. W 2004 roku liczyła 1755 mieszkańców.

</doc>
<doc id="3766155" url="https://pl.wikipedia.org/wiki?curid=3766155" title="Cierpice Kąkol">
Cierpice Kąkol

Cierpice Kąkol – przystanek osobowy w Cierpicach, w powiecie toruńskim, w województwie kujawsko-pomorskim, w Polsce.
W roku 2017 przystanek obsługiwał 20–49 pasażerów na dobę.
Lokalizacja.
Przystanek osobowy położony jest między stacją Cierpice a przystankiem osobowym i posterunkiem odstępowym Przyłubie.
Charakterystyka.
Przystanek ten powstał w ramach projektu BiT City, a otwarto go 12 czerwca 2016 roku. Wyposażony jest w dwa perony, na których znajdują się wiaty peronowe, mała architektura, a także system informacji pasażerskiej. Zatrzymują się na nim tylko składy przewoźnika Polregio.

</doc>
<doc id="3766156" url="https://pl.wikipedia.org/wiki?curid=3766156" title="Akkum">
Akkum

Akkum (arab. أكوم) – wieś w Syrii, w muhafazie Hims. W 2004 roku liczyła 506 mieszkańców.

</doc>
<doc id="3766157" url="https://pl.wikipedia.org/wiki?curid=3766157" title="Brimscombe">
Brimscombe

Brimscombe – osada w Anglii, w Gloucestershire. Leży 4,2 km od miasta Stroud, 16,5 km od miasta Gloucester i 147,1 km od Londynu. W 2001 miejscowość liczyła 1520 mieszkańców.

</doc>
<doc id="3766158" url="https://pl.wikipedia.org/wiki?curid=3766158" title="Al-Masrijja">
Al-Masrijja

Al-Masrijja (arab. المصرية) – wieś w Syrii, w muhafazie Hims. W 2004 roku liczyła 618 mieszkańców.

</doc>
<doc id="3766159" url="https://pl.wikipedia.org/wiki?curid=3766159" title="Buckfast">
Buckfast

Buckfast – osada w Anglii, w Devon. Leży 1,3 km od miasta Buckfastleigh, 29 km od miasta Plymouth, 31,1 km od miasta Exeter i 282,8 km od Londynu. Buckfast jest wspomniane w Domesday Book (1086) jako "Bucfestra"/"Bulfestra".
Znajduje się tutaj opactwo benedyktyńskie Buckfast Abbey.

</doc>
<doc id="3766160" url="https://pl.wikipedia.org/wiki?curid=3766160" title="Abu Hamama">
Abu Hamama

Abu Hamama (arab. أبو همامة) – wieś w Syrii, w muhafazie Hims. W 2004 roku liczyła 255 mieszkańców.

</doc>
<doc id="3766161" url="https://pl.wikipedia.org/wiki?curid=3766161" title="Izz ad-Din">
Izz ad-Din

Izz ad-Din (arab. عز الدين) – miejscowość w Syrii, w muhafazie Hims. W 2004 roku liczyła 2620 mieszkańców.

</doc>
<doc id="3766163" url="https://pl.wikipedia.org/wiki?curid=3766163" title="Isidore Geoffroy Saint-Hilaire">
Isidore Geoffroy Saint-Hilaire

Isidore Geoffroy Saint-Hilaire (ur. 16 grudnia 1805 w Paryżu, zm. 10 listopada 1861 tamże) – francuski zoolog.
Życiorys.
Był synem Étienne’a. W 1829 został profesorem uniwersytetu w Bordeaux, a w 1837 w Paryżu, obejmując to stanowisko po ojcu – profesorze anatomii porównawczej zwierząt na Sorbonie. Od 1844 pracował w Muzeum Historii Naturalnej, a od 1850 jako profesor zoologii na Sorbonie, w 1833 został członkiem Francuskiej Akademii Nauk. Obszarem jego zainteresowań naukowo-badawczych była systematyka zwierząt – opracował układ systematyczny ssaków, badał m.in. rozwój osobniczy małp. Napisał m.in. trzytomowe prace "Histoire générale et particulière des anomalies de l’organisation chez l’homme et les animeux" (1832–1837) i "Histoire naturelle générale des règnes organiques" (1854–1862).

</doc>
<doc id="3766164" url="https://pl.wikipedia.org/wiki?curid=3766164" title="Mardż ad-Durr">
Mardż ad-Durr

Mardż ad-Durr (arab. مرج الدر) – miejscowość w Syrii, w muhafazie Hims. W 2004 roku liczyła 295 mieszkańców.

</doc>
<doc id="3766165" url="https://pl.wikipedia.org/wiki?curid=3766165" title="Ak-Terek (okręg wiejski Dżałpak-Tasz)">
Ak-Terek (okręg wiejski Dżałpak-Tasz)

Ak-Terek (kirg. Ак-Терек; ros. Ак-Терек, "Ak-Tieriek") – wieś w Kirgistanie, w obwodzie oszyńskim, w rejonie Özgön, w okręgu wiejskim Dżałpak-Tasz. W 2009 roku liczyła 500 mieszkańców.

</doc>
<doc id="3766167" url="https://pl.wikipedia.org/wiki?curid=3766167" title="Karel Dobrý">
Karel Dobrý

Karel Dobrý (ur. 2 maja 1969 w Karlowych Warach) – czeski aktor teatralny, filmowy i telewizyjny.

</doc>
<doc id="3766168" url="https://pl.wikipedia.org/wiki?curid=3766168" title="Exserohilum turcicum">
Exserohilum turcicum

Exserohilum turcicum (Pass.) K.J. Leonard &amp; Suggs – gatunek grzybów z klasy "Dothideomycetes". Pasożyt wywołujący chorobę o nazwie helmintosporioza liści kukurydzy. Atakuje ona sorgo i kukurydzę.
Systematyka i nazewnictwo.
Pozycja w klasyfikacji według Index Fungorum: "Exserohilum", "Pleosporaceae", "Pleosporales", "Pleosporomycetidae", "Dothideomycetes", "Pezizomycotina", "Ascomycota", "Fungi".
Po raz pierwszy takson ten zdiagnozował w roku 1876 A. Passo, nadając mu nazwę "Helminthosporium turcicum". Obecną, uznaną przez Index Fungorum nazwę nadali mu w roku 1974 K.J. Leonard i E.G. Suggs.
Synonimy:
Morfologia i cykl rozwojowy.
Konidia o szerokości 18–23 μm i długości 73–137 μm z 4–9 przegrodami. Powstają pojedynczo na końcach konidioforów. Są proste lub zakrzywione, mają wrzecionowaty kształt i silnie wystający dzióbek. Na podstawie mikroskopowej obserwacji konidiów rozpoznaje się przynależność do gatunku "Exserohilum turcicum". Strzępki rostkowe kiełkują zazwyczaj z jednej lub obydwu komórek na końcach konidium, rzadko z komórek środkowych. Konidiofory brązowe, złożone z 3–7 członów, nieregularnie cylindryczne o szerokości 11–7 μm i długości 165–283 μm. Wyrastają w grupach po 2–6 lub więcej z aparatów szparkowych żywiciela, rzadziej przebijają się przez naskórek.
Zimują grzybnia i zarodniki w glebie na resztkach roślin i na ziarnie siewnym. Wiosną kiełkują i wytwarzają konidia, które dokonują infekcji pierwotnej. U części zarodników następuje pogrubienie ściany i powstają chlamydospory. Na zaatakowanych roślinach rozwija się grzybnia wytwarzająca konidia, które w okresie sezonu wegetacyjnego dokonują infekcji wtórnej.
Zarodniki kiełkują w czasie 8–12 godz. od infekcji na liściach sorga i 3–6 godz. na liściach kukurydzy. Przymocowują się do powierzchni liści za pomocą przycistek, które są bardzo wrażliwe na wysychanie. Kiełkowanie następuje tylko na wilgotnych liściach, optymalna temperatura to 25 °C. Strzępka rostkowa ma długość 20–150 μm.

</doc>
<doc id="3766169" url="https://pl.wikipedia.org/wiki?curid=3766169" title="Asumiko Nakamura">
Asumiko Nakamura

 – japońska mangaka.
Zaczęła karierę jako autorka w 2000 roku. Najbardziej znana jest z mang z gatunku shōnen-ai i yaoi, a także jej mangi , która została wydana w latach 2006-07. Na jej podstawie powstał film animowany, który zarobił ponad 200 mln jenów w Japonii.

</doc>
<doc id="3766171" url="https://pl.wikipedia.org/wiki?curid=3766171" title="Ajn at-Tina al-Gharbijja">
Ajn at-Tina al-Gharbijja

Ajn at-Tina al-Gharbijja (arab. عين التينة الغربية) – miejscowość w Syrii, w muhafazie Hims. W 2004 roku liczyła 1092 mieszkańców.

</doc>
<doc id="3766173" url="https://pl.wikipedia.org/wiki?curid=3766173" title="Choroba Derzsyego">
Choroba Derzsyego

Choroba Derzsyego (wym. „choroba derżjego”; "parwowiroza gęsi") – niebezpieczna, wysoce zaraźliwa choroba wirusowa drobiu wodnego (gęsi i kaczek piżmowych; sporadycznie notowane zakażenia u gęsi śnieżnych i bernikli kanadyjskich). Została zidentyfikowana przez węgierskiego badacza Domokosa Derzsyego (1914–1975) w roku 1967, a w roku 1974 World's Poultry Sciences Association nadała jej nazwę "Derzsy's disease". Jest uważana za najgroźniejszą chorobę zakaźną gęsi i powoduje znaczne straty ekonomiczne. Choroba dotyka tylko młode ptaki, począwszy od wyklucia do osiągnięcia wieku pięciu tygodni. Im starsze jest zwierzę w momencie zarażenia, tym większa jest szansa na przeżycie. Wirus pozostaje w organizmie, a ozdrowieniec może zarażać inne ptaki. Choroba podlega obowiązkowi rejestracji.
Etiologia.
Choroba jest wywoływana przez należący do rodziny "Parvoviridae" wirus choroby Derzsyego (DDV), znany też jako parwowirus gęsi (GPV). Jest on odporny na pasteryzację, zamrażanie, pozbawienie wody i większość typowych środków dezynfekcyjnych, co czyni pozbycie się go bardzo trudnym zadaniem.
Zakażenie i patogeneza.
Wirus może rozprzestrzeniać się zarówno z osobnika na osobnika, jak i z matki na niewyklute potomstwo. Druga z tych dróg nie ma praktycznego znaczenia, gdyż zachorowanie wewnątrz jaja niemal zawsze prowadzi do obumarcia płodu. Wirus bardzo łatwo przenosi się między gęsiami poprzez kał chorych ptaków, zanieczyszczoną wodę lub pokarm, sprzęt hodowlany. Replikacja DDV następuje w komórkach ściany jelit, następnie przedostaje się on z krwią do narządów wewnętrznych i powoduje ich zniszczenie.
Objawy.
Okres inkubacji trwa od trzech do dziesięciu dni i w znacznym stopniu zależy od wieku zarażonego zwierzęcia (im młodsze, tym krótszy). Ptaki tracą apetyt, szukają ciepłych miejsc, występuje apatia i utrata upierzenia. W niektórych przypadkach mogą wystąpić także: biegunka, wodobrzusze, zapalenie spojówek, martwica tkanek jamy ustnej. W przypadku piskląt młodszych niż dwa tygodnie choroba jest zazwyczaj śmiertelna, odsetek rekonwalescentów rzadko przekracza 20%, niekiedy jest zerowy. W ostrej postaci choroby główną przyczyną śmierci jest martwica wątroby. Gdy zarażone pisklę jest starsze, jego szanse na przeżycie wynoszą nawet 70–80%, ale proces zdrowienia trwa bardzo długo. Ozdrowieńcy często są trwale upośledzeni, szczególnie zauważalna jest niska masa ciała i zniszczenie układu odpornościowego; wiele ptaków umiera później wskutek wtórnych zakażeń.
Rozpoznanie i diagnostyka różnicowa.
Zachorowanie podejrzewa się przy wystąpieniu typowych objawów, a potwierdzenie podejrzeń jest możliwe przy pomocy testów laboratoryjnych. Obecnie (rok 2016) badania takie w Polsce wykonuje jedynie Zakład Chorób Wirusowych Drobiu Państwowego Instytutu Weterynaryjnego w Puławach. Diagnostyka różnicowa obejmuje przede wszystkim krwotoczne zapalenie nerek i jelit gęsi, chorobę groźną dla drobiu wodnego w późniejszym okresie życia i wywoływaną przez inny czynnik (poliomawirusa).
Leczenie i zapobieganie.
W niektórych wypadkach próbuje się leczenia farmakologicznego, ale z uwagi na jego wysoką cenę i marne rezultaty kluczowe jest zapobieganie. Dostępna jest szczepionka, ale jej skuteczność jest uznawana za wątpliwą mimo wyraźnego zmniejszenia śmiertelności. Ptaki szczepi się w pierwszym dniu i w trzecim tygodniu życia, a także dwukrotnie przed każdym okresem nieśności. Istotne w zapobieganiu jest także unikanie używania tych samych aparatów lęgowych do jaj z różnych stad.
Historia.
Po raz pierwszy chorobę wykryto w 1956 roku w Chinach. Następnie odkrywano ją niezależnie w wielu krajach Europy, nadając różne nazwy. Obecna nazwa upamiętnia węgierskiego profesora Domokosa Derzsyego, pierwszego badacza tego zagadnienia. W 1971 roku Schettler udowodnił, że chorobę wywołuje parwowirus. Szczepionka jest dostępna od lat osiemdziesiątych.

</doc>
<doc id="3766174" url="https://pl.wikipedia.org/wiki?curid=3766174" title="Shaw (Swindon)">
Shaw (Swindon)

Shaw – dzielnica miasta Swindon, w Anglii, w Wiltshire, w dystrykcie (unitary authority) Swindon. Leży 4,8 km od centrum miasta Swindon, 55,1 km od miasta Salisbury i 121,7 km od Londynu. W 2011 roku dzielnica liczyła 11 221 mieszkańców.

</doc>
<doc id="3766175" url="https://pl.wikipedia.org/wiki?curid=3766175" title="Burdż Arab">
Burdż Arab

Burdż Arab (arab. برج عرب) – miejscowość w Syrii, w muhafazie Hims. W 2004 roku liczyła 1434 mieszkańców.

</doc>
<doc id="3766178" url="https://pl.wikipedia.org/wiki?curid=3766178" title="Burdż al-Maksur">
Burdż al-Maksur

Burdż al-Maksur (arab. برج المكسور) – miejscowość w Syrii, w muhafazie Hims. W 2004 roku liczyła 1579 mieszkańców.

</doc>
<doc id="3766179" url="https://pl.wikipedia.org/wiki?curid=3766179" title="Lekkoatletyka na Letnich Igrzyskach Olimpijskich 2016 - skok o tyczce mężczyzn">
Lekkoatletyka na Letnich Igrzyskach Olimpijskich 2016 - skok o tyczce mężczyzn



</doc>
<doc id="3766180" url="https://pl.wikipedia.org/wiki?curid=3766180" title="Łazarz Kierdej">
Łazarz Kierdej

Łazarz (Olizar) Kierdej Mylski (Milski) herbu Kierdeja – poseł województwa wołyńskiego na sejm 1569 roku.
Podpisał akt unii lubelskiej. 

</doc>
<doc id="3766181" url="https://pl.wikipedia.org/wiki?curid=3766181" title="Al-Hadżar al-Abjad (Hims)">
Al-Hadżar al-Abjad (Hims)

Al-Hadżar al-Abjad (arab. الحجر الأبيض) – miejscowość w Syrii, w muhafazie Hims. W 2004 roku liczyła 1473 mieszkańców.

</doc>
<doc id="3766182" url="https://pl.wikipedia.org/wiki?curid=3766182" title="Park Handlowy Bielany">
Park Handlowy Bielany



</doc>
<doc id="3766184" url="https://pl.wikipedia.org/wiki?curid=3766184" title="Hasardżijja">
Hasardżijja

Hasardżijja (arab. حصرجية) – wieś w Syrii, w muhafazie Hims. W 2004 roku liczyła 519 mieszkańców.

</doc>
<doc id="3766185" url="https://pl.wikipedia.org/wiki?curid=3766185" title="Setosphaeria turcica">
Setosphaeria turcica



</doc>
<doc id="3766187" url="https://pl.wikipedia.org/wiki?curid=3766187" title="Krzysztof Krempski">
Krzysztof Krempski

Krzysztof Krempski (Krępski) herbu Prus I – rotmistrz piechoty.
Poseł ziemi trembowelskiej na sejm 1567 roku, poseł województwa podolskiego na sejm 1569 roku. Podpisał akt unii lubelskiej. Poseł województwa podolskiego na sejm 1570 roku i sejm koronacyjny 1576 roku.

</doc>
<doc id="3766188" url="https://pl.wikipedia.org/wiki?curid=3766188" title="Kfarrisz">
Kfarrisz

Kfarrisz (arab. كفريش) – wieś w Syrii, w muhafazie Hims. W 2004 roku liczyła 654 mieszkańców.

</doc>
<doc id="3766189" url="https://pl.wikipedia.org/wiki?curid=3766189" title="Szuluh">
Szuluh

Szuluh (arab. شلوح) – wieś w Syrii, w muhafazie Hims. W 2004 roku liczyła 664 mieszkańców.

</doc>
<doc id="3766190" url="https://pl.wikipedia.org/wiki?curid=3766190" title="Tall Hausz">
Tall Hausz

Tall Hausz (arab. تل حوش) – miejscowość w Syrii, w muhafazie Hims. W 2004 roku liczyła 1609 mieszkańców.

</doc>
<doc id="3766191" url="https://pl.wikipedia.org/wiki?curid=3766191" title="Henry George">
Henry George



</doc>
<doc id="3766192" url="https://pl.wikipedia.org/wiki?curid=3766192" title="P/2007 R5">
P/2007 R5



</doc>
<doc id="3766193" url="https://pl.wikipedia.org/wiki?curid=3766193" title="Etnolekt mazurski">
Etnolekt mazurski



</doc>
<doc id="3766195" url="https://pl.wikipedia.org/wiki?curid=3766195" title="Ajn at-Tina asz-Szarkijja">
Ajn at-Tina asz-Szarkijja

Ajn at-Tina asz-Szarkijja (arab. عين التينة الشرقية) – miejscowość w Syrii, w muhafazie Hims. W 2004 roku liczyła 1135 mieszkańców.

</doc>
<doc id="3766197" url="https://pl.wikipedia.org/wiki?curid=3766197" title="Wojciech Chocimirski">
Wojciech Chocimirski

Wojciech Chocimirski (Chocimierski) herbu własnego – rotmistrz królewski, starosta lubaczowski.
Poseł województwa podolskiego na sejm koronacyjny 1576 roku, poseł ziemi trembowelskiej na sejm 1585 roku, poseł powiatu trembowelskiego na sejm 1590/1591 roku, poseł województwa ruskiego na sejm 1592 roku i sejm 1600 roku.

</doc>
<doc id="3766198" url="https://pl.wikipedia.org/wiki?curid=3766198" title="Kazz al-Chass">
Kazz al-Chass

Kazz al-Chass (arab. قز الخاص) – wieś w Syrii, w muhafazie Hims. W 2004 roku liczyła 543 mieszkańców.

</doc>
<doc id="3766200" url="https://pl.wikipedia.org/wiki?curid=3766200" title="Bisas">
Bisas

Bisas (arab. بساس) – wieś w Syrii, w muhafazie Hims. W 2004 roku liczyła 553 mieszkańców.

</doc>
<doc id="3766202" url="https://pl.wikipedia.org/wiki?curid=3766202" title="Henry George (ekonomista)">
Henry George (ekonomista)

Henry George (ur. 2 września 1839 w Filadelfii, zm. 29 października 1897 w Nowym Jorku) – amerykański ekonomista i publicysta.
Życiorys.
W 14 roku życia opuścił szkołę i rozpoczął pracę jako chłopiec na posyłki, potem pracował jako urzędnik, a później służył na statkach, 1856 wrócił do Filadelfii i zaczął uczyć się zecerstwa. Następnie krótko był stewardem na statku, 1858 w związku z gorączką złota udał się do Kanady, po powrocie do USA zaczął pracować jako dziennikarz dla gazety w San Francisco. Obserwował zjawiska kryzysowe w latach 70. XIX w. w Kalifornii, co skłoniło go do napisania "Postępu i nędzy" (1879, wyd. pol. 1885); w dziele tym, przetłumaczonym później na wiele języków, krytykował monopol prywatnej własności ziemi, proponując jako środek na zwalczenie nędzy wprowadzenie jedynego podatku (ang. "single tax") od przychodów z ziemi.
Wpływ.
Jego idea przyniosła mu popularność w USA, a także w Wielkiej Brytanii i Irlandii. Wywarł znaczny wpływ na radykałów i intelektualistów o poglądach socjalistycznych. Jego wykładami w Londynie w 1882 r. zainteresowali się między innymi: Bernard Shaw i Beatrice Webb.

</doc>
<doc id="3766204" url="https://pl.wikipedia.org/wiki?curid=3766204" title="Uszsz asz-Szuha">
Uszsz asz-Szuha

Uszsz asz-Szuha (arab. عش الشوحة) – wieś w Syrii, w muhafazie Hims. W 2004 roku liczyła 342 mieszkańców.

</doc>
<doc id="3766206" url="https://pl.wikipedia.org/wiki?curid=3766206" title="Kal as-Sikka">
Kal as-Sikka

Kal as-Sikka (arab. قلع السقا) – wieś w Syrii, w muhafazie Hims. W 2004 roku liczyła 340 mieszkańców.

</doc>
<doc id="3766208" url="https://pl.wikipedia.org/wiki?curid=3766208" title="Szawahid">
Szawahid

Szawahid (arab. شواهد) – wieś w Syrii, w muhafazie Hims. W 2004 roku liczyła 672 mieszkańców.

</doc>
<doc id="3766210" url="https://pl.wikipedia.org/wiki?curid=3766210" title="Dżawar al-Afs">
Dżawar al-Afs

Dżawar al-Afs (arab. جوار العفص) – wieś w Syrii, w muhafazie Hims. W 2004 roku liczyła 385 mieszkańców.

</doc>
<doc id="3766211" url="https://pl.wikipedia.org/wiki?curid=3766211" title="Ivano Newbill">
Ivano Newbill

 
Ivano Miguel Newbill (ur. 12 grudnia 1970 w Sedalii) – amerykański koszykarz, występujący na pozycjach niskiego i silnego skrzydłowego.
W 1998 roku zagrał epizod w filmie Bud, pies na medal.

</doc>
<doc id="3766212" url="https://pl.wikipedia.org/wiki?curid=3766212" title="Marguerite Joséphine Weimer">
Marguerite Joséphine Weimer

Marguerite Joséphine Weimer, znana jako Mademoiselle George (ur. 23 lutego1787 w Bayeux, zm. 11 stycznia 1867 w Passy) – francuska aktorka.
Życiorys.
Od 1802 występowała w teatrach w Paryżu - początkowo (do 1817) w Comédie-Française, 1822-1832 w Odeonie, 1832-1840 w Le théâtre Porte-Saint-Martin, a także (1803-1813) za granicą - w Rosji, Anglii, Belgii, Włoszech, Austrii i Polsce. Była jedną z najwybitniejszych francuskich tragiczek - grała w repertuarze klasycznym, m.in. Ifigenię w Aulidzie Eurypidesa, w dramatach romantycznych, m.in. Lukrecję Borgię w sztuce Victora Hugo, w sztukach Alfreda de Vigny i Małgorzatę Burgundzką w sztuce "La Tour de Nesle" Alexandra Dumasa ojca; autorzy tych sztuk specjalnie dla niej tworzyli główne role.

</doc>
<doc id="3766214" url="https://pl.wikipedia.org/wiki?curid=3766214" title="Koszykówka na Letnich Igrzyskach Olimpijskich 2016 – turniej mężczyzn">
Koszykówka na Letnich Igrzyskach Olimpijskich 2016 – turniej mężczyzn

Turniej mężczyzn w koszykówce na Letnich Igrzyskach Olimpijskich 2016 odbył się w dniach 6 – 21 sierpnia 2016 w hali Carioca Arena 1. Tytuł mistrza olimpijskiego zdobyła drużyna Stanów Zjednoczonych pokonując w finale Serbię 96–66.

</doc>
<doc id="3766215" url="https://pl.wikipedia.org/wiki?curid=3766215" title="Gravity Recovery and Climate Experiment">
Gravity Recovery and Climate Experiment

Gravity Recovery And Climate Experiment (GRACE) – misja satelitarna NASA oraz Niemieckiej Agencji Kosmicznej, której celem są pomiary anomalii grawitacji ziemskiej. Eksperyment rozpoczął się w marcu 2002. Używając pomiarów odchyleń grawitacji od średniej GRACE daje informacje na temat rozkładu masy na Ziemi. Informacje te są wykorzystywane w badaniach geologicznych, fizyce atmosfery i oceanografii. GRACE wykorzystuje metody grawimetrii.
Zasady pomiarów.
GRACE jest pierwszą misją satelitarną w historii monitorowania Ziemi z kosmosu, której podstawowy pomiar nie jest oparty na pasywnych lub aktywnych pomiarach przy pomocy fal elektromagnetycznych odbitych, wyemitowanych, przechodzących przez jej atmosferę lub odbitych od powierzchni Ziemi. GRACE wykorzystuje mikrofalowy system mierzenia odległości pomiędzy dwoma identycznymi satelitami umieszczonymi na orbicie okołobiegunowej ponad Ziemią w odległości około 220 km od siebie. Taki system dwóch satelitów jest w stanie wyznaczyć zmiany odległości między sobą od 10 mikrometrów (w przybliżeniu jedna dziesiąta grubości włosa ludzkiego).
Satelity okrążają Ziemię 15 razy na dobę i są w stanie ocenić małe zmiany w przyciąganiu grawitacyjnym. Kiedy pierwszy satelita znajduje się nad rejonem nieco silniejszej grawitacji (czyli anomalii grawitacyjnej), wtedy przemieszcza się nieco względem drugiego satelity. Powoduje to zmianę odległości pomiędzy nimi. Następnie pierwszy satelita przelatuje nad anomalią grawitacyjną i zwalnia, w tym czasie drugi satelita przyśpiesza i zwalnia nad tym samym punktem Ziemi. Używając pomiarów odległości pomiędzy satelitami oraz znając precyzyjną pozycję z GPS-u badacze są w stanie odtworzyć dokładną mapę anomalii grawitacji Ziemi.
Pomiary oceanograficzne.
Ponieważ GRACE mierzy anomalie grawitacyjne, które są związane z redystrybucją masy, to nad oceanami daje to informacje na temat ciśnienia na jego dnie (za pomocą równania hydrostatyki). W oceanie lokalna redystrybucja masy w kolumnie oceanicznej związana jest z dwoma efektami: zmianami poziomu morza oraz zmianami gęstości wody. 
Jednak tzw. składowa steryczna (ang. "steric height") zmian powierzchni oceanu, czyli ściśnięcie lub rozszerzenie kolumny wody, prowadzi wprawdzie do zmiany poziomu powierzchni oceanu, ale nie powoduje zmiany anomalii grawitacyjnej i ciśnienia na dnie oceanu i nie jest obserwowane przez misję GRACE. Zmiany powierzchni oceanu są mierzone bezpośrednio przez systemy altymetrii satelitarnej.
Zarówno przepływy barotropowe jak i baroklinowe są obserwowane przez pomiary ciśnienia na dnie oceanu, ale GRACE jest bardziej czuły na przepływy barotropowe.
Dane.
W dużych skalach przestrzennych i czasowych dane z GRACE są bardzo dokładne. Dane są obecnie dostępne z rozdzielczością przestrzenną pomiędzy dwoma punktami około 500 km i średnią czasową jednego miesiąca.

</doc>
<doc id="3766216" url="https://pl.wikipedia.org/wiki?curid=3766216" title="Nicolas Georgescu-Roegen">
Nicolas Georgescu-Roegen

Nicolas Georgescu-Roegen (ur. 4 lutego 1906 w Konstancy, zm. 30 października 1994) – amerykański ekonomista rumuńskiego pochodzenia.
Życiorys.
W latach 1932-1948 był profesorem statystyki na uniwersytecie w Bukareszcie, a 1949-1976 profesorem ekonomii na Uniwersytecie Vanderbildta w Nashville. Był przedstawicielem ekonomii niekonwencjonalnej. Początkowo jego badania ekonomiczne dotyczyły teorii konsumpcji i produkcji ("Fixed Coefficients of Production and the Marginal Productivity Theory" 1935, "The Pure Theory of Cunsumer's Behavior" 1936). W procesach życia ekonomicznego wykrył i opisał prawa entropii, a szukając nowego związku między działalnością gospodarczą a środowiskiem naturalnym zbudował podstawy nowatorskiego podejścia do teorii produkcji nazwane później ujęciem biologicznym lub ekonomią ewolucyjną - napisał prace "The Entropy Law and the Economic Process" (1971) i "Energy Analysis and Economy Valuation" (1979).

</doc>
<doc id="3766218" url="https://pl.wikipedia.org/wiki?curid=3766218" title="Władimir Iwanow Georgiew">
Władimir Iwanow Georgiew

Władimir Iwanow Georgiew (bułg. Владимир Иванов Георгиев, ur. 16 lutego 1908 w Gabarze, zm. 1986 w Sofii) – bułgarski językoznawca.
W 1945 został profesorem uniwersytetu w Sofii, a w 1952 członkiem Bułgarskiej Akademii Nauk. Jest autorem wielu prac z zakresu paleolingwistyki basenu Morza Śródziemnego, pokrewieństwa języków indoeuropejskich w tym rejonie, onomastyki, historii języka bułgarskiego i etymologii. Ważniejsze jego prace to "Byłgarska etimołogija i onomastika" (1960), "Introduzione alla storia delle lingue indeuropee" (1966) i "Trakite i technijat ezik" (1977).

</doc>
<doc id="3766219" url="https://pl.wikipedia.org/wiki?curid=3766219" title="Koszykówka na Letnich Igrzyskach Olimpijskich 2016 - turniej mężczyzn">
Koszykówka na Letnich Igrzyskach Olimpijskich 2016 - turniej mężczyzn



</doc>
<doc id="3766223" url="https://pl.wikipedia.org/wiki?curid=3766223" title="Łódzka szkoła filmowa">
Łódzka szkoła filmowa



</doc>
<doc id="3766227" url="https://pl.wikipedia.org/wiki?curid=3766227" title="Georgi Georgiew-Gec">
Georgi Georgiew-Gec

Georgi Iwanow Georgiew-Gec (bułg. Георги Иванов Георгиев – Гец, ur. 4 października 1926 w Razpopowci (obecnie Elena), zm. 2 listopada 1996 w Sofii) – bułgarski aktor.
Życiorys.
Od 1953 do końca życia był związany z Teatrem Narodowym w Sofii, współpracował z reżyserami: Moisem Benieszem, Krystjo Mirskim, Gieorgijem Towstogonowem, Asenem Szopowem i Krikorem Azarjanem. Odgrywał role w dramatach klasycznych - Hrabiego Glostera w "Królu Learze" Szekspira, Czorbadżiego Marka w "Pod jarzmem" Iwana Wazowa, oraz współczesnych - Generała Czarnoty w "Ucieczce" Bułhakowa, Czepurnoja w "Dzieciach słońca" Gorkiego i XX w "Emigrantach" Mrożka. Grał także rol filmowe - m.in. "Na każdym kilometrze" (1969) Petyra Wasilewa-Milewina.

</doc>
<doc id="3766229" url="https://pl.wikipedia.org/wiki?curid=3766229" title="Edward Szymański (poseł na Sejm Ustawodawczy)">
Edward Szymański (poseł na Sejm Ustawodawczy)



</doc>
<doc id="3766234" url="https://pl.wikipedia.org/wiki?curid=3766234" title="Retoj">
Retoj

Retoj – rodzaj polskiej kurtki ocieplanej pierzem z lat 30. XX wieku. Pierwszy egzemplarz został wyprodukowany na wsi. Retoje nie weszły do stałej produkcji, ponieważ były robione ręcznie na zamówienie oraz były trudne w wytwarzaniu i drogie (jeden Retoj mógł kosztować nawet 20 mln marek polskich). Nazwa Retoj pochodzi od twórcy tych kurtek, Jana Retojowskiego.

</doc>
<doc id="3766242" url="https://pl.wikipedia.org/wiki?curid=3766242" title="MNT">
MNT



</doc>
<doc id="3766244" url="https://pl.wikipedia.org/wiki?curid=3766244" title="Sphaeropsis sapinea">
Sphaeropsis sapinea

Sphaeropsis sapinea (Fr.) Dyko &amp; B. Sutton – gatunek grzybów z klasy "Dothideomycetes". Pasożyt wywołujący u sosen chorobę o nazwie zamieranie wierzchołków pędów sosny.
Systematyka i nazewnictwo.
Pozycja w klasyfikacji według Index Fungorum: "Sphaeropsis", "Botryosphaeriaceae", "Botryosphaeriales", "Incertae sedis", "Dothideomycetes", "Pezizomycotina", "Ascomycota", "Fungi".
Po raz pierwszy takson ten zdiagnozował w roku 1823 Elias Fries, nadając mu nazwę "Sphaeria sapinea". Obecną, uznaną przez Index Fungorum nazwę nadali mu w roku 1980 B.J. Dyková i B. Sutton.
Synonimów ma około 30.
Morfologia i cykl rozwojowy.
Grzyb atakuje młode pędy sosen. Na opanowanych przez grzybnię pędach tworzą się pyknidia, głównie u nasady igieł i na krótkopędach, na szyszkach i na obumarłych gałązkach. Pyknidia występują zazwyczaj w skupiskach. Powstające w nich pykniospory początkowo są bezbarwne, później żółtawe, w końcu ciemnobrunatne. Mają kształt od eliptycznego do podłużnojajowatego lub niewyraźnie maczugowatego. Młode są jednokomórkowe i niemal gładkie, starsze są dwukomórkowe, a ich ściana komórkowa po wewnętrznej stronie jest brodawkowata. Mają rozmiar 36 × 13–16 µm.
Zarodniki "Sphaeropsis sapinea" zakażają młode, jeszcze niezdrewniałe, nieuszkodzone ani niezranione pędy sosen – siewki, pączki, igły i wierzchołki pędów. Są roznoszone przez wiatr, krople deszczu lub zwierzęta. Z zarodników, które zainfekowały igły, rozwija się grzybnia rosnąca w kierunku podstawy igły i przerastająca pęd.

</doc>
<doc id="3766246" url="https://pl.wikipedia.org/wiki?curid=3766246" title="Diploidia pinea">
Diploidia pinea



</doc>
<doc id="3766249" url="https://pl.wikipedia.org/wiki?curid=3766249" title="Szkoła Filmowa w Łodzi">
Szkoła Filmowa w Łodzi



</doc>
<doc id="3766250" url="https://pl.wikipedia.org/wiki?curid=3766250" title="Narodowy Komitet Olimpijski Turcji">
Narodowy Komitet Olimpijski Turcji

Narodowy Komitet Olimpijski Turcji (tur. "Türkiye Milli Olimpiyat Komitesi") – stowarzyszenie związków i organizacji sportowych z siedzibą w Stambule, zajmujące się organizacją udziału reprezentacji Turcji w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem tureckiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766256" url="https://pl.wikipedia.org/wiki?curid=3766256" title="Dowództwo armii Cesarstwa Austriackiego w latach 1848-1867">
Dowództwo armii Cesarstwa Austriackiego w latach 1848-1867



</doc>
<doc id="3766257" url="https://pl.wikipedia.org/wiki?curid=3766257" title="Łotewski Komitet Olimpijski">
Łotewski Komitet Olimpijski

Łotewski Komitet Olimpijski (łot. Latvijas Olimpiskā Komiteja) – stowarzyszenie związków i organizacji sportowych z siedzibą w Rydze, zajmujące się organizacją udziału reprezentacji Łotwy w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem łotewskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766258" url="https://pl.wikipedia.org/wiki?curid=3766258" title="Ekspedycja 40">
Ekspedycja 40

Ekspedycja 40 – stała załoga Międzynarodowej Stacji Kosmicznej, która sprawowała swoją misję od 13 maja do 10 września 2014 roku. Ekspedycja 40 rozpoczęła się wraz z odłączeniem od stacji statku Sojuz TMA-11M i trwała do odcumowania od ISS statku Sojuz TMA-12M.
Załoga.
Astronauci Aleksandr Skworcow, Oleg Artiemjew i Steven Swanson przybyli na ISS 27 marca 2014 roku na pokładzie Sojuza TMA-12M i weszli w skład Ekspedycji 39. Początkowo znajdowali się na stacji jedynie w trójkę. 29 maja 2014 roku dołączyli do nich Maksim Surajew, Alexander Gerst i Gregory Wiseman, którzy przybyli na pokładzie Sojuza TMA-13M.
Gdy 10 września 2014 roku Sojuz TMA-12M odłączył się od stacji ze Skworcowem, Artiemjewem i Swansonem na pokładzie, zakończyła się misja Ekspedycji 40. Jednocześnie kosmonauci Surajew, Gerst i Wiseman przeszli w skład 41. stałej załogi ISS.
Spacery kosmiczne.
Podczas Ekspedycji 40 wykonano dwa spacery kosmiczne (EVA) trwające łącznie 12 godzin i 33 minuty. W obu wyjściach udział wzięli kosmonauci Aleksandr Skworcow i Oleg Artiemjew, którzy byli ubrani w kombinezony Orłan i opuszczali stację przez śluzę Pirs. Pierwsze EVA rozpoczęło się 19 czerwca 2014 o 14:10 UTC. Kosmonauci najpierw zamontowali antenę komunikacyjną na module Zwiezda oraz podłączyli do niej przewody i sfotografowali rezultaty swojej pracy w celu późniejszej inspekcji. Następnie przenieśli w inne miejsce na module Zwiezda eksperyment Obstanowka, który bada otoczenie magnetyczne stacji. Potem zdemontowali oni dwa eksperymenty naukowe z modułu Zwiezda i wyrzucili je w otwartą przestrzeń kosmiczną. Ostatnim zadaniem podczas tego spaceru kosmicznego było przeniesienie wysięgnika służącego do przetrzymywania ładunków, dzięki czemu zwolniło się miejsce na montaż innych urządzeń na module Zwiezda. EVA zakończyła się o 21:33 UTC po 7 godzinach i 23 minutach.
Drugi spacer kosmiczny rozpoczął się 19 sierpnia 2014 o 14:02 UTC. Pierwszym zadaniem kosmonautów było umieszczenie na orbicie peruwiańskiego CubeSata Chasqui 1, który służy do wykonywania zdjęć powierzchni Ziemi. Następnie zainstalowali oni urządzenie badawcze Europejskiej Agencji Kosmicznej na zewnątrz modułu Zwiezda, które służy do eksperymentów astrobiologicznych, w szczególności do badań nad mikroorganizmami odpornymi na ekstremalne warunki. Po wykonaniu tego zadania kosmonauci zainstalowali dodatkowe mocowania anteny komunikacyjnej, której montaż odbył się podczas poprzedniego EVA. Dodatkowo zdemontowano dwa eksperymenty naukowe z modułów Poisk i Pirs, a także zainstalowano jeden nowy na module Poisk. Ostatnim zadaniem kosmonautów było pobranie próbek z zewnętrznej strony jednego z okien na module Zwiezda. Spacer kosmiczny zakończył się o 19:12 UTC po 5 godzinach i 10 minutach.

</doc>
<doc id="3766271" url="https://pl.wikipedia.org/wiki?curid=3766271" title="Jürgen Kocka">
Jürgen Kocka

Jürgen Kocka – niemiecki historyk.
Stopień doktora w zakresie historii (Dr phil. in Geschichte) uzyskał w 1969 na Wolnym Uniwersytecie Berlińskim. Habilitację z zakresu historii powszechnej uzyskał w 1972 na Westfalskim Uniwersytecie Wilhelma w Münsterze. Od 1973 do 1988 był profesorem na Uniwersytecie w Bielefeld.
W latach 2001–2007 był prezydentem Wissenschaftszentrum Berlin für Sozialforschung.

</doc>
<doc id="3766273" url="https://pl.wikipedia.org/wiki?curid=3766273" title="Szwajcarski Komitet Olimpijski">
Szwajcarski Komitet Olimpijski

Szwajcarskie Stowarzyszenie Olimpijskie (niem. "Schweizerischer Olympischer Verband", fr. "Association Olympique Suisse", wł. "Associazione Olimpica Svizzera", romansz "Assiociaziun Olimpica Svizra") – stowarzyszenie związków i organizacji sportowych z siedzibą w Bernie, zajmujące się organizacją udziału reprezentacji Szwajcarii w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem szwajcarskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766281" url="https://pl.wikipedia.org/wiki?curid=3766281" title="Słoweński Komitet Olimpijski">
Słoweński Komitet Olimpijski

Słoweński Komitet Olimpijski (słoweń. "Olimpijski Komite Slovenije") – stowarzyszenie związków i organizacji sportowych z siedzibą w Lublanie, zajmujące się organizacją udziału reprezentacji Słowenii w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem słoweńskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766283" url="https://pl.wikipedia.org/wiki?curid=3766283" title="Trzciniak cienkodzioby">
Trzciniak cienkodzioby

Trzciniak cienkodzioby ("Acrocephalus familiaris") – gatunek małego ptaka śpiewającego z rodziny trzciniaków (Acrocephalidae). Endemiczny dla Wysp Hawajskich trzciniak cienkodzioby występuje tylko na dwóch niewielkich, odosobnionych wyspach: Nihoa (populacja pierwotna) i Laysan (reintrodukowany). Jest uznawany za gatunek krytycznie zagrożony wyginięciem.
Systematyka i nazewnictwo.
Wyróżniono dwa podgatunki trzciniaka cienkodziobego:
Podgatunek nominatywny, występujący na Laysan, został opisany naukowo przez Waltera Rotschilda w 1892 roku. Ptaki te wymarły do lat 20. XX wieku, ale w 1924 roku Alexander Wetmore opisał trzciniaki żyjące na wyspie Nihoa, należące do drugiego podgatunku. Bywają one też uznawane za dwa osobne, choć pokrewne gatunki.
Angielska nazwa "millerbird" wywodzi się od ciem z rodziny sówkowatych (rodzaj "Agrotis"), zwanych "miller moths", którymi żywi się ten ptak. Nie wiadomo, czy ptaki te miały pierwotnie nazwy w języku hawajskim, choć rdzenni Hawajczycy odwiedzali Nihoa w czasach przed kontaktem z Europejczykami. Współcześnie nazywa się je "ulūlu" („rosnące”, co odnosi się do nadziei na wzrost ich populacji), przy czym ptaki reintrodukowane na Laysan noszą nazwę "ulūlu niau" (epitet "niau" oznacza „łagodny, gładki ruch” i odnosi się do udanej translokacji).
Morfologia.
Trzciniak cienkodzioby jest małym ptakiem, mierzy około 13 cm długości. Ma ciemny, szarobrązowy wierzch ciała, najciemniejszy na szczycie głowy, oraz biały brzuch. Dziób jest ciemny i wąski. Obie płci są ubarwione jednakowo. Kantarek u współcześnie żyjącego podgatunku "A. f. kingi" jest białawy. Masa ciała to 15–21,5 g, średnio 18,5 g.
Występowanie.
Zasięg.
Trzciniak cienkodzioby jest hawajskim endemitem. Zamieszkuje jedynie dwie niewielkie, odosobnione wyspy w łańcuchu Północno-Zachodnich Wysp Hawajskich: skalistą wyspę Nihoa, gdzie przetrwała pierwotna populacja, oraz atol Laysan, na który ptaki zostały reintrodukowane. Wyspy te dzieli około 1060 km. Nie ma dowodu, że trzciniaki kiedykolwiek występowały na innych wyspach archipelagu.
Środowisko.
Ptaki te spędzają większość czasu polując na owady w niskiej roślinności, którą na Nihoa tworzą komosa "Chenopodium oahuense", "Sida fallax" z rodziny ślazowatych i psianka "Solanum nelsonii", zaś na Laysan "Scaevola taccada" z rodziny Goodeniaceae i miłka "Eragrostis variabilis". Wyspa Nihoa jest skalista, ma strome brzegi, roślinność porasta na niej powierzchnię 43 ha (68% wyspy). Miejsca występowania trzciniaka cienkodziobego są rozrzucone niejednolicie na tym obszarze. Wyspa Laysan jest płaska i piaszczysta, ma powierzchnię 407 ha, z czego 187 ha porasta roślinność.
Pożywienie.
Trzciniak cienkodzioby jest owadożerny. Na Nihoa ptak ten jada małe chrząszcze, pająki, karaczany i larwy owadów. Sądzono, że wymarła populacja z Laysan żywiła się głównie ćmami, ale obecnie uważa się, że ptak ten jest oportunistą i jada najłatwiej dostępne pożywienie.
Tryb życia i zachowanie.
Jest to ptak osiadły, nie migruje między wyspami. Głos trzciniaka cienkodziobego jest opisywany jako „metaliczny”, „energiczny” i „bulgoczący”. Pieśń jest krótka i nieskomplikowana, ptak śpiewa ją z eksponowanej gałęzi. Ptak ten jest rzadko słyszany, ze względu na hałas czyniony przez ptaki morskie i fale uderzające o brzeg. Trzciniaki cienkodziobe są opisywane jako bardzo ruchliwe, uwijają się nieustannie w poszukiwaniu pokarmu.
Rozród.
Ptak ten jest monogamiczny i terytorialny. Rozród następuje w okresie od stycznia do września, głównie w zimowych miesiącach – od stycznia do marca – i jest skorelowany z opadami. Gniazdo jest budowane w gęstej roślinności. Budowa gniazda zajmuje do dwóch tygodni, uczestniczą w niej ptaki obu płci. Zaobserwowano, że ptaki wykorzystują ponownie materiał z własnego gniazda z poprzedniego roku, a zdarza się, że ptaki z sąsiednich terytoriów podkradają ten materiał od sąsiadów. Samica składa typowo dwa jaja. Mogą one paść łupem hawajki tęgodziobej ("Telespiza ultima") z wyspy Nihoa, ale nie uważa się, aby stanowiło to zagrożenie dla gatunku.
Status i zagrożenie.
Gatunek ten został wpisany w 1967 roku na listę gatunków zagrożonych w ramach "Endangered Species Act". Jest uznawany przez Międzynarodową Unia Ochrony Przyrody za krytycznie zagrożony wyginięciem ze względu na bardzo mały zasięg występowania i niską różnorodność genetyczną. Wiąże się ona z destrukcyjnym wpływem zjawisk klimatycznych, wpływem człowieka i sprowadzeniem na wyspy obcych gatunków zwierząt. Zagrożeniem są także pożary i choroby.
Wielkość populacji na Nihoa wydaje się być związana z natężeniem opadów, które ma wpływ na liczebność stawonogów. Przedłużająca się susza zmniejsza bazę pokarmową dostępną dla trzciniaków, ale też nadmierny rozrost populacji szarańczaków takich jak "Schistocerca nitens" w przeszłości doprowadził do zniszczenia 90% szaty roślinnej. W wyniku takich zdarzeń w latach 1994, 1996 i 2005 populacja trzciniaków cienkodziobych spadła poniżej 200 osobników. Ogółem ocenia się, że liczebność populacji na Nihoa wahała się od mniej niż 50 do ponad 800 osobników, co spowodowało spadek różnorodności genetycznej.
Wyginięcie na Laysan.
O groźbie wynikającej ze sprowadzenia obcych gatunków świadczy wyginięcie rodzimego podgatunku trzciniaka cienkodziobego z Laysan. W 1902 roku ptaki te były jednymi z najczęściej spotykanych na wyspie. Około 1903 roku ludzie sprowadzili na wyspę króliki, które wobec braku naziemnych drapieżników rozmnożyły się w sposób niekontrolowany i zniszczyły szatę roślinną wyspy. Utrata środowiska i pożywienia w ciągu 20 lat doprowadziła do wymarcia trzciniaków cienkodziobych.
Okazy podgatunku nominatywnego znajdują się w kolekcjach muzeów w: Bremie, Cambridge (Massachusetts), Chicago, Denver, Honolulu, Nowym Jorku, Pittsburgu, Tring i Waszyngtonie. Jaja znajdują się w muzeum w Tring.
Ochrona.
Nihoa i Laysan leżą w obrębie obszaru chronionego Papahānaumokuākea Marine National Monument. Dostęp na wyspy jest możliwy tylko dla naukowców (w szczególności biologów) i rdzennych Hawajczyków, podlegających specjalnym procedurom bezpieczeństwa. Dla ochrony gatunku we wrześniu 2011 roku 24 ptaki zostały sprowadzonych z Nihoa na Laysan, aby odtworzyć drugą dziką populację. W w sierpniu 2012 dołączyło do nich dalsze 26 ptaków. Obserwacje w następnych latach pokazały, że ptaki wyprowadziły lęgi i powoli zaczęły rozprzestrzeniać się na wyspie. We wrześniu 2014 szacowano, że na wyspie żyje już 160 ptaków. W przyszłości możliwa jest także introdukcja ptaków na atol Kure i Wyspę Lisianskiego.

</doc>
<doc id="3766284" url="https://pl.wikipedia.org/wiki?curid=3766284" title="Acrocephalus familiaris">
Acrocephalus familiaris



</doc>
<doc id="3766291" url="https://pl.wikipedia.org/wiki?curid=3766291" title="Słowacki Komitet Olimpijski">
Słowacki Komitet Olimpijski

Słowacki Komitet Olimpijski (słow. "Slovenský olympijský výbor") – stowarzyszenie związków i organizacji sportowych z siedzibą w Bratysławie, zajmujące się organizacją udziału reprezentacji Słowacji w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem słowackiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766307" url="https://pl.wikipedia.org/wiki?curid=3766307" title="Rumuński Komitet Olimpijski i Sportu">
Rumuński Komitet Olimpijski i Sportu

Rumuński Komitet Olimpijski i Sportu (rum. "Comitetul Olimpic și Sportiv Român") – stowarzyszenie związków i organizacji sportowych z siedzibą w Bukareszcie, zajmujące się organizacją udziału reprezentacji Rumunii w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem rumuńskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766308" url="https://pl.wikipedia.org/wiki?curid=3766308" title="Pływanie synchroniczne na Letnich Igrzyskach Olimpijskich 2008 – drużyny">
Pływanie synchroniczne na Letnich Igrzyskach Olimpijskich 2008 – drużyny

Drużyny kobiet były jedną z dwóch konkurencji w pływaniu sychronicznym jakie rozegrano podczas Letnich Igrzysk Olimpijskich w Pekinie. Konkurencja rozegrana została na pływalni w Beijing National Aquatics Centre w dniach 22 - 23 sierpnia 2008 r.
Do rywalizacji przystąpiło 8 zespołów. 
Na końcowy wynik składało się suma 50% oceny uzyskanej za program techniczny oraz 50% oceny za program dowolny.

</doc>
<doc id="3766310" url="https://pl.wikipedia.org/wiki?curid=3766310" title="Jewgienija Sieriebriennikowa">
Jewgienija Sieriebriennikowa

Jewgienija Jewgienjewna Sieriebriennikowa (ros. Евгения Евгеньевна Серебренникова; ur. 9 września 1982) – rosyjska aktorka teatralna i filmowa.
Urodziła się 9 września 1982. Córka pianisty jazzowego i piosenkarki. Absolwentka Akademii Sztuk w Woroneżu (studia w latach 1999-2003). Od 2003 do 2011 aktorka Okręgowego Teatru Kameralnego w Moskwie.
Jej najważniejsze role filmowe to Żanna w "Wtoroje dychanije" (2013), Walerija w filmie "Idiealnyj mużczina" (2014) i Katia w filmie "Raspłata" (2014).

</doc>
<doc id="3766312" url="https://pl.wikipedia.org/wiki?curid=3766312" title="Ousmane Barro">
Ousmane Barro

 
Ousmane Barro (ur. 7 grudnia 1984 w Dakarze) – senegalski koszykarz, występujący na pozycjach silnego skrzydłowego oraz środkowego, obecnie zawodnik rumuńskiego CS Dinamo Bukareszt.
30 grudnia 2018 dołączył do rumuńskiego CS Dinamo Bukareszt.

</doc>
<doc id="3766317" url="https://pl.wikipedia.org/wiki?curid=3766317" title="Gieorgij Towstogonow">
Gieorgij Towstogonow

Gieorgij Aleksandrowicz Towstogonow (ros. Гео́ргий Алекса́ндрович Товстоно́гов, ur. 28 września 1915 w Tbilisi, zm. 23 maja 1989 w Leningradzie) – radziecki reżyser teatralny, Bohater Pracy Socjalistycznej (1983).
Życiorys.
W 1931 został artystą i asystentem reżysera w rosyjskim teatrze w Tbilisi, 1938 ukończył Rosyjski Uniwersytet Sztuki Teatralnej, 1938-1946 był reżyserem Rosyjskiego Teatru Dramatycznego im. Gribojedowa w Tbilisi; jego pierwszym przedstawieniem były "Dzieci Waniuszyna" Siergieja Najdionowa. Wystawił również "Kremlowskie kuranty" Nikołaja Pogodina (1940), "Chłopca z naszego miasta" Konstantina Simonowa (1941), "Szkołę obmowy" Richarda Sheridana (1942), "Lonuszkę" Leonida Leonowa (1943) i "Liski" Lillian Hellman (1945). W latach 1946-1949 pracował w Centralnym Teatrze Dziecięcym w Moskwie, 1949-1956 był głównym reżyserem Leningradzkiego Teatru im. Leninowskiego Komsomołu (1952 wystawił w nim m.in. "Upadek eskadry" Kornijczuka), a od 1956 do końca życia kierownikiem Wielkiego Teatru Dramatycznego im. Gorkiego, który pod jego przewodnictwem stał się jedną z czołowych scen w ZSRR. Uważał się za kontynuatora Wsiewołoda Meyerholda i zwolennika systemu Konstantina Stanisławskiego, który traktował nie jako doktrynę, tylko jako zbiór zasad sztuki aktorskiej. Jego inscenizacje stanowiły oryginalną harmonię różnych kierunków i stylów artystycznych; Towstogonow interesował się w nich wielkimi formami teatralnymi nasyconymi metaforą, które tworzył najczęściej ze scenografem Eduardem Koczerginem. W 1955 wystawił w Leningradzkim Teatrze Dramatu im. Puszkina "Tragedię optymistyczną" Wsiewołoda Wiszniewskiego; inscenizacja ta przeszła do historii teatru rosyjskiego i radzieckiego. W 1957 wystawił "Idiotę" Fiodora Dostojewskiego z Innokientijem Smoktunowskim w roli Lwa Myszkina, a w 1975 "Historię konia" Lwa Tołstoja z Jewgienijem Lebiediewem w roli Bystronogiego. Wyreżyserował większość sztuk Maksyma Gorkiego: "Barbarzyńców" (1959), "Mieszczan" (1966), "Letników" (1976) i "Na dnie" (1988). Z literatury współczesnej wystawił m.in. "Zaorany ugór" (1964) i "Cichy don" (1977) według Michaiła Szołochowa i "Tri mieszka sornoj pszenicy" (1974) według Władimira Tiendriakowa. Wystawił również sztukę "Chanuma" Awksentiego Cagarelego, poświęconą rodzinnemu Tbilisi i stanowiące refleksję o mieście młodości. W 1960 został profesorem Leningradzkiego Instytutu Teatru Muzyki i Kinematografii. Pracował w teatrach wielu krajów, w 1965 wyreżyserował w Teatrze Współczesnym w Warszawie "Pamiętnik szubrawca" Aleksandra Ostrowskiego. Napisał książki o teatrze: "O profiesii rieżyssiora" (1965), "Krug myslej" (1982), "Zierkała sceny" (1980, wyd. pol. "Lustra sceny" 1984). Był deputowanym do Rady Najwyższej ZSRR 7 i 8 kadencji.

</doc>
<doc id="3766322" url="https://pl.wikipedia.org/wiki?curid=3766322" title="Murajdż ad-Durr">
Murajdż ad-Durr



</doc>
<doc id="3766324" url="https://pl.wikipedia.org/wiki?curid=3766324" title="Gruziński Narodowy Komitet Olimpijski">
Gruziński Narodowy Komitet Olimpijski

Gruziński Narodowy Komitet Olimpijski (gruz. საქართველოს ეროვნული ოლიმპიური კომიტეტი, sak'art'velos erovnuli olimpiuri komiteti) – stowarzyszenie związków i organizacji sportowych z siedzibą w Tbilisi, zajmujące się organizacją udziału reprezentacji Gruzji w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem gruzińskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766325" url="https://pl.wikipedia.org/wiki?curid=3766325" title="Hasradżijja">
Hasradżijja



</doc>
<doc id="3766327" url="https://pl.wikipedia.org/wiki?curid=3766327" title="Kafrisz">
Kafrisz



</doc>
<doc id="3766328" url="https://pl.wikipedia.org/wiki?curid=3766328" title="Américo Castro">
Américo Castro

Américo Castro (ur. 4 maja 1885 w Cantagalo, zm. 25 czerwca 1972 w Lloret de Mar) – hiszpański filolog i historyk.
Życiorys.
Był uczniem Francisca Ginera de los Ríos i Ramóna Menéndeza Pidala, z którymi współpracował w Centro de Estudios Históricos, 1915-1936 pracował jako profesor uniwersytetu w Madrycie. Następnie 1936-1969 przebywał na emigracji w Argentynie i USA, 1940-1953 był profesorem uniwersytetu w Princeton. Był autorem krytycznych wydań klasyków hiszpańskiej literatury i wielu poświęconych im studiów, w tym fundamentalnej rozprawy "El pensamiento de Cervantes" (1925), a także "Don Juan en la literatura española" (1925), "Lo hispánico y el erasmismo" (1942), "Hacia Cervantes" (1960) i innych. Z zakresu historii Hiszpanii wydał "España en su historia" (1948) i "La realidad histórica de España" (1956), w których stwierdzał, że odmienność kulturową Hiszpanii ukształtowało w średniowieczu współistnienie cywilizacji chrześcijańskiej, muzułmańskiej i żydowskiej, co wywołało ożywioną polemikę. Teorie zawarte w tych dwóch dziełach rozwijał w "Origen, ser y existir de los españoles" (1959, wyd. zmień. pt. "Los españoles: cómo llegaron a serlo" z 1965). Jego poglądom przeciwstawiał się Claudio Sánchez-Albornoz w pracy "España, un enigma histórico" z 1956.

</doc>
<doc id="3766329" url="https://pl.wikipedia.org/wiki?curid=3766329" title="Szalluh">
Szalluh



</doc>
<doc id="3766330" url="https://pl.wikipedia.org/wiki?curid=3766330" title="Isz asz-Szuha">
Isz asz-Szuha



</doc>
<doc id="3766331" url="https://pl.wikipedia.org/wiki?curid=3766331" title="Kaz al-Chas">
Kaz al-Chas



</doc>
<doc id="3766333" url="https://pl.wikipedia.org/wiki?curid=3766333" title="GRACE">
GRACE



</doc>
<doc id="3766334" url="https://pl.wikipedia.org/wiki?curid=3766334" title="Kalih as-Saka">
Kalih as-Saka



</doc>
<doc id="3766335" url="https://pl.wikipedia.org/wiki?curid=3766335" title="Narodowy Komitet Olimpijski i Stowarzyszenie Sportu Islandii">
Narodowy Komitet Olimpijski i Stowarzyszenie Sportu Islandii

Narodowy Komitet Olimpijski i Stowarzyszenie Sportu Islandii (isl. Íþrótta- og Ólympíusamband Íslands) – stowarzyszenie związków i organizacji sportowych z siedzibą w Reykjavíku, zajmujące się organizacją udziału reprezentacji Islandii w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem islandzkiego sportu w organizacjach międzynarodowych, w tym w Międzynarodowym Komitecie Olimpijskim.
Historia.
Samo Stowarzyszenie Sportu Islandii (Íþróttasamband Íslands) powstało 28 stycznia 1912 roku, tuż przed Igrzyskami Olimpijskimi w 1912, na których sportowcy islandzcy wystartowali - choć Islandia nie była jeszcze niepodległym państwem. Islandzki Narodowy Komitet Olimpijski powstał kilka lat później, bo 29 września 1921 roku, niemniej aż do Igrzysk Olimpijskich w roku 1936, Komitet nie brał udziału w Igrzyskach Olimpijskich. Pierwszy występ sportowców islandzkich organizowany przez ich Narodowy Komitet Olimpijski miał bowiem miejsce dopiero na Igrzyskach w Berlinie, po uznaniu islandzkiego komitetu przez Międzynarodowy Komitet Olimpijski - podczas 34 sesji MKOl w Oslo w dniu 11 stycznia 1935 roku. W dniu 1 listopada 1997 Islandzki Narodowy Komitet Olimpijski połączył się ze Stowarzyszeniem Sportu Islandii.

</doc>
<doc id="3766339" url="https://pl.wikipedia.org/wiki?curid=3766339" title="Dżiwar al-Afas">
Dżiwar al-Afas



</doc>
<doc id="3766342" url="https://pl.wikipedia.org/wiki?curid=3766342" title="Marcin Oleśnicki">
Marcin Oleśnicki

Marcin Oleśnicki herbu Radwan – podsędek ziemski bełski w latach 1574–1585.
Poseł województwa bełskiego na sejm koronacyjny 1576 roku, sejm 1582 roku, sejm pacyfikacyjny 1589 roku. Podpisał traktat bytomsko-będziński.
Był członkiem wspólnoty braci polskich. 

</doc>
<doc id="3766344" url="https://pl.wikipedia.org/wiki?curid=3766344" title="Neo-Destur">
Neo-Destur



</doc>
<doc id="3766345" url="https://pl.wikipedia.org/wiki?curid=3766345" title="Destur">
Destur



</doc>
<doc id="3766346" url="https://pl.wikipedia.org/wiki?curid=3766346" title="Stary Destur">
Stary Destur



</doc>
<doc id="3766347" url="https://pl.wikipedia.org/wiki?curid=3766347" title="Macedoński Komitet Olimpijski">
Macedoński Komitet Olimpijski

Macedoński Komitet Olimpijski (mac. Македонски олимписки комитет) – stowarzyszenie związków i organizacji sportowych z siedzibą w Skopju, zajmujące się organizacją udziału reprezentacji Macedonii Północnej w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem macedońskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766349" url="https://pl.wikipedia.org/wiki?curid=3766349" title="Desturowska Partia Socjalistyczna">
Desturowska Partia Socjalistyczna



</doc>
<doc id="3766351" url="https://pl.wikipedia.org/wiki?curid=3766351" title="Mirosław Fazan">
Mirosław Fazan

Mirosław Fazan (ur. 15 lipca 1933 w Kamienicy Polskiej, zm. 1 października 2004) – polski filolog, historyk i politolog, doktor habilitowany nauk humanistycznych, profesor nadzwyczajny Uniwersytetu Śląskiego.
Życiorys.
Ukończył studia na Wydziale Filologicznym Uniwersytetu Jagiellońskiego, następnie podjął pracę jako nauczyciel i bibliotekarz. W 1964 został zatrudniony w Śląskim Instytucie Naukowym w Katowicach, gdzie w latach 1980–1988 był kierownikiem Zakładem Kultury Regionu. Równocześnie był nauczycielem akademickim Uniwersytetu Śląskiego, najpierw Wydziału Filologicznego, a później od 1984 Wydziału Nauk Społecznych. W 1980 otrzymał stopień naukowy doktora w zakresie politologii, a w 1992 na podstawie dorobku naukowego oraz rozprawy pt. "Polskie życie kulturalne na Śląsku Cieszyńskim w latach 1842/48-1920" stopień doktora habilitowanego nauk humanistycznych w zakresie historii, specjalność: historia. Został profesorem nadzwyczajnym UŚl.
Od 1988 był redaktorem "Śląskiego Słownika Biograficznego", a w latach 1993–2003 kierownikiem Podyplomowego Studium Dziennikarskiego w Instytucie Nauk Politycznych i Dziennikarstwa WNS UŚl.
Życie prywatne.
Był żonaty z Wandą Dziadkiewicz-Fazan, dyrektor Biblioteki Uniwersytetu Śląskiego.

</doc>
<doc id="3766352" url="https://pl.wikipedia.org/wiki?curid=3766352" title="Marina Pauława">
Marina Pauława



</doc>
<doc id="3766356" url="https://pl.wikipedia.org/wiki?curid=3766356" title="Ken’ichi Nakayama">
Ken’ichi Nakayama

 – japoński prawnik, profesor uniwersytetów w Kioto i Osace. Interesował się przeważnie prawem karnym Europy Wschodniej. Napisał wiele publikacji, jak np. "Prawo i społeczeństwo w Polsce". Otrzymał tytuł doktora honoris causa Uniwersytetu Łódzkiego.

</doc>
<doc id="3766377" url="https://pl.wikipedia.org/wiki?curid=3766377" title="Maltański Komitet Olimpijski">
Maltański Komitet Olimpijski

Maltański Komitet Olimpijski (mal. Kumitat Olimpiku Malti) – stowarzyszenie związków i organizacji sportowych z siedzibą w Gżirze, zajmujące się organizacją udziału reprezentacji Malty w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem maltańskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766382" url="https://pl.wikipedia.org/wiki?curid=3766382" title="Ak-Terek">
Ak-Terek



</doc>
<doc id="3766383" url="https://pl.wikipedia.org/wiki?curid=3766383" title="Kalmaru">
Kalmaru

Kalmaru – wieś w Estonii, w prowincji Parnawa, w gminie Vändra.

</doc>
<doc id="3766384" url="https://pl.wikipedia.org/wiki?curid=3766384" title="Kirikumõisa">
Kirikumõisa

Kirikumõisa – wieś w Estonii, w prowincji Parnawa, w gminie Vändra.

</doc>
<doc id="3766386" url="https://pl.wikipedia.org/wiki?curid=3766386" title="Kafrajja al-Ma’arra">
Kafrajja al-Ma’arra

Kafrajja al-Ma’arra (arab. كفريا المعرة) – wieś w Syrii, w muhafazie Idlib. W 2004 roku liczyła 906 mieszkańców.

</doc>
<doc id="3766387" url="https://pl.wikipedia.org/wiki?curid=3766387" title="Narodowy Komitet Olimpijski Republiki Mołdawii">
Narodowy Komitet Olimpijski Republiki Mołdawii

Narodowy Komitet Olimpijski Republiki Mołdawii (rum. Comitetul Național Olimpic al Republicii Moldova) – stowarzyszenie związków i organizacji sportowych z siedzibą w Kiszyniowie, zajmujące się organizacją udziału reprezentacji Mołdawii w igrzyskach olimpijskich i europejskich oraz upowszechnianiem idei olimpijskiej i promocją sportu, a także reprezentowaniem mołdawskiego sportu w organizacjach międzynarodowych, w tym w Międzynarodowym Komitecie Olimpijskim.

</doc>
<doc id="3766389" url="https://pl.wikipedia.org/wiki?curid=3766389" title="Lekkoatletyka na Letnich Igrzyskach Olimpijskich 2016 – skok o tyczce kobiet">
Lekkoatletyka na Letnich Igrzyskach Olimpijskich 2016 – skok o tyczce kobiet

Skok o tyczce kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Tytułu mistrzowskiego z poprzedniej edycji nie obroniła Amerykanka Jennifer Suhr.
W eliminacjach wystartowało 38 zawodniczek. Do finału zakwalifikowało się 12 z nich. Aby bezpośrednio z eliminacji wejść do finału, trzeba było zaliczyć wysokość 4,60 m, udało się to zaledwie 7 zawodniczkom. W konkursie nie wystąpiła żadna Polka.
Rekordy.
Tabela uwzględnia rekordy uzyskane przed rozpoczęciem zawodów.
Wyniki.
Zawodniczki rywalizowały w dwóch grupach: A i B. Bezpośredni awans do finału dawał wynik 4,60 m.

</doc>
<doc id="3766392" url="https://pl.wikipedia.org/wiki?curid=3766392" title="Kościół Świętych Apostołów Piotra i Pawła w Bogatyni">
Kościół Świętych Apostołów Piotra i Pawła w Bogatyni

Kościół Świętych Apostołów Piotra i Pawła – rzymskokatolicki kościół parafialny należący do dekanatu Bogatynia diecezji legnickiej.
Historia.
Pierwszy kościół w tym miejscu istniał już w 1300 roku, został on zniszczony w czasie wojen husyckich. Obecna świątynia została wybudowana w XVII wieku (zapewne w 1619 roku), być może przy wykorzystaniu fragmentów wcześniejszej budowli, przebudowano ją w 1752 roku i w latach 1823-1825. Do zakończenia II wojny światowej kościół należał do protestantów. Po 1945 roku nie był użytkowany, po pożarze w 1965 roku, został odbudowany w latach 1966-1968. 
Architektura.
Kościół został wzniesiony na planie wydłużonego czworokąta, od wschodu jest zamknięty trójbocznie i posiada kwadratową wieżę od zachodu. Na ścianach świątyni zachowały się kamienne epitafia z XVII i XVIII wieku. Z pierwotnego wyposażenia zachował się krucyfiks i figura św. Antoniego z I połowy XIX wieku .

</doc>
<doc id="3766394" url="https://pl.wikipedia.org/wiki?curid=3766394" title="Suraj">
Suraj

Suraj (arab. صريع) – wieś w Syrii, w muhafazie Idlib. W 2004 roku liczyła 404 mieszkańców.

</doc>
<doc id="3766397" url="https://pl.wikipedia.org/wiki?curid=3766397" title="An-Niha (Idlib)">
An-Niha (Idlib)

An-Niha (arab. النيحة) – wieś w Syrii, w muhafazie Idlib. W 2004 roku liczyła 537 mieszkańców.

</doc>
<doc id="3766398" url="https://pl.wikipedia.org/wiki?curid=3766398" title="Filip Rejlek">
Filip Rejlek

Filip Rejlek (ur. 10 maja 1981 w Przybramie) – czeski siatkarz, grający na pozycji atakującego, reprezentant Czech.
Sukcesy klubowe.
Mistrzostwo Czech:
Puchar Czech:
Puchar Top Teams:
Mistrzostwo Francji:
Brązowy medalista Mistrzostw Brazylii:
Klubowe Mistrzostwa Ameryki Południowej:

</doc>
<doc id="3766400" url="https://pl.wikipedia.org/wiki?curid=3766400" title="Pływanie na Letnich Igrzyskach Olimpijskich 2008 – 10 km na otwartym akwenie kobiet">
Pływanie na Letnich Igrzyskach Olimpijskich 2008 – 10 km na otwartym akwenie kobiet

Wyścig na 10 km na otwartym akwenie kobiet był jedną z konkurencji pływackich rozgrywanych podczas XXIX Igrzysk Olimpijskich w Pekinie.

</doc>
<doc id="3766402" url="https://pl.wikipedia.org/wiki?curid=3766402" title="Tonga na Letnich Igrzyskach Olimpijskich 2016">
Tonga na Letnich Igrzyskach Olimpijskich 2016

Tonga na Letnich Igrzyskach Olimpijskich 2016 w Rio de Janeiro, reprezentowało siedmiu zawodników. Był to 9. start reprezentacji Tonga na letnich igrzyskach olimpijskich. Najmłodszy reprezentant Tonga Jensen Hans Arne ma 18 lat, natomiast najstarszy Pita Taufatofua, który jest chorążym reprezentacji, i odpadł po przegranej 1-16 ma 32 lata. Reprezentacja nie zdobyła żadnych medali.
Lekkoatletyka.
Na Igrzyska Olimpijskie w Rio de Janeiro Tonga wysłała dwóch zawodników (jedną kobietę, jednego mężczyznę).

</doc>
<doc id="3766406" url="https://pl.wikipedia.org/wiki?curid=3766406" title="Zakład pracy chronionej">
Zakład pracy chronionej

Zakład pracy chronionej (ZPCh, zakład chroniony) – przedsiębiorstwo o specjalnym statusie prawnym, które jest przystosowane do zatrudniania osób z wyższymi stopniami niepełnosprawności. Głównym celem przedsiębiorstwa, oprócz wypracowania zysku, jest również aktywizacja zawodowa osób niepełnosprawnych, które miałyby problem z wykonywaniem swoich zadań w zwykłym zakładzie pracy. W 2015 roku istniało w Polsce 1269 zakładów pracy chronionej. 
Zasady tworzenia i działania.
Zasady tworzenia i działania zakładu pracy chronionej reguluje Ustawa o rehabilitacji zawodowej i społecznej oraz zatrudnianiu osób niepełnosprawnych z dnia 27 sierpnia 1997 roku.
Decyzje w sprawie nadania statusu zakładu pracy chronionej wydaje wojewoda. By otrzymać taki status przedsiębiorstwo musi: 
Dodatkowo, przedsiębiorca jest zobowiązany do stworzenia Zakładowego Funduszu Rehabilitacji Osób Niepełnosprawnych.
Uprawnienia i przywileje.
Zakładom pracy chronionej przysługują między innymi:

</doc>
<doc id="3766407" url="https://pl.wikipedia.org/wiki?curid=3766407" title="Bruno Peres">
Bruno Peres

Bruno da Silva Peres (ur. 1 marca 1990 w São Paulo) – brazylijski piłkarz występujący na pozycji obrońcy w tureckim Trabzonsporze.
Kariera piłkarska.
Bruno Peres jest wychowankiem Audax São Paulo.
Z klubu był trzykrotnie wypożyczany do zespołu Bragantino, Guarani i Santosu. W 2013 roku, po zakończeniu wypożyczenia, został wykupiomy przez Santos. W 2014 zawodnik przeniósł się do Europy zostając piłkarzem włoskiego Torino, gdzie występował przez trzy lata, z roczną przerwą na wypożyczenie do AS Romy. Po raz drugi w karierze, po zakończeniu okresu wpożyczenia został wykupiony przez klub, zostając piłkarzem stołecznej Romy. W rzymskim klubie spędził cztery lata, dwukrotnie będąc wypożyczanym do brazylisjkiego São Paulo i Guarani.
Od lipca 2021 jest piłkarzem tureckiego Trabzonsporu
Sukcesy.
Santos

</doc>
<doc id="3766409" url="https://pl.wikipedia.org/wiki?curid=3766409" title="Pływanie na Letnich Igrzyskach Olimpijskich 2008 - 10 km na otwartym akwenie kobiet">
Pływanie na Letnich Igrzyskach Olimpijskich 2008 - 10 km na otwartym akwenie kobiet



</doc>
<doc id="3766410" url="https://pl.wikipedia.org/wiki?curid=3766410" title="Władimir Iwanow Georgijew">
Władimir Iwanow Georgijew



</doc>
<doc id="3766411" url="https://pl.wikipedia.org/wiki?curid=3766411" title="Georgi Georgijew-Gec">
Georgi Georgijew-Gec



</doc>
<doc id="3766412" url="https://pl.wikipedia.org/wiki?curid=3766412" title="Krikor Azarian">
Krikor Azarian



</doc>
<doc id="3766416" url="https://pl.wikipedia.org/wiki?curid=3766416" title="Sari (Syria)">
Sari (Syria)



</doc>
<doc id="3766417" url="https://pl.wikipedia.org/wiki?curid=3766417" title="Nyakisi Adero">
Nyakisi Adero

Nyakisi Adero (ur. 2 lipca 1986) – ugandyjska lekkoatletka, długodystansowiec, olimpijczyk.
Reprezentowała Ugandę na igrzyskach olimpijskich 2016 w Rio w biegu maratońskim. Bieg ukończyła na 68. miejscu z czasem 2:42:39. 
Rekordy życiowe.
"Stan na 16.08.2016"

</doc>
<doc id="3766418" url="https://pl.wikipedia.org/wiki?curid=3766418" title="Pablo Marí">
Pablo Marí

Pablo Marí Villar (ur. 31 sierpnia 1993 w Walencji) – hiszpański piłkarz występujący na pozycji obrońcy w angielskim klubie Arsenal F.C. Wychowanek Mallorki, w swojej karierze grał także w Gimnàstiku.
Kariera piłkarska.
Pablo Marí jest wychowankiem RCD Mallorca. W drużynie rezerw Mallorki zadebiutował w rozgrywkach Segunda División B mając zaledwie 17 lat. 7 grudnia 2011 roku po raz pierwszy wystąpił w meczu Primera División. Wyszedł na boisko w 61. minucie dokańczanego meczu przeciwko Granadzie, który 20 listopada 2011 roku został przerwany w 60. minucie. 2 września 2013 roku przeszedł do Gimnàstic Tarragona. W barwach katalońskiej ekipy zadebiutował 12 października w meczu przeciwko CD Olímpic de Xàtiva. 1 grudnia 2013 roku strzelił pierwszą bramkę dla klubu w meczu przeciwko rezerwom Levante UD. 25 czerwca 2015 roku po uzyskaniu przez klub awansu do Segunda División przedłużył kontrakt na 3 lata.
15 sierpnia 2016 roku został zawodnikiem Manchester City FC, z zamiarem wzmocnienia będącego wówczas klubem partnerskim Girona FC. W związku z tym Hiszpan od razu trafił na wypożyczenie do tego klubu. Zaledwie 8 występów spowodowało, że na kolejne dwa sezony został wypożyczany do innych klubów. Najpierw do NAC Breda (gdzie nawet był kapitanem zespołu), a następnie do Deportivo La Coruna. Z hiszpańskim zespołem bliski był awansu do Primera División, jednak ostatecznie jego zespół przegrał w finale baraży o awans z RCD Mallorca.
11 lipca 2019 roku za kwotę około 1,3 miliona Euro został zawodnikiem CR Flamengo. Marí został dopiero trzecim w historii hiszpańskim zawodnikiem, który trafił do Flamengo, po bramkarzu Talladasie, który bronił barw klubu w 1937 roku oraz napastniku José Ufarte, który występował w ekipie z Rio de Janeiro w latach 1961-1964.
W czerwono-czarnych barwach zadebiutował już 28 lipca w wygranym 3-2 meczu z Botafogo FR, a pierwszą bramkę zdobył 26 sierpnia w spotkaniu przeciwko Cearze. W listopadzie tego samego roku został pierwszym hiszpańskim zawodnikiem, który triumfował w rozgrywkach Copa Libertadores, najważniejszych klubowych rozgrywkach piłkarskich w Ameryce Południowej.
29 stycznia 2020 przeszedł do Arsenalu F.C. na zasadzie wypożyczenia do końca sezonu.

</doc>
<doc id="3766420" url="https://pl.wikipedia.org/wiki?curid=3766420" title="Kafraja al-Ma’arra">
Kafraja al-Ma’arra



</doc>
<doc id="3766421" url="https://pl.wikipedia.org/wiki?curid=3766421" title="Hanna Małyszyk">
Hanna Małyszyk



</doc>
<doc id="3766424" url="https://pl.wikipedia.org/wiki?curid=3766424" title="Stadion Nowe Chimki">
Stadion Nowe Chimki



</doc>
<doc id="3766429" url="https://pl.wikipedia.org/wiki?curid=3766429" title="Leri Khabelov">
Leri Khabelov



</doc>
<doc id="3766430" url="https://pl.wikipedia.org/wiki?curid=3766430" title="Język kartagiński">
Język kartagiński



</doc>
<doc id="3766431" url="https://pl.wikipedia.org/wiki?curid=3766431" title="Peaky blinders">
Peaky blinders



</doc>
<doc id="3766433" url="https://pl.wikipedia.org/wiki?curid=3766433" title="Larisa Ilchenko">
Larisa Ilchenko



</doc>
<doc id="3766436" url="https://pl.wikipedia.org/wiki?curid=3766436" title="Bogusławski, Michał (Michael)">
Bogusławski, Michał (Michael)



</doc>
<doc id="3766438" url="https://pl.wikipedia.org/wiki?curid=3766438" title="Teodor (Małachanow)">
Teodor (Małachanow)

Teodor, imię świeckie Andriej Leonidowicz Małachanow (ur. 13 czerwca 1978 w Snieżnym) – rosyjski biskup prawosławny.
Życiorys.
Ukończył studia na wydziale fizyczno-technicznym Moskiewskiego Państwowego Uniwersytetu Górniczego w 2002, uzyskując dyplom inżyniera fizyka. W tym samym roku wstąpił jako posłusznik do monasteru św. Michała Archanioła w Kozysze i rozpoczął naukę w trybie zaocznym w seminarium duchownym w Tomsku. 14 kwietnia 2003 złożył wieczyste śluby mnisze na ręce arcybiskupa nowosybirskiego i bierdskiego Tichona, przyjmując imię zakonne Teodor na cześć świętego mnicha Teodora Tomskiego. 29 kwietnia roku następnego został wyświęcony na hierodiakona, zaś 7 marca – na hieromnicha. W 2005 został dziekanem monasteru w Kozysze. W 2007 ukończył naukę w seminarium duchownym i rozpoczął zaoczne studia teologiczne na Moskiewskiej Akademii Duchownej. W 2010 został prorektorem ds. wychowawczych seminarium duchownego w Nowosybirsku. 
W 2011 został przeniesiony do służby w eparchii pietropawłowskiej i powołany na stanowisko przewodniczącego jej oddziału misyjnego. W 2012 został p.o. przełożonego monasteru św. Pantelejmona w Pietropawłowsku Kamczackim, zaś w grudniu 2013 został jego przełożonym. 
15 lipca 2016 został nominowany na biskupa pomocniczego eparchii pietropawłowskiej z tytułem biskupa wiluczyńskiego. W związku z tym dwa dni później otrzymał godność archimandryty. Jego chirotonia biskupia odbyła się 14 sierpnia 2016 w soborze Ścięcia Głowy św. Jana Chrzciciela w Zarajsku pod przewodnictwem patriarchy moskiewskiego i całej Rusi Cyryla. W grudniu 2018 r. został ordynariuszem eparchii pietropawłowskiej.

</doc>
<doc id="3766439" url="https://pl.wikipedia.org/wiki?curid=3766439" title="USS Kendrick (DD-612)">
USS Kendrick (DD-612)

USS Kendrick (DD-612) – niszczyciel typu "Benson". Został odznaczony trzema battle star za służbę w czasie II wojny światowej.
Po skreśleniu z listy jednostek floty zniszczony w czasie testów w David Taylor Model Basin.

</doc>
<doc id="3766440" url="https://pl.wikipedia.org/wiki?curid=3766440" title="HMCS Louisburg">
HMCS Louisburg

Okręty kanadyjskie o nazwie HMCS „Louisburg”:

</doc>
<doc id="3766441" url="https://pl.wikipedia.org/wiki?curid=3766441" title="Pływanie na Letnich Igrzyskach Olimpijskich 2008 – 10 km na otwartym akwenie mężczyzn">
Pływanie na Letnich Igrzyskach Olimpijskich 2008 – 10 km na otwartym akwenie mężczyzn



</doc>
<doc id="3766446" url="https://pl.wikipedia.org/wiki?curid=3766446" title="Michał Bogusławski (podróżnik)">
Michał Bogusławski (podróżnik)

Michał (Michael) Bogusławski, pseudonim "Krokodyl" (ur. 7 stycznia 1952 w Warszawie) – polski podróżnik, żeglarz, kapitan jachtowy, autor i działacz jacht-klubowy w Ameryce Płn.
Podróże lądowe.
W wieku 17 lat wyjechał z Polski do Kanady. Podjął pracę przy badaniach geofizycznych w północnej Albercie i w Arktyce. Był też kierowcą dalekobieżnych ciężarówek i górnikiem w kopalniach złota i miedzi. 
Przerwał studia historyczne na Uniwersytecie Torontońskim. Przejechał w młodości rowerem trasę Toronto-Vancouver (4400 km). Podróżował po Europie, Azji Południowo-Wschodniej i Afryce. Przemierzył terenowym samochodem północną Saharę i część Azji. Znany z wielu terenowych, transkontynentalnych podróży motocyklem po całej Ameryce Północnej.
Jako instruktor narciarski udzielał lekcji na prawie wszystkich kontynentach. Instruktor windsurfingu na Barbados. W Toronto prowadzi własną firmę budowlaną.
Najważniejsze osiągnięcia żeglarskie.
Jako nastolatek pływał kajakiem i na żaglówce “Cadet” po Wiśle i jeziorach mazurskich. Później, jako kapitan jachtowy żeglugi wielkiej opłynął prawie cały świat.
Do jego najważniejszych wyczynów należą m.in.: zajęcie III miejsca w oceanicznych regatach Vancouver-Hawaje; przepłynięcie z Darwin w Australii (poprzez Ocean Indyjski i Atlantycki oraz Wielkie Jeziora) do Toronto w Kanadzie. Pełnił funkcję I oficera w rejsie polonijnym z Detroit do Gdyni na jachcie "Julianna" (24m). Jako kapitan poprowadził słynną “Zjawę IV” z Ushuaia w Argentynie przez stację Arctowskiego (współrzędne φ 62° 09′ 34″ S, λ 58° 28′ 15″ W) i Horn do Antarktydy. Był to pierwszy polski jacht pod żaglami, który dopłynął do stałego lądu Antarktydy. Po opuszczeniu stacji Arctowskiego pokonali 190 mil morskich do Cape Ann na Półwyspie Arctowskiego (22.01.2004; współrzędne φ 64° 35′ S, λ 62° 27′ W).. Co zajęło im dwa i pół dnia żeglując przez Cieśninę Gerlache'a w huraganowych warunkach z awarią silnika. Na Przylądku Anna należącego do Półwyspu Arctowskiego dokonali wyczynu opuszczając jacht na pontonie. Cała załoga chciała uczestniczyć w tym wyczynie i zejść na stały ląd Antarktydy. . Po czym ruszyli w drogę powrotną, przez cieśninę Melchior między wyspami Anvers i Brabant i dotarli do Ushuaia. Ponownie poprowadził "Zjawę IV " z inną załogą okrążając Horn i docierając do stacji Arctowskiego. W 2006 roku kapitanował w rejsie jachtu “Fazisi” z Karaibów do Gdyni.
Działalność klubowa.
Współzałożyciel Polsko-Kanadyjskiego Jacht Klubu w Toronto. Pełnił funkcję komandora PCYC "White Sails" w Toronto i wicekomandora Polish Yachting Association w Chicago. Przedstawiciel na Kanadę elitarnego stowarzyszenia żeglarskiego “Bractwo Kaphornowców”.
Wyróżnienia i odznaczenia.
Złota Odznaka Polskiego Związku Żeglarskiego;
Odznaczenie Orła Białego komendanta Garnizonu Gdynia;
Kanadyjski Medal za Odwagę za uratowanie tonącej [kobiety z First Nations] w wodach Georgian Bay;
Tytuł “Polonijnego Żeglarza Roku” nadany przez polonijny magazyn żeglarski "Nasze Żagle”, Toronto (2002);
III nagroda w konkursie Rejs Roku “Głosu Wybrzeża” i tytuł "Rejsu Roku" przyznawany przez polonijną kapitułę żeglarską Ameryki Północnej w Nowym Jorku (za rejs na Antarktydę “Zjawą IV”).
Laureat Międzynarodowej Nagrody “Conrady – Indywidualności Morskie” (2009).

</doc>
<doc id="3766449" url="https://pl.wikipedia.org/wiki?curid=3766449" title="Tom Tryon">
Tom Tryon

Thomas Tryon, znany jako Tom (ur. 14 stycznia 1926 w Hartford, zm. 4 września 1991 w Los Angeles) – amerykański aktor filmowy, scenarzysta i pisarz.
Życiorys.
Był synem Arthura Lane'a Tryona, sukiennika i właściciela Stackpole, Moore &amp; Tryon. W latach 1943–1946 służył w United States Navy na Pacyfiku w czasie i po II wojnie światowej. Studiował na wydziale sztuki Uniwersytetu Yale, uczęszczał do Art Student's League w Nowym Jorku, a następnie studiował aktorstwo w Neighborhood Playhouse.
Kariera.
Występował zarówno na scenie broadwayowskiej w oryginale produkcji musicalu "Wish You Were Here" (1952). W seryjnym westernie NBC "Granica" ("Frontier", 1955) pojawił się gościnnie jako Antoine De More. Stał się rozpoznawalny dzięki występom w epizodach Walt Disney przedstawia "Texas John Slaughter" (1958). Za główną rolę Stephena Fermoyle, księdza katolickiego pochodzenia irlandzkiego w dramacie Otto Premingera "Kardynał" ("The Cardinal", 1963) był nominowany do Złotego Globu i Golden Laurel. Później z powodzeniem stał się pisarzem, specjalizującym się w powieściach gotyckich.
Życie prywatne.
W czerwcu 1955 roku ożenił się z Ann L. Noyes, córką maklera Josepha Leo Lilienthala i Edny Arnsteiny, byłą żoną producenta teatralnego Thomasa Ewinga Noyesa. Rozwiódł się w 1958. 
W latach 70. związany był także ze scenografem "A Chorus Line" na Broadwayu, Clive'em Clerkiem, dramaturgiem Noëlem Cowardem, a także gwiazdorem filmów porno Caseyem Donovanem (właściwie John Calvin Culver; 1973–1977). 
Zmarł w wieku 65 lat, na nowotwór żołądka.

</doc>
<doc id="3766450" url="https://pl.wikipedia.org/wiki?curid=3766450" title="Lorenzo Simonetti">
Lorenzo Simonetti

Lorenzo Simonetti (ur. 27 maja 1789 w Rzymie, zm. 9 stycznia 1855 tamże) – włoski duchowny katolicki, kardynał.
Życiorys.
Był substytutem sekretarza stanu do spraw wewnętrznych oraz asesorem Najwyższej Świętej Kongregacji Inkwizycji Rzymskiej i Powszechnej. 22 lipca 1844 Grzegorz XVI kreował go kardynałem in pectore (nominacja została ogłoszona 24 listopada 1845), a 19 stycznia 1846 nadał mu tytularną diakonię San Lorenzo in Panisperna. Wziął udział w Konklawe 1846, wybierającym Piusa IX. W latach 1847-1852 zajmował stanowisko prefekta do spraw ekonomicznych Kongregacji Rozkrzewiania Wiary.

</doc>
<doc id="3766454" url="https://pl.wikipedia.org/wiki?curid=3766454" title="Gabriel V">
Gabriel V

Gabriel V (zm. 3 stycznia 1427) – 88. patriarcha Kościoła koptyjskiego (1409–1427).
Gabriel (imię chrzestne Rafał) był urzędnikiem państwowym, a następnie mnichem w klasztorze św. Samuela w Kalamun koło Fajum. Był igumenem w kościele al-Muallaka w Kairze. W 1409 został wybrany patriarchą koptyjskim (zgodnie z sugestią swojego poprzednika Mateusza I). Jego rządy przypadły na okres prześladowania chrześcijan przez mameluków.
Gabriel V przeprowadził reformę rytu koptyjskiego porównywaną do reformy rytu rzymskiego przez papieża Piusa V i nadał mu formę obowiązująca do dziś.

</doc>
<doc id="3766457" url="https://pl.wikipedia.org/wiki?curid=3766457" title="Policja kobieca">
Policja kobieca

Policja kobieca – zwyczajowe określenie kobiecych oddziałów policyjnych tworzonych w różnych krajach świata w okresie po I wojnie światowej pod naciskiem organizacji feministycznych i Ligi Narodów. W zależności od lokalnych uwarunkowań policja kobieca przybierała postać osobnej służby, oddziałów kobiecych służących w ramach państwowych służb odpowiedzialnych za bezpieczeństwo lub korpusu kobiecego skupiającego policjantki rozsiane po jednostkach policji w całym kraju.
W większości krajów oddziały złożone z kobiet zajmowały się sprawami z zakresu pomocy społecznej, ewentualnie lekkimi wykroczeniami. W niektórych, jak na przykład w Polsce, powierzono im sprawy poważniejsze: handlu żywym towarem, przestępstw obyczajowych, prostytucji, sutenerstwa i włóczęgostwa nieletnich. Polska służba policji kobiecej uznawana była za jedną z najlepszych w regionie i na świecie.
Pojawienie się funkcjonariuszek w dużej mierze rozwiązało problem dokonywania rewizji osobistych u kobiet – policjanci nie musieli już prosić o pomoc przypadkowych osób.
Działalność policji kobiecych, jako jedno z ważniejszych osiągnięć ruchu na rzecz emancypacji kobiet, znalazła odzwierciedlenie w wielu tekstach kultury lat 20. i 30.
Policja kobieca w USA.
W Stanach Zjednoczonych pierwszą policję kobiecą sformowano w 1880 roku.
Policja kobieca w Wielkiej Brytanii.
Jednym z pierwszych krajów, w których kobiety dopuszczono do służby policyjnej, była Wielka Brytania. W 1914 Scotland Yard zgodził się na powstanie Ochotniczych Patroli Kobiecych (, VWP) mających wspomagać pracę policji, której dotychczasowi funkcjonariusze coraz częściej trafiali na fronty I wojny światowej. Do ich zadań należało również wspieranie uchodźców wojennych, głównie z okupowanej przez Niemców Belgii.
Przez pewien czas w Anglii oprócz policjantek zaprzysiężonych (służących w tych samych strukturach, co policjanci-mężczyźni) funkcjonowały także niezaprzysiężone (niemające pełnych praw funkcjonariuszy i podlegające komitetom społecznym).
Policja Kobieca w Polsce.
W 1923 roku, pod wpływem wyrażonego przez Ligę Narodów zaniepokojenia wzrostem prostytucji, przestępczości wśród nieletnich i przestępstw związanych z handlem ludźmi, polska Policja Państwowa zaczęła rozważać powołanie osobnej sekcji kobiecej. Za takim rozwiązaniem optował m.in. Polski Komitet Walki z Handlem Kobietami i Dziećmi. Początkowo powołano, kierowane przez weterankę Ochotniczej Legii Kobiet porucznik Stanisławę Paleolog, Centralne Biuro dla Międzynarodowego Zwalczania Handlu Kobietami i Dziećmi w Rzeczypospolitej Polskiej, działające w ramach Departamentu II MSW.
Ostatecznie 26 lutego 1925 roku komendant główny Policji Państwowej podpisał rozporządzenie zezwalające na przyjmowanie do pracy w Policji Państwowej kobiet. Po przeszkoleniu przyjęto pierwszych 30 policjantek i do 1930 roku ich liczba wzrosła do 50. Kandydatkami mogły zostać jedynie panny lub bezdzietne wdowy w wieku od 25 do 45 lat, odznaczające się dobrym zdrowiem, przynajmniej 164 centymetrami wzrostu oraz krótkimi włosami. Ponadto musiały dostarczyć świadectwo moralności, opinię na swój temat wystawioną przez jedną z organizacji kobiecych oraz zapewnić, że przez 10 lat od przyjęcia do służby nie wyjdą za mąż.
Większość policjantek z pierwszego naboru skierowano do warszawskiej Brygady Sanitarno-Obyczajowej. Dość szybko praktyka wykazała, że policjantki sprawdzają się często lepiej niż ich koledzy w sytuacjach zatargów ulicznych, w pracy z nieletnimi czy w interwencjach dotyczących przemocy domowej i przestępstw na tle seksualnym. Policjantki dobrze współpracowały także z organizacjami społecznymi zajmującymi się walką z handlem ludźmi i sutenerstwem, jak tzw. misje dworcowe, towarzystwa ochrony kobiet czy katolickie zakony kobiece.
Od 1935 roku polskie funkcjonariuszki nosiły mundur policyjny.
W sierpniu 1935 roku utworzono przy Wydziale IV Komendy Głównej Policji samodzielny Referat dla Spraw Oficerów i Szeregowych-Kobiet, kierowany przez podkomisarz Stanisławę Paleolog. Powstał wtedy specjalny, 9-miesięczny kurs dla kobiet-szeregowych, którego absolwentki kierowane były w charakterze posterunkowych do jednostek prewencji lub śledczych. Oddziały Policji Kobiecej działały w Warszawie, Wilnie, Krakowie, Lwowie i Łodzi. Poza osobnymi jednostkami kobiecymi, policjantki przydzielono także do brygad kryminalnych lub izb zatrzymań nieletnich w Poznaniu, Gdyni, Kaliszu, Lublinie i Stanisławowie. Do końca 1936 roku przyjęto do służby kolejnych 112 kobiet, a w kolejnych latach każdego roku przyjmowano dodatkowych kilkadziesiąt. W sumie do wybuchu II wojny światowej kursy w warszawskiej Szkole Oficerów Policji Państwowej ukończyło około 300 policjantek.
W czasie kampanii wrześniowej większość służb kobiecych polskiej policji podzieliła los swoich kolegów z lokalnych komisariatów. Sama Stanisława Paleolog, w 1939 roku awansowana do stopnia komisarza, odłączyła się od transportu ewakuacyjnego Sztabu Komendy Głównej Policji Państwowej i, wraz z częścią kompanii szkolnej policjantek, wzięła udział w walkach Samodzielnej Grupy Operacyjnej „Polesie” gen. Franciszka Kleeberga. W czasie okupacji służyła w granatowej policji, a równocześnie w ramach Państwowego Korpusu Bezpieczeństwa szkoliła przyszłe kadry kobiece dla powojennej policji polskiej. Po wojnie pozostała na emigracji w Wielkiej Brytanii, gdzie współpracowała ze Scotland Yardem, a w 1952 roku opublikowała pierwszą monografię polskiej policji kobiecej pt. "The Women Police of Poland 1925–1939""."
Policja kobieca w Austrii.
Po utworzeniu policji kobiecej w Austrii zadania funkcjonariuszek ograniczały się do nadzoru nad nieletnimi; później ich uprawnienia i obowiązki rozszerzono, jednak w dalszym ciągu nie miały one prawa do aresztowania zatrzymanych.Do formacji tej zapisywały się przede wszystkim przedstawicielki inteligencji. Musiały one odbyć trwający dwa lata kurs pracy socjalnej; pozostawały nieumundurowane.
Policja kobieca w Holandii.
Holenderskie funkcjonariuszki policji zajmowały się zapobieganiem demoralizacji nieletnich oraz podejmowały czynności wobec zatrzymanych kobiet; nie były umundurowane.

</doc>
<doc id="3766459" url="https://pl.wikipedia.org/wiki?curid=3766459" title="Referat policji kobiecej">
Referat policji kobiecej



</doc>
<doc id="3766461" url="https://pl.wikipedia.org/wiki?curid=3766461" title="Polska Partia Socjalistyczna (1944-1948)">
Polska Partia Socjalistyczna (1944-1948)



</doc>
<doc id="3766470" url="https://pl.wikipedia.org/wiki?curid=3766470" title="Mack Horton">
Mack Horton

Mackenzie "Mack" Horton (ur. 25 kwietnia 1996 w Melbourne) – australijski pływak specjalizujący się w stylu dowolnym, mistrz olimpijski, dwukrotny wicemistrz świata i medalista Igrzysk Wspólnoty Narodów.
Kariera pływacka.
Horton po raz pierwszy reprezentował Australię na międzynarodowych zawodach podczas Mistrzostw Pacyfiku Juniorów w Pływaniu, gdzie wywalczył złoto na dystansie 1500 m stylem dowolnym ustanawiając jednocześnie rekord mistrzostw z czasem 15:10,07. Na tych samych zawodach był drugi w konkurencji 400 m stylem dowolnym i czwarty na dystansie 800 m kraulem.
Podczas Igrzysk Wspólnoty Narodów w 2014 roku zdobył złoty medal w sztafecie 4 × 200 m stylem dowolnym. Zajął także drugie miejsce na dystansie 1500 m kraulem.
Rok później startował w mistrzostwach świata w Kazaniu, gdzie na dystansie 800 m stylem dowolnym był trzeci. W konkurencji 400 i 1500 m kraulem zajął 11. miejsce.
Na igrzyskach olimpijskich w Rio de Janeiro został mistrzem olimpijskim na dystansie 400 m stylem dowolnym. W konkurencji 1500 m kraulem zajął piąte miejsce. Płynął także w sztafecie australijskiej 4 × 200 m stylem dowolnym, która w finale przypłynęła czwarta.
W 2017 roku na mistrzostwach świata w Budapeszcie zdobył dwa medale. Na dystansie 400 m stylem dowolnym został wicemistrzem świata, uzyskawszy czas 3:43,85. W konkurencji 1500 m kraulem wywalczył brązowy medal (14:47,70). Horton pływał także w sztafecie 4 × 200 m stylem dowolnym, która zajęła czwarte miejsce.

</doc>
<doc id="3766471" url="https://pl.wikipedia.org/wiki?curid=3766471" title="Smouha SC">
Smouha SC

Smouha Sporting Club (arab. نادي سموحة الرياضي, "Nādī Sammūḥa ar-Riyāḍiyy") – wielosekcyjny egipski klub sportowy, mający siedzibę w mieście Aleksandria. Zespół piłkarski gra w pierwszej lidze.
Historia.
Klub został założony w 1949 roku. W sezonie 2013/2014 klub osiągnął swój największy sukces, gdy wywalczył wicemistrzostwo Egiptu. W decydującej fazie mistrzowskiej zajął 2. miejsce za Al-Ahly Kair. W 2014 roku klub awansował również do finału Pucharu Egiptu. W nim przegrał 0:1 z kairskim Zamalekiem. Dzięki wicemistrzostwu Egiptu, Smouha SC wystąpił w 2015 roku w Lidze Mistrzów. Swój udział w niej zakończył na fazie grupowej zajmując 4. miejsce za kongijskim TP Mazembe, sudańskim Al-Hilal Omdurman i marokańskim Moghrebem Tétouan.
Stadion.
Swoje domowe mecze klub rozgrywa na stadionie o nazwie Alexandria Stadium w Aleksandrii, który może pomieścić 19676 widzów.

</doc>
<doc id="3766473" url="https://pl.wikipedia.org/wiki?curid=3766473" title="Smouha Sporting Club">
Smouha Sporting Club



</doc>
<doc id="3766475" url="https://pl.wikipedia.org/wiki?curid=3766475" title="Parafia Matki Bożej Częstochowskiej w Majdanie Łętowskim">
Parafia Matki Bożej Częstochowskiej w Majdanie Łętowskim

Parafia Matki Bożej Częstochowskiej w Majdanie Łętowskim – parafia rzymskokatolicka znajdująca się w diecezji sandomierskiej w dekanacie Rudnik nad Sanem. Erygowana 3 września 1978 roku. Jest prowadzona przez księży diecezjalnych. Do parafii należą: Kuligi, Majdan Łętowski, Łętownia Podbór, Perlaki.

</doc>
<doc id="3766476" url="https://pl.wikipedia.org/wiki?curid=3766476" title="Lusztyk (Ruszkowice)">
Lusztyk (Ruszkowice)

Lusztyk – zniesiona nazwa przysiółka wsi Ruszkowice w Polsce, położony w województwie mazowieckim, w powiecie przysuskim, w gminie Borkowice.
Nazwa miejscowości została zniesiona z 2022 r.
W latach 1975–1998 przysiółek administracyjnie należał do województwa radomskiego.

</doc>
<doc id="3766478" url="https://pl.wikipedia.org/wiki?curid=3766478" title="Sorgu">
Sorgu

Sorgu – niewielka wyspa należąca do Estonii położona na morzu Bałtyckim, w Zatoce Parnawskiej około 5 kilometrów na południowy wschód od wyspy Manilaid. Ma powierzchnię 5,88 ha, jej linia brzegowa wynosi 2079 m. Administracyjnie należy do wsi Manija w gminie Tõstamaa. Wyspa oraz otaczające ją wody zostały objęte ochroną. W XVI wieku występuje pod nazwą "Sorkholm". W 2014 roku utworzono rezerwat przyrody Sorgu looduskaitseala o powierzchni 274 ha. Na wyspie znajduje się latarnia morska wybudowana w 1904 r.

</doc>
<doc id="3766479" url="https://pl.wikipedia.org/wiki?curid=3766479" title="Lasza Talachadze">
Lasza Talachadze

Lasza Talachadze (gruz. ლაშა ტალახაძე; ur. 2 października 1993 w Saczchere) – gruziński sztangista startujący w wadze superciężkiej, dwukrotny mistrz olimpijski, pięciokrotny złoty medalista mistrzostw świata oraz pięciokrotny złoty medalista mistrzostw Europy.
Kariera.
Na Letnich Igrzyskach Olimpijskich 2016 zakończył rwanie wynikiem 215 kg, na chwilę ustanawiając przy tym rekord świata dotychczas należący do irańskiego sztangisty Behdada Salimiego i wynoszący 214 kg. Irańczyk ok. 2 minuty później pobił ten rekord wyrywając 216 kg. Gruziński zawodnik osiągnął na tych igrzyskach zdecydowanie najlepszy wynik w podrzucie (258 kg), tym samym ustanawiając nowy rekord świata w dwuboju (473 kg) i zdobywając złoty medal olimpijski w najwyższej kategorii wagowej. Na jego zwycięstwo miało wpływ to, iż wszystkie próby w podrzucie Behdada Salimiego zostały zakwestionowane przez sędziów i jury. Podczas mistrzostw Europy w 2017 ustanowił wynikiem 217 kg rekord Europy w rwaniu. Na mistrzostwach świata w Anaheim w 2017 zdobył złoty medal ustanawiając rekordy świata w rwaniu (220 kg) oraz dwuboju (477 kg). Rok później, po zmianie kategorii wagowych, triumfował w mistrzostwach świata w Aszchabadzie w kategorii powyżej 109 kg. Zwyciężał także podczas mistrzostw świata w Houston (2015) mistrzostw świata w Pattayi (2019). Kolejne złoto wywalczył na igrzyskach olimpijskich w Tokio w 2020 roku. W 2021 na mistrzostwach świata uzyskał w dwuboju wynik 492 kg i otrzymał złoty medal.

</doc>
<doc id="3766480" url="https://pl.wikipedia.org/wiki?curid=3766480" title="Siergiej Siemionow">
Siergiej Siemionow

Siergiej Wiktorowicz Siemionow (ros. Сергей Викторович Семёнов; ur. 10 sierpnia 1995) – rosyjski zapaśnik startujący w stylu klasycznym. Brązowy medalista olimpijski z Rio de Janeiro 2016 w kategorii 130 kg, a także w Tokio 2020 w kategorii 130 kg. Mistrz świata z 2018. Trzeci na mistrzostwach Europy w 2019. Siódmy zawodnik igrzysk europejskich w 2015. Wygrał indywidualny Puchar Świata w 2020. Pierwszy w Pucharze Świata w 2017, a drugi w 2015 i 2016. Mistrz świata U-23 w 2017 i Europy w 2015 roku.
Mistrz świata juniorów w 2013 i 2014. Mistrz Rosji w 2016, 2017 i 2018 roku .
Po dyskwalifikacji Kiryła Hryszczanki otrzymał srebrny medal igrzysk europejskich w 2019.

</doc>
<doc id="3766481" url="https://pl.wikipedia.org/wiki?curid=3766481" title="John Lyons (hokeista)">
John Lyons (hokeista)

John „Sharkey” Joseph Lyons (ur. 4 kwietnia 1900 w Arlington, zm. 15 stycznia 1971 tamże) – amerykański hokeista.
Kariera sportowa.
Był członkiem amerykańskiej drużyny hokejowej, która wygrała srebrny medal podczas Zimowych Igrzysk Olimpijskich w 1924 roku.

</doc>
<doc id="3766483" url="https://pl.wikipedia.org/wiki?curid=3766483" title="Spythko, tua virtus meritis coniuncta priori">
Spythko, tua virtus meritis coniuncta priori

Spythko, tua virtus meritis coniuncta priori – polski średniowieczny wiersz po łacinie prawdopodobnie ku czci Spytka Melsztyńskiego (zm. ok. 1503), pochodzący z XV wieku.
W opracowaniach utwór znany jest też jako "Wiersz ku czci Spytka z Melsztyna". Autorem utworu mógł być bernardyn Jan z Jarosławia. Wiersz napisany jest heksametrem, nie zawsze jednak poprawnym (być może z winy kopisty).
Utwór zawiera przede wszystkim pochwałę rodu Melsztyńskich herbu Leliwa. Sam Spytko wspomniany jest tylko na początku i końcu tekstu. Autor sławi cnotę i zasługi bohatera. Mówiąc o jego przodkach, traktuje ich chwałę jako dar zesłany przez Boga, poruszonego wielką miłością przodków ku cnocie. Dalsza część utworu stanowi nawiązanie do kompozycji stemmatów, traktując symbolicznie elementy herbu Leliwa – gwiazda sławy rodu lśni na niebie między rogami księżyca. Nawiązania antyczne w wierszu (Olimp, muzy) świadczą o przenikaniu do poezji motywów renesansowych.

</doc>
<doc id="3766484" url="https://pl.wikipedia.org/wiki?curid=3766484" title="Irving Small">
Irving Small

Irving Wheeler "Irv" Small (ur. 19 lipca 1891 w Cambridge, zm. 12 grudnia 1955 w Monrovia) – amerykański hokeista.
Był członkiem amerykańskiej drużyny hokejowej Boston Athletic Association, kiedy wygrał razem z reprezentacją Stanów Zjednoczonych srebrny medal podczas Zimowych Igrzysk Olimpijskich w 1924 roku.

</doc>
<doc id="3766486" url="https://pl.wikipedia.org/wiki?curid=3766486" title="Ken-ichi Inui Nakayama">
Ken-ichi Inui Nakayama



</doc>
<doc id="3766487" url="https://pl.wikipedia.org/wiki?curid=3766487" title="Jesse Thielke">
Jesse Thielke

Jesse David Thielke (ur. 9 czerwca 1992) – amerykański zapaśnik walczący w stylu klasycznym. Olimpijczyk z Rio de Janeiro 2016, gdzie zajął dziewiąte miejsce w kategorii 59 kg. Ósmy na mistrzostwach świata w 2013. Trzeci na MŚ juniorów w 2012 roku. Zawodnik University of Wisconsin.

</doc>
<doc id="3766491" url="https://pl.wikipedia.org/wiki?curid=3766491" title="Kevin Woelbert">
Kevin Woelbert



</doc>
<doc id="3766492" url="https://pl.wikipedia.org/wiki?curid=3766492" title="Zimrin (miejscowość)">
Zimrin (miejscowość)



</doc>
<doc id="3766493" url="https://pl.wikipedia.org/wiki?curid=3766493" title="Sergey Semenov">
Sergey Semenov



</doc>
<doc id="3766495" url="https://pl.wikipedia.org/wiki?curid=3766495" title="Jan Lipski z Goraja">
Jan Lipski z Goraja

Jan Lipski z Goraja lub z Lipska herbu Korczak (ur. w XVI w., zm. między 1613–1617) – chorąży chełmski (1585), podczaszy chełmski (1588), podkomorzy bełski (1596–1613), kasztelan bełski (1613).
Życiorys.
Pierwsza znana funkcja dygnitarska, którą pełnił Jan Lipski pochodzi z 1585 roku, był on wówczas chorążym chełmskim. Trzy lata później, w 1588 roku, był już podczaszym chełmskim. W latach 1596–1613 sprawował stanowisko podkomorzego bełskiego, a w 1613 r. miał być rzekomo mianowany kasztelanem bełskim.
Był posłem województwa bełskiego na sejm koronacyjny 1576 roku, sejm 1585 roku oraz sejm 1593 roku. 
Życie prywatne.
Ojcem Jana był Stanisław Lipski, matką zaś nieznana z herbu Barbara Udrycka. Z małżeństwa rodziców miał brata Mikołaja.
Około 1560 roku wziął ślub ze współwyznawczynią Anną Słupecką, kasztelanką lubelską, córką Stanisława. Miał z nią sześcioro dzieci; Gryzeldę, Stanisława, Jana, Zbigniewa, Adama i Feliksa.
Był wyznawcą kalwinizmu.

</doc>
<doc id="3766498" url="https://pl.wikipedia.org/wiki?curid=3766498" title="Rząd Ericha Kielmansegga">
Rząd Ericha Kielmansegga



</doc>
<doc id="3766499" url="https://pl.wikipedia.org/wiki?curid=3766499" title="Stanisław Chlewicki">
Stanisław Chlewicki

Stanisław Chlewicki herbu Odrowąż – poseł województwa podlaskiego na sejm koronacyjny 1576 roku.
Był wyznawcą kalwinizmu. 

</doc>
<doc id="3766500" url="https://pl.wikipedia.org/wiki?curid=3766500" title="Graham Jennings">
Graham Jennings

Graham Jennings (ur. 18 stycznia 1960 w Newcastle) – australijski piłkarz występujący na pozycji obrońcy.
Kariera klubowa.
Jennings jako junior grał w zespołach Hamilton Azzuri oraz Adamstown Rosebud FC. Następnie grał w pierwszej drużynie Adamstown, a w 1979 roku został graczem zespołu Sydney Olympic z National Soccer League. W sezonie 1979 spadł z nim z ligi, ale w następnym awansował z powrotem do NSL. Z kolei w sezonach 1983 oraz 1985 wraz z klubem zdobył Puchar NSL. W 1986 roku odszedł do Sydney Croatia. W sezonie 1987 również z nim wygrał Puchar NSL. Graczem Sydney Croatia był przez cztery sezony.
W kolejnych latach Jennings występował jeszcze w drużynach APIA Leichhardt, Adamstown Rosebuds FC oraz Newcastle Breakers. W 1994 roku zakończył karierę.
Kariera reprezentacyjna.
W reprezentacji Australii Jennings zadebiutował 12 czerwca 1983 w zremisowanym 0:0 towarzyskim meczu z Anglią. W 1988 roku był członkiem reprezentacji na letnich igrzyskach olimpijskich, zakończonych przez Australię na ćwierćfinale.
W latach 1983–1989 w drużynie narodowej rozegrał 42 spotkania.

</doc>
<doc id="3766503" url="https://pl.wikipedia.org/wiki?curid=3766503" title="Jarta">
Jarta

Jarta (arab. يرته) – wieś w Syrii, w muhafazie Latakia. W 2004 roku liczyła 902 mieszkańców.

</doc>
<doc id="3766505" url="https://pl.wikipedia.org/wiki?curid=3766505" title="Scott Ollerenshaw">
Scott Ollerenshaw

Scott Ollerenshaw (ur. 9 lutego 1968 w Sydney) – australijski piłkarz występujący na pozycji pomocnika lub napastnika.
Kariera klubowa.
Ollerenshaw karierę rozpoczynał w 1986 roku w zespole St. George Saints z National Soccer League. W sezonie 1989 wywalczył z nim wicemistrzostwo NSL. W 1989 roku przeszedł do Sydney Olympic, z którym w sezonie 1989/1990 zdobył mistrzostwo NSL. Graczem Sydney Olympic był przez dwa sezony. Następnie przez jeden sezon grał w innej drużynie NSL – APIA Leichhardt.
W 1992 roku Ollerenshaw został graczem angielskiego Walsall z Division Three. Spędził tam sezon 1992/1993. Następnie wrócił do APIA Leichhardt, a w 1994 roku przeszedł do malezyjskiego Sabah FA. W sezonie 1996 zdobył z nim mistrzostwo Malezji. W Sabah grał do 1997 roku. Potem występował w innym malezyjskim klubie – Negeri Sembilan FA, a także w Australii w Northern Spirit oraz w Ryde City SC. W 1999 roku zakończył karierę.
Kariera reprezentacyjna.
W reprezentacji Australii Ollerenshaw zadebiutował 15 listopada 1987 w wygranym 3:0 meczu kwalifikacji Letnich Igrzysk Olimpijskich 1988 z Chińskim Tajpej. 9 lipca 1988 w wygranym 3:0 towarzyskim pojedynku z Arabią Saudyjską strzelił pierwszego gola w kadrze.
W 1988 roku był członkiem reprezentacji na letnich igrzyskach olimpijskich, zakończonych przez Australię na ćwierćfinale.
W latach 1987–1989 w drużynie narodowej rozegrał 14 spotkań i zdobył 2 bramki.

</doc>
<doc id="3766508" url="https://pl.wikipedia.org/wiki?curid=3766508" title="Urząd Kontroli Skarbowej">
Urząd Kontroli Skarbowej



</doc>
<doc id="3766509" url="https://pl.wikipedia.org/wiki?curid=3766509" title="Łazarz Iwanicki">
Łazarz Iwanicki

Łazarz (Lazar) Iwanicki herbu własnego – sędzia grodzki włodzimierski, poseł województwa bracławskiego na sejm koronacyjny 1576 roku.

</doc>
<doc id="3766512" url="https://pl.wikipedia.org/wiki?curid=3766512" title="Międzynarodowa Akademia Olimpijska">
Międzynarodowa Akademia Olimpijska

Międzynarodowa Akademia Olimpijska (ang. "International Olympic Academy", "IOA"; fr. "L’Académie Internationale Olympique", "AIO"; gr. "Διεθνής Oλυμπιακή Aκαδημία", "ΔΟΑ") – instytucja naukowa pełniąca rolę wielokulturowego i interdyscyplinarnego centrum, które ma na celu studiowanie, wzbogacanie wiedzy oraz propagowanie olimpizmu. Nadzór nad nią sprawuje Międzynarodowy Komitet Olimpijski. Powstała w wyniku inspiracji starożytnym Gimnazjonem, który kształtował olimpijski ideał poprzez harmonijny rozwój ciała, woli i umysłu.
Misja.
Celem Międzynarodowej Akademii Olimpijskiej jest stworzenie międzynarodowego centrum kulturalnego w Olimpii, mającego na celu zachowanie i szerzenie olimpijskiego ducha oraz opracowywanie i wdrażanie w życie edukacyjnych i społecznych zasad olimpizmu. Całość przedsięwzięć realizowana jest w zgodzie z zasadami ustanowionymi przez starożytnych Greków i wskrzesicieli współczesnego ruchu olimpijskiego, zainicjowanego przez francuskiego barona Pierre’a de Coubertin.
Oferta edukacyjna.
Międzynarodowa Akademia Olimpijska prowadzi szereg programów edukacyjnych, do których należą między innymi:
Uczestnicy programów edukacyjnych zobowiązani są do biegłej znajomości przynajmniej jednego z trzech języków urzędowych: angielskiego, francuskiego lub greckiego.

</doc>
<doc id="3766514" url="https://pl.wikipedia.org/wiki?curid=3766514" title="Hieronim Bużeński">
Hieronim Bużeński



</doc>
<doc id="3766515" url="https://pl.wikipedia.org/wiki?curid=3766515" title="EuroEyes Cyclassics 2016">
EuroEyes Cyclassics 2016

21. edycja wyścigu kolarskiego EuroEyes Cyclassics odbył się 21 sierpnia 2016 roku. Wyścig ten znajduje się w UCI World Tour 2016.
Uczestnicy.
Na starcie wyścigu stanęło 22 zespołów. Wśród nich wszystkie osiemnaście ekip UCI World Tour 2016 oraz cztery z tzw. dziką kartą. 
Lista drużyn uczestniczących w wyścigu:

</doc>
<doc id="3766519" url="https://pl.wikipedia.org/wiki?curid=3766519" title="Hieronim Bużeński (zm. 1603)">
Hieronim Bużeński (zm. 1603)

Hieronim Bużeński herbu Poraj (zm. w 1603 roku) – kasztelan sieradzki w latach 1588-1603, starosta warcki.
Studiował w 1572 roku w Lipsku.
Poseł województwa sieradzkiego na sejm 1576/1577 roku i sejm 1585 roku.
Był wyznawcą kalwinizmu, potem przeszedł na katolicyzm.

</doc>
<doc id="3766520" url="https://pl.wikipedia.org/wiki?curid=3766520" title="Lekkoatletyka na Letnich Igrzyskach Olimpijskich 2016 – skok wzwyż mężczyzn">
Lekkoatletyka na Letnich Igrzyskach Olimpijskich 2016 – skok wzwyż mężczyzn

Skok wzwyż mężczyzn – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrońcą tytułu mistrzowskiego z 2012 roku był Rosjanin Iwan Uchow, jednak nie wziął on udziału w rywalizacji.
W zawodach wystartowało 44 zawodników.
Rekordy.
Tabela uwzględnia rekordy uzyskane przed rozpoczęciem zawodów.
Wyniki.
Eliminacje.
Minimum kwalifikacyjne wynosiło 2,31 m.
Zawodnicy rywalizowali w dwóch grupach: A i B.

</doc>
<doc id="3766524" url="https://pl.wikipedia.org/wiki?curid=3766524" title="Autostrada Tōhoku">
Autostrada Tōhoku

 – najdłuższa autostrada w Japonii o łącznej długości 679,5 km przebiegająca od Kawaguchi do Aomori przez Tochigi, Fukushimę, Kuriharę, Hachimantai, Kazuno i Kosakę. 
Oznaczenie E4 zostało tej autostradzie nadanie przez japońskie Ministerstwo Ziemi, Infrastruktury, Transportu i Turystyki w roku 2016.

</doc>
<doc id="3766526" url="https://pl.wikipedia.org/wiki?curid=3766526" title="Berta Cáceres">
Berta Cáceres

Berta Isabelle Cáceres Flores ([ˈbeɾta isaˈßel ˈkaseɾes ˈfloɾes]; ur. 4 marca 1971, 1972 lub 1973, zm. 3 marca 2016) – honduraska obrończyni środowiska, przywódczyni rdzennej ludności oraz współzałożycielka i koordynatorka Obywatelskiej Rady Organizacji Ludowych oraz Ludów Tubylczych Hondurasu (Consejo Cívico de Organizaciones Populares e Indígenas de Honduras, COPINH). Otrzymała w 2015 r. Nagrodę Goldmanów za „oddolną kampanię, która z powodzeniem wywalczyła rezygnację z planów budowy największej na świecie budowli piętrzącej zwanej zaporą Agua Zarca” w Rio Gualcarque.
Została zamordowana we własnym domu przez uzbrojonych napastników, a jej życie było zagrożone od wielu lat. W 2014 roku, według danych zgromadzonych przez badania "Global Witness", dwanaścioro działaczy na rzecz obrony środowiska zginęło w Hondurasie, co czyni go najbardziej niebezpiecznym krajem na świecie dla osób i organizacji, które chronią lasy i rzeki.
Wczesne życie.
Cáceres urodziła się w plemieniu Lenca w La Esperanza, Honduras. Dorastała w latach 70., w czasach pełnych przemocy w Ameryce Środkowej. Jej matka, Berta Flores, była wzorem humanizmu: była akuszerką i działaczką społeczną, która przyjmowała i dbała o uchodźców z Salwadoru.
Berta Cáceres studiowała na uniwersytecie i ukończyła go z kwalifikacjami dydaktycznymi.
Aktywność.
W 1993 roku, jako działacz studencki, Cáceres została współzałożycielem Obywatelskiej Rady Organizacji Ludowych oraz Ludów Tubylczych Hondurasu (COPINH), organizacji broniącej praw ludów tubylczych w Hondurasie. Berta Cáceres prowadziła kampanie o różnej tematyce, w tym protest przeciwko nielegalnej wycince drzew, przeciwko właścicielom plantacji i obecności baz wojskowych USA na ziemiach należących do ludów Lenka. Popierała też feminizm, prawa LGBT, a także zwracała uwagę na sprawy dotyczące zarówno rdzennej ludności, jak i całego społeczeństwa.
W 2006 roku grupa rdzennych mieszkańców należących do plemienia Lenka z Rio Blanco poprosiła Cáceres o dochodzenie w sprawie ciężkiego sprzętu i maszyn budowlanych, które pojawiły się na ich terenach. Cáceres przeprowadziła odpowiednie badania i poinformowała społeczeństwo o wspólnym projekcie chińskiej firmy Sinohydro, Ogólnoświatowego Przedsiębiorstwa Banku Finansów Międzynarodowych i honduraskiej firmy Energéticos S. A. (znanej również jako DESA, patrz Empresa Nacional de Energía Eléctrica), którego celem jest zbudowanie serii czterech elektrowni wodnych na rzece Gualcarque.
Podejmując ten projekt bez jakichkolwiek konsultacji społecznych inwestorzy złamali międzynarodowe prawo. Ludy Lenca były zaniepokojene, że budowa może utrudnić lub zagrodzić ich dostęp do wody, żywności i lekarstw, a tym samym zagraża ich tradycyjnemu stylu życia. Cáceres pracowała wraz ze społecznością aby przeprowadzić akcję protestu. Zorganizowała legalne akcje społeczne i spotkania ludowe mające na celu porzucenie projektu. Zgłosiła też sprawę do Amerykańskiej Komisji Praw Człowieka.
Od 2013 roku, przez rok, Cáceres prowadziła protest przeciwko realizacji projektu, w którym udział wzięła organizacja COPINH i ludność lokalna. Akcja miała na celu powstrzymanie inwestorów przed wtargnięciem na plac budowy. Jednak, służby ochronne regularnie pozbywały się ludności z tego terenu. 15 lipca 2013 roku Wojsko Hondurasu odpowiedziało ogniem na protesty, zabijając jednego członka COPINH i raniąc trzech innych. Społeczeństwo regularnie skarżyło się na zagrożenia i prześladowania ze strony pracowników budowlanych, strażników i wojska. W maju 2014 roku członkowie COPINH zostali zaatakowani w dwóch niepowiązanych wypadkach, a w efekcie dwóch członków zmarło, a trzech innych zostało poważnie rannych.
Pod koniec 2013 roku Sinohydro i Międzynarodowa Korporacja Finansowa wycofały się z projektu z powodu protestów prowadzonych przez COPINH. Natomiast Desarrollos Energéticos (DESA) kontynuowało prace, jednak przeniesiono plac budowy w sąsiednie miejsce. Pozostali miejscowi biznesmeni wciąż wspierali projekt. Urzędnicy wszczęli śledztwo w sprawie Cáceres i dwóch przywódców ludów Lencaza za "przywłaszczenie ziemi, przymus i ciągłe straty". Wystąpili przeciwko organizacji "DESA" za aktywne działanie w akcji protestacyjnej mając na celu wyrządzenie szkodę firmie. W odpowiedzi na zarzuty, Amnesty International oświadczyła, że jeśli działacze zostaną aresztowani, Amnesty International uzna ich za więźniów sumienia. Wiele lokalnych i międzynarodowych organizacji apelowało do rządu Hondurasu, by ten nie karał za ochronę praw człowieka i przeprowadził dochodzenie w sprawie gróźb przeciwko obrońcom praw człowieka.
20 lutego 2016 roku, więcej niż 100 protestantów było przetrzymywanych przez służby bezpieczeństwa podczas protestów. Zagrożenia dla ich organizacji zaczynają rosnąć i rosnąć.
Zagrożenia i problemy związane z prawami człowieka.
Amerykańska komisja praw człowieka 28 lipca 2009 roku wpisała Bertę Cáceres na listę osób zagrożonych podczas zamachu stanu w Hondurasie w 2009 roku. Kolejnego dnia IACH opublikował tak zwane "środki ostrożności (MC 196-09)" w celu obrony jej i innych działaczy, podkreślając, że siły zbrojne otoczyły jego dom.
W 2013 roku, Cáceres powiedziała dla "Al Jazeera:"Armia ma listę 18 działaczy na rzecz praw człowieka których chcą zabić, z moim nazwiskiem na czele. Chcę żyć, jest jeszcze wiele rzeczy, które chcę zrobić na tym świecie, ale nawet nigdy do tej pory nie rozważałam poddania walki za moje terytorium, za życie z godnością, bo nasza walka jest legalna. Uważam na siebie, ale w końcu, w tym państwie, w którym jest totalna bezkarność jestem bezsilna... Kiedy zechcą mnie zabić, zrobią to.W trakcie kampanii przeciwko budowy zapory, Caceres i inni organizatorzy byli często zastraszani przez wojsko; pewnego razu podczas podróży do Rio Blanco, zostali zatrzymani a ich pojazd został przeszukany. Cáceres oświadczyła, że w trakcie rewizji, pistolet został osadzony w samochodzie; organizatorzy zostali następnie aresztowani za posiadanie broni i zatrzymani na noc w więzieniu Sąd stosował w stosunku do Cáceres środki zapobiegawcze, zmuszając ją, aby zostawiła swój podpis w sądzie co tydzień uniemożliwiając jej ucieczkę z kraju. Środki te były podjęte aż do momentu kiedy sprawę umorzono w lutym 2014 roku.
Jednym z ulubionych wyrażeń Berty brzmiało: "boją się nas, bo my nie boimy się ich", według Gustavo Castro Soto.
Wyróżnienia.
W kwietniu 2015 roku międzynarodowa organizacja praw człowieka "Global witness" wyróżniła sprawę Cáceres jako symbolizującą poważne ryzyko, z jakim mierzą się działacze na rzecz środowiska w Hondurasie. Jest to kraj o największej liczbie zabójstw działaczy na rzecz środowiska na mieszkańca na świecie.
Śmierć.
Cáceres została zastrzelona w jej domu przez uzbrojonych napastników rankiem 3 marca 2016 roku. Meksykański działacz na rzecz środowiska Gustavo Castro Soto również został ranny, przez dwa strzały, jeden w policzek, drugi w dłoń. Gustavo przyjechał do La Esperanza dzień przed spotkaniem z 80 innymi aby "przedyskutować alternatywy dla elektrowni wodnej". Berta zaprosiła go aby został w jej domu na noc "jako że jej dom ma lepszy dostęp do internetu niż jego mieszkanie".
Gustavo Castro Soto powiedział:
Pracowałem nad prezentacją, kiedy usłyszałem głośny huk. Myślałem, że coś upadło, ale wtedy Berta zaczęła krzyczeć, "Kto tam?", wiedziałem, że jest źle, że to już jest koniec.[...] Kiedy napastnik wrócił, zakryłem moją twarz. Był 3 metry ode mnie. Ruszyłem się kiedy wystrzelił, ale kula musnęła mnie w ucho. Myślał, że mnie zabił. To jest cud, że przeżyłemStosując tak zwane środki ostrożności, zaproponowane przez Amerykańską Komisję Praw Człowieka, rząd Hondurasu był zobowiązany chronić Cáceres, ale dnia kiedy dokonano morderstwa dom Cáceres nie był wcale chroniony. Minister bezpieczeństwa Hondurasu powiedział, że Cáceres nie była w miejscu, który uważała za swój dom. Niedawno przeprowadziła się do nowego domu w La Esperanza.
Kiedy jeszcze żyła, Caceres wyróżnia Hillary Clinton za wkład i zaangażowanie w zamach stanu w Hondurasie:"Powrót prezydenta, Mel Zelaya, stał się drugorzędną sprawą. W Hondurasie miały być wybory. I wtedy, ona, Clinton, rozpoznała, że oni nie zezwolili Mel Zelaya na powrót do prezydentury. W Hondurasie miały być wybory. I międzynarodowe społeczeństwo - urzędnicy, rząd, zdecydowana większość—zaakceptowali to, chociaż my ostrzegaliśmy ich, że będzie to skutkować niebezpieczeństwem oraz że dozwolone będzie barbarzyństwo, nie tylko w Hondurasie, ale i na całym kontynencie. A my byliśmy tego świadkami."Clinton obaliła stwierdzenie, że jej metoda radzenia sobie z sytuacją jest lepsza dla społeczeństwa Hondurasu, mimo to, że Honduraz jest na czele listy World Banku biorąc pod uwagę liczbę celowych zabójstw.
Reakcje.
Berta Isabelle Zuniga Cáceres, 25-letnia córka Berty Cáceres, powiedziała w wywiadzie, że przypisuje firmie, która chciała zbudować elektrownię wodną Agua Zarca, odpowiedzialność za śmierć jej matki. Stwierdziła, że "bardzo łatwo przekupić ludzi do popełniania morderstw w Hondurasie, ale ci, którzy za tym stoją są innymi, wpływowymi ludźmi z pieniędzmi i możliwościami, które pozwalają im popełniać te zbrodnie" i że "oni wiele razy najmowali morderców, aby ją zabić."
Po jej śmierci pojawiało się wiele wezwań do zbadania tej sprawy, między innymi pochodzących od Organizacji Stanów Zjednoczonych(OAS), ambasadora USA w Hondurasie, i Wysoki komisarz ONZ ds. praw człowieka. prezydent Hondurasu Juan Orlando Hernandez ogłosił, że dochodzenie w sprawie morderstwa jest priorytetem, i sekretarz generalny OPA Louis Almagro ponowił prośbę od OAS o szczególną ochronę obrońców praw człowieka w Hondurasie.
Inne wyrażenia wsparcia nadeszły od amerykańskiego aktora i działacza na rzecz środowiska Leonardo DiCaprio, kanadyjskiego pisarza i działacza Naomi Klein, Amnesty International, piosenkarki Renee Perez z zespołu Calle 13, byłego kolumbijskiego senatora Piedad Cordoba, Oxfam, burmistrza Barcelony Ada Colau, senatora Stanów Zjednoczonych Patricka Leahy, i prezydenta Wenezueli Nicolas Maduro.
Po jej śmierci Grupa około 100 członków organizacji COPINH przeprowadziła przemarsz na posterunek policji, domagając się przeprowadzenia niezależnego międzynarodowego dochodzenia w sprawie jej zabójstwa. Pod budynkiem Harry'ego S. Trumana w Waszyngtonie odbył się protest. 4 marca 2016 roku grupa studentów Narodowego autonomicznego uniwersytetu w Hondurasie zorganizowała akcję protestu w sprawie śmierci Cáceres, twierdząc, że nie zapewniono jej odpowiedniej ochrony jeszcze za życia, domagając się niezależnego śledztwa. Rzucali też kamieniami, a policja użyła gazu łzawiącego do rozpędzenia zamieszek podczas protestu. Protesty odbyły się również w pobliżu ambasady Hondurasu w Bogocie, San Cristobal de Las Casas, Wiedniu, Berlinie i Barcelonie.[""]
Śledztwo.
3 marca 2016 roku, w dniu jej śmierci, urzędnicy przeprowadzili autopsję ciała Cáceres bez nadzoru, mimo że jej rodzina żądała niezależnych ekspertów ds kryminalistyki, tj. niezależnego śledztwa Amerykańskiej Komisji Praw Człowieka.
Tego samego dnia rząd rozpoczął swoje dochodzenie i uaktywnił Jednostkę ds. karczemnych przestępstw (Unidad de Delitos Violentos), która koordynuje swoje działania z USA. Aureliano Molina Villanueva, członek organizacji COPINH, został aresztowany 3 marca pod zarzutem zabójstwa. COPINH potępił te działania, stwierdzając, że była to próba fałszywego oskarżenia o morderstwo. 5 marca, Molina został zwolniony z powodu braku dowodów na jego udział w zbrodni. Strażnik José Ismael Lemus został także zatrzymany a następnie wypuszczony. Z kolei sąd nakazał by Ismael i Castro, jedyni ocaleni po ataku, pozostali w kraju aż do zakończenia śledztwa
Jedyny świadek wypadku, Castro, powiedział później, że "chodząc od ministerstwa do budynków sądowych, musiał opowiadać swoją historię za każdym razem,[...] zakaz opuszczenia kraju przez miesiąc; był traktowany jak podejrzany[...]. Po miesiącu, sędzia w tej sprawie zawiesił mojego prawnika. Złamali wszystkie moje prawa. Bałem się każdego dnia. Obawiałem się, że coś może mi się przytrafić w każdej chwili. Czułem się kozłem ofiarnym".
5 marca podczas konferencji prasowej, czworo dzieci Cáceres: Olivia, Berta, Laura, i Salvador, wyrazili wotum nieufności wobec śledztwa przeprowadzonego przez sąd w Honduras. Uznając zabójstwo zabójstwo ich matki za akt polityczny, wzywali by podjęto w końcu międzynarodowe śledztwo w sprawie morderstwa. 6 marca 2016 roku Prezydent Hernandez poprosił Wysokiego komisarza ONZ ds. Praw Człowieka Zeid bin Ra'ad Al-Hussein, aby pomógł w dochodzeniu w sprawie śmirci Cáceres.
W pierwszych dniach po morderstwie, delegacja organizacji Amnesty International (AI) spotkała się z Ministrem ds. Praw Człowieka, Sprawiedliwości, Spraw Wewnętrznych i Decentralizacji, a także przedstawicielem Ministerstwa Bezpieczeństwa, Ministerstwa Spraw Zagranicznych, Prokuraturą Generalną i społeczeństwem obywatelskim, a także z członkami rodziny Cáceres. Amnesty International skrytykował prezydenta Hernandez za odrzucenie propozycji spotkania się z krewnymi Cáceres, obrońcami praw człowieka, i AI. Amnesty skarcił rząd za "absolutny brak zaangażowania w ochronę obrońców praw człowieka w kraju" i zaznaczył, że władzom Hondurasu nie udało się "przeprowadzić najbardziej podstawowego śledztwa, wliczając w to fakt, że Berta była ofiarą wielu ataków na jej życie przez bardzo długi czas."
Miesiąc po śmierci Cáceres, władze Hondurasu ogłosiły, że 13 marca przeprowadzili rewizje w biurach DESA i rozmawiali z pracownikami firmy.
2 maja 2016 r., władze aresztowały czterech mężczyzn, jeden jest kierownikiem firmy DESA, drugi jest byłym pracownikiem firmy ochroniarskiej wynajętej przez DESA; pozostali dwaj to major wojskowy i kapitan w stanie spoczynku.
Były żołnierz Hondurasu wyszkolony przez jednostki specjalne Stanów Zjednoczonych oświadczył, że nazwisko Cáceres zostało włączone na ich czarną listę kilka jeszcze miesięcy przed jej śmiercią.

</doc>
<doc id="3766528" url="https://pl.wikipedia.org/wiki?curid=3766528" title="Sebastian Maciej Rudnicki">
Sebastian Maciej Rudnicki

Sebastian Maciej Rudnicki herbu Lis (zm. przed lutym 1588 roku) – podsędek ziemski sieradzki w latach 1579-1587. 
Poseł województwa sieradzkiego na sejm 1576/1577 roku, sejm koronacyjny 1587/1588 roku.

</doc>
<doc id="3766530" url="https://pl.wikipedia.org/wiki?curid=3766530" title="Alan Hunter">
Alan Hunter

 
Alan Hunter (ur. 30 lipca 1964 w Larne) – australijski piłkarz występujący na pozycji obrońcy. Trener piłkarski. 
Kariera klubowa.
Hunter karierę rozpoczynał w 1982 roku w zespole Acacia Ridge SC. W 1983 roku został graczem klubu Brisbane Lions z National Soccer League. W sezonie 1986 spadł z nim ligi, ale w kolejnym awansował z powrotem do NSL. W 1989 roku przeszedł do Sydney Croatia. Grał tam do 1993 roku, a potem przeniósł się do Brisbane Strikers. W sezonie 1996/1997 zdobył z nim mistrzostwo NSL. W 1997 roku otrzymał nagrodę Joe Marston Medal. W tym samym roku odszedł do Carlton SC, gdzie spędził sezon 1997/1998. Potem grał w Manly Warringah Dolphins, a w 1999 roku zakończył tam karierę.
Kariera reprezentacyjna.
W reprezentacji Australii Hunter zadebiutował 6 sierpnia 1986 w przegranym 0:1 towarzyskim meczu z Czechosłowacją. W 1988 roku był członkiem reprezentacji na letnich igrzyskach olimpijskich, zakończonych przez Australię na ćwierćfinale.
W latach 1986-1988 w drużynie narodowej rozegrał 7 spotkań.

</doc>
<doc id="3766533" url="https://pl.wikipedia.org/wiki?curid=3766533" title="Fidju">
Fidju

Fidju (arab. فديو) – miejscowość w Syrii, w muhafazie Latakia. W 2004 roku liczyła 4065 mieszkańców.

</doc>
<doc id="3766535" url="https://pl.wikipedia.org/wiki?curid=3766535" title="Wyższa Szkoła Administracji Publicznej w Ostrołęce">
Wyższa Szkoła Administracji Publicznej w Ostrołęce

Wyższa Szkoła Administracji Publicznej w Ostrołęce – niepubliczna szkoła wyższa, założona w 1994 na bazie Punktu Konsultacyjnego Wydziału Prawa i Administracji Uniwersytetu Warszawskiego. Prowadzi studia pierwszego i drugiego stopnia na kierunku administracja oraz studia podyplomowe. Jej siedziba mieści się w Ostrołęce przy ul. Korczaka 73.
Historia.
Uczelnia została założona w 1994 przez Fundację „Iuris Scientia”. Uzyskała prawo działania na podstawie decyzji Ministra Edukacji Narodowej i Sportu z 10 sierpnia 1994. Kadrę dydaktyczną Szkoły tworzą od początku jej istnienia w większości nauczyciele akademiccy Wydziału Prawa i Administracji UW. W październiku 2009 został oddany do użytku nowy gmach uczelni, posiadający cztery kondygnacje i powierzchnię użytkową 6550 m2.
Uczelnia blisko współpracuje z Wydziałem Prawa i Administracji UW. Wspólnie z tym wydziałem prowadzi studia II stopnia na kierunku administracja.

</doc>
<doc id="3766539" url="https://pl.wikipedia.org/wiki?curid=3766539" title="As-Safsaf">
As-Safsaf

As-Safsaf (arab. الصفصاف) – miejscowość w Syrii, w muhafazie Latakia. W 2004 roku liczyła 3259 mieszkańców.

</doc>
<doc id="3766540" url="https://pl.wikipedia.org/wiki?curid=3766540" title="Abraham Giżycki">
Abraham Giżycki

Abraham Giżycki herbu Nałęcz (zm. przed 7 stycznia 1583 roku) – sędzia ziemski wieluński w latach 1563-1582, podstarości ostrzeszowski w latach 1545-1546, surogator ostrzeszowski w latach 1547-1563, burgrabia ostrzeszowski w latach 1542-1544.
Poseł ziemi wieluńskiej na sejm 1556/1557 roku, sejm piotrkowski 1562/1563 roku, sejm warszawski 1563/1564 roku, 1576/1577 roku, sejm koronacyjny 1574 roku, poseł województwa sieradzkiego i ziemi wieluńskiej na sejm 1566 roku. 

</doc>
<doc id="3766543" url="https://pl.wikipedia.org/wiki?curid=3766543" title="WWE 2K17">
WWE 2K17

WWE 2K17 – komputerowa gra sportowa o tematyce wrestlingu, stworzona przez studia Yuke’s i Visual Concepts. Została wydana przez 2K Sports na platformy PlayStation 3, PlayStation 4, Xbox 360, Xbox One i Microsoft Windows. Jest to osiemnasta gra z serii "WWE" i czwarta wydana pod nazwą "WWE 2K". Założeniem gry jest odzwierciedlenie uniwersum WWE, w tym jego najważniejszych gałęzi branżowych – "WWE SmackDown", "WWE Raw" i "WWE NXT", a także częściowo uniwersum dawnych konkurencji tej firmy – WCW, ECW i WCCW. Gra zawiera kilka trybów rozgrywki – standardowa walka na arenie lub zapleczu, prowadzenie własnej kariery zawodnika WWE oraz odgrywanie różnych sytuacji we własnym uniwersum. Istnieje też możliwość personalizacji i tworzenia własnych uniwersów, programów, czołówek, aren, pasów mistrzowskich i zawodników, a także ich ruchów, charakteru, sposobów wejścia na arenę, sposobów celebracji zwycięstwa oraz filmów promocyjnych na TitanTronie.
Marketing i promocja.
Pierwsze przesłanki o grze pojawiły się już w styczniu 2016 roku, kiedy to WWE i 2K Games podpisały wieloletnią umowę zlecającą publikowanie kolejnych gier z serii "WWE 2K" przez studio. Obie firmy po raz pierwszy oficjalnie zapowiedziały grę "WWE 2K17" 31 maja, ogłaszając jednocześnie, że Goldberg będzie dodatkową grywalną postacią dla wszystkich, którzy dokonają zakupu gry przed premierą. Miał być dostępny w dwóch wersjach jako zawodnik WCW i jako zawodnik WWE. Ujawniono też, że gracz będzie mógł rozgrywać zawody na arenie "Halloween Havoc" i "WCW Monday Nitro", na których walczył sam Goldberg. Opublikowano także zwiastun z udziałem Billa Goldberga. 27 lipca opublikowano drugi zwiastun, na którym ujawniono okładkę opakowania gry – znajdował się na niej Brock Lesnar. 14 lipca WWE ogłosiło wydanie edycji kolekcjonerskiej. Zawierała ona między innymi dodatki NXT Pack i Goldberg Pack, litografię podpisaną przez Shinsuke Nakamurę, karty kolekcjonerskie i figurkę Finna Bálora. Od 2 sierpnia IGN i 2K Games regularnie co tydzień ujawniały kolejne grywalne postacie w formie zabawy. Publikowały obrazek, na którym znajdywały się wskazówki. Fani mieli dwie godziny na odgadnięcie kto pojawi się w WWE 2K17. Po tym czasie publikowana była oficjalna lista. 8 sierpnia ogłoszono, że za wybór utworów do ścieżki dźwiękowej gry będzie odpowiedzialny producent muzyczny i raper Puff Daddy. 20 września ukazał się kolejny zwiastun. Tym razem promował tryb MyCareer i wystąpił w nim Paul Heyman, który odegrał w zwiastunie rolę managera proponującego graczowi współpracę przy rozwoju kariery.
W promocję gry byli zaangażowani wrestler Bill Goldberg i manager Brocka Lesnara Paul Heyman. W ramach swojej rywalizacji w kayfabe wykorzystywali materiały z wersji demonstracyjnej i odnosili się do swoich występów w grze. Goldberg osobiście promował grę na konferencji prasowej ESPN i przyznał, że gra przyczyniła się do jego powrotu do wrestlingu oraz organizacji WWE, z którą wcześniej był skłócony przez wiele lat. Gra była szczególnie promowana na wydarzeniu Survivor Series. Przed premierą twórcy potwierdzili, że ze względu na czas produkcji nie udało się zaimplementować w grze mechanik, które odwzorowywałyby zmiany, jakie zaszły w stylu WWE w 2016 roku, takich jak podział WWE na brandy. Dyrektor marki Bryce Yang stwierdził, że nie wyklucza możliwości ukazania się DLC, które wypełniłoby tę lukę, ale nie był to priorytet zespołi produkcyjnego. Ostatecznie taki dodatek nigdy się nie ukazał. Gra ukazała się na platformach PlayStation 3, PlayStation 4, Xbox 360 i Xbox One 11 października 2016.
W styczniu 2017 roku firma 2K Games poinformowała, że gra ukaże się na komputerach osobistych 7 lutego 2017 roku. Ogłoszono przy tym, że produkcja dostępna będzie w standardowej edycji zawierającej Goldberg Pack (49,99 euro) oraz Deluxe Edition (74,99 euro), zawierającej przepustkę sezonową. Zgodnie z zapowiedzią gra ukazała się na platformie Steam 7 lutego, a przepustkę sezonową można było też nabyć osobno, w cenie 29,99 euro. Wszystkie opublikowane do tej pory na konsolach DLC były dostępne na PC w momencie premiery tej wersji. Kolejny nadchodzący dodatek miał jednak najpierw ukazać się na PlayStation i Xbox. W lutym 2017 roku zapowiedziano ostatnie DLC WWE 2K17 – "Hall of Fame Showcase". Jego główną atrakcją zdaniem twórców miała być rekonstrukcja historycznych walk z udziałem wrestlerów dołączonych do WWE Hall of Fame w 2016 roku. W kampanię reklamową ostatniego DLC był zaangażowany pojawiający się w jednej z walk i już zapowiedziany jako przyszły członek WWE Hall of Fame wrestler Diamond Dallas Page.
Już po wydaniu, w promocję gry zaangażowali się również wrestlerzy WWE prowadzący własne kanały na YouTube. Xavier Woods nagrał serię typu "Lets Play", a Scott Hall nagrał recenzję edycji NXT.
Rozgrywka.
Zmiany względem poprzedniej części.
Do gry powróciła znana z poprzednich części możliwość przeniesienia walki na widownię oraz walk za kulisami. Ostatni raz taka opcja była dostępna w grze "WWE SmackDown vs. Raw 2008". Dodany został nowy opcjonalny system submission fighting, zachowując także ten z "WWE 2K16". Gracz sam może wybrać którym systemem chce się posługiwać. Zmieniony został system tauntów – teraz wpływają one na chwilowe zwiększenie siły ataku, chwilowe zwiększenie przyrostu momentum lub zasygnalizowanie partnerowi albo przeciwnikowi aby wstał. Walki są od teraz oceniane za pomocą umownych gwiazdek (od 0 do 5 z możliwością otrzymania pół gwiazdki). Gracz może obserwować wzrost oceny w trakcie walki. Zmieniono sposób prowadzenia walk z udziałem więcej, niż dwóch osób tak aby ograniczyć sytuacje, w których wszyscy zawodnicy znajdują się w ringu. Uproszczono też proces pozycjonowania drabiny przez zawodnika. W trybie tworzenia wrestlera pojawią się nowe opcje, między innymi personalizacja włosów na ciele i połysk skóry. Nie ma już możliwości personalizacji rozmiaru każdej części ciała. Zamiast tego można wybrać typ ciała i jego poszczególnych części. Po raz pierwszy pojawia się możliwość stworzenia własnego materiału filmowego, który może zostać wykorzystany na TitanTronie lub jako czołówka programu, i własnego sposobu celebrowania zwycięstwa przez zawodników. Tryby Universe i MyCareer zostały wzbogacone o promo (takie jak wywiady i autopromocja zawodnika przed publicznością) symulujące zdarzenia między walkami w programach telewizyjnych WWE. W grze jest więcej grywalnych zawodników, niż w "WWE 2K16", natomiast nie pojawiają się ponownie niektórzy dawni wrestlerzy i managerowie, a także ci, którzy od poprzedniej części zakończyli współpracę z firmą WWE. Są to: Arnold Schwarzenegger, Adam Rose, Bad News Barrett, Batista, Brad Maddox, Cameron, Colonel Mustafa, Colonel Robert Parker, D’Lo Brown, Damien Mizdow, Farooq, Fit Finlay, General Adnan, Gerald Brisco, Haku, Honky Tonk Man, Jimmy Hart, Ken Shamrock, Mikey Whipwreck, Miss Elizabeth, Pat Patterson, Paul Bearer, Roddy Piper, Rosa Mendes, Ryback, Santino Marella, Savio Vega, Sensational Sherri, Sgt. Slaughter, Stevie Ray, X-Pac i Zeb Colter.
Twórcy gry początkowo rozważali wprowadzenie znanego z poprzednich części trybu 2K Showcase, w którym gracz mógł odtworzyć autentyczne walki i wątki fabularne uważane przez zespół projektancki za ważne dla historii wrestlingu. Ostatecznie postanowili z niego zrezygnować i położyć większy nacisk na rozwój popularniejszych trybów – Universe i MyCareer – jednocześnie zapowiadając, że tryb Showcase prawdopodobnie pojawi się w niektórych przyszłych grach z serii WWE. W lutym 2017 roku zapowiedziano, że tryb Showcase pojawi się w DLC "Hall of Fame Showcae".
Walka.
Podstawowym elementem rozgrywki WWE 2K17 występującym we wszystkich trybach rozgrywki jest walka na arenie lub za kulisami, z udziałem wrestlerów zaimplementowanych w grze lub stworzonych przez użytkownika. Oprócz aren WWE do wyboru są także te należące do nieistniejącej obecnie konkurencji tej firmy – WCW, ECW i WCCW. W grze znajdują się między innymi areny WCW Halloween Havoc, ECW November to Remember i WCCW '86. Walki są oceniane za pomocą umownych gwiazdek (od 0 do 5 z możliwością otrzymania pół gwiazdki). Gracz może obserwować wzrost oceny w trakcie walki. Na ocenę wpływają takie zdarzenia jak "move variety" (pl. "różnorodność chwytów"), "memoriable moments" (pl. "pamiętne chwile") i "signature touch" (odnoszące się do ruchów charakterystycznych dla poszczególnych wrestlerów, zwanych signaturami lub finisherami). Niektóre walki można zacząć za kulisami lub przejść z areny za kulisy. W walkach zakulisowych po raz pierwszy w serii wrestlerzy nie są ograniczeni do jednego pomieszczenia i mogą przemieszczać się między lokacjami. Na zapleczu można też natrafić na innych członków personelu WWE (między innymi Triple H-a i Renee Young), ale nie można wchodzić z nimi w interakcje. Na niektórych arenach istnieje też możliwość przejścia za barykady i walka na publiczności. Każdej walce towarzyszy komentarz Jerry’ego „The King” Lawlera, Michaela Cole’a i JBL-a (nawet w przypadku gdy JBL jest zawodnikiem w ringu – wówczas komentatorzy odnoszą się do jego bilokacji). Na sytuacje reaguje również publiczność bijąc brawa, bucząc lub skandując różne hasła. Wchodzących na ring zawodników zapowiada Lilian Garcia, która później także ogłasza zwycięzcę.
Walka polega na atakowaniu przeciwnika poprzez wykonywanie ciosów, kopów i innych akcji wrestlerskich oraz spełnienia warunków danego typu walki (np przypięcie w zwykłej walce lub doprowadzenie do poddania w submission match). Ciosy przeciwnika można zablokować, jednak liczba możliwych blokad jest ograniczona (stopień ograniczenia zależy od zawodnika). Po wykorzystaniu możliwości blokady trzeba odczekać określoną ilość czasu zanim ta możliwość się odnowi. Zawodnik może też wykonywać tak zwane taunty, dzięki którym może zasygnalizować partnerowi lub przeciwnikowi aby wstał, czasowo zwiększyć siłę ataku lub czasowo zwiększyć szybkość zwiększania się momentum. Momentum rośnie z każdym udanym atakiem. Po zdobyciu 100 punktów momentum zawodnik może wykonać charakterystyczny dla siebie atak, a po zdobyciu 150 punktów finisher lub OMG. OMG to akcja wykonywana w konkretnym miejscu na arenie lub za kulisami i wykorzystująca do ataku najbliższe środowisko. Można je wykonać tylko jeśli zawodnik posiada odpowiednią umiejętność. Do walki można także wykorzystać leżące w pobliżu przedmioty, lecz w niektórych typach walk sędzia może za to zdyskwalifikować zawodnika. Jeśli wrestler zostanie mocno pobity, zaczyna krwawić.
Kobiety nie mogą walczyć z mężczyznami, krwawić, ani brać udziału w walkach royal rumble.
Promo.
Promocje występują w trybach MyCareer i Universe. W tym trybie zawodnik sterowany przez gracza wychodzi na arenę i wyraża swoje emocje, wybierając jedno ze zdań, które jest widoczne na ekranie. Czas na wybór wypowiedzi jest ograniczony. Gracz dokonując wyboru wpływa na reakcje publiczności, która może zacząć wiwatować lub buczeć. Im więcej spójnych wypowiedzi, tym wyższa jest jej ocena. Wypowiedzi wywołujące reakcje przeciwne, niż przez większość promo powodują obniżenie oceny. W niektórych trybach, w promocji bierze udział dwóch wrestlerów. Wówczas promocję wygrywa ten, który otrzyma wyższą ocenę. Wybór dokonywany przez gracza wpływa też na zyskiwanie sławy Face'a, bądź niesławy heela. W promocji można też wykorzystać zdolności specjalne. Jedną z nich jest uderzenie przeciwnik mikrofonem, co prowadzi do walki i zakończenia promo. Są następujące rodzaje promocji:
Virtual Currency.
Za promocje i walki na arenie w trybie Exhibition, MyCareer lub Universe gracz otrzymuje punkty VC (od "Virtual Currency", pl. "Waluta wirtualna"). Liczba otrzymanych punktów zależy od oceny walk lub promocji. Dodatkowym sposobem na zarabianie ich jest sprzedaż reklamowanych przez siebie koszulek i wykonywanie zadań dla zarządu lub Paula Heymana w trybie MyCareer. Za punkty gracz może usprawniać swoją postać w trybie MyCareer lub odblokowywać: stroje; areny odzwierciedlające te używane w czasie klasycznych wydarzeń pay-per-view i programów WWE, WCW i ECW; nieużywane pasy mistrzowskie WWE, WCW i ECW; sławnych dawnych wrestlerów oraz klasyczne wariancje postaci odblokowanych od samego początku (na przykład Big Show z 2000 roku, który jest traktowany jako inna postać, niż Big Show). Najtańszą rzeczą do odblokowania jest korporacyjny strój Kane’a i większość aren (3 000 VC), a najdroższą wrestler Steve Austin (87 500 VC).
Tryby rozgrywki.
Exhibition Match.
Tryb, w którym gracz może wybrać rodzaj walki, arenę i zawodników, a następnie rozegrać pojedynczą walkę w trybie jednoosobowym lub dwuosobowym.
MyCareer.
Jest niedostępny na konsolach PlayStation 3 i Xbox 360. W tym trybie gracz może stworzyć własnego zawodnika i dołączyć do organizacji WWE. Kariera zaczyna się od treningu pod okiem Matta Blooma, co pełni w grze funkcję tutorialu. W zależności od tego jakie postępy zostały poczynione od początku stworzony wrestler zadebiutuje w głównym rosterze albo w NXT. Od tego momentu wrestler bierze udział w cotygodniowych walkach i comiesięcznych pay-per-view. Może też starać się o zdobycie jednego z tytułów mistrzowskich. Jednocześnie można posiadać nie więcej, niż dwa tytuły. Między walkami można też prowadzić promo. Okazjonalnie Renee Young przeprowadza wywiad z wrestlerem po jego walce. W trakcie wywiadów mogą interweniować inni zawodnicy, co prowadzi do walki za kulisami. Również gracz może atakować innych zawodników w trakcie ich wywiadów. Może też decydować o tym z kim jego postać będzie toczyć rywalizację wzywając wybraną przez siebie osobę w czasie promo, jednak potencjalny rywal czasem ignoruje wyzwanie. Innymi sposobami na rozpoczęcie rywalizacji jest atakowanie innych zawodników w różnych momentach ich walk, promocji i wywiadów. W tym trybie można też zarabiać dodatkowe punkty VC poprzez sprzedaż stworzonych i reklamowanych przez siebie koszulek.
Postać gracza swoimi działaniami może zyskać przychylność lub wrogość ze strony zarządu WWE (reprezentowanego głównie przez Triple H-a) lub Paula Heymana, co ostatecznie prowadzi do sojuszu lub rywalizacji. Głównym sposobem na wyrabianie sobie reputacji którejkolwiek ze stron jest wykonywanie zlecanych zadań (na przykład wygranie walki poprzez pinfall dla zarządu lub posiadanie dowolnego tytułu przez 365 dni dla Heymana). Za wykonywanie zadań gracz otrzymuje punkty VC. Zadania Paula Heymana dzielą się na główne i poboczne i są trudniejsze oraz wymagające poświęcenia więcej czasu, niż zadania od zarządu, ale za to są nagradzane większą liczbą punktowów. Sojusznicy będą pomagać postaci, a wrogowie utrudniać rozwój jej kariery. Stając się sojusznikiem Heymana zawodnik może korzystać z jego usług managera, a w niektórych sytuacjach wrestlerowi będzie pomagał Brock Lesnar. Jeśli jednak postać gracza jest wrogiem Heymana, on i Lesnar będą próbował ją ukarać.
Tryb kończy się przejściem wrestlera na emeryturę, a jeśli zostały spełnione określone wymagania, to także dołączeniem do WWE Hall of Fame.
WWE Universe.
Tryb Universe pozwala na stworzenie własnego wrestlingowego uniwersum, odgrywanie w nim dowolnych walk i segmentów promocyjnych, a także wpływanie na zdarzenia losowe. Same walki są wzbogacone o okazyjne zdarzenia takie jak niespodziewana interwencja innych zawodników, atak uczestnika przed gongiem lub atak uczestnika po walce. Domyślnie w uniwesum znajdują się standardowe programy WWE ("WWE Raw", "WWE Main Event", "WWE NXT" i "WWE SmackDown"), ale gracz może je modyfikować, kasować i tworzyć własne. Modyfikowalne są także rostery, tag teamy, tytuły mistrzowskie i pozycje na listach pretendentów do tytułów. W danym momencie gracz może mieć zapisanych nie więcej, niż 3 uniwersa, a w jednym programie mogą występować nie więcej, niż 3 rywalizacje.
Showcase.
Jest dostępny tylko w zawartości DLC "Hall Of Fame Showcase Pack". W tym trybie gracz może wziąć udział w zrekonstruowanych cyfrowo historycznych walkach WWE, WCW i WCCW, w których brały udział osoby dołączone do WWE Hall of Fame w 2016 roku. Jedyną fikcyjną walką jest ta między Papa Shango, a The Godfather, którzy w rzeczywistości są odgrywani przez tę samą osobę – Charlesa Wrighta. Walka na WCW Saturday Night 1992 została dodana także ze względu na ogłoszenie, że Diamond Dallas Page zostanie dołączony do WWE Hall of Fame w 2017 roku. Warunkiem zaliczenia każdego etapu jest wypełnianie warunków, które na bieżąco wyświetlają się na ekranie i nawiązują do autentycznych sytuacji, które miały miejsce w tych walkach. Nagrodą za zaliczenie każdego etapu są odblokowywane nowe stroje, areny i wrestlerzy, którzy pojawili się w ostatniej walce. Kolejne etapy to:
Tryb tworzenia.
Gracz ma możliwość tworzenia i modyfikacji wielu elementów gry, takich jak zawodnicy, areny, pasy, tytuły mistrzowskie, materiały filmowe, programy oraz zestawy ruchów. Stworzone elementy można później publikować w zakłdace "Community Creations", gdzie będą dostępne online dla innych graczy.
W trybie tworzenia własnego wrestlera lub wrestlerki edytowalne są takie aspekty wyglądu postaci jak twarz, wzrost, masa, budowa ciała, zarost na twarzy i ciele, kolor skóry, połysk skóry, zmarszczki, zęby i paznokcie. Istnieje też funkcja przechwytywania twarzy, dzięki której można stworzyć twarz zawodnika na podstawie wgranego wcześniej zdjęcia. Modyfikowalne są także umiejętności, ruchy, osobowość, reakcja publiczności na wrestlera, a także sposób wejścia na arenę i celebrowania zwycięstwa osobno dla sytuacji kiedy postać jest face’em, heelem i mistrzem. Oprócz obowiązkowego nazwania swojej postaci gracz może też zdecydować w jaki sposób będzie ona zapowiadana w czasie wejścia na arenę przez Lilian Garcię.
Istnieje możliwość stworzenia własnego materiału filmowego z gotowych animacji lub z materiałów nagranych przez gracza w czasie walk, w których uczestniczył. Stworzony w ten sposób materiał może zostać później użyty jako czołówka programu, film promocyjny areny lub film promocyjny pojawiający się na TitanTronie, kiedy konkretny zawodnik będzie wchodził na arenę lub wygra.
Narzędzie do tworzenia programów telewizyjnych zostało stworzone tak aby umożliwiało odzwierciedlenie przez gracza klimatu i epoki, które go w danym momencie interesują. Oprócz narzędzi do tworzenia wizualnej oprawy programu, jego loga oraz czołówki, gracz może ustawić filtr graficzny stylizujący program na lata 80, lata 90, starą kasetę VHS lub czarno białe nagranie. Istnieje również możliwość wyboru sędziego – do wyboru są między innymi sędzia japoński, sędzia z ECW, sędzia z WCW, sędzia z Attitude Era i sędzia z Golden Era.
Roster.
W grze pojawiło się więcej postaci, niż w "WWE 2K16". Znalazło się w nim w sumie 177 wrestlerów i managerów (151 w podstawowej wersji gry i 26 w DLC) opartych na 159 prawdziwych wrestlerach i managerach. Niektóre postacie są różnymi wariancjami tego samego wrestlera, na przykład Cactus Jack, Dude Love i Mankind są w grze różnymi postaciami, choć wszystkie są oparte na osobie Micka Foleya. Roster odwzorowuje autentyczny personel WWE – obecny lub z przeszłości. W niektórych przypadkach prawdziwi wrestlerzy zostali przeskanowani na potrzeby gry, w celu ich jak najwierniejszego odzwierciedlenia.
W poniższej tabeli wymieniono postacie z gry. Pogrubioną czcionką oznaczono te, które nie pojawiły się wcześniej w żadnej innej grze z serii WWE. Jeśli jest kilka różnych postaci opartych na tym samym prawdziwym wrestlerze, to ich nazwy znajdują się w nawiasie po nazwie tego wrestlera.
Soundtrack.
W grze można usłyszeć motywy muzyczne prawdziwych wrestlerów, którzy pojawiają się w grze. Oprócz tego raper i producent muzyczny Puff Daddy przygotował listę utworów, które można usłyszeć w menu głównym. Są to utwory różnych gatunków zarówno muzyka z minionych dekad, jak i stworzonych specjalnie na potrzeby gry. Poniżej znajduje się pełna lista utworów i wykonujących je artystów.
Odbiór gry.
Gra otrzymała mieszane oceny z przewagą dobrych. Przez większość portali recenzenckich została oceniona na PlayStation 4. Xbox One był drugą najpopularniejszą konsolą, dla której recenzenci oceniali grę.
Poza aspektami technicznymi i grywalnością, fani wrestlingu zwracali uwagę na to, że gra jest pod wieloma względami nieaktualna pod względem reprezentowania WWE. Między premierą "WWE 2K16", a "WWE 2K17" miał miejsce podział WWE na brandy, powstały nowe tytuły mistrzowskie i nowa dywizja wagi lekkiej, pojawili się nowi komentatorzy, a termin diva przestał być używany. Dyrektor marki Bryce Yang przyznał, że twórcy nie mogli wiedzieć o nadchodzących zmianach i nie mieli czasu żeby je uwzględnić
Wyniki finansowe.
Gra okazała się finansowym sukcesem. W ciągu pierwszych czterech dni od jej premiery 11 października 2016 roku sprzedano 489 546 jej egzemplarzy, w tym 277 527 z nich na PlayStation 4 (57%), 125 428 na Xbox One (26%), 47 039 na PlayStation 3 (10%), a 39 552 na Xbox 360 (7%). Jednak był to gorszy wynik, niż w przypadku pierwszego tygodnia od wydania poprzednich gier z serii: "WWE 2K16" (531 707) i "WWE 2K15" (577 195), ale lepszy, niż w przypadku "WWE 2K14" (383 357). Koncern Take-Two Interactive (wydawca) wymienił WWE 2K17 jako jedną z gier, które przyczyniły się do uzyskania lepszego wyniku finansowego firmy, niż w tym samym kwartale roku poprzedniego.

</doc>
<doc id="3766544" url="https://pl.wikipedia.org/wiki?curid=3766544" title="Michael Gibson">
Michael Gibson

 
Michael Gibson (ur. 1 marca 1963) – australijski piłkarz występujący na pozycji bramkarza. 
Kariera klubowa.
W swojej karierze Gibson był graczem zespołów Penrith City SC, St George Saints, Blacktown City Demons, Newcastle Breakers, Sydney Olympic, Bonnyrigg White Eagles, Marconi Fairfield, Sydney United, Parramatta Power, Schofields Scorpions oraz Canterbury Marrickville Olympic.
Kariera reprezentacyjna.
W reprezentacji Australii Gibson wystąpił jeden raz, 9 marca 1988 w wygranym 3:2 meczu kwalifikacji Letnich Igrzysk Olimpijskich 1988 z Chińskim Tajpej. W tym samym roku był członkiem reprezentacji na tych igrzyskach, zakończonych przez Australię na ćwierćfinale.

</doc>
<doc id="3766548" url="https://pl.wikipedia.org/wiki?curid=3766548" title="Igor Wadowski">
Igor Wadowski

 
Igor Wadowski (ur. 18 stycznia 1996 w Rykach) – polski koszykarz, występujący na pozycji rzucającego obrońcy, obecnie zawodnik ENEA Abramczyk Astorii Bydgoszcz.
28 września 2018 został zawodnikiem Anwilu Włocławek.
25 czerwca 2020 dołączył do Asseco Arki Gdynia. 21 lipca 2021 zawarł umowę z Arged BM Slam Stalą Ostrów Wielkopolski. 5 lipca 2022 podpisał kontrakt z ENEA Abramczyk Astorią Bydgoszcz.

</doc>
<doc id="3766549" url="https://pl.wikipedia.org/wiki?curid=3766549" title="Stanisław Łubnicki">
Stanisław Łubnicki

Stanisław Łubnicki herbu Rola – kasztelan wieluński w latach 1581-1588.
Studiował na uniwersytecie w Lipsku w 1562 roku. 
Poseł ziemi wieluńskiej na sejm 1576/1577 roku i sejm 1582 roku. 

</doc>
<doc id="3766550" url="https://pl.wikipedia.org/wiki?curid=3766550" title="Mateusz Szwoch">
Mateusz Szwoch

Mateusz Szwoch (ur. 19 marca 1993 w Starogardzie Gdańskim) – polski piłkarz występujący na pozycji pomocnika w polskim klubie Wisła Płock.
Kariera klubowa.
Jest wychowankiem Borowiaka Czersk. Związany z drużynami juniorskimi czerskiego klubu w rundzie wiosennej sezonu 2005/2006 oraz rundy jesiennej 2007/2008. Między tymi rundami spędził drugą połowę 2006 roku w zespole juniorskim Gedanii Gdańsk. W 2008 roku przeniósł się z Borowiaka do zespołu Arki Gdynia, gdzie spędził 6 lat.
Po przejściu do Arki, Szwoch przez trzy lata trenował z drużynami juniorskimi. Na początku 2010 roku zaczął grę w gdyńskim zespole w nieistniejących już rozgrywkach Młodej Ekstraklasy. W seniorskiej drużynie zadebiutował 8 października 2011 roku w meczu z Zawiszą Bydgoszcz. W latach 2012–2014 był podstawowym zawodnikiem Arki. Łącznie w pierwszym zespole rozegrał 72 spotkania i zdobył 12 bramek.
1 lipca 2014 roku związał się 4-letnim kontraktem z Legią Warszawa. Debiut w Legii zaliczył 24 sierpnia 2014 roku. W pierwszej drużynie warszawskiego klubu rozegrał 8 spotkań. W lutym 2015 roku u pomocnika Legii wykryto arytmię serca. Na początku maja przeszedł zabieg ablacji, po którym objawy arytmii ustąpiły.
W lutym 2016 roku wrócił do Arki Gdynia na zasadzie 1,5-rocznego wypożyczenia.
Okres przygotowawczy przed sezonem 2017/2018 spędził w Legii Warszawa i wystąpił w trzech oficjalnych meczach: o Superpuchar Polski z Arką Gdynia, w Ekstraklasie z Górnikiem Zabrze oraz w II rundzie kwalifikacyjnej do Ligi Mistrzów z IFK Mariehamn, po czym w związku z trudnością przebicia się do pierwszego składu został ponownie wypożyczony na rok do gdyńskiego klubu. Obecnie gra w klubie Wisła Płock.
Życie prywatne.
W 2021r. Mateuszowi urodził się syn, którego matką została wieloletnia partnerka piłkarza-Dominika. 29 maja 2021r. para wzięła ślub. Jesienią 2022r. Dominika i Mateusz zostali rodzicami Sary Heleny.

</doc>
<doc id="3766553" url="https://pl.wikipedia.org/wiki?curid=3766553" title="Stonewall (film 2015)">
Stonewall (film 2015)

Stonewall to amerykański film fabularny z 2015 roku, napisany przez Jona Robina Baitza oraz wyreżyserowany przez Rolanda Emmericha. W rolach pierwszo- i drugoplanowych wystąpili w nim między innymi Jeremy Irvine, Jonny Beauchamp, Jonathan Rhys Meyers, Joey King, Caleb Landry Jones i Ron Perlman. Film przywołuje częściowo historię pamiętnych zamieszek, do jakich doszło w 1969 w okolicy gejowskiego pubu w Greenwich Village. Wydarzenia te zapoczątkowały ruch walki o prawa społeczności LGBT. Fikcyjny bohater "Stonewall", młody homoseksualista Danny Winters (Irvine), przybywa do Nowego Jorku po tym, jak wyrzeka się go własny ojciec. Światowa premiera projektu odbyła się 18 września 2015 podczas 40. Międzynarodowego Festiwalu Filmowego w Toronto.
Fabuła.
Druga połowa lat sześćdziesiątych. Nastoletni Danny Winters mieszka w stanie Indiana. Jego ojciec jest konserwatywnym trenerem piłkarskim, którego woli podporządkowują się pozostali członkowie rodziny. Gdy na jaw wychodzi, że Danny utrzymuje kontakty seksualne z gwiazdorem szkolnego futbolu, rodzice się go wyrzekają. Chłopak przybywa do Nowego Jorku; jesienią chce rozpocząć studia na Columbia University. Koczuje w Greenwich Village, gdzie poznaje grupę młodych przyjaciół: gejów, drag queens, osób nieidentyfikujących się płciowo. Szczególną sympatią obdarza prostytuującego się Raya, z którym zaczyna łączyć go silna więź. Związek romantyczny nawiązuje z Trevorem, nieco starszym aktywistą na rzecz praw LGBT. Miejscem schadzek Danny’ego i jego przyjaciół jest pub Stonewall Inn, należący do bossa mafijnego Eda, który porywa atrakcyjnych, bezdomnych nastolatków i zmusza ich do prostytucji. Danny zmaga się z przeciwnościami losu i przygląda się traktowaniu gejów przez policję jak obywateli gorszej kategorii. Pewnego wieczoru bierze udział w wydarzeniach, które zapoczątkują światowy ruch walki o prawa homo-, bi- i transseksualistów.
Produkcja.
Roland Emmerich po raz pierwszy nawiązał do filmu w kwietniu 2013 roku, mówiąc: „Chcę nakręcić skromny projekt − kosztujący w granicach dwunastu, czternastu milionów dolarów − opowiadający o zamieszkach pod nowojorskim pubem Stonewall. Skupiłby się na losach szalonych, miejskich dzieciaków i chłopaka ze wsi, który staje się częścią ich paczki. Razem wzięliby udział w zamieszkach mających zmienić świat.” W tym samym okresie ujawniono, że scenariusz filmu − dramatu społeczno-obyczajowego − napisze Jon Robin Baitz, autor sztuk teatralnych. Pod koniec marca 2014 producenci ogłosili, że obraz kręcony będzie w Montrealu, przy wsparciu finansowym bliskim czternastu milionów dolarów. Tydzień później do informacji podano, że jedną z ról przodujących powierzono Jeremy'emu Irvine'owi. 3 czerwca 2014 ujawniono nazwiska innych aktorów związanych z projektem: Jonathana Rhysa Meyersa, Rona Perlmana, Joey King, Jonny’ego Beauchampa i Caleba Landry'ego Jonesa. Tego samego dnia w Kanadzie oficjalnie rozpoczęto okres zdjęciowy. Emmerich chciał nakręcić "Stonewall" na terenie Nowego Jorku, jednak zmienił lokalizację, gdy okazało się, że kosztowałoby go to zbyt wiele. Reżyser wyznał, że choć wielu z zatrudnionych przez niego aktorów należało do środowiska LGBT, nie wymagał, by każdy z odtwórców był homo-, bi- lub transseksualistą.
Wydanie filmu.
25 marca 2015 kalifornijska firma Roadside Attractions nabyła prawda do dystrybucji filmu. Ujawniono wówczas, że obraz ukaże się w kinach jesienią. W lipcu 2015 przedstawiciele Roadside Attractions podali do informacji, że "Stonewall" swoją amerykańską premierę odnotuje 25 września. Wcześniej, 18 września, projekt zaprezentowano widzom 40. Międzynarodowego Festiwalu Filmowego w Toronto. 5 listopada 2015 film wyświetlono w trakcie Love &amp; Pride Film Festival w Singapurze. 19 listopada 2015 obraz spotkał się z komercyjną dystrybucją na terenie Niemczech, a 5 maja 2016 został wydany we Włoszech. Niemieckie wydanie DVD filmu opatrzono tytułem "Stonewall − Where Pride Began". W Polsce prezentowano "Stonewall" w ramach pokazu specjalnego na festiwalu Camerimage dnia 19 listopada 2015.
Odbiór.
Odbiór filmu był zasadniczo negatywny. Obraz krytykowany był za to, że nie przedstawiono w nim dokładnych zajść z Greenwich Village. Niekorzystnie oceniono też decyzję reżysera o zepchnięciu na drugi plan scenariusza osób różnych ras, osób transseksualnych, drag queens czy męskich lesbijek. Przedstawiciele tych grup uczestniczyli w zamieszkach. Emmerich odpowiedział na zarzuty, broniąc swojego filmu: „Myślę, że prawidłowo przedstawiliśmy historyczne wydarzenia. W filmie zobaczycie drag queens i lesbijki. Zobaczycie wszystkich (reprezentantów środowisk LGBT − przyp.), bo chcieliśmy zdefiniować pojęcie 'gay' (anglojęzyczny termin ujednolicający całą kulturę LGBT − przyp.) w szerszym ujęciu.” Dziennikarze współpracujący z czasopismem "Advocate" napisali w obronie filmu artykuł. Jego celem było między innymi zwrócenie uwagi na to, że "Stonewall" to udany film rozrywkowy, „popcornowy”, a nie projekt artystyczny.

</doc>
<doc id="3766554" url="https://pl.wikipedia.org/wiki?curid=3766554" title="Sebastian Tolibowski">
Sebastian Tolibowski

Sebastian Tolibowski herbu Nałęcz (zm. przed 15 maja 1602 roku) – pisarz ziemski brzeskokujawski w latach 1552-1602.
Poseł województwa brzeskokujawskiego na sejm piotrkowski 1567 roku i sejm 1576/1577 roku.
Był wyznawcą luteranizmu. 

</doc>
<doc id="3766557" url="https://pl.wikipedia.org/wiki?curid=3766557" title="Sudan na Letnich Igrzyskach Olimpijskich 2016">
Sudan na Letnich Igrzyskach Olimpijskich 2016

Sudan na Letnich Igrzyskach Olimpijskich 2016 w Rio de Janeiro reprezentowało 6 sportowców. Był to dwunasty start Sudanu na letnich igrzyskach olimpijskich.

</doc>
<doc id="3766558" url="https://pl.wikipedia.org/wiki?curid=3766558" title="Kościół Świętej Rodziny w Chełmsku Śląskim">
Kościół Świętej Rodziny w Chełmsku Śląskim

Kościół Świętej Rodziny – rzymskokatolicki kościół parafialny należący do dekanatu Kamienna Góra Zachód diecezji legnickiej.
Historia.
Świątynia była już wzmiankowana w 1343 roku. Obecna budowla w stylu barokowym została rozpoczęta w 1670 roku zapewne według projektu d'Allio i ukończona została w 1691 roku przez architekta konwentu krzeszowskiego Marcina Urbana. Kościół jest orientowany, murowany, wzniesiony z kamienia, trzynawowy i otoczony rzędami kaplic z emporami. Fasadę zachodnią akcentuje zsunięta z osi czworoboczna wieża, zwieńczona cebulastym hełmem z latarnią. Wnętrze nakryte jest sklepieniami kolebkowymi ozdobionymi bogatą, stiukową dekoracją geometryczno-roślinną. Ołtarze, pochodzące z przebudowywanego na początku XVIII wieku kościoła klasztornego w Krzeszowie, posiadają bogaty wystrój rzeźbiarski.
We wnętrzu zachowały się m.in. późnogotycka płaskorzeźba z Koronacją NMP z około 1500 r., późnorenesansowa Pieta z około 1650 r., barokowy polichromowany ołtarz główny (autorstwa Josepha Lachela) z umieszczonym w centralnym punkcie obrazem Świętej Rodziny namalowanym przez Felixa Schefflera i ołtarze boczne z około 1713 r., polichromowana ambona z 1686 r., prospekt organowy z XVIII w., zespół obrazów olej­nych i rzeźb z XVIII w. oraz stacje Drogi Krzyżowej z 1751 r. 

</doc>
<doc id="3766562" url="https://pl.wikipedia.org/wiki?curid=3766562" title="El-Entag El-Harby SC">
El-Entag El-Harby SC

El-Entag El-Harby Sporting Club (arab. نادي الانتاج الحربي الرياضي, "Nādī Al-Intāǧ Al-Ḥarbiyy Ar-Riyāḍiyy") – egipski klub piłkarski grający w pierwszej lidze, mający siedzibę w mieście Kair.
Stadion.
Swoje domowe mecze klub rozgrywa na stadionie o nazwie Al-Salam w Kairze, który może pomieścić 30000 widzów.

</doc>
<doc id="3766564" url="https://pl.wikipedia.org/wiki?curid=3766564" title="El-Entag El-Harby">
El-Entag El-Harby



</doc>
<doc id="3766565" url="https://pl.wikipedia.org/wiki?curid=3766565" title="Stanisław Gosławski (zm. 1575)">
Stanisław Gosławski (zm. 1575)

Stanisław Gosławski z Markowa herbu Nałęcz (zm. w 1575 roku) – chorąży inowrocławski w latach 1565-1571.
Poseł województwa inowrocławskiego na sejm 1567 roku. 

</doc>
<doc id="3766567" url="https://pl.wikipedia.org/wiki?curid=3766567" title="Izrael na Letnich Igrzyskach Olimpijskich 2016">
Izrael na Letnich Igrzyskach Olimpijskich 2016

Izrael na Letnich Igrzyskach Olimpijskich 2016 – czterdziestosiedmioosobowa reprezentacja Izraela na Letnich Igrzyskach Olimpijskich 2016 w Rio de Janeiro. Występ w 2016 roku to 7. start reprezentacji Izraela na letnich igrzyskach olimpijskich. Podczas ceremonii otwarcia chorążym reprezentacji była gimnastyczka artystyczna – Neta Riwkin.

</doc>
<doc id="3766568" url="https://pl.wikipedia.org/wiki?curid=3766568" title="Michał Nowakowski (koszykarz)">
Michał Nowakowski (koszykarz)

Michał Paweł Nowakowski (ur. 18 czerwca 1988 w Warszawie) – polski koszykarz, występujący na pozycji silnego skrzydłowego, obecnie zawodnik Anwilu Włocławek.
27 czerwca 2017 został zawodnikiem Anwilu Włocławek. 21 sierpnia 2018 dołączył do BM Slam Stali Ostrów Wielkopolski. 
8 lipca 2019 dołączył do ENEA Astorii Bydgoszcz.
27 czerwca 2020 zawarł umowę z MKS-em Dąbrowa Górnicza. 7 maja 2021 podpisał kolejną umowę z klubem. 16 lutego 2022 powrócił do Anwilu Włocławek.

</doc>
<doc id="3766571" url="https://pl.wikipedia.org/wiki?curid=3766571" title="St George Saints">
St George Saints



</doc>
<doc id="3766575" url="https://pl.wikipedia.org/wiki?curid=3766575" title="Fidiju">
Fidiju



</doc>
<doc id="3766576" url="https://pl.wikipedia.org/wiki?curid=3766576" title="Platynowe przeboje (album zespołu Akcent)">
Platynowe przeboje (album zespołu Akcent)

Platynowe przeboje – składanka największych przebojów zespołu Akcent, wydana w 2002 roku przez firmę fonograficzną Green Star na płycie i kasecie.

</doc>
<doc id="3766583" url="https://pl.wikipedia.org/wiki?curid=3766583" title="Lekkoatletyka na Letnich Igrzyskach Olimpijskich 2016 – rzut oszczepem kobiet">
Lekkoatletyka na Letnich Igrzyskach Olimpijskich 2016 – rzut oszczepem kobiet

Rywalizacja w rzucie oszczepem kobiet na Letnich Igrzyskach Olimpijskich 2016 odbyła się 16 i 18 sierpnia (czasu lokalnego).
Obrońcą tytułu była Czeszka Barbora Špotáková, która podczas tych igrzysk awansowała do finału rywalizacji z drugim wynikiem.
W eliminacjach wzięło udział 31 zawodniczek, do finału awansowało 12 spośród nich.
Rekordy.
Tabela prezentuje rekord świata i rekord igrzysk olimpijskich osiągnięte przed rozpoczęciem igrzysk.
Wyniki.
Eliminacje.
Zawodniczki rywalizowały w dwóch grupach: A i B. Aby awansować do finału z wynikiem należało rzucić co najmniej 63,00 (Kwalifikacja). Do finału zakwalifikowano jeszcze zawodniczki z najlepszymi wynikami (Kwalifikacja) tak, aby wystąpiło w finale 12 zawodniczek.

</doc>
<doc id="3766584" url="https://pl.wikipedia.org/wiki?curid=3766584" title="Andrew Koczka">
Andrew Koczka

 
Andrew Koczka (ur. 9 września 1965) – australijski piłkarz występujący na pozycji pomocnika. 
Kariera klubowa.
Przez całą karierę Koczka występował w zespole St George Saints z ligi NSL. W sezonie 1983 zdobył z nim mistrzostwo NSL.
Kariera reprezentacyjna.
W reprezentacji Australii Koczka zadebiutował 9 marca 1988 w wygranym 3:2 meczu kwalifikacji Letnich Igrzysk Olimpijskich 1988 z Chińskim Tajpej. W tym samym roku był członkiem reprezentacji na tych igrzyskach, zakończonych przez Australię na ćwierćfinale. Wystąpił na nich w pojedynku fazy grupowej z Nigerią (1:0).
W latach 1988–1989 w drużynie narodowej rozegrał pięć spotkań.

</doc>
<doc id="3766586" url="https://pl.wikipedia.org/wiki?curid=3766586" title="Diamentowa kolekcja Disco Polo – Akcent">
Diamentowa kolekcja Disco Polo – Akcent

Diamentowa kolekcja Disco Polo - Akcent – kompilacja zespołu Akcent, wydana 9 grudnia 2014 roku przez firmę Magic Records. Zawiera 18 utworów, przy czym niektóre z nich ukazały się po raz pierwszy na oficjalnym wydawnictwie grupy.
23 marca 2016 roku album uzyskał status złotej płyty.

</doc>
<doc id="3766588" url="https://pl.wikipedia.org/wiki?curid=3766588" title="Mihaela Petrila">
Mihaela Petrila



</doc>
<doc id="3766594" url="https://pl.wikipedia.org/wiki?curid=3766594" title="Arthrocnemum">
Arthrocnemum

Arthrocnemum Moq. – rodzaj roślin z rodziny szarłatowatych ("Amaranthaceae" Juss.). Włączany jest do rodzaju soliród "Salicornia". Odrębnie ujmowany obejmuje według "The Plant List" trzy gatunki o nazwach zweryfikowanych i zaakceptowanych, podczas gdy kolejnych 19 taksonów ma status gatunków niepewnych (niezweryfikowanych). Występuje naturalnie w Eurazji, Afryce oraz Ameryce Północnej. 

</doc>
<doc id="3766597" url="https://pl.wikipedia.org/wiki?curid=3766597" title="Departament II MSW">
Departament II MSW

W strukturach polskiego Ministerstwa Spraw Wewnętrznych istniało kilka departamentów noszących numer drugi:

</doc>
<doc id="3766599" url="https://pl.wikipedia.org/wiki?curid=3766599" title="Arab al-Mulk">
Arab al-Mulk

Arab al-Mulk (arab. عرب الملك) – miejscowość w Syrii, w muhafazie Latakia. W 2004 roku liczyła 3580 mieszkańców.

</doc>
<doc id="3766600" url="https://pl.wikipedia.org/wiki?curid=3766600" title="E-nos">
E-nos



</doc>
<doc id="3766602" url="https://pl.wikipedia.org/wiki?curid=3766602" title="Katedra Chemii Analitycznej PG">
Katedra Chemii Analitycznej PG



</doc>
<doc id="3766603" url="https://pl.wikipedia.org/wiki?curid=3766603" title="Wojciech Tupalski">
Wojciech Tupalski

Wojciech Tupalski herbu Nałęcz (zm. w 1586 roku) – sędzia inowrocławski w latach 1571-1584, pisarz inowrocławski w latach 1549-1570, podstarości inowrocławski.
Poseł województwa inowrocławskiego na sejm 1556/1557 roku. Poseł województw brzeskokujawskiego i inowrocławskiego na sejm warszawski 1563/1564 roku. Poseł województwa inowrocławskiego na sejm 1567 roku.

</doc>
<doc id="3766605" url="https://pl.wikipedia.org/wiki?curid=3766605" title="Bobby Hutcherson">
Bobby Hutcherson

Robert „Bobby” Hutcherson (ur. 27 stycznia 1941 w Los Angeles, zm. 15 sierpnia 2016 w Montarze) – amerykański wibrafonista i kompozytor jazzowy, znany zarówno jako twórca albumów solowych, jak i ceniony sideman, który nagrywał z wieloma słynnymi muzykami, takimi jak Joe Chambers, Eric Dolphy, Dexter Gordon, Grant Green, Herbie Hancock, Joe Henderson, Andrew Hill, Freddie Hubbard, Jackie McLean, Grachan Moncur III, Tony Williams czy Archie Shepp. W roku 2010 został uhonorowany przez NEA nagrodą Jazz Master.
Dyskografia.
Opracowano na podstawie materiału źródłowego.
Jako lider.
Blue Note Records:
Columbia Records:
Landmark Records:
Inne wytwórnie:
Jako sideman.
Curtis Amy, Frank Butler:
The Aquarians:
Kenny Barron:
Dave Burns:
Donald Byrd:
George Cables:
Todd Cochran:
Stanley Cowell: 
Joey DeFrancesco:
Smith Dobson:
Eric Dolphy:
Bruce Forman:
Chico Freeman:
Kenny Garrett:
Luis Gasca:
Dexter Gordon:
Grant Green:
Al Grey:
Herbie Hancock:
John Handy:
Roy Haynes:
Eddie Henderson:
Joe Henderson:
John Hicks:
Andrew Hill:
Stix Hooper:
Freddie Hubbard:
Ron Jefferson:
Barney Kessel:
Osamu Kitajima:
Harold Land:
Prince Lasha, Sonny Simmons:
John Lewis:
Abbey Lincoln:
Eddie Marshall:
Les McCann:
Jackie McLean:
Billy Mitchell:
Grachan Moncur III:
Frank Morgan:
Lee Morgan:
Grassella Oliphant:
John Patton:
Duke Pearson:
Lou Rawls:
Dianne Reeves:
Sonny Rollins:
Ted Rosenthal:
Joe Sample:
Pharoah Sanders:
SFJAZZ Collective:
Woody Shaw:
Archie Shepp:
Sonny Stitt:
Timeless All Stars:
McCoy Tyner:
Harold Vick:
Larry Vuckovich:
Cedar Walton:
Paula West:
Tony Williams:
Gerald Wilson:

</doc>
<doc id="3766607" url="https://pl.wikipedia.org/wiki?curid=3766607" title="Al-Budi">
Al-Budi

Al-Budi (arab. البودي) – miejscowość w Syrii, w muhafazie Latakia. W 2004 roku liczyła 2359 mieszkańców.

</doc>
<doc id="3766608" url="https://pl.wikipedia.org/wiki?curid=3766608" title="Dağhan Külegeç">
Dağhan Külegeç

Dağhan Külegeç (ur. 18 października 1978 w Stambule) – turecki aktor i model. 
Życiorys.
Wczesne lata.
Urodził się w Stambule jako syn prezenterki telewizyjnej Ayşe Erbulak Özgürdal i Rızy Külegeça, który był kaligrafem. Jego dziadek Altan Erbulak (ur. 11 listopada 1929 w Erzurum, zm. 1 maja 1988 w Stambule) był tureckim rysownikiem, aktorem i dziennikarzem. Ukończył İstanbul Üniversitesi Edebiyat Fakültesi.
Kariera.
Po raz pierwszy znalazł się przed kamerą w programie Show TV "Sıcağı Sıcağına" (1994-98), a potem w serialu Show TV "Baba Bana Reyting Al" (1998). Następnie wziął udział w reklamach: McDonald’s, Turkcell i Coca-Cola. We wrześniu 2013 znalazł się w obsadzie historycznego tureckiego serialu telewizyjnego "Fatih" o sułtanie Mehmedzie II. W serialu "Sezon na miłość" ("Kiraz Mevsimi", 2014-2015) wystąpił jako Mete Uyar.

</doc>
<doc id="3766610" url="https://pl.wikipedia.org/wiki?curid=3766610" title="Stanisław Waliszewski">
Stanisław Waliszewski

Stanisław Waliszewski herbu Leszczyc – sędzia grodzki dobrzyński.
Poseł ziemi dobrzyńskiej na sejm 1576/1577 roku.

</doc>
<doc id="3766611" url="https://pl.wikipedia.org/wiki?curid=3766611" title="Cerkiew św. Paraskewy w Dąbrowicy">
Cerkiew św. Paraskewy w Dąbrowicy

Cerkiew św. Paraskewy w Dąbrowicy – zabytkowa cerkiew greckokatolicka, znajdująca się w Dąbrowicy, wzniesiona w 1906.
W 1948 cerkiew została przejęta przez Kościół rzymskokatolicki. Pełni funkcję kościoła filialnego pw. św. Michała Archanioła parafii Kolonia Polska.
Świątynia jest przykładem murowanego budownictwa cerkiewnego, powstałego w wyniku poszukiwań narodowego stylu ukraińskiego opartego o wzorce klasyczne. 
Historia.
Zbudowany w 1906 roku na planie krzyża w stylu neoklasycystycznym według projektu Wasyla Nahirnego. Wystrój wnętrza to dzieło rzeźbiarza Edwarda Totha. Do 1944 roku była to cerkiew greckokatolicka pw. św. Paraskewy, a od 12 lutego 1948 roku pełni obecną funkcję. Obok kościoła dzwonnica z 1906 roku. Ogrodzenie kamienno-ceglane.

</doc>
<doc id="3766612" url="https://pl.wikipedia.org/wiki?curid=3766612" title="Adam Rościszewski">
Adam Rościszewski

Adam Rościszewski herbu Junosza (zm. w 1612 roku) – kasztelan raciąski.
Poseł województwa płockiego na sejm 1576/1577 roku.

</doc>
<doc id="3766613" url="https://pl.wikipedia.org/wiki?curid=3766613" title="Ruddy Jardine">
Ruddy Jardine



</doc>
<doc id="3766615" url="https://pl.wikipedia.org/wiki?curid=3766615" title="Rue Transnonain">
Rue Transnonain



</doc>
<doc id="3766617" url="https://pl.wikipedia.org/wiki?curid=3766617" title="Tygodnik Sanocki">
Tygodnik Sanocki

Tygodnik Sanocki – tygodnik regionalny, ukazujący się jako pismo samorządowe w Sanoku.
Historia.
„Tygodnik Sanocki” został powołany uchwałą Rady Miasta Sanoka z 29 listopada 1990 jako pismo samorządowe. Zwiastun „Tygodnika Sanockiego” ukazał się 1 maja 1991 i był poświęcony. Premierowy numer „Tygodnika Sanockiego” ukazał się 22 maja 1991 z podtytułem "Pismo Samorządowe". Do zespołu organizacyjnego zostali powołani Jacek Rogowski, Bronisław Kielar, Franciszek Oberc, Leszek Puchała, Stanisław Sieradzki, zaś pierwszym redaktorem był Tomasz Korzeniowski. W grudniu 1992 zaprzestano wydawać pismo, zaś wznowiono 24 lutego 1993. Od początku działania czasopisma w 1991 wydawcą była Rada Miasta Sanoka, a redakcja pisma mieściła się w kamienicy przy ul. Rynek 14.
Od maja 1991 do grudnia 1992 oraz ponownie od kwietnia 1996 tygodnik funkcjonował jako miejski zakład budżetowy wzgl. Zakład Budżetowy „Tygodnik Sanocki. Pismo Samorządowe”. Od lutego 1992 do kwietnia 1996 wydawanie pisma podjęła Miejska Biblioteka Publiczna im. Grzegorza z Sanoka w Sanoku, odpowiadająca za to także w późniejszych latach. Od 2000 redakcja działała pod adresem ul. Adama Mickiewicza 17 w budynku kortów tenisowych. Za druk odpowiadał LOGO „MITEL” Rzeszów. W późniejszych latach redakcja czasopisma podjęła działalność w kamienicy pod adresem ul. Rynek 10. Druk prasowy pisma jest wykonywany w drukarni Media Regionalne w Tarnobrzegu.
Redaktorami naczelnymi tygodnika byli: Tomasz Korzeniowski (numery 1-7), Jolanta Ziobro (nr 8-12), Jacek Rogowski (nr 13-25), Antoni Nakonieczny (nr 26-83), p.o. Jolanta Ziobro (nr 101-149), p.o. Joanna Kozimor (nr 150-170), Maria Boczar (nr 230-, od 5 kwietnia 1996 do kwietnia 2001), Czesław Skrobała (od czerwca 2001), nieformalnie Leszek Puchała, oraz w późniejszych latach Marian Struś (do numeru 11 z 13 marca 2015), przejściowo czasopismo funkcjonowało bez redaktora naczelnego od numeru 12 z 20 marca 2015 do numeru 27 z 3 lipca 2015, po czym funkcję redaktora naczelnego pełnili: Dorota Mękarska (od numeru 27 z 3 lipca 2015 do numeru 49 z 4 grudnia 2015), Jolanta Ziobro (jako pełniąca obowiązki redaktora naczelnego od numeru 50 z 11 grudnia 2015 do numeru 4 z 29 stycznia 2016), Małgorzata Sienkiewicz-Woskowicz (jako pełniąca obowiązki redaktora naczelnego od numeru 5 z 5 lutego 2016 do numeru 16 z 22 kwietnia 2016, następnie jako redaktor naczelny od numeru 17 z 29 kwietnia 2016 do numeru 25 z 22 czerwca 2018). Od numeru czasopisma 26 z 29 czerwca 2018 do numeru 47 z 23 listopada 2018 pełniącą obowiązki redaktora naczelnego była Dorota Mękarska. Od numeru „TS” 48 z 30 listopada 2018 stanowisko redaktora naczelnego ponownie sprawuje Małgorzata Sienkiewicz-Woskowicz do numeru 21 z 31 maja 2019. Od numeru 22 z 7 czerwca 2019 funkcję p.o. redaktora naczelnego sprawuje Emilia Wituszyńska.
Jako stali dziennikarze w „Tygodniku Sanockim” podjęli pracę również m.in. Marek Pomykała, Anna Strzelecka, Bartosz Błażewicz, Joanna Kozimor, Jolanta Ziobro. Ponadto w piśmie ukazywały się artykuły, których autorami byli m.in.: Stefan Stefański, Jan Skoczyński, Aleksander Czarniawy, Edward Zając, Andrzej Romaniak, Krystyna Chowaniec, Stanisław Kawski, Krzysztof Kaczmarski, Andrzej Olejko, Tomasz Chomiszczak, Tadeusz Barucki.
Od 2007 czasopismo posiada własną stronę internetową, na której publikowane są cyfrowane wydania gazety, począwszy od 2008. Sanocka Biblioteka Cyfrowa podjęła się zdigitalizowania i udostępniania wydań „Tygodnika Sanockiego” począwszy od pierwszych numerów pisma z 1991 roku.

</doc>
<doc id="3766619" url="https://pl.wikipedia.org/wiki?curid=3766619" title="Duwajr Ba’abda">
Duwajr Ba’abda

Duwajr Ba’abda (arab. دوير بعبده) – miejscowość w Syrii, w muhafazie Latakia. W 2004 roku liczyła 2529 mieszkańców.

</doc>
<doc id="3766621" url="https://pl.wikipedia.org/wiki?curid=3766621" title="Przekorny los">
Przekorny los

Przekorny los – szesnasty album zespołu Akcent, wydany 1 lipca 2016 przez firmę fonograficzną Green Star. Znalazło się na nim 16 utworów, w tym przeboje, takie jak „W sercu mi graj” (w duecie z grupą Exaited), „Przez twe oczy zielone”, „Przekorny los” czy „Kochana wierzę w miłość”.
14 czerwca 2018 album uzyskał status diamentowej płyty, za sprzedaż ponad 150 tysięcy egzemplarzy.
We wrześniu 2017 została wydana winylowa reedycja płyty w nakładzie 200 sztuk. Egzemplarz opatrzony numerem 001 został sprzedany na aukcji za 6,9 tys. złotych, zostając tym samym jedną z najdrożej wylicytowanych płyt w Polsce.

</doc>
<doc id="3766622" url="https://pl.wikipedia.org/wiki?curid=3766622" title="Kassabin">
Kassabin

Kassabin (arab. قصابين) – wieś w Syrii, w muhafazie Latakia. W 2004 roku liczyła 780 mieszkańców.

</doc>
<doc id="3766625" url="https://pl.wikipedia.org/wiki?curid=3766625" title="Stonewall (film)">
Stonewall (film)



</doc>
<doc id="3766633" url="https://pl.wikipedia.org/wiki?curid=3766633" title="Wydawnictwo Triglav">
Wydawnictwo Triglav

Wydawnictwo Triglav – wydawnictwo założone w 2007 r. w Szczecinie przez Igora Górewicza. Jego celem jest popularyzowanie wiedzy, pamięci na temat minionych pokoleń oraz przystępne ukazywanie tematów związanych z rodzimym dziedzictwem. Wśród wydanych przez nie pozycji znajduje się m.in. pierwszy komiks o odtwórstwie historycznym "Wiesław, czyli mroki średniowiecza", autorstwa Macieja Kisiela oraz powieść Marcina Marchwińskiego pt. "Wierni Bogom. Zaginione dziedzictwo". Jako pierwsze wydało polskie tłumaczenie Księgi Welesa.

</doc>
<doc id="3766635" url="https://pl.wikipedia.org/wiki?curid=3766635" title="Kurfis">
Kurfis

Kurfis (arab. قرفيص) – wieś w Syrii, w muhafazie Latakia. W 2004 roku liczyła 799 mieszkańców.

</doc>
<doc id="3766636" url="https://pl.wikipedia.org/wiki?curid=3766636" title="Lekkoatletyka na Letnich Igrzyskach Olimpijskich 2016 – chód na 20 km mężczyzn">
Lekkoatletyka na Letnich Igrzyskach Olimpijskich 2016 – chód na 20 km mężczyzn

Chód na 20 kilometrów mężczyzn został rozegrany na Letnich Igrzyskach Olimpijskich w Rio de Janeiro. Obrońcą tytułu był Chen Ding. W zawodach wzięło udział 74 zawodników.
Rekordy.
Tabela uwzględnia rekordy uzyskane przed rozpoczęciem biegu.

</doc>
<doc id="3766641" url="https://pl.wikipedia.org/wiki?curid=3766641" title="Al-Kutajlibijja">
Al-Kutajlibijja

Al-Kutajlibijja (arab. القطيلبية) – miasto w Syrii, w muhafazie Latakia. W 2004 roku liczyło 5566 mieszkańców.

</doc>
<doc id="3766642" url="https://pl.wikipedia.org/wiki?curid=3766642" title="Al-Kutalibijja">
Al-Kutalibijja



</doc>
<doc id="3766646" url="https://pl.wikipedia.org/wiki?curid=3766646" title="Pływanie na Letnich Igrzyskach Olimpijskich 2016 – 10 km na otwartym akwenie mężczyzn">
Pływanie na Letnich Igrzyskach Olimpijskich 2016 – 10 km na otwartym akwenie mężczyzn

Wyścig na 10 km na otwartym akwenie mężczyzn był jedną z konkurencji pływackich rozgrywanych podczas XXXI Igrzysk Olimpijskich w Rio de Janeiro.
Zawody zostały zaplanowane na 16 sierpnia 2016 roku w Fort Copacabana. Zwyciężył w nich Holender Ferry Weertman.
Kwalifikacje.
Zgodnie z systemem kwalifikacji do olimpijskiego wyścigu dostało się dziesięć najlepszych zawodników Mistrzostw Świata 2015, pozostałych piętnastu pływaków wyłoniły olimpijskie kwalifikacje przeprowadzone w portugalskim Setúbal w czerwcu 2016 roku.

</doc>
<doc id="3766648" url="https://pl.wikipedia.org/wiki?curid=3766648" title="Chang Chanchiu">
Chang Chanchiu



</doc>
<doc id="3766657" url="https://pl.wikipedia.org/wiki?curid=3766657" title="Taylor Brown">
Taylor Brown

 
Taylor Darnell Brown (ur. 4 sierpnia 1989 w Atlancie) – amerykański koszykarz, występujący na pozycji niskiego skrzydłowego, aktualnie zawodnik Al Wahda Damaszek.
17 sierpnia 2016 został zawodnikiem zespołu King Wilki Morskie Szczecin. 27 lutego 2017 przeniósł się do Lietuvos Rytas Wilno.
28 stycznia 2019 dołączył do syryjskiego Al Wahda Damaszek.

</doc>
<doc id="3766658" url="https://pl.wikipedia.org/wiki?curid=3766658" title="Siegfried Selberherr">
Siegfried Selberherr

Siegfried Selberherr (ur. 3 sierpnia 1955 w Klosterneuburg) – austriacki naukowiec, pracuje w dziedzinie mikroelektroniki. Jest profesorem zwyczajnym w Instytucie Mikroelektroniki Politechniki w Wiedniu (TU Wien). Prowadzi tam przede wszystkim badania w zakresie modelowania i symulacji zjawisk fizycznych w mikroelektronice.
Kariera zawodowa.
Siegfried Selberherr studiował elektrotechnikę na Uniwersytecie Technicznym w Wiedniu, gdzie uzyskał dyplom inżyniera w 1978 r. W kolejnych latach uzyskał stopień doktora nauk technicznych (1981 r.) i habilitację (1984 r.) Następnie odbył staż naukowy w Bell Labs w USA. Od 1988 r. jest profesorem nadzwyczajnym Politechniki w Wiedniu w zakresie technik oprogramowania systemów mikroelektronicznych. W latach 1998–2005 był dziekanem Wydziału Elektrotechniki i Nauk Informacyjnych.
W latach 1996-2020 Prof. Selberherr był wybitnym wykładowcą w IEEE ‘Electron Devices Society’.
W latach 2001-2018 był członkiem i wiceprzewodniczącym rady nadzorczej ams AG i od tego czasu pełni funkcję doradcy naukowego tej rady.
Od 2004 r. uczestniczy w pracach komitetu doradczego międzyuczelnianego Wydziału Biotechnologii Rolnej ("IFA-Tulln"). W tym też okresie zostaje utworzone Centrum Uniwersyteckie i Badawcze Tulln (niem. "Universitäts- und Forschungszentrums Tulln – UFT"), które Siegfried Selberherr wspiera od początku istnienia. W ramach kompleksu Technopol Tulln, UFT współpracuje z kilkoma instytucjami badawczymi, a jego prace badawcze koncentrują się wokół problematyki surowców odnawialnych.
Osiągnięcia.
Prof. Selberherr wraz z prowadzonymi zespołami badawczymi opublikował do tej pory ponad 400 artykułów w czasopismach i książkach oraz ponad 1200 komunikatów w materiałach konferencyjnych, z których ponad 250 zostało wygłoszonych jako wykłady zaproszone. Jest autorem 3 książek oraz przyczynił się do wydania ponad 40 innych prac. Został promotorem przeszło 100 prac doktorskich.
Wynikiem prac badawczych prof. Selberherra jest m.in. opracowanie programu MINIMOS do symulacji numerycznej przyrządów półprzewodnikowych MOS. W programie tym został m.in. zaimplementowany model ruchliwości nośników ładunku, znany obecnie jako model Selberherra.
Siegfried Selberherr kierował licznymi projektami badawczymi, w których były zaangażowane zarówno firmy półprzewodnikowe, jak i instytucje finansowe, takie jak FWF (niem. "Fonds zur Förderung der wissenschaftlichen Forschung"), CDG (niem. "Christian Doppler Forschungsgesellschaft") oraz ERC (ang. "European Research Council").

</doc>
<doc id="3766660" url="https://pl.wikipedia.org/wiki?curid=3766660" title="Centralny Dom Maklerski Pekao S.A.">
Centralny Dom Maklerski Pekao S.A.



</doc>
<doc id="3766662" url="https://pl.wikipedia.org/wiki?curid=3766662" title="Medal jubileuszowy „50-lecia zwycięstwa w Wielkiej Wojnie Ojczyźnianej 1941–1945”">
Medal jubileuszowy „50-lecia zwycięstwa w Wielkiej Wojnie Ojczyźnianej 1941–1945”

Medal jubileuszowy „50-lecia zwycięstwa w Wielkiej Wojnie Ojczyźnianej 1941–1945” () – jubileuszowy rosyjski medal, ustanowiony 7 lipca 1993 roku dla uczczenia 50 rocznicy zwycięstwa w wielkiej wojnie ojczyźnianej, nadawany jej wojskowym i cywilnym uczestnikom, partyzantom i członkom podziemia, więźniom hitlerowskich Niemiec lub ich sojuszników, Rosjanom pracującym na rzecz sowietów na terenie nie zajętym przez wroga przynajmniej pół roku w okresie trwania wojny (od 22 czerwca 1941 do 9 maja 1945 roku).
W kolejności starszeństwa rosyjskich odznaczeń noszony był do 2012 po Medalu jubileuszowym „Czterdziestolecia zwycięstwa w Wielkiej Wojnie Ojczyźnianej 1941–1945”, a po Medalu Żukowa.
Opis odznaki.
Odznakę stanowi okrągły krążek wykonany z mosiądzu o średnicy 32 mm. Na awersie w centrum znajduje się Kreml i fajerwerki. U góry data 1945 – 1995. U dołu wieniec laurowy. Na rewersie w centrum napis "50 ЛЕТ ПОБЕДЫ В ВЕЛИКОЙ ОТЕЧЕСТВЕННОЙ ВОЙНЕ 1941–1945 ГГ" (pol. 50-lecie Zwycięstwa w Wielkiej Wojnie Ojczyźnianej 1941–1945).

</doc>
<doc id="3766663" url="https://pl.wikipedia.org/wiki?curid=3766663" title="Finały NBA 1996">
Finały NBA 1996

Finały NBA w 1996 rozegrano w dniach 5-16 czerwca 1996 roku. Spotkali się w nich mistrzowie Konferencji Wschodniej – Chicago Bulls oraz Konferencji Zachodniej – Seattle Supersonics.
W drodze do finału Bulls pokonali kolejno: Miami Heat 3-0, New York Knicks 4-1 i w finale Konferencji Orlando Magic 4-0. Natomiast Supersonics zwyciężyli: Sacramento Kings 3-1, Houston Rockets 4-0 i Utah Jazz 4-3.
Mecze rozgrywano w formule 2-3-2. Przewagę własnej hali miała drużyna Bulls.
Tytuł mistrza NBA, po raz czwarty w historii, zdobyła drużyna Chicago Bulls, zwyciężając Seattle Supersonics 4-2 i kontynuując tym samym kilkuletnią dominację w lidze (6 tytułów w ciągu 8 lat).
Tytuł MVP Finałów zdobył po raz czwarty w swojej karierze Michael Jordan, zdobywając przeciętnie w meczu 27,3 pkt., 4,2 ast. i 5,3 zb.

</doc>
<doc id="3766667" url="https://pl.wikipedia.org/wiki?curid=3766667" title="José Ernesto Sosa">
José Ernesto Sosa



</doc>
<doc id="3766678" url="https://pl.wikipedia.org/wiki?curid=3766678" title="Aegon Towarzystwo Ubezpieczeń na Życie">
Aegon Towarzystwo Ubezpieczeń na Życie

Aegon Towarzystwo Ubezpieczeń na Życie S.A. – działające w Polsce towarzystwo ubezpieczeniowe, oferujące ubezpieczenia na życie.
Na polskim rynku przedsiębiorstwo istnieje od 1999 roku, początkowo pod nazwą Nationwide TUnŻ, a od 2005 roku, po przejęciu przez holenderską grupę finansową Aegon, jako Aegon TUnŻ.
Towarzystwo ubezpieczeniowe oferuje rozwiązania z zakresu ubezpieczeń na życie, w tym długoterminowych programów ochronno-inwestycyjnych. Przedsiębiorstwo oferuje swoje produkty za pośrednictwem własnej ogólnopolskiej sieci biur regionalnych, agentów, multiagencji oraz współpracujących banków.
Aegon TUnŻ S.A. należy do międzynarodowej grupy finansowej Aegon N.V. działającej w ponad 20 krajach w Europie, Azji i obu Amerykach, zatrudniającej ponad 31,5 tysiąca pracowników i obsługującej 30 milionów klientów.

</doc>
<doc id="3766687" url="https://pl.wikipedia.org/wiki?curid=3766687" title="Steven Vitória">
Steven Vitória

Steven de Sousa Vitória (ur. 11 stycznia 1987 w Toronto) – kanadyjski piłkarz portugalskiego pochodzenia występujący na pozycji środkowego obrońcy w portugalskim klubie GD Chaves oraz w reprezentacji Kanady. Wychowanek FC Porto, w swojej karierze grał także w takich zespołach jak Tourizense, SC Olhanense, Covilhã, Estoril Praia, SL Benfica, Philadelphia Union, Lechia Gdańsk i Moreirense FC. Były młodzieżowy reprezentant Portugalii.

</doc>
<doc id="3766692" url="https://pl.wikipedia.org/wiki?curid=3766692" title="Stary Ratusz w Radomiu">
Stary Ratusz w Radomiu

Stary Ratusz w Radomiu – gotycko-renesansowy budynek usytuowany na radomskim Rynku. Od XIV do XIX w. siedziba władz miejskich. Rozebrany w 1819 roku.
Historia.
Dokładna data wybudowania ratusza nie jest znana. Według starszych opracowań budynek powstał w okresie lokacji Nowego Miasta przez Kazimierza Wielkiego w połowie XIV wieku. Możliwe jednak, że powstał później w wieku XV. Najstarsze zachowane plany Radomia z końca XVIII i początku XIX w. umieszczały ratusz na środku rynku, zaś plan projekt regulacji miasta z 1818 sytuował go w zachodniej części rynku na osi ulicy Rwańskiej. Badania archeologiczne z 2014 potwierdziły lokalizację w zachodniej części rynku.
Piwnice budowli zajmowały magazyny i więzienie, parter archiwum miejskie, kasa i sąd, a piętro sala Rady Miejskiej. W budynku znajdował się też prawdopodobnie miejski arsenał. Stary Ratusz był nie tylko siedzibą magistratu i burmistrza Radomia, ale też m.in. miejscem obrad działającej w Radomiu najwyższej izby obrachunkowej I Rzeczypospolitej, Trybunału Skarbowego Koronnego (tzw. "komisji radomskiej"). W czerwcu 1767 roku zawiązano w nim konfederację radomską. Stary Ratusz był trzykrotnie przebudowywany – po pożarze w XVI wieku, po Potopie Szwedzkim oraz w latach 70. XVIII wieku. Władze miejskie opuściły zdewastowany budynek w 1819 roku, kiedy rozebrano go na rozkaz namiestnika Królestwa Józefa Zajączka. Jedynym zachowanym fragmentem budowli są kamienne fundamenty.
Architektura.
Wygląd ratusza znany jest dzięki obrazowi przedstawiającemu radomski rynek, namalowanemu w 1808 roku przez Samuela Hoppena czyli 10 lat przed rozbiórką obiektu. Był to bezwieżowy, ceglany, gotycko-renesansowy budynek z drewnianym podcieniem, o ostrołukowych oknach, zwieńczony prawdopodobnie pierwotnie dwoma szczytami( na obrazie Hoppena widoczny tylko jeden). Pierwotnie na planie zbliżonym do kwadratu (ok. 12 x 11 metrów), w późniejszym okresie rozbudowany do wymiarów ok. 18 x 11 metrów.Główne wejście znajdowało się od strony północnej w postaci rozbudowanej, murowanej galerii.

</doc>
<doc id="3766693" url="https://pl.wikipedia.org/wiki?curid=3766693" title="Enterokrwotoczny szczep E. coli">
Enterokrwotoczny szczep E. coli



</doc>
<doc id="3766694" url="https://pl.wikipedia.org/wiki?curid=3766694" title="Enterotoksynogenny szczep E. coli">
Enterotoksynogenny szczep E. coli



</doc>
<doc id="3766697" url="https://pl.wikipedia.org/wiki?curid=3766697" title="Enteroagregacyjny szczep E. coli">
Enteroagregacyjny szczep E. coli



</doc>
<doc id="3766703" url="https://pl.wikipedia.org/wiki?curid=3766703" title="Ariel Pestano">
Ariel Pestano

Ariel Pestano (ur. 31 stycznia 1974) – kubański baseballista występujący na pozycji łapacza, uważany za jednego z największych zawodników w historii Kuby. Brał udział w igrzyskach olimpijskich w 2000, 2004 i 2008 zdobywając zarówno medal złoty i dwukrotnie srebrny, a także reprezentował swój kraj w turnieju World Baseball Classic w 2006 i 2009 roku.

</doc>
<doc id="3766704" url="https://pl.wikipedia.org/wiki?curid=3766704" title="Ludwik Klama">
Ludwik Klama

Ludwik Klama (ur. 20 sierpnia 1905 w Chorzowie, zm. 23 stycznia 1973 w Głuchołazach) – uczestnik I i II powstań śląskich, działacz ruchu oporu na Górnym Śląsku w latach II wojny światowej, żołnierz, harcerz, komendant hufca ZHP w Lublińcu, komendant Śląskiej Chorągwi Harcerzy, założyciel lublinieckiej komórki Organizacji Orła Białego, zasłużony dla Ziemi Lublinieckiej i Głuchołazów działacz społeczny odznaczony Złotym Krzyżem Zasługi.
Życie i działalność społeczna.
Ludwik Klama urodził się 20 sierpnia 1905 roku w Chorzowie jako najstarszy z czworga dzieci Pauliny i Walentego Klamów. Po ukończeniu szkoły powszechnej w Chorzowie w 1919 pracował jako goniec w Chorzowskich Azotach. Należał do Towarzystwa Gimnastycznego „Sokół”. Brał udział w I i II powstaniu śląskim jako łącznik na terenie Chorzowa Starego. Po plebiscycie na Górnym Śląsku, zamieszkał z rodzicami w Rybniku, a wkrótce rozpoczął naukę w Seminarium Nauczycielskim w Wągrowcu (Poznańskie). Po ukończeniu dwóch kursów został przeniesiony do Seminarium Nauczycielskiego w Pszczynie. Tam w 1925r. zdał maturę i otrzymał prawo nauczania w szkole.
Od września 1925 rozpoczął pracę w Szkole Podstawowej w Olszynie (gmina Herby) jako nauczyciel i p.o. kierownika szkoły. Tam też założył drużynę harcerską i został jej drużynowym. W tym samym czasie został mianowanym komendantem Hufca Lubliniec, którym kierował najprawdopodobniej do 1934. Początkowo Ludwik Klama kierował z hufcem z Olszyny, jednak aktywnie brał udział w jego życiu. Był inicjatorem pierwszego Zlotu Hufca, który odbywał się w 1927r.
W 1928 podjął pracę w Szkole Powszechnej oraz w Publicznej Szkole Dokształcającej Zawodowej w Lublińcu. Aktywnie działał w harcerstwie, organizując kursy dla młodych instruktorów. W roku 1932 został członkiem Honorowej Rady Starszyzny, działającej przy Komendzie Chorągwi Śląskiej, także w tym roku otrzymał stopień podharcmistrza. W 1936 został mianowany kierownikiem Zarządu Obwodowego Kół Przyjaciół Harcerstwa. Najprawdopodobniej w 1931 zakładał pierwszy krąg instruktorski, zupełne novum w Chorągwi Śląskiej – w 1937 poza Lublińcem takie kręgi istniały jeszcze tylko w Rybniku i Tarnowskich Górach.
W marcu 1939 w stopniu harcmistrza został mianowany komendantem Śląskiej Chorągwi Harcerzy, którą to funkcję pełnił do 22 sierpnia 1939. 23 sierpnia 1939. został zmobilizowany i przydzielony do 74. Górnośląskiego Pułku Piechoty stacjonującego w Lublińcu w stopniu starszego strzelca. W składzie tego pułku brał udział w bojach wrześniowych, między innymi pod Złotym Potokiem. Następnie 17 września został ranny w boju pod Kowolem, a 24 września dostał się do niewoli niemieckiej w okolicach Lublina. Po zwolnieniu wrócił do Lublińca, skąd najpierw skierowany został do pracy w Waleńczowie, a następnie w Kłobucku. W tym czasie rozpoczął działalność konspiracyjną, najpierw kolportując pismo „Ku Wolności”, następnie tworząc na terenie powiatu lublinieckiego Tajną Organizację Wojskową „Orła Białego”, której był komendantem. Tworzył też konspiracyjną komendę hufca w Lublińcu. Wśród jego współpracowników znalazło się wielu harcerzy przedwojennych, w tym Konrad Mańka. 18 grudnia 1940 nastąpiły aresztowania członków organizacji (w sumie tego dnia aresztowano 46 członków tej organizacji). Ludwika Klamę aresztowano 11 stycznia 1941 roku, po uprzednim przeszukaniu mieszkania, przez gestapo, z nim też zabrano część dokumentacji harcerskiej i zdjęcia. Tego samego dnia, władze hitlerowskie oskarżyły go o zdradę Trzeciej Rzeszy. Staje przed sądem, najpierw w Lipsku, potem w Berlinie, na koniec w Katowicach. 13 marca 1941 roku, z pozostałymi członkami organizacji, zostaje uniewinniony, dzięki bohaterskiej postawie Konrada Mańki, który winę wziął na siebie. Po powrocie z więzienia, aż do zakończenia wojny, pracował w przedsiębiorstwie Oleck, w Lublińcu, jako fakturzysta.
Po wyzwoleniu Lublińca, wchodził w skład Komitetu Obywatelskiego, który zabezpieczał placówki szkolne na terenie miasta i powiatu, szczególnie na terenach, które przyłączono do Polski, jak Ciasna, Molna, Sieraków, czy Dobrodzień. Tam organizował polskie szkoły. Do marca 1946 r. dzięki jego pomocy, udało się zorganizować 27 szkół, na terenie powiatu i okolic. Pełnił funkcję inspektora szkolnego, kierownika Zasadniczej Szkoły Zawodowej (obecnie Zespół Szkół Ogólnokształcąco–Technicznych) w Lublińcu, organizował zbiórkę polskich książek wśród mieszkańców miasta na wyposażenie szkolnych bibliotek. Sam przekazał na ten cel większość swojego księgozbioru.
Od września 1946, z polecenia Kuratorium Okręgu Szkolnego Śląskiego w Katowicach, organizował Publiczną Szkołę Dokształcającą Zawodową (obecnie Zespół Szkół) w Głuchołazach i do 1952 był jej dyrektorem. W 1953 został pozbawiony funkcji dyrektora, zwolniony z pracy i aresztowany za działalność w harcerstwie przedwojennym i wrogi stosunek do PRL-u. Szkoła w Głuchołazach została rozwiązana, a Ludwik Klama skierowany do pracy w Drawsku Pomorskim. W 1955, Ludwik Klama wrócił na Górny Śląsk i rozpoczął pracę w Technikum Rolniczym w Nysie, gdzie pełnił funkcję zastępcy dyrektora do spraw pedagogicznych i nauczyciela historii. W 1956 podczas tzw. odwilży został zrehabilitowany. Trzy lata później po raz kolejny został dyrektorem Technikum Zawodowego w Głuchołazach. Dzięki jego staraniom w 1965 r. został zbudowany nowy obiekt szkolny – warsztaty. W 1968 przeszedł na emeryturę. Mimo tego nadal brał udział w pracy szkoły, spotykał się z harcerzami, był aktywnym członkiem ZBoWiD-u. Zamarł 23 stycznia 1973 w Głuchołazach, został pochowany na cmentarzu komunalnym, w asyście sztandarów i żołnierzy, którzy żegnali go salutem honorowym.

</doc>
<doc id="3766706" url="https://pl.wikipedia.org/wiki?curid=3766706" title="Ratusz w Radomiu">
Ratusz w Radomiu



</doc>
<doc id="3766708" url="https://pl.wikipedia.org/wiki?curid=3766708" title="Osmund (metalurgia)">
Osmund (metalurgia)

Osmund – postać handlowa żelaza używana od średniowiecza do XVII wieku. Było to kowalne żelazo surowe w formie bryłek o masie rzędu 300 gramów. Wytwarzane z rud żelaza w procesie fryszerki. Duża ilość osmundu pochodzącego ze Szwecji była przerabiana w gdańskich hamerniach.

</doc>
<doc id="3766711" url="https://pl.wikipedia.org/wiki?curid=3766711" title="Muzeum Kultury Azerskiej w Tbilisi">
Muzeum Kultury Azerskiej w Tbilisi

Muzeum Kultury Azerskiej im. Mirzə Fətəli Axundova (gruz. მირზა ფათალი ახუნდოვის სახელობის აზერბაიჯანული კულტურის მუზეუმი, azer. "Mirzə Fətəli Axundzadə adına Azərbaycan Mədəniyyəti Muzeyi") – muzeum poświęcone postaci azerskiego pisarza Mirzə Fətəli Axundova, kulturze Azerbejdżanu i przyjaźni gruzińsko-azerskiej. Znajduje się w dawnym domu pisarza przy ulicy Gorgasali 17 w Tbilisi.
Historia.
Muzeum pisarza w dawnym domu Axundova funkcjonuje od 1982. W 2012 w związku z dwusetną rocznicą urodzin pisarza placówka została poddana gruntownej renowacji. Oficjalne otwarcie odnowionego i rozbudowanego muzeum odbyło się 8 maja 2013.
Muzeum jest częścią kompleksu „Akhundov House” (Dom Axundova), obejmującego galerię sztuki współczesnej „Akhundov House”, kawiarnię literacką „Monsieur Jordan”, bibliotekę i piwnicę z winami.
Kolekcja.
Wystawa podzielona jest na sześć sal. Sala I poświęcona jest kulturze Azerbejdżanu od czasów prehistorycznych po XX wiek oraz wybitnym azerskim artystom i kompozytorom. W sali II przedstawione są fotografie członków rodziny Axundova oraz model domu typowego dla prowincji, gdzie się urodził. Sala III to zrekonstruowany salon pisarza. Sala IV poświęcona jest azerskiej muzyce. Sala V to zrekonstruowany gabinet pisarza. Prezentowane tu jest jego biurko, biblioteczka, lampa i zegar. Sala VI dotyczy przyjaźni między Gruzją a Azerbejdżanem.

</doc>
<doc id="3766715" url="https://pl.wikipedia.org/wiki?curid=3766715" title="Madonna na tronie z Dzieciątkiem na tle kwiatów i owoców">
Madonna na tronie z Dzieciątkiem na tle kwiatów i owoców

Madonna na tronie z Dzieciątkiem na tle kwiatów i owoców (wł. "Madonna col bambino", "La Vergine in trono col Bambino") – obraz temperowy działającego w Wenecji malarza nieznanej narodowości Antonia da Negroponte, będący jedynym znanym dziełem tego artysty. Znajduje się w kościele San Francesco della Vigna.
Historia.
Obraz być może zdobił pierwotnie XV-wieczny ołtarz będący własnością rodziny Morosini w kościele San Francesco della Vigna. Gdy świątynia została zburzona w 1509 roku i odbudowana w stylu renesansowym w 1534 roku przez architekta Jacopa Sansovina z fasadą zaprojektowaną przez Andreę Palladia w 1564 roku, obraz został dopasowany do nowego ołtarza w kaplicy kościelnej. Istnieje hipoteza, że mógł być on początkowo środkowym panelem tryptyku.
Jeszcze do początku XX wieku obraz uważany był za dzieło Vivariniego. Obraz w lunecie, dodany później i przedstawiający "Ojca Przedwiecznego", namalował Benedetto Rusconi.
Był dwukrotnie odrestaurowany: w 1976 roku ze środków fundacji Save Venice Inc. i ponownie w 2008 ze środków Young Friends of Save Venice.
Opis.
"Madonna na tronie z Dzieciątkiem" znajduje się w weneckim kościele San Francesco della Vigna w prawym transepcie. Jest jedyną zachowaną pracą Antonia da Negroponte. Nosi sygnaturę „Frater Antonius de Negropon Pinxit”. Określenie „frater” oznacza, iż autor malowidła był zakonnikiem. Obraz przedstawia Matkę Bożą siedzącą na tronie, z Dzieciątkiem na kolanach, z puttami po bokach i u góry, podtrzymującymi jej płaszcz. Malowidło jest zwieńczone girlandami kwiatów i liści. Obraz jest dziełem quattrocenta, oznaczającego przejście od późnej fazy gotyku do wczesnego renesansu. Mimo że został namalowany w połowie XV wieku, to jest ekscentrycznie gotycki - z bogato malowaną suknią Najświętszej Maryi Panny, z malowanymi wkładkami papierowymi, kilka dziwnymi figurami i klasyczną architekturą przypomina gobelin. Wygięty w łuk girland kwiatowy, tworzący oprawę Matki i Dzieciątka wykazuje podobieństwo do Poliptyku San Zeno Andrei Mantegni oraz do obrazów szkoły Francesca Squarcione z Padwy. Delikatna żywiołowość roślinnego i zwierzęcego detalu przypomina gotyckie upodobanie do symboliki: girlanda jest tu symbolem płodności, ogrodzony ogród stanowi ewokację Dziewicy i jej porodu, róże i goździki ucieleśniają miłość, ptaki zaś – wyzwolenie duszy. Obraz staje się wizualnym kazaniem na temat zbawczej mocy ofiary Chrystusa.

</doc>
<doc id="3766722" url="https://pl.wikipedia.org/wiki?curid=3766722" title="Ustata">
Ustata

Ustata (), właściwie Iwan Dinew (bułg. ; ur. 10 października 1977 w Starej Zagorze) – bułgarski piosenkarz i tancerz.
Dzieciństwo i edukacja.
Iwan Dinew urodził się 10 października 1977 roku w Starej Zagorze, gdzie został wychowany. Ukończył naukę w liceum w klasie matematycznej oraz studia na Uniwersytecie Narodowej i Światowej Ekonomii w Sofii.
Kariera.
Lata 90.: Początki kariery.
Zanim rozpoczął karierę muzyczną, zajmował się breakdancem. W 1992 roku zdobył tytuł mistrza w break dance dla Bułgarii.
W latach 90. zaczął działalność na bułgarskim rynku hip-hopowym. W 1995 roku założył zespół XXL, pod szyldem którego wydał dwa albumy studyjne. W 1998 nawiązał współpracę ze znanym bułgarskim DJ-em Stancho, z którym występował na imprezach oraz festiwalach hip-hopowych.
2003-07: "Ot usta na usta" i "50/50 – Best Hits Collection".
W marcu 2003 roku wydał swój debiutancki, solowy singiel „Trapna da te drapna”, na którym gościnnie pojawił się John Kalleka. W tym samym roku wziął udział w nagraniu utworu „Instead” Rusziego Widinliewa. Na początku grudnia 2004 roku premierę miała jego debiutancka płyta studyjna zatytułowana "Ot usta na usta". Album promowany był m.in. przez singiel „Wsiczki drechi mi preczat”, z którym zakwalifikował się do udziału w krajowych eliminacjach eurowizyjnych. 22 stycznia zaprezentował utwór w półfinale selekcji i awansował do organizowanego trzy tygodnie później finału, w którym zajął ostatecznie szóste miejsce z 2,12 % poparciem telewidzów. W tym samym czasie uzyskał dwie nominacje do nagrody MM TV w kategoriach: "Najlepszy piosenkarz roku" oraz "Najlepsza piosenka hip-hopowa" (za utwór „Wsiczki drechi mi preczat”).
W ciągu kolejnych lat nagrywał kolejne single oraz nawiązywał muzyczne współprace z takimi wykonawcami, jak m.in. Azis czy Sofi Marinowa. Wziął udział także w trasie koncertowej Sławiego Trifonowa oraz grupy Ku-Ku Band. W marcu 2006 roku uzyskał nominację do nagrody magazynu "Nov Folk" w kategorii "Najlepsza piosenka duetu" za singiel „Tochno sega” nagrany z Azisem. Oprócz tego, był nominowany do nagrody MM TV w kategoriach: "Najlepszy piosenkarz roku" oraz "Najlepsza piosenka hip-hopowa" (za „Nowi talanti”). W grudniu tego samego roku ukazała się jego pierwsza płyta kompilacyjna zatytułowana "50/50 – Best Hits Collection", na którym znalazły się jego najpopularniejsze piosenki, w tym sześć utworów nagranych w duecie z Marinową oraz dwa z Azisem. Album zapewnił mu nominację do nagrody MM TV w kategorii "Najlepszy album hip-hopowy". Sam artysta był nominowany do nagrody Fen TV w kategorii "Najlepszy piosenkarz roku".
W 2007 roku ukazał się singiel „Diva ljubow”, który nagrał w duecie z Marinową. W tym samym roku premierę miał także ich inny wspólny utwór – „Ja twoja”, z którym wzięli udział w krajowych eliminacjach eurowizyjnych. 3 lutego wystąpili w półfinale selekcji i awansowali do finału. Pod koniec miesiąca zaprezentowali się w koncercie finałowym i zajęli w nim ostatecznie trzecie miejsce, przegrywając jedynie z zespołem KariZma oraz zwycięzcami, czyli duetem Elica Todorowa i Stojan Jankułow.
2008-10: "Face to Face".
W lipcu 2008 roku premierę miał drugi album studyjny Ustaty zatytułowany "Face to Face". Płyta była nominowana do nagrody Fen TV w kategorii "Najlepszy album roku". Jeden z utworów z płyty, „Male, male”, zapewnił artyście nominacje w kategoriach "Najlepsza piosenka" i "Najlepszy klip roku". Oprócz tego, piosenkarz był nominowany do nagrody "Piosenkarz roku" oraz "Najlepszy duet roku" (za współpracę z Sofi Marinową).
W maju 2009 roku pojawił się gościnnie w singlu „Bate shefe” Sofi Marinowej. W październiku wydał swój kolejny solowy singiel „Com.press”. W tym samym roku nawiązał współpracę z Igim Androwskim i pojawił się gościnnie na jego singlu „Złatotarsaczka”.
W 2010 roku wydał swój nowy singiel – „Dranisz mie”, który nagrał w duecie z Gerganą Dimową. W marcu ukazał się jego kolejny singiel „Ljubow li be” nagrany w duecie z Sofi Marinową, zaś w maju – solowy singiel „S blizaneto idwa apetitat”. W październiku premierę miał singiel „Nasztrakaj se”, który nagrał w duecie z Azisem. W kwietniu 2011 roku ukazał się jego nowy singiel – „Cuba Libre”, a w lipcu – singiel „Silikon-regeton”, który został nagrany z gościnnym udziałem Wieski Marinowa. W 2012 roku wydał dwa single, które zostały nagrane w duecie z Sofi Marinową – „Reżi go na dwie” i „Otniesieni ot wichara”. W lipcu premierę miał jego kolejny solowy singiel – „Baila morena”. W tym samym roku nawiązał współpracę z Dolores Estradą, z którą nagrał singiel „La Cubanita”.

</doc>
<doc id="3766723" url="https://pl.wikipedia.org/wiki?curid=3766723" title="Kilmachu">
Kilmachu

Kilmachu (arab. كلماخو) – miejscowość w Syrii, w muhafazie Latakia. W 2004 roku liczyła 2252 mieszkańców.

</doc>
<doc id="3766726" url="https://pl.wikipedia.org/wiki?curid=3766726" title="Aleksandr Bujko">
Aleksandr Bujko

Aleksandr Michajłowicz Bujko (ros. Александр Михайлович Буйко, ur. 7 kwietnia 1885 we wsi Ostrowiany w guberni wileńskiej, zm. 30 stycznia 1941 w Moskwie) – działacz bolszewicki, radziecki polityk.
Życiorys.
Uczył się w wieczorowej szkole technicznej przy Fabryce Putyłowskiej w Petersburgu, 1904 wstąpił do SDPRR, 1 marca 1909 został aresztowany i 22 listopada 1909 skazany na osiedlenie w Ust-Urdu w guberni irkuckiej. Do 1917 przebywał w Czeremchowie, Tułunie, Krasnojarsku i Wierchnieudińsku (obecnie Ułan Ude), 1917 był zastępcą przewodniczącego Rady Wierchnieudińskiej, a 1917-1918 głową miasta Wierchnieudińska. W 1918 przewodniczył Rewolucyjnemu Trybunałowi Nadbajkala, po zajęciu rejonu Bajkału przez białych wyemigrował do Urgi (obecnie Ułan Bator), następnie do Harbinu, 1920 po ponownym opanowaniu terenu przez czerwonych wrócił do Rosji. Od października 1920 do 1921 był emisariuszem władz Republiki Dalekiego Wschodu w obwodzie nadbajkalskim, od czerwca 1921 do maja 1924 członkiem Dalekowschodniego Biura KC RKP(b), w tym od czerwca do 18 września 1922 sekretarzem odpowiedzialnym Dalekowschodniego Biura KC RKP(b) i do 15 listopada 1922 przewodniczącym Zgromadzenia Ludowego Republiki Dalekiego Wschodu. Od września 1922 do maja 1924 był zastępcą sekretarza odpowiedzialnego Dalekowschodniego Biura KC RKP(b), od 1922 przewodniczącym Dalekowschodniej Rady Towarzystw Spółdzielni Spożywców, od czerwca 1924 do 1925 członkiem Zarządu Centralnej Rady Stowarzyszeń Spożywców ZSRR. W latach 1925-1933 był zastępcą ludowego komisarza handlu wewnętrznego/ludowego komisarza handlu RFSRR, a od 1933 do końca życia zastępcą głównego arbitra przy Radzie Komisarzy Ludowych RFSRR.

</doc>
<doc id="3766727" url="https://pl.wikipedia.org/wiki?curid=3766727" title="Al-Fachura">
Al-Fachura

Al-Fachura – wieś w Syrii, w muhafazie Latakia. W 2004 roku liczyła 389 mieszkańców.

</doc>
<doc id="3766733" url="https://pl.wikipedia.org/wiki?curid=3766733" title="Boris Żdanow">
Boris Żdanow

Boris Glebowicz Żdanow (Wasilij Dmitrijewicz Kalinin) (ros. Борис Глебович Жданов (Василий Дмитриевич Калинин), ur. 17 sierpnia 1888 we wsi Ludinowo w guberni kałuskiej, zm. 26 lipca 1980 w Moskwie) – rosyjski rewolucjonista, radziecki działacz partyjny.
Życiorys.
W latach 1905-1917 działał w partii eserowców, został aresztowany i skazany na zesłanie do Żyzdry, w maju 1909 ponownie aresztowany i 10 maja 1910 skazany na 12 lat katorgi; karę odbywał w Ałgaczi, więzieniu aleksandrowskim i Gornym Zerientuju, 19 marca 1917 amnestionowany po rewolucji lutowej. W 1917 był przewodniczącym Rady Czytyjskiej, potem do kwietnia 1918 ludowym komisarzem sprawiedliwości Komitetu Organizacji Radzieckich, 1918 został członkiem RKP(b), od kwietnia do sierpnia 1918 był komisarzem sprawiedliwości Zabajkalskiej Rady Komisarzy Ludowych. W lutym 1920 został przewodniczącym Nadamurskiego Komitetu RKP(b), w marcu-kwietniu 1920 był przewodniczącym Komitetu Wykonawczego Chabarowskiej Powiatowej Rady Miejskiej, następnie do września 1920 przewodniczącym Komitetu Wykonawczego Rady Nadamurskiej, a od 23 września do listopada 1920 przewodniczącym Wschodnio-Zabajkalskiego Obwodowego Komitetu Ludowo-Rewolucyjnego. W latach 1921-1924 był słuchaczem kursów marksizmu-leninizmu przy KC RKP(b), 1924-1941 funkcjonariuszem radzieckim, partyjnym i związkowym w Moskwie i na Północnym Kaukazie, 1941-1945 służył w Armii Czerwonej, 1945-1946 był sekretarzem komisji partyjnej WKP(b) Moskiewskiej Szkoły Wojskowej im. Rady Najwyższej RFSRR, 1946 przeszedł na emeryturę. Był odznaczony Orderem Lenina i Orderem Czerwonej Gwiazdy.

</doc>
<doc id="3766735" url="https://pl.wikipedia.org/wiki?curid=3766735" title="Kurfajs">
Kurfajs



</doc>
<doc id="3766736" url="https://pl.wikipedia.org/wiki?curid=3766736" title="Kasabin">
Kasabin



</doc>
<doc id="3766737" url="https://pl.wikipedia.org/wiki?curid=3766737" title="Duwajr Babda">
Duwajr Babda



</doc>
<doc id="3766739" url="https://pl.wikipedia.org/wiki?curid=3766739" title="Aleksandr Krasnoszczokow">
Aleksandr Krasnoszczokow

Aleksandr Michajłowicz Krasnoszczokow, właśc. "Abram Moisiejewicz Krasnoszczok" (ros. Александр Михайлович Краснощёков (Абрам Моисеевич Краснощёк), ur. 10 października 1880 w Czarnobylu, zm. 26 listopada 1937 w Moskwie) – rosyjski socjaldemokrata i komunista. W latach 1920-1921 formalna głowa państwa marionetkowej Republiki Dalekiego Wschodu, później urzędnik państwowy ZSRR.
Życiorys.
Urodził się w rodzinie żydowskiej. W latach 1898-1902 działał w SDPRR, 1898 został aresztowany, następnie skazany na zesłanie do Nikołajewska, 1902 wyemigrował do Niemiec i zamieszkał w Berlinie. W marcu 1903 udał się do USA, mieszkał w Nowym Jorku i Chicago, 1904-1917 działał w Socialist Labor Party of America, w 1912 ukończył studia na Wydziale Ekonomii i Prawa Uniwersytetu Chicagowskiego, 1912-1917 pracował jako adwokat w Chicago, jednocześnie od 1915 do lipca 1917 był rektorem Uniwersytetu Robotniczego w Chicago.
Po rewolucji lutowej i obaleniu caratu w sierpniu 1917 wrócił do Rosji, został członkiem Rady Władywostockiej i wstąpił do SDPRR(b), wkrótce został członkiem Rady Nikolska Ussuryjskiego, 1918 krótko był przewodniczącym Dalekowschodniej Rady Komisarzy Ludowych, a po zajęciu terytorium przez białych w wojnie domowej w Rosji przeszedł na nielegalną stopę. 1 maja 1919 został aresztowany przez białych, po obaleniu administracji Aleksandra Kołczaka w Irkucku 29 grudnia 1919 uwolniony.
Od 5 stycznia do lutego 1920 był przewodniczącym komitetu RKP(b) guberni irkuckiej, od 3 marca do 13 sierpnia 1920 członkiem Dalekowschodniego Biura KC RKP(b), a od 6 kwietnia do 30 października 1920 przewodniczącym Prezydium Tymczasowej Władzy marionetkowej Republiki Dalekiego Wschodu - odpowiednikiem prezydenta Republiki Dalekiego Wschodu. Od 13 sierpnia 1920 do 1921 był członkiem Dalekowschodniego Biura KC RKP(b), jednocześnie od sierpnia 1920 do 27 kwietnia 1921 ministrem spraw zagranicznych Republiki Dalekiego Wschodu, od 30 października do 10 listopada 1920 przewodniczącym Tymczasowego Sprawnego Prezydium Republiki Dalekiego Wschodu, od 10 listopada 1920 do 27 kwietnia 1921 przewodniczącym Tymczasowej Władzy Republiki Dalekiego Wschodu, a od 27 kwietnia do 15 września 1921 przewodniczącym Władz Republiki Dalekiego Wschodu.
Od 10 stycznia do 10 marca 1922 był zastępcą komisarza ludowego finansów RFSRR, w marcu-kwietniu 1922 przebywał na leczeniu, od 13 kwietnia 1922 do 13 września 1923 był członkiem Prezydium Najwyższej Rady Gospodarki Narodowej RFSRR, a od września 1922 do września 1923 przewodniczącym Zarządu Wszechrosyjskiego Banku Handlowo-Przemysłowego.
19 września 1923 został aresztowany przez GPU, wkrótce wykluczony z RKP(b), 8 marca 1924 skazany na 6 lat pozbawienia wolności; karę odbywał w Lefortowie. W styczniu 1925 został amnestionowany, od stycznia 1925 do lipca 1926 mieszkał w Krymskiej ASRR, od lipca 1926 pracował jako ekonomista-konsultant Głównego Komitetu Bawełnianego Ludowego Komisariatu Rolnictwa ZSRR ds. zagadnień finansowych w Taszkencie, potem do sierpnia 1930 był przewodniczącym Zarządu Wszechzwiązkowego Trustu Kendyr-Rami w Moskwie. W sierpniu 1930 został przewodniczącym Zarządu "Nowołubtrustu" w Moskwie, 1930 przywrócono mu prawa członka partii, później został dyrektorem Naukowo-Badawczego Instytutu Nowego Surowca Łykowego Ludowego Komisariatu Rolnictwa ZSRR, a od 1935 do lipca 1937 był szefem Głównego Zarządu Nowych Kultur Łykowych Ludowego Komisariatu Rolnictwa ZSRR.
W okresie "wielkiej czystki" 16 lipca 1937 został aresztowany przez NKWD. 25 listopada 1937 skazany na śmierć przez Kolegium Wojskowe Sądu Najwyższego ZSRR z zarzutu szpiegostwa i udziału w kontrrewolucyjnej organizacji terrorystycznej. Następnego dnia rozstrzelany. Ciało skremowano w krematorium na Cmentarzu Dońskim, prochy pochowano anonimowo.
28 kwietnia 1956 zrehabilitowany postanowieniem Kolegium Wojskowego SN ZSRR.

</doc>
<doc id="3766744" url="https://pl.wikipedia.org/wiki?curid=3766744" title="Miedziowiec">
Miedziowiec

Miedziowiec (W-5) – wrak statku handlowego typu holk odnaleziony w Zatoce Gdańskiej, cenne stanowisko archeologiczne ze względu na zachowanie dużej ilości ładunku z początku XV wieku. Nazwę zawdzięcza kawałkom miedzi znalezionym na wraku przy jego odkryciu.
Wrak odkryto w 1969 roku, a prace archeologiczne przy nim trwały (z przerwami) od 1970 do 2011 roku; podczas głównych wykopalisk w latach 70. podniesiono znaczną część ładunku, a także fragmenty konstrukcji kadłuba, w tym całą stępkę. Badania znalezisk wykazały, że był to żaglowiec zbudowany metodą skorupową z dębiny, który został zniszczony przez pożar, w związku z czym większość kadłuba nie zachowała się. Przetrwała natomiast znaczna część ładunku, m.in. dzięki temu że wieziona na statku smoła roztopiła się i zalała wrak. Pod tą chroniącą przed niszczącym wpływem słonej morskiej wody powłoką przetrwały wlewki miedziane, żelazo w sztabach, płaskownikach i bryłkach przewożonych w beczkach, deski drewniane, wosk, a także wiele drobnych przedmiotów należących do wyposażenia statku i jego załogi.
Odkrycie.
W latach 60. XX wieku dyrektor Muzeum Morskiego w Gdańsku, Przemysław Smolarek, próbował rozwinąć w Polsce archeologię podwodną, lecz do przekonania władz o potrzebie przeznaczenia funduszy na takie działania brakowało mu obiecujących obiektów do badań. Dlatego zbierał informacje o wrakach w pobliżu polskich brzegów, pozyskując je od rybaków i służb hydrograficznych.
W 1969 roku jednostki Urzędu Morskiego w Gdyni i Polskiego Ratownictwa Okrętowego prowadziły badania dna w okolicach powstającego Portu Północnego. Latem natrafiono na wrak, z którego wydobyto plastry miedzi (początkowo nurkowie sądzili, że to złoto) i kamienne kule. Miedź została sprzedana na złom, gdzie zauważył ją Andrzej Benesz, który – zorientowawszy się w istotności znaleziska – poinformował Smolarka. 7 marca 1970 roku o odkryciu powiadomiono Urząd Morski, który 18 marca wydał decyzję uznającą znalezisko za zabytek i przekazującą je bezpłatnie do Muzeum Morskiego.
Eksploracja wraku.
Pierwsze badania wraku przeprowadzono w maju 1971 roku. W ciągu trzech dni nurkowych płetwonurkowie z klubu LOK oraz asystenci muzealni pod kierownictwem P. Smolarka wykonali wstępne pomiary i szkice oraz próbowali odkryć ładunek. Stwierdzono, że wrak ma postać owalnej bryły o długości około 16 metrów, szerokości około 6 metrów i maksymalnej wysokości 1,2 metra, leżącej w kierunku 160–340° na głębokości około 14 metrów. Wrak przykrywała twarda skorupa ze smoły drzewnej zmieszanej z piaskiem oraz skorodowanym ładunkiem. Dostrzeżono wystające ze skorupy elementy konstrukcji statku, a po wyłamaniu kawałków skorupy znaleziono fragmenty beczek. W wyniku tych prac uznano wrak za cenny i warty dalszego zbadania.
W 1972 roku przeprowadzono 13 dni nurkowań z udziałem nurków-amatorów z LOK, wykonano dokładniejszą inwentaryzację oraz sporządzono plany warstwicowe i przekroje. Za pomocą prądownic oraz eżektorów rozpoczęto odsłanianie znaleziska. We wrześniu wydobyto pierwsze przedmioty (nie licząc wydobytych przez nurków zaraz po odkryciu wraku), które katalogowano i przekazywano odpowiednim działom Muzeum.
W 1973 roku przepracowano przy wraku 14 dni nurkowych, odkrywając większe ilości dobrze zachowanego ładunku (beczki). Ponieważ pracownie konserwatorskie zajęte były konserwacją przedmiotów wydobytych w poprzednim roku, w 1973 przedmiotów znalezionych na wraku nie wyciągano na powierzchnię, lecz przechowywano na dnie, obok wraku
Podczas pierwszego nurkowania w roku 1974 stwierdzono, że wrak został poważnie uszkodzony przez łańcuch kotwiczny jednostki kotwiczącej w pobliżu (wrak znajdował się na kotwicowisku dla statków oczekujących na wejście do portu w Gdańsku). Oznaczenie miejsca wraku za pomocą pławy uznano za niewystarczające i podjęto decyzję o podjęciu działań o charakterze ratowniczym, zmierzających do wydobycia wraku oraz jego zawartości na powierzchnię. Zbiegło się to ze zwiększeniem możliwości Centralnego Muzeum Morskiego, które uzyskało nowe pomieszczenia w Bramie Żuławskiej oraz zwiększyło liczbę personelu (z własną ekipą nurków). Badano wnętrze wraka odsłonięte przez zniszczenia dokonane łańcuchem kotwicznym, wykonywano podkopy eżektorem, odsłaniając stępkę oraz dziobnicę. Przy badaniach używano też kabiny Meduza II, z której prowadzono dokumentację filmową.
W roku 1975 przygotowywano wrak do podniesienia, jednocześnie kontynuując badania archeologiczne oraz wydobywając pojedyncze przedmioty i mniejsze części wraku. Wydobyte elementy składowano na zaadaptowanej barce, gdzie przygotowano powierzchnię do składowania ze starych opon i worków z piaskiem oraz osłonę z brezentu i system zraszania, pozwalający utrzymywać eksponaty w odpowiedniej wilgotności.
Wydobycie wraku.
Na przełomie lat 1974 i 1975 opracowywano koncepcje podniesienia i zabezpieczenia wraku. Praca ta była niewykonalna dla Muzeum, które dysponowało tylko małymi jednostkami pływającymi. Po uzgodnieniach z przedsiębiorstwami i władzami państwowymi, podniesienie wraku zlecono Polskiemu Ratownictwu Okrętowemu (PRO). Projekt, opracowany w lipcu 1975 roku przez kpt. ż.w. Witolda Poinca zakładał podniesienie wraku na pasach przeciągniętych pod nim i złożenie go na barce. Koszt operacji oszacowano na 1 160 tysięcy złotych. Sumę taką uznano prawdopodobnie za zbyt wysoką i zwrócono się do dowództwa Marynarki Wojennej z prośbą o pomoc. Dzięki zaangażowaniu Ludwika Janczyszyna zdecydowano, że podniesienia wraku dokona służba ratownicza Marynarki Wojennej w ramach ćwiczeń. Specjaliści z Marynarki opracowali swoją metodę podniesienia.
18 września 1975 roku okręt ratowniczy R-21 rozpoczął podnoszenie większych elementów konstrukcji oraz brył ładunku zbyt ciężkich dla bomów jednostek należących do Muzeum. W październiku żuraw pływający należący do Marynarki Wojennej podniósł ostatnie duże elementy wraku. Następnie zostały one przetransportowane na barkę, gdzie z pomocą szkutników ze Stoczni Jachtowej rozebrano je na części, które wiązano linami i zatapiano w Motławie (niektóre z nich wydobyto z rzeki w 1996 roku). Po uporządkowaniu i skatalogowaniu wydobytych przedmiotów nurkowie z Muzeum oraz Marynarki Wojennej ponownie schodzili na miejsce w którym znaleziono wrak, wydobywając pozostałe, mniejsze przedmioty
W lipcu i sierpniu 1976 roku wydobywano pozostałe na dnie kawałki kadłuba i drobne przedmioty. Zdemontowano też używaną wcześniej siatkę pomiarową. 11 sierpnia odbyło się ostatnie nurkowanie, po czym przez następnych 5 lat Muzeum skoncentrowało się na badaniach wraku Solena (W-6), leżącego w odległości kilku kabli od Miedziowca.
Na stanowisko powrócono w lipcu 1981 roku. Po początkowych kłopotach ze zlokalizowaniem pozycji wraku wykorzystano dane użyte przy stawianiu boi wrakowej 9 lat wcześniej. Miejsce, gdzie leżał wrak spenetrowano, znajdując bryły ładunku sklejonego smołą, beczki, wlewki miedziane i wiązki żelaza. Część z nich odpadła od elementów podnoszonych w roku 1975. 30 lipca stwierdzono, że zebrano wszystko, co pozostało z wraku i badania na miejscu uznano za zakończone.
W latach 2011 i 2012, w związku z planowanym przez Centralne Muzeum Morskie wydaniem monografii na temat Miedziowca, przeprowadzono kolejne badania miejsca. Tym razem zastosowano nowoczesne metody poszukiwawcze: skaner sonarowy, magnetometr, wykrywacz metalu i GPS. Za pomocą płuczek wodnych i eżektorów robiono wykopy sondażowe i odkopywano znalezione przedmioty. Wydobyto jeszcze kilkanaście przedmiotów.
Ze stanowiska wraku wydobyto ogółem 2634 obiekty. 
Szacuje się, że wydobyto części wraku stanowiące 20–25% konstrukcji statku oraz 26 ton towarów (1361,6 kg wlewek miedzi, 10 458 kg sztab żelaznych, 1870 kg płaskowników żelaznych, 10 kg wosku, 883,2 kg klepek długich, 364,5 kg klepek krótkich, 6600 kg żelaza w beczkach, 2250 kg smoły z potażem w beczkach oraz 150 beczek o nieokreślonej zawartości, co stanowi ok. 25% oszacowanej nośności statku).
Badania i konserwacja.
Analizując wygląd i ułożenie wraku oraz ładunek stwierdzono, że statek zatonął wskutek pożaru, który wybuchł wkrótce po wyjściu z portu w Gdańsku. Statek tonął z przegłębieniem na rufę i przechyłem na prawą burtę, tak też uderzył o dno, mechanicznie niszcząc strefę uderzenia. Pochodząca z ładunku smoła drzewna, roztopiona wskutek pożaru, zalała część wraku, tworząc skorupę, która chroniła znajdujące się pod nią elementy przed zniszczeniem. Lewa burta, wystająca ponad skorupę ze smoły, uległa prawie całkowitemu zniszczeniu na skutek korozji biologicznej, działania fal i prądów morskich, a także sieci rybackich i przepływających statków.
W latach 70. XX wieku przeprowadzono datowanie radiowęglowe materiałów z kadłuba wraku oraz ładunku, które określiło najbardziej prawdopodobny czas budowy statku na ostatnią dekadę XIV wieku, a najbardziej prawdopodobną datę zatonięcia na trzecią dekadę XV wieku.
W latach 90. XX wieku i na początku XXI wieku przeprowadzono (dwukrotnie) datowanie dendrochronologiczne drewna z konstrukcji statku oraz drewna pochodzącego z ładunku. Stwierdzono, że drzewa użyte do budowy statku ścięto w latach 1398 i 1399. Ponieważ ówcześni szkutnicy wykorzystywali drewno świeże (ze względu na łatwość kształtowania), zakłada się, że statek zbudowano w roku 1400. Stwierdzono też, że drewno pochodziło z Pomorza Gdańskiego i obecnych terenów północno-wschodniej Polski (Warmia i Mazury). Do budowy statku użyto głównie dębiny z dębu szypułkowego jak i bezszypułkowego.
Analiza dendrochronologiczna drewna pochodzącego z klepek oraz długich desek (wańczosu) pozwoliła na stwierdzenie, że zostały one pozyskane w latach 1403–1407, beczki zaś pochodzą z ostatniej dekady XIV i pierwszych lat XV wieku. Nie znaleziono drewna ściętego po 1407 roku. Biorąc pod uwagę czas potrzebny na transport i załadunek, można stwierdzić, że statek zatonął wiosną 1408. Ładunek statku pochodził z dorzecza Wisły, a w mniejszej części także z Wielkopolski i Dolnego Śląska. 
Konserwacja drewna.
Drewno po wydobyciu z wody należało natychmiast poddać konserwacji. Duże fragmenty (stępka o długości 11 metrów, tylnica oraz fragment burty) zostały zanurzone w Motławie, bowiem muzeum nie dysponowało miejscem do przeprowadzenia konserwacji tak dużych obiektów. Mniejsze obiekty były zanurzane w wodzie, większe skrapiano wodą i przykrywano folią, aby zapewnić im odpowiednią wilgotność. Tak zabezpieczone elementy poddawano pierwszym badaniom i opisowi przed konserwacją (ważenie, mierzenie, opis stanu obiektu). Następnie czyszczono mechanicznie (szczotkami i skrobakami) z mułu, piasku, rdzy, omułków i smoły. Przy czyszczeniu niektórych elementów użyto terpentyny i benzyny do usunięcia smoły. Zadecydowano, że dobrze zachowane drewno będzie powoli suszone, a w czasie suszenia powierzchniowo nasycane mieszaniną terpentyny i oleju lnianego. Nasycanie prowadzono przez częste smarowanie mieszaniną za pomocą pędzla. Spolimeryzowaną warstwę oleju, pojawiającą się na powierzchni usuwano przez podgrzanie lampą lutowniczą i zbieranie gąbką. Konserwowanie olejem stosowano do lat 80. XX wieku. Później zaniechano stosowania tej metody, gdyż jest nieodwracalna, co sprzeczne jest z etyką konserwatorską. Następną metodą było stosowanie glikolu polietylenowego (PEG). Roztworami PEG, o stężeniu od 10% (na początku) do 30% (przy końcu procesu) smarowano lub opryskiwano zabezpieczane elementy początkowo 2 razy dziennie (przez pierwsze 6 miesięcy), później raz dziennie, a w końcu co dwa dni. Po każdym smarowaniu lub oprysku, konserwowany element zawijano w folię. Do części elementów zastosowano zanurzanie w podgrzewanym (50–60°C) roztworze PEG co przyśpieszało proces. Aby zapobiec niszczeniu drewna przez grzyby i bakterie, do roztworów dodawano środki biobójcze. Następnie elementy poddawano kilkuletniemu, powolnemu suszeniu, kontrolując ich wilgotność przez pobieranie próbek za pomocą świdra Presslera. Część nadstępki konserwowano metodą cukrową, przez impregnację drewna roztworem sacharozy o stężeniu 5–55%, trwającą kilka miesięcy, a następnie suszeniu przez rok.
Konserwacja kości.
Z wraku podniesiono 6 fragmentów kości zwierzęcych. Za pomocą alkoholu oczyszczono je ze smoły, a kwasem szczawiowym usunięto związki żelaziste. Kości następnie wybielono wodą utlenioną i wzmocniono nasycając alkoholowym roztworem polioctanu winylu.
Konserwacja tkaniny.
Wydobyty z wraku kawałek tkaniny oczyszczono ze smoły za pomocą rozpuszczalników i odługowanego mydła. Przebarwienia żelaziste usunięto kwasem cytrynowym. Tkaninę wybielono przez kąpiel w roztworze chloraminy B i zakonserwowano, nasączając roztworem alkoholowym paraloidu B82 z dodatkiem gliceryny.
Konserwacja wyrobów skórzanych.
Trzy znalezione na wraku skórzane fragmenty obuwia oczyszczono rozpuszczalnikami ze smoły i nasączono wodnym roztworem gliceryny z dodatkiem środków biobójczych.
Konserwacja elementów roślinnych.
Wśród znalezisk znalazły się małe ilości czosnku, cebuli a także skorupki orzecha oraz nasiona bobiku. Zakonserwowano je przez przesączenie roztworem PEG.
Konserwacja elementów metalowych.
Przedmioty metalowe były myte wodą i rozpuszczalnikami (dla usunięcia smoły). Następnie mechanicznie usuwano omułki i narośle. Po tym przedmioty były badane i dla każdego określano metodę konserwacji, w zależności od materiału, stopnia zniszczenia i zagrożeń. Najczęściej najważniejszym zadaniem było usunięcie chlorków, co przeprowadzano przez neutralizację w wodnym roztworze siarczynu sodu i wodorotlenku sodu, bez dostępu tlenu atmosferycznego. Innymi metodami były: Jonoforeza, stosowanie wodorotlenku litu w alkoholu, długotrwałe kąpiele w wodnym roztworze węglanu sodowego i kwaśnego węglanu sodowego. Elementy oczyszczone z korozji pokrywano warstwą ochronną wosku krystalicznego lub tworzyw sztucznych (np. paraloidu). Obiekty metalowe bardzo mocno skorodowane, w których nie zachował się zdrowy rdzeń, stabilizowano, nasączając woskami lub żywicami syntetycznymi.
Konstrukcja statku.
Ze względu na zniszczenia, zachowało się ok. 25% konstrukcji statku. Z zachowanych fragmentów szacuje się, że był to holk długości ok. 24 m i nośności rzędu 100 łasztów (ok. 200 ton). Zbudowany z początkiem XV w. statek był prawdopodobnie jednym z ostatnich budowanych techniką skorupową, która w owym czasie wychodziła już z użycia. Technika ta polegała na tym, że wpierw konstruowano "trzon" jednostki z dziobnicy, stępki i tylnicy, a następnie wykonywano poszycie zakładkowe (czyli z klepek nachodzących na siebie). Do takiej skorupy następnie wpasowywano wewnętrzne elementy usztywniające (wręgi, wzdłużniki, nadstępkę itp. Klepki połączone były żelaznymi nitami, a poszycie przytwierdzone do wręg i denników - kołkami drewnianymi.
Ładunek.
Ładunek znaleziony na statku potwierdza wiedzę ze źródeł pisanych o towarach eksportowanych z Gdańska w owych czasach. Zasztauowany był w mieszanych grupach, prawdopodobnie według przynależności do poszczególnych kupców. Do mocowania użyto klinów sztauerskich.
Miedź.
Ze stanowiska wydobyto co najmniej 226 wlewek miedzi w postaci okrągłych lub owalnych plastrów o rozmiarach rzędu 20–60 cm i masie od 1,65 do 17,6 kg. Średnia masa wlewki wyniosła 6 kg. Miedź jest dobrej jakości (bez zanieczyszczeń). Przypuszcza się, że pochodzi z okolic Bańskiej Bystrzycy w dzisiejszej Słowacji (wówczas było to Królestwo Węgier).
Wlewki miedziane były zasztauowane w kilku miejscach na statku, w kolumnach o wysokości do 10 sztuk, między beczkami z innymi towarami.
Sztaby żelazne.
Na wraku odkryto 62 wiązki sztab żelaznych oraz 63 sztaby luzem. Sztaby mają przekrój prostokątny, zwężając się ku końcowi. Grubszy koniec ma wymiary ok. 5×1,7 cm, cieńszy odpowiednio 2×1 cm. Długość sztab wynosi ok. 50–60 cm. Masa jednej sztabki wynosi ok. 2 kg. Sztaby wiązane były w wiązki dwiema obejmami z łyka. Pod obejmy włożono klepki dębowe z gmerkami.
Badania składu przeprowadzone w 1976 wskazały na wielokrotne hartowanie i przekuwanie żelaza, przez co było ono wysokiej jakości. Skład sugerował, że pochodzi ono z rud limonitowych, co miało wskazywać na pochodzenie z terenów Polski. Obecnie jest to podważane, gdyż produkcja żelaza w Polsce zaspokajała tylko potrzeby miejscowe i nie było ono eksportowane.
Płaskowniki żelazne.
Płaskowniki żelazne o szerokości 46–52 mm, grubości 10 mm i długości 75–93 cm były powiązane za pomocą żelaznej taśmy w wiązki o średniej masie 170 kg. Takich wiązek prawdopodobnie było 11. Mocno skorodowane, nie zostały jeszcze (2014) dokładnie zbadane i nie jest znane ich przeznaczenie.
Wańczos.
Z wraku wydobyto 96 sztuk desek o długości od 185 do 252 cm i szerokości od 18,5 do 30,5 cm. Deski te są klinowe w przekroju, mają grubość od 1,5 do 3 cm na cieńszym końcu i 4–6 cm na grubszym. Sporządzone starannie z bardzo dobrej dębiny (bez sęków i rdzenia). Deski te pochodzą prawdopodobnie z dorzecza Niemna. Niektóre zostały przycięte na długość 85–180 cm, przypuszczalnie w celu wpasowania ich w wolne miejsca między wzmocnieniami kadłuba statku.
Klepki.
Mniejsze klepki dębowe, o długości 54–85,7 cm, szerokości od 7 do 17,3 cm i grubości od 1,3 do 3 cm prawdopodobnie były materiałem na klepki do produkcji beczek. Z wraku podniesiono 243 sztuki, o średniej masie 1,7 kg.
Materiał roślinny.
Na wraku znaleziono 5 wiązek surowca roślinnego, w pęczkach o długości 23–28 cm i średnicy 14–17 cm. Udało się zakonserwować jedną wiązkę, ale jej stan nie pozwala na określenie materiału. Możliwe, że były to pakuły do napraw statku lub część ładunku znajdującego się na przodzie statku, który uległ spaleniu.
Wosk.
W środkowej części kadłuba znaleziono 40 bryłek wosku o łącznej masie ok. 10 kg. Wosk (przeznaczony między innymi na świece) był cennym towarem eksportowanym ze wschodu Królestwa Polskiego oraz Rusi.
Żelazo w beczkach.
Wydobyto 44 beczki z bryłkami żelaza, które sklasyfikowano jako osmund – półprodukt z hutnictwa (fryszerka), który należało przekuć. Żelazo miało postać bryłek o średniej wielkości 80 x 41 x 27 mm. Wiele takich bryłek odkryto luzem w piasku oraz w skorupie smolnej. Beczki, w których znajdowało się żelazo zostały zrobione z drewna pochodzącego z wielu miejsc, najprawdopodobniej w Gdańsku, lecz pochodzenie żelaza jest nieznane. Możliwe, że pochodzi z terenów Szwecji albo Słowacji. Beczki z żelazem nie musiały być szczelne. Miały kształt cylindryczny, wysokość 67–80 cm i średnicę denka 26–34 cm. Waga beczki z żelazem wynosiła ok. 150 kg.
Smoła drzewna.
Smoła drzewna była transportowana w szczelnych beczkach o pojemności 69 do 90 litrów z dębiny opasanej leszczynowymi obejmami. Znaleziono 15 takich beczek, prawdopodobnie wykonanych w Gdańsku.
Potaż.
Według jednej z notatek polowych, w jednej beczce przewożony był potaż. Nie ma możliwości potwierdzenia tego faktu, gdyż beczka po konserwacji została użyta do rekonstrukcji innych beczek.

</doc>
<doc id="3766749" url="https://pl.wikipedia.org/wiki?curid=3766749" title="Nikołaj Matwiejew">
Nikołaj Matwiejew

Nikołaj Michajłowicz Matwiejew (ros. Никола́й Миха́йлович Матве́ев, ur. 22 maja 1876 we wsi Bogdat w obwodzie zabajkalskim, zm. 20 kwietnia 1951 w Moskwie) – radziecki działacz państwowy.
Życiorys.
Skończył szkołę junkrów w Irkucku i szkołę górniczą (1896), pracował jako mierniczy, 1917 wstąpił do SDPRR(b). W 1918 był zastępcą komisarza ds. wojskowych Zabajkalskiej Rady Komisarzy Ludowych, w lutym 1918 został ludowym komisarzem spraw wewnętrznych Komitetu Organizacji Radzieckich, a 14 marca 1918 przewodniczącym Komitetu Organizacji Radzieckich w obwodzie zabajkalskim; był także członkiem Syberyjskiej Rady Komisarzy Ludowych. Po zajęciu Syberii przez białych działał nielegalnie, został aresztowany, a w lutym 1920 uwolniony po zajęciu Syberii przez Armię Czerwoną, później był kierownikiem Wydziału Politycznego Nadamurskiej Armii Partyzanckiej i członkiem Komitetu Wykonawczego Rady Błagowieszczeńskiej. W grudniu 1920 został wojskowym ministrem Republiki Dalekiego Wschodu, od 15 września 1921 do 15 listopada 1922 był przewodniczącym Władz Republiki Dalekiego Wschodu (odpowiednikiem prezydenta), od 18 września 1922 członkiem Dalekowschodniego Biura KC RKP(b), a od 1923 pracownikiem Ludowego Komisariatu Handlu RFSRR. Od grudnia 1926 do maja 1927 był konsulem generalnym ZSRR w Tiencinie, później konsulem ZSRR w Korei, potem działaczem partyjnym i gospodarczym. Został pochowany na Cmentarzu Nowodziewiczym.

</doc>
<doc id="3766751" url="https://pl.wikipedia.org/wiki?curid=3766751" title="Trouble in Shangri-La">
Trouble in Shangri-La

Trouble in Shangri-La – szósty album wokalistki i kompozytorki Stevie Nicks, wydany w maju 2001 roku.
O albumie.
"Nigdy nie myślałam o tym, do jakiego gatunku muzycznego pasuję. Gdybym o to dbała, dostałabym paranoi. [...] Mam nadzieję, że ludzie polubią ten album - to moje serce i dusza, wszystko, co chciałam powiedzieć przez ostatnie dziesięć lat." - Stevie Nicks w wywiadzie z Entertainment Weekly z 16 marca 2001 roku
Stevie Nicks porównała ten album do jej pierwszego solowego krążka - Bella Donna z 1981 roku, określając go jako album koncepcyjny. Wokalistka stwierdziła, że "album opowiada o osiąganiu raju i nie posiadania możliwości, by nad tym panować."
Tytuł albumu oraz utwór przewodni nawiązują do fikcyjnej krainy o nazwie Shangri-La, która jest fikcją literacką Jamesa Hiltona z powieści "Zaginiony horyzont" z 1933 roku.
Twórcy.
Główni wykonawcy
Gościnnie występujący
Muzycy sesyjni

</doc>
<doc id="3766760" url="https://pl.wikipedia.org/wiki?curid=3766760" title="Piotr Koboziew">
Piotr Koboziew

Piotr Aleksiejewicz Koboziew (ros. Пётр Алексеевич Кобозев, ur. 25 sierpnia 1878 we wsi Piesocznia w guberni riazańskiej, zm. 4 stycznia 1941 w Moskwie) – rosyjski socjaldemokrata i komunista. W 1922 ostatni premier marionetkowej Republiki Dalekiego Wschodu, później na różnych stanowiskach w aparacie RKP(b)/WKP(b) i szkolnictwie wyższym ZSRR.
Życiorys.
W 1898 ukończył moskiewską szkołę realną i wstąpił do SDPRR, 1898-1899 uczył się w moskiewskiej wyższej szkole technicznej, z której został wydalony i w 1899 aresztowany i skazany na zesłanie do Rygi. W latach 1900-1904 studiował w Ryskim Instytucie Politechnicznym, 1915 został zesłany do Orenburga, później do Murmańska, następnie ponownie do Orenburga, 16 marca 1917 amnestionowany w związku z rewolucją lutową. 
W listopadzie 1917 został nadzwyczajnym komisarzem WCIK i Rady Komisarzy Ludowych RFSRR guberni orenburskiej, obwodu turgajskiego i Środkowej Azji, od maja do 2 czerwca 1918 był przewodniczącym CIK Turkiestańskiej ASRR (Taszkent), jednocześnie od maja 1918 członkiem Rewolucyjnej Rady Wojskowej Frontu Turkiestańskiego, a od 9 maja do 13 czerwca 1918 ludowym komisarzem komunikacji RFSRR. Od 13 czerwca do 23 lipca 1918 był członkiem Rewolucyjnej Rady Wojskowej Frontu Wschodniego, od 6 września 1918 do 27 kwietnia 1919 członkiem Rewolucyjnej Rady Wojskowej Republiki, 1919 członkiem Turkiestańskiej Komisji WCIK i Rady Komisarzy Ludowych RFSRR, a od lipca do września 1919 ponownie przewodniczącym CIK Turkiestańskiej ASRR. Od 7 października do listopada 1919 był przewodniczącym KC Komunistycznej Partii (bolszewików) Turkiestanu, od listopada 1919 członkiem Kolegium Ludowego Komisariatu Inspekcji Robotniczo-Chłopskiej RFSRR, od 4 października do 15 listopada 1922 przewodniczącym Rady Ministrów Republiki Dalekiego Wschodu, a od 14 listopada 1922 do października 1923 przewodniczącym Dalekowschodniego Komitetu Rewolucyjnego i jednocześnie członkiem Dalekowschodniego Biura KC RKP(b). Od 1923 do listopada 1928 był rektorem Moskiewskiego Instytutu Mierniczego, od listopada 1928 do sierpnia 1929 rektorem Leningradzkiego Instytutu Politechnicznego, a od sierpnia 1929 kierownikiem katedry Moskiewskiego Instytutu Mierniczego/Instytutu Inżynierów Geodezji, Aerofotografii i Kartografii.

</doc>
<doc id="3766768" url="https://pl.wikipedia.org/wiki?curid=3766768" title="Jussi Utriainen">
Jussi Utriainen

Jussi Utriainen (ur. 28 listopada 1978 w Kuopio) – fiński lekkoatleta długodystansowy i olimpijczyk.
Kariera.
Dwukrotnie reprezentował Finlandię na igrzyskach olimpijskich. W 2004 roku w Atenach nie ukończył biegu maratońskiego, natomiast w 2012 roku w Londynie maraton ukończył na 69. miejscu z czasem 2:26:25. 
Startował również w Mistrzostwach Świata w Lekkoatletyce w 2003 w Paryżu, gdzie w maratonie zajął 65. miejsce z czasem 2:29:03.
Rekordy życiowe.
"Stan na 17.08.2016"

</doc>
<doc id="3766780" url="https://pl.wikipedia.org/wiki?curid=3766780" title="Ekaterina Zachariewa">
Ekaterina Zachariewa

Ekaterina Spasowa Geczewa-Zachariewa, bułg. Екатерина Спасова Гечева-Захариева (ur. 8 sierpnia 1975 w Pazardżiku) – bułgarska polityk, prawniczka i urzędnik państwowy, w 2013, w 2014 i od 2017 do 2021 wicepremier, w 2013 i w 2014 minister rozwoju regionalnego i robót publicznych w gabinetach przejściowych, od 2015 do 2017 minister sprawiedliwości, w latach 2017–2021 minister spraw zagranicznych.
Życiorys.
Ukończyła studia prawnicze na Uniwersytecie Płowdiwskim. W latach 2001–2003 praktykowała jako adwokat. W 2003 została zatrudniona w resorcie ochrony środowiska i zasobów wodnych, a w 2007 objęła stanowisko dyrektora działu prawnego i administracyjnego w tym ministerstwie. W sierpniu 2009 powołana na zastępcę ministra rozwoju regionalnego i robót publicznych. Gdy pełniący funkcję ministra Rosen Plewneliew został prezydentem, powierzył jej w styczniu 2012 stanowisko szefa swojego sekretariatu. Od marca do maja 2013 sprawowała urzędy wicepremiera oraz ministra rozwoju regionalnego i robót publicznych w technicznym rządzie Marina Rajkowa. Od sierpnia do listopada 2014 pełniła te same funkcje w przejściowym gabinecie, którym kierował Georgi Bliznaszki.
W grudniu 2015 została ministrem sprawiedliwości w rządzie Bojka Borisowa. Urząd ten sprawowała do stycznia 2017. W marcu tego samego roku jako kandydatka partii GERB uzyskała mandat posłanki do Zgromadzenia Narodowego 44. kadencji.
W maju 2017 otrzymała nominację na wicepremiera do spraw reformy wymiaru sprawiedliwości oraz na ministra spraw zagranicznych w trzecim gabinecie Bojka Borisowa. Funkcje te pełniła do maja 2021.
W kwietniu 2021, lipcu 2021, listopadzie 2021 i październiku 2022 utrzymywała mandat deputowanej na kolejne kadencje.

</doc>
<doc id="3766783" url="https://pl.wikipedia.org/wiki?curid=3766783" title="Eevil Stöö">
Eevil Stöö

Eevil Stöö, właściwie Tommi Liikka – fiński raper. Poza solową karierę, jest Siniset Punaiset Miehet. Wraz z takimi muzykami jak Kokemus, Sairas T i Lommo, jest przedstawicielem fińskiej sceny memphis rapu.
Kariera.
Pierwszy album, Eevil Stöö wydał już w 2002 roku, pod nazwą "Pinkkibikinihinkkichiksi", lecz komercyjny sukces osiągnął za pomocą krążka "Stöö of Destruction", z roku 2011, osiągając 24. miejsce na Suomen virallinen lista. Produkcją zajął się popularny producent muzyczny, DJ Kridlokk.
Rok później, wraz z zaprzyjaźnionym raperem Koksukoo, wydał album pt. "Fuck Vivaldi". W pierwszym tygodniu sprzedaży, płyta zadebiutowała na pierwszym miejscu na wcześniej wspomnianej liście. Jeszcze w tym samym roku, wydawnictwo zostało nominowane do Emma-gaala w kategorii "Album hip-hopowy".
W kolejnym roku, 17 czerwca, wydał mixtape" Stökiss", a w 2014 światło dzienne ujrzała produkcja "Menetetyt", zaaranżowana przez duet MNTTT, w którego skład wchodził Liikka i inny raper, Aztra. I tym razem osiągnęła 1 miejsce na Suomen virallien lista.
Następny solowy album, Iso vauva Jeesus, został wydany 5 lutego 2016 roku. Na krążku znajdują się takie utwory jak Udon, Aivovamma, Tooni, czy Tyyppaa viel, do których zostały wydane teledyski.

</doc>
<doc id="3766785" url="https://pl.wikipedia.org/wiki?curid=3766785" title="Dmitrij Wołkow">
Dmitrij Wołkow

Dmitrij Aleksandrowicz Wołkow (ros. Дмитрий Александрович Волков; ur. 25 maja 1995 w Nowokujbyszewsku) – rosyjski siatkarz, grający na pozycji przyjmującego, reprezentant Rosji.
Sukcesy klubowe.
Mistrzostwo Młodej Ligi Rosyjskiej:
Puchar Challenge:
Klubowe Mistrzostwa Świata:
Brązowy medalista Mistrzostw Rosji:
Puchar Rosji:
Sukcesy reprezentacyjne.
EEVZA:
Mistrzostwa Świata Kadetów:
Olimpijski Festiwal Młodzieży Europy:
Mistrzostwa Europy Juniorów:
Igrzyska Europejskie:
Mistrzostwa Świata U-23:
Mistrzostwa Świata Juniorów:
Memoriał Huberta Jerzego Wagnera:
Mistrzostwa Europy:
Liga Narodów:
Igrzyska Olimpijskie:

</doc>
<doc id="3766791" url="https://pl.wikipedia.org/wiki?curid=3766791" title="Choi Eun-kyung">
Choi Eun-kyung

Choi Eun-kyung (ur. 26 grudnia 1984) – południowokoreańska łyżwiarka szybka, specjalizująca się w short tracku, czterokrotna medalistka olimpijska.
Podczas igrzysk w Salt Lake City wystąpiła w czterech konkurencjach. Zdobyła złoty medal w biegu sztafetowym, w którym wystąpiła wraz z Choi Min-kyung, Joo Min-jin i Park Hye-won. W rywalizacji indywidualnej na 1500 metrów zdobyła srebrny medal, przegrywając ze swoją rodaczką – Ko Gi-hyun. W biegu na 500 metrów zajęła siódme, a w biegu na 1000 metrów – szóste miejsce.
Na igrzyskach w Turynie osiągnęła ten sam wynik medalowy. Obroniła, wspólnie z Jeon Da-hye, Jin Sun-yu, Byun Chun-sa i Kang Yun-mi, złoty medal w sztafecie kobiet. Obroniła również tytuł wicemistrzyni olimpijskiej w biegu na 1500 metrów. Ponownie ustąpiła swojej rodaczce – tym razem Jin Sun-yu. W Turynie wystąpiła jeszcze w biegu na 1000 metrów, jednak w finale tej konkurencji została zdyskwalifikowana.

</doc>
<doc id="3766792" url="https://pl.wikipedia.org/wiki?curid=3766792" title="Choi Eun-Kyung">
Choi Eun-Kyung



</doc>
<doc id="3766793" url="https://pl.wikipedia.org/wiki?curid=3766793" title="Choi Eun-gyeong">
Choi Eun-gyeong



</doc>
<doc id="3766794" url="https://pl.wikipedia.org/wiki?curid=3766794" title="Choi Eun-Gyeong">
Choi Eun-Gyeong



</doc>
<doc id="3766796" url="https://pl.wikipedia.org/wiki?curid=3766796" title="Richard Norton (aktor)">
Richard Norton (aktor)

Richard Norton (ur. 6 stycznia 1950 w Croydon) – australijski karateka, kaskader, choreograf i trener sztuki walki, aktor, laureat nagrody na Film International Film Festival (2011) i Screen Actors Guild Award (2016).
Życiorys.
Wczesne lata.
Urodził się Croydon, a dorastał w Melbourne w Australii. W dzieciństwie był niewielkiej i wątłej postury. W wieku 12 lat jego znajomy zachęcił go do treningów judo. Potem trenował karate ze stylem gōjū-ryū pod okiem Tino Ceberano, a także kick-boxing, aikido i ju-jitsu. Mając 17 lat zdobył czarny pas i rozpoczął pracę jako ochroniarz w nocnych klubach. Posiadł także ósmy stopień w Zen Do Kai Karate. Studiował w American Theatre Arts Center.
Przez dwadzieścia lat był ochroniarzem takich popularnych gwiazd jak The Rolling Stones, Linda Ronstadt, James Taylor, David Bowie, ABBA, John Belushi, Fleetwood Mac i Stevie Nicks.
Kariera.
Znalazł się na okładkach czasopism o sztukach walki takich jak "Black Belt" (dwukrotnie w 1987), "Australasian Fighting Arts" (1983, 1974, 1998), "Blitz Magazine", "Impact" (1992-2010) z Cynthią Rothrock (1993) i Jackiem Chanem (1997), "Inside Kung Fu" (1988-2000), "MA Training" (1988-2000) i "Martial Arts &amp; Combat Sports" (1999-2002).
W 1976, po przyjeździe do Kalifornii rozpoczął intensywnie treningi z Chuckiem Norrisem. Zadebiutował w filmie akcji "Ośmiokąt" ("The Octagon", 1980) u boku Chucka Norrisa i Lee Van Cleefa. Stał się znany z filmów akcji produkowanych w Hongkongu takich jak "Zwariowany pociąg" ("Millionaire's Express", 1986) czy "City Hunter" (1993). Jako kaskader, aktor i ekspert sztuk walki pojawiał się także w kilku filmach Jackiego Chana.

</doc>
<doc id="3766799" url="https://pl.wikipedia.org/wiki?curid=3766799" title="Pinkkibikinihinkkichiksi">
Pinkkibikinihinkkichiksi

Pinkkibikinihinkkichiksi – pierwszy album fińskiego rapera Eevil Stöö wydany w roku 2002 pod skrzydłami wytwórni Fjuu Records. Stöö w wywiadzie z 2012 roku wyznał, że nazwa albumu powstała głównie po to, by kupujący w sklepie czuli zażenowanie i zmieszanie.

</doc>
<doc id="3766806" url="https://pl.wikipedia.org/wiki?curid=3766806" title="Kári Steinn Karlsson">
Kári Steinn Karlsson

Kári Steinn Karlsson (ur. 19 maja 1986 w Sheffield) – islandzki lekkoatleta, długodystansowiec, olimpijczyk.
Reprezentował Islandię na igrzyskach olimpijskich 2012 w Londynie w biegu maratońskim. Bieg ukończył na 42. miejscu z czasem 2:18:47.
Rekordy życiowe.
"Stan na 17.08.2016"

</doc>
<doc id="3766814" url="https://pl.wikipedia.org/wiki?curid=3766814" title="Davor Marcelić">
Davor Marcelić

Davor Marcelić (ur. 20 maja 1969 w Zadarze) – chorwacki koszykarz, występujący na pozycji niskiego skrzydłowego.

</doc>
<doc id="3766816" url="https://pl.wikipedia.org/wiki?curid=3766816" title="Zaćmienie Słońca z 28 maja 585 p.n.e.">
Zaćmienie Słońca z 28 maja 585 p.n.e.

Zaćmienie Słońca z 28 maja 585 p.n.e. – całkowite zaćmienie słońca, widoczne w pasie od Ameryki Środkowej, przez Karaiby (wyspa Haiti), Ocean Atlantycki, Europę Zachodnią (tereny zamieszkałe przez Galów), Etrurię, Ilirię, Trację aż po Azję Mniejszą (Lidia i Cylicja) i państwo nowobabilońskie. Swoje maksimum osiągnęło nad Oceanem Atlantyckim, a faza centralna trwała tam 6 minut i 4 sekundy. Zaćmienie częściowe objęło znaczną część Ameryki Północnej, północną część Ameryki Południowej, całą Europę i Afrykę Północną. 
W dniu zaćmienia rozegrała się bitwa nad rzeką Halys. Według Herodota zaćmienie zostało przewidziane przez Talesa z Miletu i doprowadziło strony do zawarcia pokoju.

</doc>
<doc id="3766820" url="https://pl.wikipedia.org/wiki?curid=3766820" title="Mikronezja na Letnich Igrzyskach Olimpijskich 2016">
Mikronezja na Letnich Igrzyskach Olimpijskich 2016

Mikronezję na Letnich Igrzyskach Olimpijskich 2016 w Rio de Janeiro, reprezentowało pięciu zawodników. Był to 5. start reprezentacji Mikronezji na letnich igrzyskach olimpijskich.

</doc>
<doc id="3766821" url="https://pl.wikipedia.org/wiki?curid=3766821" title="Kobra (Vändra)">
Kobra (Vändra)

Kobra – wieś w Estonii, w prowincji Parnawa, w gminie Vändra.

</doc>
<doc id="3766828" url="https://pl.wikipedia.org/wiki?curid=3766828" title="Matías Leiva">
Matías Leiva



</doc>
<doc id="3766829" url="https://pl.wikipedia.org/wiki?curid=3766829" title="Serie A (2016/2017)">
Serie A (2016/2017)

Serie A 2016/2017 – 115. edycja najwyższej w hierarchii klasy mistrzostw Włoch w piłce nożnej, organizowanych przez Lega Serie A. Sezon rozpoczął się 20 sierpnia 2016, a zakończył się 28 maja 2017. Tytuł mistrzowski obronił , został Mistrzem Włoch szósty rok z rzędu, świętując 33. "scudetto". Puchar Włoch 17 maja 2017 zdobył Juventus, wygrywając 2:0 (2:0) z Lazio na Stadio Olimpico w Rzymie. Do drugiej ligi spadły: , i . Tytuł króla strzelców uzyskał piłkarz Romy Edin Džeko, który zdobył 29 goli.
Organizacja.
Liczba uczestników pozostała bez zmian (20 drużyn). , oraz zwycięzca baraży awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu. W przypadku równości punktów wyżej została sklasyfikowana drużyna, która uzyskała większą liczbę punktów i różnicę bramek zdobytych w meczach bezpośrednich (więcej goli), a jeśli nadal była sytuacja nierozstrzygnięta, to większa liczba punktów i różnica bramek zdobytych w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Statystyki.
Hat-tricki.
Zawodnik zdobył 4 bramki

</doc>
<doc id="3766830" url="https://pl.wikipedia.org/wiki?curid=3766830" title="Elena z Avaloru">
Elena z Avaloru

Elena z Avaloru (, od 2016) – amerykański serial animowany, wchodzący w kanon Disney Channel Original Series, stworzony przez Craiga Gerbera. Opowiada o przygodach latynoskiej księżniczki Eleny i jej rodziny, a akcja serialu rozgrywa się w tym samym uniwersum co "Jej Wysokość Zosia".
Premiera serialu odbyła się w Stanach Zjednoczonych 22 lipca 2016 na amerykańskim Disney Channel. W Polsce serial zadebiutował 29 października 2016 na antenie polskiego Disney Channel. Od 5 marca 2018 serial jest emitowany również na antenie polskiego Disney Junior.
Dnia 11 sierpnia 2016 roku zostało ogłoszone, że serial otrzymał zamówienie na drugi sezon. Dnia 13 lutego 2017 roku zostało ogłoszone, że serial został przedłużony o trzeci sezon.
Opis fabuły.
Serial opisuje historię szesnastoletniej latynoskiej księżniczki – Eleny Castillo Flores, która ratuje magiczne królestwo Avalor spod panowania złej czarownicy Shuriki. Przyszła następczyni tronu będzie uczyć się obowiązków, tradycji i poznawać swoje królestwo, aby godnie móc nim rządzić w przyszłości. Księżniczka będzie wspierana przez siostrę Izabelę, dziadków Francisco oraz Luisę, a także przez kuzyna Estebana. Razem z najlepszą przyjaciółką Naomi, początkującym magiem Mateo oraz wschodzącą gwiazdą królewskiej gwardii Gabem będą przeżywać niesamowite przygody.

</doc>
<doc id="3766837" url="https://pl.wikipedia.org/wiki?curid=3766837" title="Zamieszki w Los Angeles w 1992">
Zamieszki w Los Angeles w 1992



</doc>
<doc id="3766838" url="https://pl.wikipedia.org/wiki?curid=3766838" title="USS Laub (DD-613)">
USS Laub (DD-613)

USS Laub (DD-613) – niszczyciel typu "Benson". Został odznaczony czterema battle star za służbę w czasie II wojny światowej.

</doc>
<doc id="3766840" url="https://pl.wikipedia.org/wiki?curid=3766840" title="USS Paducah">
USS Paducah

Okręty US Navy o nazwie USS „Paducah”

</doc>
<doc id="3766841" url="https://pl.wikipedia.org/wiki?curid=3766841" title="Zamieszki w Detroit w 1967 roku">
Zamieszki w Detroit w 1967 roku



</doc>
<doc id="3766844" url="https://pl.wikipedia.org/wiki?curid=3766844" title="Mutt Lange">
Mutt Lange



</doc>
<doc id="3766846" url="https://pl.wikipedia.org/wiki?curid=3766846" title="Liga Mistrzów UEFA (2016/2017)/Faza grupowa">
Liga Mistrzów UEFA (2016/2017)/Faza grupowa

Faza grupowa Ligi Mistrzów UEFA (2016/2017) miała na celu wyłonienie 16 drużyn uprawnionych do gry w fazie pucharowej Ligi Mistrzów UEFA w sezonie 2016/2017, a także 8 drużyn uprawnionych do startu w fazie pucharowej Ligi Europy UEFA. Rozgrywki wystartowały 13 września 2016 roku, a zakończyły się 7 grudnia tego samego roku. W każdej z grup, wszystkie zespoły będą grały ze sobą dwukrotnie w systemie mecz-rewanż.
Uczestnicy.
Spośród 32 zakwalifikowanych zespołów, 22 miały zagwarantowany udział w fazie grupowej dzięki rezultatom osiągniętym w krajowych rozgrywkach ligowych. Tak oto prawo startu od fazy grupowej Ligi Mistrzów UEFA przysługiwało drużynom które:
Pozostałe 10 drużyn zostało wyłonionych w fazie kwalifikacyjnej.
Legia Warszawa wystąpiła w fazie grupowej jako pierwszy polski zespół od sezonu 1996/1997, kiedy na tym etapie rozgrywek rywalizował Widzew Łódź. 
Podział na koszyki.
W tegorocznych zmaganiach zastosowano dokładnie ten sam sposób rozstawienia w koszykach co w ubiegłym roku. Mistrzowie lig z federacji sklasyfikowanych na miejscach 1.-8. w rankingu lig krajowych UEFA na rok 2016 mieli zagwarantowane miejsce w pierwszym koszyku. Ponieważ jednak obrońca tytułu w Lidze Mistrzów – nie został mistrzem ligi hiszpańskiej, mistrz federacji z 8. miejsca (Ukrainy) – został usunięty z pierwszego koszyka. Pozostałe koszyki zostały rozdzielone na podstawie współczynników UEFA na sezon 2016/2017 klubów zakwalifikowanych do udziału w fazie grupowej.
Losowanie.
Losowanie grup odbyło się 25 sierpnia 2016 roku w Monako. UEFA przed losowaniem przyjęła zasadę, że drużyny z tej samej federacji nie mogą trafić do tej samej grupy. Dodatkowo ze względu na wymagania telewizji, jeżeli federacja posiada więcej niż jeden zespół w fazie grupowej, powinny one być „równomiernie” rozłożone w dwóch zestawach grup (A-D oraz E-H). 17 lipca 2014 roku Komitet Bezpieczeństwa UEFA zadecydował, że drużyny z Ukrainy oraz Rosji nie mogą znaleźć się w jednej grupie, z powodu napiętej sytuacji politycznej pomiędzy oboma krajami.
Terminarz.
Kolejne kolejki zostały rozegrane według następującego harmonogramu:
Grupy.
Zasady ustalania kolejności w tabeli:
Najlepsi strzelcy.
Źródło:

</doc>
<doc id="3766849" url="https://pl.wikipedia.org/wiki?curid=3766849" title="Powstanie chłopskie w Chorwacji">
Powstanie chłopskie w Chorwacji

Powstanie chłopskie w Chorwacji – antyfeudalne powstanie chłopskie pod wodzą Matiji Gubca i Iliji Gregoricia mające miejsce w 1573 w Chorwacji.
Dnia 29 stycznia 1573 w okolicach Zagrzebia, doszło do wybuchu antyfeudalnego powstania, na którego czele stanął Matija Gubec, obwołany przez powstańców "królem chłopskim". Powodem wybuchu chłopskiej rebelii były nadużycia feudałów. Grupy chłopów napadały na dwory i zamki, rabując je i paląc. Po zajęciu Stubicy, powstańcy mianowali miasto swoją stolicą. Przeciw powstańcom ban Chorwacji Juraj II Drašković wysłał 5000 oddział jazdy dowodzony przez Gašpara Alapicia. W czasie powstania doszło do dwóch bitew, które chłopi przegrali.
Pierwsza zwana bitwą o Krško miała miejsce 5 lutego 1573, a do drugiej doszło kilka dni później. W pierwszej poległo ponad 300 chłopów, a w drugiej, w liczącej około 10000 ludzi armii chłopskiej, było aż 4000 zabitych. Wódz powstania został schwytany i zabity, a powstanie chłopskie upadło.

</doc>
<doc id="3766851" url="https://pl.wikipedia.org/wiki?curid=3766851" title="Tessa Gobbo">
Tessa Gobbo

Tessa Gobbo (ur. 8 grudnia 1990 w Keene) – amerykańska wioślarka. Mistrzyni olimpijska Letnich Igrzysk Olimpijskich w Rio de Janeiro (2016). Trzykrotna medalistka Mistrzostw świata.

</doc>
<doc id="3766852" url="https://pl.wikipedia.org/wiki?curid=3766852" title="Louis Pierre Montbrun">
Louis Pierre Montbrun



</doc>
<doc id="3766855" url="https://pl.wikipedia.org/wiki?curid=3766855" title="Lauren Schmetterling">
Lauren Schmetterling

Lauren Schmetterling (ur. 3 sierpnia 1988 w Voorhees) – amerykańska wioślarka. Mistrzyni olimpijska Letnich Igrzysk Olimpijskich w Rio de Janeiro (2016). Trzykrotna medalistka Mistrzostw świata.

</doc>
<doc id="3766864" url="https://pl.wikipedia.org/wiki?curid=3766864" title="1939-1945 Star">
1939-1945 Star



</doc>
<doc id="3766866" url="https://pl.wikipedia.org/wiki?curid=3766866" title="War Medal 1939-1945">
War Medal 1939-1945



</doc>
<doc id="3766868" url="https://pl.wikipedia.org/wiki?curid=3766868" title="Curt Piorkowski">
Curt Piorkowski

Heinrich Otto Curt Piorkowski (ur. 11 września 1888 w Lipsku, zm. 1939) – niemiecki psycholog, pisarz i autor wielu dzieł naukowych z dziedziny psychologii; doktor psychologii. Pionier w dziedzinie psychologii stosowanej, szczególnie w zakresie psychologicznego testu umiejętności.
W 1920, razem z Otto Lipmannem (1880-1933), założył "Instytut psychologii zawodowej i handlowej" (niem. "Institut für Berufsund Wirtschaftspsychologie") w Berlinie, który w dużej mierze odpowiadał za opracowanie i rozwój psychologicznych testów i sprawdzianów uzdolnień zawodowych i poradnictwo zawodowe.
Twórca, razem z Waltherem Moede (1888-1958), m.in. koncepcji tzw. "Aparatu Möde-Piorkowskiego" – urządzenia do przeprowadzania psychologicznego testu koordynacji wzrokowo-ruchowej, szeroko wykorzystywanego do badań kierowców, instruktorów i egzaminatorów osób pragnących zdobyć prawo jazdy i pracowników na stanowiskach wymagających szczególnej sprawności psychofizycznej.

</doc>
<doc id="3766869" url="https://pl.wikipedia.org/wiki?curid=3766869" title="Heinrich Otto Curt Piorkowski">
Heinrich Otto Curt Piorkowski



</doc>
<doc id="3766870" url="https://pl.wikipedia.org/wiki?curid=3766870" title="Miss Polski 2016">
Miss Polski 2016

Miss Polski 2016 – dwudziesta siódma gala konkursu "Miss Polski", która odbyła się 4 grudnia 2016 roku, po raz kolejny w Krynicy-Zdroju. 24 czerwca 2016 roku w Kozienicach, odbył się półfinał w którym wybrano 24 finalistki.
Galę poprowadzili prezenterka telewizyjna Agnieszka Hyży i prezenter Krzysztof Ibisz. Transmisję przeprowadziła telewizja Polsat. Podczas gali konkursowej zaprezentowali się m.in. tancerze Tomasz Barański i Rafał Maserak oraz wokaliści Grzegorz Hyży i Natalia Szroeder.
Miss Polski 2016 została 19-letnia Miss Ziemi Radomskiej 2016, pochodząca z Mostek – Paulina Maziarz.
Finalistki.
24 kandydatek konkursu Miss Polski 2016:

</doc>
<doc id="3766871" url="https://pl.wikipedia.org/wiki?curid=3766871" title="Piorkowski">
Piorkowski

Piorkowski – nazwisko, wywodzące się od polskiego nazwiska Piórkowski. Znani ludzie noszący to nazwisko:

</doc>
<doc id="3766873" url="https://pl.wikipedia.org/wiki?curid=3766873" title="Piórkowski">
Piórkowski

Piórkowski – polskie nazwisko. Znani ludzie noszący to nazwisko:
Zobacz też

</doc>
<doc id="3766877" url="https://pl.wikipedia.org/wiki?curid=3766877" title="Liga Europy UEFA (2016/2017)/Faza grupowa">
Liga Europy UEFA (2016/2017)/Faza grupowa

Faza grupowa Ligi Europy UEFA (2016/2017) miała na celu wyłonienie 24 drużyn uprawnionych do gry w fazie pucharowej Ligi Europy UEFA w sezonie 2016/2017. Rozgrywki wystartowały 15 września 2016 roku, a zakończyły się 9 grudnia tego samego roku. W każdej z grup, wszystkie zespoły grały ze sobą dwukrotnie w systemie mecz-rewanż.
Uczestnicy.
Spośród 48 zakwalifikowanych zespołów, 16 miało zagwarantowany udział w fazie grupowej dzięki rezultatom osiągniętym w krajowych rozgrywkach ligowych, a także pucharowych. Tak oto prawo startu od fazy grupowej Ligi Europy UEFA przysługiwało drużynom które:
Pozostałe 32 drużyny wyłoniono w następujących sposób:
Podział na koszyki.
Drużyny zostały podzielone na koszyki na podstawie współczynnika UEFA na rok 2016. Począwszy od poprzedniego sezonu zwycięzca ubiegłej edycji Ligi Europy nie bierze automatycznie udziału w fazie grupowej tych rozgrywek.
Losowanie.
Losowanie grup odbyło się 26 sierpnia 2016 roku w Monako. UEFA przed losowaniem przyjęła zasadę, że drużyny z tej samej federacji nie mogą trafić do tej samej grupy. Dodatkowo ze względu na wymagania telewizji, jeżeli federacja posiada więcej niż jeden zespół w fazie grupowej, powinny one być „równomiernie” rozłożone w dwóch zestawach grup (A-F oraz G-L). 17 lipca 2014 roku Komitet Bezpieczeństwa UEFA zadecydował, że drużyny z Ukrainy oraz Rosji nie mogą znaleźć się w jednej grupie z powodu napiętej sytuacji politycznej pomiędzy oboma krajami.
Terminarz.
Ramowy terminarz zakłada rozegranie poszczególnych kolejek w następujących terminach:
Dokładne terminarze poszczególnych grup zostały ustalone po losowaniu.
Grupy.
Zasady ustalania kolejności w tabeli:

</doc>
<doc id="3766879" url="https://pl.wikipedia.org/wiki?curid=3766879" title="Miłana Dadaszewa">
Miłana Dadaszewa

Miłana Kamiłchanowna Dadaszewa (ros. Милана Камилхановна Дадашева; ur. 20 lutego 1995) – rosyjska zapaśniczka walcząca w stylu wolnym. Olimpijka z Rio de Janeiro 2016, gdzie zajęła jedenaste miejsce w kategoria 48 kg.
Brązowa medalistka mistrzostw Europy w 2018 i 2020. Brązowa medalistka igrzysk wojskowych w 2019 i wojskowych MŚ w 2018. Akademicka mistrzyni świata w 2016. Szósta w Pucharze świata w 2019. Mistrzyni Europy juniorów w 2015, trzecia na MŚ juniorów w 2013 i 2014. Druga na MŚ U-23 w 2018. Trzecia na ME U-23 w 2016. Mistrzyni Rosji w 2016 roku.

</doc>
<doc id="3766880" url="https://pl.wikipedia.org/wiki?curid=3766880" title="All for Love (piosenka)">
All for Love (piosenka)

All for Love – piosenka z 1993 roku napisana przez Bryana Adamsa, Roberta „Mutta” Lange’a i Michaela Kamena, która znalazła się na ścieżce dźwiękowej do filmu "Trzej muszkieterowie". Utwór nagrany został przez Bryana Adamsa, Roda Stewarta i Stinga. 16 listopada 1993 roku piosenka wydana została w Stanach Zjednoczonych jako singiel CD.
W styczniu 1994 roku „All for Love” zajęło 1. miejsce na amerykańskiej liście „Billboard” Hot 100. Utwór znalazł się także na szczycie zestawień w Niemczech, Austrii, Szwajcarii, Szwecji, Norwegii i Australii.
W grudniu 2007 roku szwedzkie trio E.M.D. wydało cover piosenki „All for Love”, który trafił na ich debiutancki singiel. Na szwedzkim zestawieniu Sverigetopplistan wydawnictwo dotarło na pozycję 1., gdzie pozostawało nieprzerwanie przez sześć tygodni.

</doc>
<doc id="3766883" url="https://pl.wikipedia.org/wiki?curid=3766883" title="Thomas Jonasson">
Thomas Jonasson



</doc>
<doc id="3766889" url="https://pl.wikipedia.org/wiki?curid=3766889" title="Zapasy na Letnich Igrzyskach Olimpijskich 2016 – kategoria do 66 kg mężczyzn w stylu klasycznym">
Zapasy na Letnich Igrzyskach Olimpijskich 2016 – kategoria do 66 kg mężczyzn w stylu klasycznym

Rywalizacja w wadze do 66 kg mężczyzn w stylu klasycznym w zapasach na Letnich Igrzyskach Olimpijskich 2016 została rozegrana 16 sierpnia na Olimpijskim Centrum Treningowym w hali 3.
W zawodach wzięło udział 18 zapaśników z 18 państw.
Mistrzem olimpijskim w tej konkurencji został pochodzący z Serbii Davor Štefanek, srebro zdobył ormianin Mihran Harutiunian, a brązowy medal zdobyli - reprezentant Gruzji Szmagi Bolkwadze oraz reprezentant Azerbejdżanu Rəsul Çunayev.

</doc>
<doc id="3766890" url="https://pl.wikipedia.org/wiki?curid=3766890" title="Triglav (ujednoznacznienie)">
Triglav (ujednoznacznienie)



</doc>
<doc id="3766891" url="https://pl.wikipedia.org/wiki?curid=3766891" title="Toporzeł (ujednoznacznienie)">
Toporzeł (ujednoznacznienie)



</doc>
<doc id="3766893" url="https://pl.wikipedia.org/wiki?curid=3766893" title="Fabryka Maszyn Rolniczych w Kunowie">
Fabryka Maszyn Rolniczych w Kunowie

Fabryka Maszyn Rolniczych w Kunowie – polski producent maszyn rolniczych z siedzibą w Kunowie. Obecnie kontynuatorem produkcji FMR w Kunowie jest Agroplastmet Sp. z o.o. Kunów, która przejęła działalność upadłego Pro-agro.

</doc>
<doc id="3766898" url="https://pl.wikipedia.org/wiki?curid=3766898" title="Kościół Najświętszego Serca Pana Jezusa w Jastrzębcu">
Kościół Najświętszego Serca Pana Jezusa w Jastrzębcu

Kościół Najświętszego Serca Pana Jezusa w Jastrzębcu – zabytkowy rzymskokatolicki kościół filialny Parafii Luchów Górny w Jastrzębcu, w województwie podkarpackim.
Architektura.
Zbudowany ok. 1885 roku w konstrukcji zrębowej, posiada prosty rzut i bryłę jako budowla
jednonawowa z zamkniętym trójbocznie prezbiterium i przedsionkiem od zachodu. Nad nawą wieżyczka na sygnaturkę z ażurową latarnią. Ściany wzmocnione lisicami oszalowane są pionowo deskami z listwowaniem. We wnętrzu ściany i strop kaplicy ozdobione są iluzjonistyczną polichromią, a wokół okien neorokokowe malowidła ornamentalne imitujące snycerkę. 
Wewnątrz świątyni umieszczone są tablice upamiętniające zamordowanych mieszkańców Jastrzębca podczas II wojny światowej.

</doc>
<doc id="3766910" url="https://pl.wikipedia.org/wiki?curid=3766910" title="Min Kyung-gab">
Min Kyung-gab



</doc>
<doc id="3766911" url="https://pl.wikipedia.org/wiki?curid=3766911" title="Park Jang-soon">
Park Jang-soon



</doc>
<doc id="3766912" url="https://pl.wikipedia.org/wiki?curid=3766912" title="Kim Jong-shin">
Kim Jong-shin



</doc>
<doc id="3766913" url="https://pl.wikipedia.org/wiki?curid=3766913" title="PRONAR 5112">
PRONAR 5112



</doc>
<doc id="3766915" url="https://pl.wikipedia.org/wiki?curid=3766915" title="Jang Jae-sung">
Jang Jae-sung



</doc>
<doc id="3766916" url="https://pl.wikipedia.org/wiki?curid=3766916" title="Yang Hyun-mo">
Yang Hyun-mo



</doc>
<doc id="3766917" url="https://pl.wikipedia.org/wiki?curid=3766917" title="Ha Joon-Eem">
Ha Joon-Eem



</doc>
<doc id="3766918" url="https://pl.wikipedia.org/wiki?curid=3766918" title="Hwang Min-Kyoung">
Hwang Min-Kyoung



</doc>
<doc id="3766919" url="https://pl.wikipedia.org/wiki?curid=3766919" title="Han Soo-Ji">
Han Soo-Ji



</doc>
<doc id="3766920" url="https://pl.wikipedia.org/wiki?curid=3766920" title="Choi Youn-Ok">
Choi Youn-Ok



</doc>
<doc id="3766921" url="https://pl.wikipedia.org/wiki?curid=3766921" title="Bae Yoo-Na">
Bae Yoo-Na



</doc>
<doc id="3766922" url="https://pl.wikipedia.org/wiki?curid=3766922" title="Jang Young-Eun">
Jang Young-Eun



</doc>
<doc id="3766923" url="https://pl.wikipedia.org/wiki?curid=3766923" title="Joo Yea-Na">
Joo Yea-Na



</doc>
<doc id="3766924" url="https://pl.wikipedia.org/wiki?curid=3766924" title="Jung Ji-Youn">
Jung Ji-Youn



</doc>
<doc id="3766925" url="https://pl.wikipedia.org/wiki?curid=3766925" title="Kim Su-Ji">
Kim Su-Ji



</doc>
<doc id="3766926" url="https://pl.wikipedia.org/wiki?curid=3766926" title="La Hea-Won">
La Hea-Won



</doc>
<doc id="3766927" url="https://pl.wikipedia.org/wiki?curid=3766927" title="Lee Bo-Lam">
Lee Bo-Lam



</doc>
<doc id="3766928" url="https://pl.wikipedia.org/wiki?curid=3766928" title="Lee Hyo-Hee">
Lee Hyo-Hee



</doc>
<doc id="3766929" url="https://pl.wikipedia.org/wiki?curid=3766929" title="Lee So-Jin">
Lee So-Jin



</doc>
<doc id="3766930" url="https://pl.wikipedia.org/wiki?curid=3766930" title="Lee So-La">
Lee So-La



</doc>
<doc id="3766932" url="https://pl.wikipedia.org/wiki?curid=3766932" title="Nam Jie-Youn">
Nam Jie-Youn



</doc>
<doc id="3766933" url="https://pl.wikipedia.org/wiki?curid=3766933" title="Park Jeong-Ah">
Park Jeong-Ah



</doc>
<doc id="3766934" url="https://pl.wikipedia.org/wiki?curid=3766934" title="Park Seul-Gi">
Park Seul-Gi



</doc>
<doc id="3766935" url="https://pl.wikipedia.org/wiki?curid=3766935" title="Yim Myung-Ok">
Yim Myung-Ok



</doc>
<doc id="3766936" url="https://pl.wikipedia.org/wiki?curid=3766936" title="Yoon Hye-Suk">
Yoon Hye-Suk



</doc>
<doc id="3766937" url="https://pl.wikipedia.org/wiki?curid=3766937" title="Yuem Hye-Seun">
Yuem Hye-Seun



</doc>
<doc id="3766938" url="https://pl.wikipedia.org/wiki?curid=3766938" title="Kim Hye-Jin">
Kim Hye-Jin



</doc>
<doc id="3766939" url="https://pl.wikipedia.org/wiki?curid=3766939" title="Kim Se-Young">
Kim Se-Young



</doc>
<doc id="3766940" url="https://pl.wikipedia.org/wiki?curid=3766940" title="Kim Min-Ji">
Kim Min-Ji



</doc>
<doc id="3766941" url="https://pl.wikipedia.org/wiki?curid=3766941" title="Oh Ji-young">
Oh Ji-young



</doc>
<doc id="3766942" url="https://pl.wikipedia.org/wiki?curid=3766942" title="Oh Ji-Young">
Oh Ji-Young



</doc>
<doc id="3766947" url="https://pl.wikipedia.org/wiki?curid=3766947" title="Kim Su-Ji (skoczkini do wody)">
Kim Su-Ji (skoczkini do wody)



</doc>
<doc id="3766948" url="https://pl.wikipedia.org/wiki?curid=3766948" title="Kim Sol Ji">
Kim Sol Ji



</doc>
<doc id="3766951" url="https://pl.wikipedia.org/wiki?curid=3766951" title="El Gouna FC">
El Gouna FC

El Gouna Football Club (ar. نادى الجونة لكرة القدم) – egipski klub piłkarski grający w drugiej lidze, mający siedzibę w mieście Al-Dżuna.
Stadion.
Swoje domowe mecze klub rozgrywa na stadionie o nazwie Al-Dżuna w Al-Dżunie, który może pomieścić 14000 widzów.

</doc>
<doc id="3766958" url="https://pl.wikipedia.org/wiki?curid=3766958" title="Toney McCray">
Toney McCray

 
Toney McCray (ur. 13 kwietnia 1989) – amerykański koszykarz, występujący na pozycjach rzucającego obrońcy oraz niskiego skrzydłowego, obecnie zawodnik Qatar Sports Club Doha .
Kariera sportowa.
17 sierpnia 2016 został zawodnikiem Anwilu Włocławek.
8 listopada 2018 dołączył do Trefla Sopot. 30 listopada opuścił klub. 28 grudnia powrócił do węgierskiego Kaposvari KK. Nie rozegrał z nim żadnego spotkania. następnie 7 stycznia 2018 podpisał umowę z katarskim Qatar Sports Club Doha.

</doc>
<doc id="3766966" url="https://pl.wikipedia.org/wiki?curid=3766966" title="Eugenio Rossi">
Eugenio Rossi

Eugenio Rossi (ur. 6 marca 1992) – sanmaryński lekkoatleta, specjalizujący się w skoku wzwyż, rekordzista kraju. Reprezentował San Marino podczas mistrzostw Europy, mistrzostw świata oraz igrzysk olimpijskich.
Jego największym sukcesem są medale podczas igrzysk małych państw Europy.

</doc>
<doc id="3766968" url="https://pl.wikipedia.org/wiki?curid=3766968" title="Nadpłynna teoria próżni">
Nadpłynna teoria próżni



</doc>
<doc id="3766969" url="https://pl.wikipedia.org/wiki?curid=3766969" title="Maria Teresa Romer">
Maria Teresa Romer

Maria Teresa Romer (ur. 1932) – polska prawnik, sędzia Sądu Najwyższego w stanie spoczynku, pierwsza prezes założonego w 1990 Stowarzyszenia Sędziów Polskich „Iustitia”. Autorka opracowań naukowych i praktycznych z zakresu prawa pracy, etyki prawniczej i praw człowieka.
Życiorys.
W Sądzie Najwyższym orzekała w Izbie Pracy. Znalazła się w grupie inicjatorów Stowarzyszenia Sędziów Polskich „Iustitia” i była autorką nazwy własnej tej organizacji. Funkcję prezesa Stowarzyszenia pełniła w latach 1990–2008.
Otrzymała Nagrodę Głównego Inspektora Pracy im. Haliny Krahelskiej.
Została członkiem władz Fundacji Centrum Szkolenia Sędziów „Iustitia”.
Jest ekspertem Rady Europy i Unii Europejskiej w kwestiach dotyczących wymiaru sprawiedliwości. Zasiada w Radzie Programowej Amerykańskiego Stowarzyszenia Prawników.
22 stycznia 2002 "za wybitne zasługi dla wymiaru sprawiedliwości" została odznaczona Krzyżem Komandorskim Orderu Odrodzenia Polski.

</doc>
<doc id="3766970" url="https://pl.wikipedia.org/wiki?curid=3766970" title="Ignacy I Daoud">
Ignacy I Daoud



</doc>
<doc id="3766971" url="https://pl.wikipedia.org/wiki?curid=3766971" title="Wojciech Rytter">
Wojciech Rytter

Wojciech Maciej Rytter (ur. 21 grudnia 1948 w Tomaszowie Mazowieckim) – polski matematyk i informatyk, profesor nauk matematycznych. Specjalizuje się w algorytmice, projektowaniu i analizie efektywnych algorytmów, teorii automatów i języków formalnych. Profesor zwyczajny Instytutu Informatyki Wydziału Matematyki, Informatyki i Mechaniki Uniwersytetu Warszawskiego.
Życiorys.
Jest absolwentem najstarszego tomaszowskiego liceum - I Liceum Ogólnokształcącego im. Jarosława Dąbrowskiego w Tomaszowie Mazowieckim 
Studia ukończył na Uniwersytecie Warszawskim w 1971, gdzie następnie został zatrudniony i zdobywał kolejne awanse akademickie. Stopień doktorski uzyskał w 1975, a habilitował się w 1985. Tytuł naukowy profesora nauk matematycznych otrzymał w 1997. Zagraniczne staże naukowe odbył m.in. w brytyjskim University of Warwick (1996-1997), University of Mexico w Meksyku (1978-1979), amerykańskim University of California w Riverside (1992-1993), francuskim Universite Paris VII oraz Paris Nord, niemieckim Uniwersytecie w Bonn (1994-1995), University of Liverpool (1997-2002) oraz w New Jersey Institute of Technology (2002-2004). 
Jest autorem pięciu książek, wielu rozdziałów w pracach zbiorowych oraz licznych artykułów. Wraz z Lechem Banachowskim i Krzysztofem Diksem napisał bardzo popularny i wielokrotnie wznawiany podręcznik "Algorytmy i struktury danych" (Wydawnictwa Naukowo-Techniczne, Warszawa 2006, ).
Redaktor czasopisma „Parallel Processing Letters”. Swoje prace publikował w takich czasopismach jak m.in. „Discrete Applied Mathematics”, „SIAM Journal on Computing” „Information Processing Letters”, „Theoretical Computer Science” oraz „Algorithmica”.
Żonaty, ma troje dzieci.

</doc>
<doc id="3766977" url="https://pl.wikipedia.org/wiki?curid=3766977" title="Bernard Aryee">
Bernard Aryee

Bernard Aryee (ur. 23 kwietnia 1973) – ghański piłkarz występujący na pozycji pomocnika.
Kariera klubowa.
Aryee karierę rozpoczynał w 1989 roku w zespole Great Olympics. W 1991 roku przeszedł do Hearts of Oak. W sezonie 1993/1994 zdobył z nim Puchar Ghany. W 1995 roku został graczem holenderskiego AZ Alkmaar, grającego w Eerste divisie. Spędził tam sezon 1995/1996, a potem odszedł do innego zespołu tej ligi – FC Zwolle. Tam grał w sezonie 1996/1997. Następnie występował w singapurskim Marine Castle United, a także w Liberty Professionals, gdzie w 2001 roku zakończył karierę.
Kariera reprezentacyjna.
W reprezentacji Ghany Aryee grał w latach 1996–1999. W 1992 roku był członkiem reprezentacji, która zdobyła brązowy medal na Letnich Igrzyskach Olimpijskich.

</doc>
<doc id="3766983" url="https://pl.wikipedia.org/wiki?curid=3766983" title="Tatra-Jug K-1M">
Tatra-Jug K-1M

K-1M – typ ukraińskiego, szerokotorowego wagonu tramwajowego, wytwarzanego od 2012 r. w zakładach Tatra-Jug (główne biura znajdują się w Odessie); montaż tramwaju miał miejsce w Południowych zakładach budowy maszyn im. O.M. Makarowa w Dnieprze. K-1M jest rozwinięciem konstrukcyjnym modelu K-1; główną różnicą w stosunku do poprzednika jest obniżona, niskopodłogowa część podłogi w drugich drzwiach. Udział niskiej podłogi wynosi 36%.
Dostawy.
W lutym 2016 r. na terenie Ukrainy eksploatowano 10 wagonów typu K-1M.
Eksploatacja.
Kijów.
W okresie od września do października 2012 r. do zajezdni tramwajowej im. Szewczenki dostarczono pierwsze 3 egzemplarze tramwaju K-1M. Tramwaje otrzymały numery taborowe z zakresu 341-343. Jeszcze w tym samym roku rozpoczęto eksploatację wagonów w składach ze starszymi wagonami K-1 na liniach nr 1 i 3.
W grudniu 2015 r. zamówiono kolejnych 5 sztuk tramwajów typu K-1М. 22 grudnia dostarczone zostały wagony nr 351 oraz 352, 23 grudnia do zajezdni dotarł wagon nr 353, a 24 grudnia tramwaje nr 354 i 355. Po uprzednio przeprowadzonych jazdach próbnych, w połowie stycznia 2016 r. wagony przydzielono do obsługi linii nr 23, nr 8 oraz nr 28.
15 stycznia 2016 r. wagony o numerach taborowych 351 i 352 połączono w pierwszy w historii eksploatacji tramwajów typu K-1M skład dwuwagonowy. Eksploatację ww. wagonów w trakcji ukrotnionej rozpoczęto na linii nr 28. 19 stycznia 2016 r. jeden z wagonów padł ofiarą wandalizmu – jedno z okien zostało zbite kamieniem. Po tym incydencie tramwaj został odstawiony do naprawy; drugi wagon rozpoczął natomiast kursowanie jako wagon pojedynczy. 16 lutego 2016 r. ponownie połączono w skład i przydzielono do linii nr 28. Pozostałe kijowskie tramwaje typu K-1M kursują pojedynczo.
Odessa.
Do czasu zakupu wagonu typu K-1М w mieście nie eksploatowano żadnego wagonu niskopodłogowego. W październiku 2015 r. zamówiono jeden wagon K-1M, który został dostarczony do zajezdni 18 grudnia 2015 r.. Otrzymał on numer 7012. 14 stycznia 2016 r. wagon wyjechał na linię nr 28, jednak przez kilka dni obsługiwał on także linię nr 5, podobnie jak inne nowo dostarczone do miasta wagony.
Mariupol.
W listopadzie 2015 r. miasto Mariupol zamówiło jeden tramwaj K-1M. 20 grudnia 2015 r. do miasta dostarczono, wbrew warunkom zamówienia, wagon wysokopodłogowy typu K-1. Na początku 2016 r. tramwaj K-1 został odebrany przez producenta, а 6 lutego 2016 r. w zamian dostarczono wagon K-1M. Nadano mu numer taborowy 308.

</doc>
<doc id="3766987" url="https://pl.wikipedia.org/wiki?curid=3766987" title="K-1 (tramwaj)">
K-1 (tramwaj)



</doc>
<doc id="3766989" url="https://pl.wikipedia.org/wiki?curid=3766989" title="Maxwell Konadu">
Maxwell Konadu

 
Maxwell Konadu (ur. 14 grudnia 1972 w Kumasi) – ghański piłkarz występujący na pozycji napastnika. Trener piłkarski. 
Kariera klubowa.
Konadu karierę rozpoczynał w 1990 roku w zespole Nkoranza Republican. W 1990 roku przeszedł do Asante Kotoko. W sezonach 1991/1992 oraz 1992/1993 zdobył z nim mistrzostwo Ghany. W 1993 roku został graczem tunezyjskiego CS Sfaxien i spędził tam sezon 1993/1994. Następnie odszedł do niemieckiego SG Egelsbach, grającego w Regionallidze. Tam grał do końca sezonu 1994/1995.
Potem Konadu wrócił do Asante Kotoko. W 1997 roku został zawodnikiem portugalskiego klubu União Leiria. W sezonie 1997/1998 awansował z nim z drugiej ligi do pierwszej. Zadebiutował w niej 30 sierpnia 1998 w zremisowanym 0:0 meczu z Vitórią Guimarães. Graczem Leirii był do końca sezonu 1998/1999. Następnie występował w drugoligowym SC Beira-Mar, a także w trzecioligowym AC Marinhense. W 2003 roku wrócił do Ghany, gdzie w tym samym roku zakończył karierę jako gracz King Faisal Babes.
Kariera reprezentacyjna.
W reprezentacji Ghany Konadu rozegrał dwa spotkania, oba w 1997 roku. W 1992 roku był członkiem reprezentacji, która zdobyła brązowy medal na letnich igrzyskach olimpijskich.

</doc>
<doc id="3766991" url="https://pl.wikipedia.org/wiki?curid=3766991" title="Mamood Amadu">
Mamood Amadu

Mamood Amadu (ur. 17 listopada 1972) – ghański piłkarz występujący na pozycji napastnika.
Kariera klubowa.
W swojej karierze Amadu występował w zespole Asante Kotoko.
Kariera reprezentacyjna.
W reprezentacji Ghany Amadu rozegrał dwa spotkania, oba w 1994 roku. W 1992 roku był członkiem reprezentacji, która zdobyła brązowy medal na letnich igrzyskach olimpijskich. Wystąpił na nich w pojedynku fazy grupowej z Meksykiem (1:1).

</doc>
<doc id="3766996" url="https://pl.wikipedia.org/wiki?curid=3766996" title="Stephanos Sidarouss">
Stephanos Sidarouss



</doc>
<doc id="3766997" url="https://pl.wikipedia.org/wiki?curid=3766997" title="Rhiannon (imię)">
Rhiannon (imię)

Rhiannon (także Rheannon, Rhianna) – walijskie imię żeńskie.
Pochodzi ono z mitologii celtyckiej, gdzie opisana jest historia bogini o tym imieniu.

</doc>
<doc id="3766999" url="https://pl.wikipedia.org/wiki?curid=3766999" title="Oli Rahman">
Oli Rahman

 
Oli Rahman (ur. 7 lipca 1975) – ghański piłkarz występujący na pozycji pomocnika. 
Kariera klubowa.
W swojej karierze Rahman występował w zespole Asante Kotoko.
Kariera reprezentacyjna.
W reprezentacji Ghany Rahman wystąpił jeden raz, 1992 roku. W tym samym roku był członkiem reprezentacji, która zdobyła brązowy medal na letnich igrzyskach olimpijskich. Wystąpił na nich w ćwierćfinale z Paragwajem (4:2 po dogrywce), w którym strzelił też gola i w półfinale z Hiszpanią (0:2).

</doc>
<doc id="3767001" url="https://pl.wikipedia.org/wiki?curid=3767001" title="Azja Express">
Azja Express

Azja Express (edycje trzecia i czwarta: Ameryka Express) – polski program telewizyjny typu reality show oparty na niderlandzko-belgijskim formacie "Peking Express," emitowany w latach 2016–2018, 2020 i od 2023 na antenie telewizji TVN.
Pierwsze trzy edycje programu prowadziła Agnieszka Woźniak-Starak, a od czwartej serii gospodynią formatu jest Daria Ładocha. Producentem wykonawczym jest Grupa TVN, która współpracuje z Eccholine (właścicielem praw do międzynarodowego formatu).
Zasady programu.
W programie bierze udział osiem par, w których skład wchodzą postacie polskiego show-biznesu oraz ich przyjaciele. Uczestnicy wyruszają w podróż za granicę (w pierwszej i drugiej edycji – do Azji, w trzeciej – do Ameryki Południowej). W każdym z państw muszą przebyć wyznaczoną trasę, dysponując budżetem w kwocie jednego dolara na dzień na osobę. Najszybsi otrzymują immunitet chroniący przed eliminacjami. W co drugim odcinku drużyna, która dotarła jako ostatnia do wyznaczonego celu, jest eliminowana z dalszej rywalizacji.
W czwartym odcinku drugiej edycji przegrana para otrzymała informację o tym, że jedna osoba pozostaje w programie i gra w duecie z osobą z pary, która odpada w szóstym odcinku. Nowo utworzoną parą zostali Stanisław Karpiel-Bułecka i Marta Wierzbicka. W trzeciej edycji doszło do analogicznej sytuacji, w wyniku której nową parę stworzyły Magda Steczkowska i Katarzyna Meller.
Emisja programu.
W serwisie Player.pl udostępniano dodatkowe materiały towarzyszące głównym wydaniom programu. Dla kolejnych edycji były to:
Odbiór i krytyka.
Hanna Frejlak z magazynu „Kontakt” skrytykowała "Azję Express" jako „narzędzie reprodukujące stereotypy na temat Wschodu, cementujące i naturalizujące tym samym europocentryczny obraz świata i nierówny układ sił – politycznych i symbolicznych”. Frejlak stwierdziła, iż program telewizji TVN „banalizuje problem globalnych nierówności i biedy w krajach rozwijających się, sprowadzając je do egzotycznej ciekawostki, tła dodającego dramaturgii zmaganiom bohaterów”. Karol Kopańko z portalu Spider’s Web ironicznie zauważał, iż w "Azji Express" „zamiast dowiedzieć się tego, jak żyje się w Azji, widzimy celebrytów, którzy pojechali na żebry”.
Program był nominowany do Telekamer 2017 w kategorii "Program rozrywkowy".

</doc>
<doc id="3767004" url="https://pl.wikipedia.org/wiki?curid=3767004" title="Stefan II Gattas">
Stefan II Gattas



</doc>
<doc id="3767006" url="https://pl.wikipedia.org/wiki?curid=3767006" title="Sammi Adjei">
Sammi Adjei

Sammi Adjei (ur. 18 listopada 1973) – ghański piłkarz występujący na pozycji obrońcy.
Kariera klubowa.
W swojej karierze Adjei występował w zespole Obuasi Goldfields. Trzy razy zdobył z nim mistrzostwo Ghany (1994, 1995, 1996).
Kariera reprezentacyjna.
W reprezentacji Ghany Adjei grał w latach 1992–1998. W 1992 roku był członkiem reprezentacji, która zdobyła brązowy medal na letnich igrzyskach olimpijskich. Wystąpił na nich w meczach fazy grupowej z Australią (3:1), Danią (0:0) i Meksykiem (1:1), a także w spotkaniu o 3. miejsce z Australią (1:0).

</doc>
<doc id="3767008" url="https://pl.wikipedia.org/wiki?curid=3767008" title="Lisa St Aubin de Terán">
Lisa St Aubin de Terán

Lisa Saint Aubin de Terán pełne nazwisko "Lisa Gioconda Saint Aubin de Téran" (ur. 2 października 1953 w Londynie) – angielska pisarka, dziennikarka, działaczka społeczna, autorka wielu powieści oraz utworów o charakterze biograficznym.
Życiorys.
Lisa Saint Aubin de Terán urodziła się w 1953 roku. Jej matką była nauczycielka Joan Mary Murray (+1981), a ojcem pisarz i naukowiec z Gujany Brytyjskiej Jan Carew. Wychowała się w Clapham, w południowym Londynie. Uczęszczała tam do szkoły dla dziewcząt Jamesa Allena. Jej pamiętnik, "Hacienda" (1998), opisuje początki małżeństwa z wenezuelskim ziemianinem, Jaime Terán, który prowadził działalność opozycyjną. Pierwszy rok spędzili wspólnie w Europie, ukrywając się i często zmieniając miejsca pobytu, podróżując głównie koleją. Po tym okresie siedem lat mieszkali w odległej posiadłości w Andach w Wenezueli. Tam też ujawniła się choroba umysłowa jej męża, która doprowadziła do rozpadu ich małżeństwa.
Jej drugim mężem został znany szkocki poeta i prozaik George MacBeth (1932 – 1992). W czasie trwania tego małżeństwa opublikowała swoją pierwszą powieść "Keepers of the House" (1982), uzyskując za nią nagrodę Somerset Maugham Award i miejsce na liście "Granta ""Best of Young British Novelists" lista 1983, wydanie nr 7). W 1983 napisała również na motywach autobiograficznych powieść "The Slow Train to Milan" "(tłum. pol. Osobowy do Mediolanu"), literacko przetwarzając kolejową włóczęgę z pierwszym mężem i jego towarzyszami. Za utwór ten otrzymała nagrodę John Llewellyn Rhys Prize. W tym samym roku przeniosła się do Wiggenhall St Mary Magdalen w Norfolk. Po tym, jak jej drugie małżeństwo dobiegło końca, zamieszkała we Włoch.
Wraz z trzecim mężem, którym był malarz Robbie Duff-Scott (ur. 1959) przeniosła się do Włoch, najpierw do Wenecji, a następnie do Umbrii, opisując ten etap życia w powieści, "Venice: The Four Seasons", 1992 i "A Valley in Italy" (1995).
Iseult Terán (ur. 1973) również pisarka, jest jej córką z pierwszego małżeństwa. Alexander Morton George MacBeth to syn z drugiego małżeństwa, a Florence Duff-Scott to córka z trzeciego małżeństwa. Obecnie Lisa St Aubin mieszka ze swoim partnerem, fotografem Mees van Deth w Mossuril, w prowincji Nampula w Mozambiku.
Twórczość literacka.
Jej aktywność pisarska obejmuje powieści i pamiętniki (w tym "Memory Maps" z 2003 roku), zbiory opowiadań i wierszy. Napisała także powieść biograficzną " Otto", opublikowaną w 2006 roku, poświęconą osobie Oswaldo Barreto Miliani, który wiele lat był towarzyszem jej męża jako działacz rewolucyjny, angażując się w przemiany polityczne w licznych krajach.
Lisa St Aubin de Terán pracuje również jako podróżująca dziennikarka głównie dla czasopism The Observer, The Guardian, The Telegraph, The Times, The Independent, The New York Times, Vanity Fair, Marie Claire, Cosmopolitan. W trakcie swoich podróży odwiedziła m.in. Mali, Mozambik, wyspy St Kitts and Nevis, Brazylię i Wenezuelę.
Działalność społeczna.
Po zamieszkaniu w Mozambiku wraz ze swoim partnerem utworzyła fundację Terán Foundation. Ten etap swego życia opisała w "Mozambique Mysteries" (2007).
Pierwszy projekt Fundacji Terán polegał na utworzeniu w Mozambiku szkoły turystyki, The College of Tourism and Agriculture (CTCA) w Cabaceira Grande, funkcjonował w latach 2004 - 2010, zanim został odsprzedany rządowi. Drugim jest restauracja i pensjonat, Sunset Boulevard, który działa jako baza szkoleniowa organizacji non-profit w Mossuril. Trzeci projekt o charakterze budowlanym, The Leopard Spot, jest w trakcie tworzenia w Milange, na granicy z Malawi.

</doc>
<doc id="3767009" url="https://pl.wikipedia.org/wiki?curid=3767009" title="Lekkoatletyka na Letnich Igrzyskach Olimpijskich 2016 – skok w dal kobiet">
Lekkoatletyka na Letnich Igrzyskach Olimpijskich 2016 – skok w dal kobiet

Skok w dal kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro. Obrończynią tytułu mistrzowskiego z 2012 roku była Amerykanka Brittney Reese.
Rekordy.
Eliminacje.
Zawodniczki rywalizowały w dwóch grupach: A i B. Bezpośredni awans do finału dawał wynik 6,75.

</doc>
<doc id="3767011" url="https://pl.wikipedia.org/wiki?curid=3767011" title="Jerry Johnson">
Jerry Johnson

Jerry Jamar Johnson (ur. 23 kwietnia 1982 w Lancaster) – amerykański koszykarz, występujący na pozycjach rozgrywającego oraz rzucającego obrońcy, posiadający także kazachskie obywatelstwo.

</doc>
<doc id="3767017" url="https://pl.wikipedia.org/wiki?curid=3767017" title="Stanisław Jeżowski">
Stanisław Jeżowski

Stanisław Jeżowski (Iłżewski) herbu Prus I – pisarz ziemski warszawski.
Poseł ziemi warszawskiej na sejm 1576/1577 roku.

</doc>
<doc id="3767018" url="https://pl.wikipedia.org/wiki?curid=3767018" title="GFriend">
GFriend

GFriend (hangul: 여자친구, PP: "Yeoja Chingu"; zapis stylizowany: GFRIEND) – sześcioosobowy girlsband pochodzący z Korei Południowej. Zespół został założony przez Source Music w 2015 roku. Składał się z sześciu członkiń: Sowon, Yerin, Eunha, Yuju, SinB i Umji. Zadebiutowały z minialbumem "Season of Glass" 15 stycznia 2015 roku. W 2016 roku kontynuowały swój sukces z trzecim minialbumie "Snowflake", którego tytułowa piosenka „Rough” wygrała wiele muzycznych programów rozrywkowych. W lipcu 2016 wydały pierwszy album zatytułowany "LOL". W 2017 GFriend powróciły z nową koncepcją do czwartego minialbumu "The Awakening", piąty EP "Parallel" ukazał się w sierpniu 2017, a jego rozszerzona o dwie piosenki wersja pojawiła się zaledwie miesiąc później, nosząc tytuł "Rainbow". W 2018 girlsband miał swój pierwszy koncert zatytułowany "Season Of GFriend". 18 maja 2021 roku ogłoszono, że ich umowy z Source Music wygasną 22 maja 2021 roku.
Historia.
2015: "Seasons of Glass", "Flower Bud".
15 stycznia 2015 roku, GFriend wydały swój debiutancki minialbum "Season of Glass". Singel promujący "Glass Bead" (Hangul: 유리구슬; OR: Yuri Guseul), wzbił się na 12 miejsce na liście przebojów Gaon. Grupa zaczęła promować swój album 16 stycznia w programie muzycznym "Music Bank" transmitowanym przez KBS. Według danych na YouTube, teledysk do "Glass Bead" zajął dziewiąte miejsce w pierwszej dziesiątce "Najczęściej oglądanych teledysków K-Popowych na całym świecie w styczniu 2015 roku". 28 stycznia 2015 roku "Billboard" nazwał GFriend jednymi z "Top 5 K-Popowych artystów do zobaczenia w 2015 roku".
GFriend wydały swój drugi minialbum "Flower Bud" i teledysk do głównego singla "Me Gustas Tu" (Hangul: 오늘부터 우리는; OR: "Oneulbuteo Urineun)" 23 lipca 2015. GFriend zaczęła promocje w dniu wydania albumu, 23 lipca 2015, w programie "M! Countdown".
Grupa zdobyła rozgłos dzięki nakręconemu przez fana wideo, na którym członkinie GFriend kontynuowały swój występ z „Me Gustas Tu” pomimo licznych, spowodowanych przez śliską od deszczu scenę upadków. Film ten stał się trendem we wrześniu 2015 roku. Grupę chwalono za profesjonalizm, skupiając pochwały głównie na Yuju, która upadła osiem razy i kontynuowała występ pomimo skręconego palca.
17 września 2015 roku GFriend ponownie znalazły się w nagłówkach artykułów o koreańskiej muzyce pop, będąc jedynym damskim zespołem, który nominowano na 2015 MTV Europe Music Awards w kategorii „Best Korean Act” obok takich grup jak: B1A4, BTS, Got7 oraz VIXX.
„Me Gustas Tu” zostało nazwane najdłużej utrzymującą się w rankingach Melon Top 100, wydaną przez idolki piosenką. Była ona obecna na ów liście przez 63 tygodnie. „Me Gustas Tu” i „Glass Bead” uzyskały również 18 i 44 miejsca w 2015 Bugs Year-End Top 100.
2016: "Snowflake" i pierwszy studyjny album.
25 stycznia 2016 roku GFriend wydały swój trzeci EP zatytułowany "Snowflake" z piosenką "Rough" (kor. 시간을 달려서 "Siganeul Dallyeoseo"). Podczas spotkania z fanami po wydaniu minialbumu, GFriend poinformowały, że ich społeczność fanowska będzie się nazywać „Buddy” (Hangul: 버디). Album wspiął się na dziesiątą pozycję w Billboard's World Albums Chart. Teledysk do "Rough" osiągnął 3 miejsce na "Najczęściej oglądane teledyski K-Popowe na świecie w styczniu 2015 roku".
2 lutego GFriend zdobyły pierwszą nagrodę w programach muzycznych z piosenką „Rough” w "The Show". Następnie wygrały kolejne czternaście nagród w programach muzycznych, wliczając w to zdobycie ich między innymi w "M Countdown", "Music Bank", "Show Champion" oraz "Inkigayo". Z łączną liczbą piętnastu zwycięstw utwór umiejscowił się na drugim miejscu piosenek z największą ilością wygranych w programach muzycznych pośród damskich zespołów, znajdując się zaraz za Apink, które uzyskały 17 wygranych z „Luv”. „Rough” było również pierwsze w rankingu Gaon Chart's First Half of 2016.
15 czerwca ogłoszono, że GFriend będą współpracować z Mamamoo w nowym sezonie "Showtime". 29 czerwca Source Music ogłosiło pierwszy studyjny album GFriend zatytułowany "LOL". Album został wydany 11 lipca z promocyjną piosenką „Navillera” (Hangul: 너 그리고 나 "Neo Geurigo Na"). Złożono zamówienie na 60 tys. jego egzemplarzy w przedsprzedaży na całym świecie. 19 lipca GFriend wygrały pierwszą nagrodę w "The Show" za piosenkę „Navillera”.
Pod koniec roku "YouTube" ujawnił top 10 najpopularniejszych kpopowych teledysków w Korei Południowej w 2016. „Rough” i „Navillera” znalazły się na drugim i dziesiątym miejscu listy. „Rough” i „Navillera” umiejscowiły się również na 2 i 11 miejscu w 2016 Bugs Year-End Top 100. „Rough” zdobyło też 13 miejsce w Billboard`s 20 Best K-Pop Songs of 2016: Critic's Picks. „Rough” stał się też najczęściej pobieraną piosenką w 2016 według Gaon Chart's 2016 Year End Download Chart.
2017: "The Awakening" i "Parallel".
23 lutego 2017 roku Source Music ogłosiło, że GFriend wydadzą nowy minialbum 6 marca. 27 lutego ujawniono, że czwarty EP będzie nosił tytuł "The Awakening", a jego tytułową piosenkę nazwano „Fingertip”. Przedsprzedaż fizycznych kopii "The Awakening" szacowano na 100 tys. sztuk, pobijając tym samym przedsprzedaż "LOL", której liczba przekroczyła 60 tys. egzemplarzy. Oprócz tego album wspiął się na piątą pozycję w Billboard's World Albums Chart.
1 sierpnia GFriend wypuściły swój piąty minialbum "Parallel" z piosenką tytułową „Love Whisper”. We wrześniu wypuściły rozszerzoną o dwie piosenki wersję "Parallel", noszącą tytuł "Rainbow" z piosenką tytułową „Summer Rain”.
2018: Pierwszy solowy koncert, "Time for the Moon Night", japoński debiut i "Sunny Summer".
GFriend rozpoczęły rok od pierwszego solowej serii koncertów od czasu debiutu. Występy, pt. "Season Of GFriend", odbyły się 6 i 7 stycznia. 6000 tysięcy biletów na koncert wyprzedało się w trzy minuty. Następnie GFriend ogłosiły swoją pierwszą azjatycką trasę, która rozpoczęła się w Tajpej 28 lutego i była kontynuowana w Tajlandii, Hongkongu, Singapurze i Japonii. 23 lutego ogłoszono, że GFriend podpisały kontrakt z King Records i zadebiutują w Japonii w maju. Ich debiutancki album kompilacyjny, zatytułowany , ukazał się 23 maja.
30 kwietnia zespół wydał szósty minialbum "Time for the Moon Night". Album ustanowił nowy rekord dla grupy, zajmując pierwsze miejsce w 10 krajach na iTunes, debiutując także na pierwszym miejscu listy Gaon Album Chart. Sprzedał się w liczbie ponad 79 tys. kopii. W drugim tygodniu promocji minialbumu GFriend wygrały sześć nagród w południowokoreańskich programach muzycznych, czyniąc „Time for the Moon Night” pierwszą piosenką w roku 2018, która wygrała wszystkie nagrody w programach muzycznych.
Pod koniec maja grupa udała się do Japonii, by promować kompilację , która ukazała się 23 maja. Pierwsze japońskie wydawnictwo uplasowało się na 10 pozycji listy albumów Oricon. 19 lipca GFriend wydały letni minialbum "Sunny Summer". W lipcu GFrient zadebiutowały na 30 pozycji na liście Billboard's Social 50.
Zespół zakończył azjatycką trasę "Season of GFriend" odwiedzając Tajwan, Japonię, Hongkong i Filipiny, a 9 i 8 sierpnia odbyły się dodatkowe koncerty (w SK Olympic Handball Gymnasium). 10 października ukazał się pierwszy japoński singel , który uplasował się na 6 pozycji na liście Oricon Single Chart.
2019–2021: "Time for Us", "Fever Season", seria "Hoe" (回) i rozwiązanie zespołu.
14 stycznia 2019 roku miał swoją premierę drugi album studyjny zespołu – "Time for Us", z głównym singlem „Sunrise”. 13 lutego ukazał się drugi japoński singel "SUNRISE", który uplasował się na 6 pozycji na liście Oricon Single Chart. Miesiąc później ukazał się kolejny singel, zatytułowany "FLOWER". Zajął 9 pozycję listy Oricon Single Chart.
1 lipca został wydany koreański minialbum pt. "Fever Season". Zawierał osiem utworów, w tym główny „Fever” (kor. 열대야 (Fever)). Grupa promowała się także w Japonii, współpracując z japońską grupą popową Sonar Pocket, z którą 3 lipca wydała japoński singel "Oh difficult ~Sonar Pocket×GFRIEND".
13 listopada ukazał się pierwszy japoński album studyjny "Fallin’ Light", z głównym utworem o tym samym tytule.
3 lutego 2020 roku ukazał się kolejny minialbum pt. ' (kor. 回: Labyrinth), głównym singlem z płyty jest „Crossroads” (kor. 교차로 (Crossroads)). Dziewiąty minialbum ' (kor. 回: Song of the Sirens) ukazał się 13 lipca, wraz z teledyskiem do singla „Apple”. Trzeci album studyjny "" (kor. 回: Walpurgis Night) ukazał się 8 listopada, wraz z teledyskiem do głównego singla „Mago”.
18 maja 2021 roku ogłoszono, że wszystkie członkinie opuszczą Source Music 22 maja po zakończeniu ich sześcioletniego kontraktu. Dzień później członkinie potwierdziły, że grupa została oficjalnie rozwiązana.

</doc>
<doc id="3767019" url="https://pl.wikipedia.org/wiki?curid=3767019" title="Haras El-Hodood SC">
Haras El-Hodood SC

Haras El-Hodood Sporting Club (ar. نادي حرس الحدود الرياضي) – egipski klub piłkarski grający w drugiej lidze, mający siedzibę w mieście Aleksandria.
Historia.
Klub został założony w 1950 roku. W 2009 roku po raz pierwszy w historii klub awansował do finału Pucharu Egiptu. W nim wygrał po serii rzutów karnych z ENPPI Club (w meczu padł wynik 1:1). W sezonie 2009/2010 klub również grał w finale krajowego pucharu. Ponownie zdobył go po wygraniu serii rzutów karnych, tym razem z zespołem Al-Ahly Kair (w meczu padł remis 1:1).
Stadion.
Swoje domowe mecze klub rozgrywa na stadionie o nazwie Harras El-Hedoud w Aleksandrii, który może pomieścić 22500 widzów.

</doc>
<doc id="3767020" url="https://pl.wikipedia.org/wiki?curid=3767020" title="Haras El-Hodood">
Haras El-Hodood



</doc>
<doc id="3767021" url="https://pl.wikipedia.org/wiki?curid=3767021" title="Wojciech Lachowski">
Wojciech Lachowski

Wojciech Lachowski herbu Jastrzębiec – wojski wiski.
Poseł ziemi wiskiej na sejm 1576/1577 roku, sejm 1590/1591 roku. Komisarz do regulacji granic między Księstwem Pruskim a województwem mazowieckim. 

</doc>
<doc id="3767022" url="https://pl.wikipedia.org/wiki?curid=3767022" title="Lekkoatletyka na Letnich Igrzyskach Olimpijskich 2016 – maraton kobiet">
Lekkoatletyka na Letnich Igrzyskach Olimpijskich 2016 – maraton kobiet

Maraton kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro. Zawody odbyły się 14 sierpnia 2016 roku. 
Obrończynią złotego medalu olimpijskiego z 2012 roku była Etiopka Tiki Gelana, która jednak nie startowała na igrzyskach olimpijskich w Rio de Janeiro. 
W zawodach wzięło udział 157 zawodniczek, z czego 133 go ukończyły.
Rekordy.
Tabela uwzględnia rekordy uzyskane przed rozpoczęciem rywalizacji.

</doc>
<doc id="3767024" url="https://pl.wikipedia.org/wiki?curid=3767024" title="Mikołaj Podoski">
Mikołaj Podoski



</doc>
<doc id="3767025" url="https://pl.wikipedia.org/wiki?curid=3767025" title="Janusz Tracz">
Janusz Tracz

Janusz Tracz – postać fikcyjna z serialu telewizyjnego "Plebania". W postać tę wcielał się Dariusz Kowalski.
Charakterystyka.
Postać jest czarnym charakterem serialu. Jest biznesmenem oraz gangsterem. Jest osobą antyreligijną, co przejawia się w jego negatywnym nastawieniu do Kościoła oraz osób duchownych. Wygląda na osobę pozbawioną uczuć i empatii, nie szanuje ludzi i zastrasza ich.
Dwukrotnie żonaty. Pierwszą żoną była Angelika. Jego druga żona (Konstancja), z którą ma syna Pawła, nie mogąc znieść jego charakteru, trafiła do szpitala psychiatrycznego, gdzie popełniła samobójstwo.
Kiedy był małym dzieckiem, jego matka (Anna) zostawiła go i wyjechała do Stanów Zjednoczonych. Powróciła stamtąd po 45 latach.
Odbiór.
Janusz Tracz bywa określany jako najczarniejszy charakter w polskiej telewizji. Dzięki tej roli Dariusz Kowalski zyskał szerszą popularność. Sam aktor jest osobą głęboko wierzącą, co mocno kontrastuje z odgrywaną rolą. 
Na fali popularności tej postaci, jaka pojawiła się ze względu na emisję powtórek serialu "Plebania" w TVP Regionalna, pojawiły się skierowane do Telewizji Polskiej prośby, aby o postaci Janusza Tracza nakręcić spin-off.

</doc>
<doc id="3767029" url="https://pl.wikipedia.org/wiki?curid=3767029" title="Eparchia Naszej Pani Oswobodzicielki w Newark">
Eparchia Naszej Pani Oswobodzicielki w Newark



</doc>
<doc id="3767030" url="https://pl.wikipedia.org/wiki?curid=3767030" title="Maciej Marciniak">
Maciej Marciniak

Maciej Marciniak (ur. 4 marca 1991 w Wartkowicach) – polski piłkarz, piłkarz plażowy, reprezentant w piłce nożnej plażowej. Zawodnik Boci Gdańsk. Czterokrotny Mistrz Polski (z Grembachem), pięciokrotny uczestnik Euro Winners Cup. Uczestnik Mistrzostw Świata w piłce nożnej plażowej 2017.

</doc>
<doc id="3767031" url="https://pl.wikipedia.org/wiki?curid=3767031" title="Yeum Hye-seon">
Yeum Hye-seon



</doc>
<doc id="3767036" url="https://pl.wikipedia.org/wiki?curid=3767036" title="Afera trucicielska">
Afera trucicielska

Afera trucicielska () – najsłynniejsza w historii Francji seria procesów o czary, trucicielstwo i morderstwo mająca miejsce w latach 1677–1682 za panowania króla Ludwika XIV. Na skutek zeznań osób oskarżonych o przygotowywanie trucizn i aborcję, wiele prominentnych osób arystokratycznego pochodzenia zostało oskarżonych o trucicielstwo oraz czarostwo i skazanych na dożywotnie wygnanie lub śmierć. Afera dotknęła wiele osób z wewnętrznego kręgu monarchy i w jej efekcie stracono trzydzieści sześć osób.
Kontekst i geneza.
Za początek afery trucicielskiej uważa się powszechnie proces markizy de Brinvilliers w 1675 roku, która została oskarżona wraz ze swoim kochankiem, dowódcą wojskowym Godinem de Sainte-Croix, o otrucie jej ojca, Antoniego Dreux d’Aubray w 1666 roku i dwóch jej braci – Antoniego d’Aubray i Franciszka d’Aubray w 1670 roku – w celu odziedziczenia ich posiadłości i majątku. Plotkowano również, że w celu sprawdzenia działania trucizny markiza truła biedaków w czasie swoich częstych wizyt w paryskich szpitalach. Natychmiast po wydaniu aktu aresztowania markiza uciekła z kraju, ale wkrótce została podstępem pojmana w Liège i dostarczona do Bastylii. Po kilku dniach tortur i ostatecznym przyznaniu się do zarzucanych jej win, Brinvilliers została skazana na śmierć. Na dzień egzekucji wyznaczono 17 lipca. Od świtu torturowano ją tak zwaną tocą (tortura polegająca na zmuszeniu ofiary do połknięcia około ośmiu litrów wody i jednoczesnym rozciąganiu), po czym przewieziono skazaną na miejsce egzekucji, ścięto (jako szlachcianka miała prawo do śmierci od miecza) i spalono na stosie. Sainte-Croix uniknął publicznej egzekucji, ponieważ zmarł z powodów naturalnych w 1672 roku.
Proces i sensacyjne wyznanie winy skruszonej markizy zwróciły uwagę na sporą liczbę nagłych i niewyjaśnionych śmierci wśród przedstawicieli arystokracji w ostatnim czasie. Prominentne osoby, w tym sam król, zaczęły się obawiać możliwości otrucia.
Śledztwo i jego skutki.
Śledztwo rozpoczęło się w grudniu 1677 roku aresztowaniem Magdelaine de La Grange pod zarzutem fałszerstwa i morderstwa. La Grange odwołała się do markiza Louvois, twierdząc, że jest w posiadaniu informacji na temat spisku, którego celem jest zamordowanie króla i delfina. Louvois poinformował o tym króla, który zlecił szefowi paryskiej policji Gabrielowi Nicolasowi de la Reynie zajęcie się sprawą prowadzonego na szeroką skalę procederu wróżbiarstwa, fałszerstw i trucicielstwa.
Policja była dobrze poinformowana o licznych alchemikach, sprzedawcach eliksirów i środków upiększających, maści mających chronić od ran na wojnie, a także afrodyzjaków. Tajemnicą poliszynela była działalność tych dobrze znanych władzom osób polegająca na produkcji tak zwanego "proszku spadkobierców" (eufemistyczne określenie trucizny). Większość przesłuchiwanych szybko wyznawała na torturach prawdziwy zakres swojej działalności i dostarczała policjom listę swoich najwyżej postawionych klientów, którzy najprawdopodobniej używali trucizny do usuwania z tego świata rywali i małżonków na królewskim dworze.
Najsłynniejszą osobą zatrzymaną podczas afery trucicielskiej była akuszerka Catherine Deshayes Monvoisin, znana lepiej jako "La Voisin", która została aresztowana w 1679 roku, po tym jak jej imię wymieniła na torturach jedna z jej rywalek, Marie Bosse. La Voisin jako swych klientów wymieniła wiele znaczących osób na dworze Króla słońce. Znajdowali się wśród nich Olimpia Mancini, hrabina de Soissons, jej siostra Maria Anna Mancini księżna de Bouillon, Franciszek Henryk de Montmorency-Bouteville, książę Piney-Luksemburg, oraz najważniejsza ze wszystkich Markiza de Montespan, królewska kochanka.
Podczas przesłuchiwań La Voisin stwierdziła, że Montespan kupowała u niej afrodyzjaki i zamawiała czarne msze w intencji odzyskania pełni królewskich uczuć (Ludwik XIV w tym okresie wykazywał oznaki znudzenia kochanką, która po kilku porodach nie zdołała odzyskać figury i sporo straciła na urodzie), oraz oddalenia z dworu swoich licznych, młodych rywalek. Czarne msze miał odprawiać ekskomunikowany mnich Étienne Guibourg używając do niej niemowlęcej krwi. Nie ma żadnych dowodów na potwierdzenie tych twierdzeń La Voisin; najprawdopodobniej chciała uniknąć tortur wyznając imię tak wszechpotężnej na dworze osoby w nadziei, że policja nie ośmieli się dłużej jej badać i zostanie zwolniona. Mimo braku na to dowodów osobę markizy de Montespan otoczyła czarna legenda trucicielki – jej ofiarą miała paść jedna z kochanek Ludwika XIV Marie Angélique de Scorailles, której nagła śmierć po ciężkim porodzie wywołała wiele plotek na dworze.
Zakończenie procesu.
La Voisin została skazana na śmierć za czarostwo i trucicielstwo przez spłonięcie na stosie w 22 lutego 1680 roku. Marszałek Montmorency-Bouteville został początkowo uwięziony w 1680 roku, ale później został uwolniony i awansowany na kapitana gwardii. Królewski intendent Jean-Baptiste Colbert miał przyśpieszyć powrót do łaski zdolnego dowódcy.
De La Reynie powołał za zgodą monarchy specjalną komisję złożoną z najlepszych krajowych jurystów, tak zwaną "Chambre Ardente" („Izba Ognista”), która stała się jedyną instancją w sprawach o trucicielstwo i czarostwo. W czasie swojego istnienia Izba Ognista prowadziła dochodzenie w wielu sprawach tego rodzaju, niejednokrotnie wzywając do złożenia zeznań osoby szlacheckiego pochodzenia i królewskich dworzan. Po zakończeniu śledztwa Izba skazała trzydzieści cztery osoby na śmierć za uprawianie czarostwa lub praktyk trucicielskich. Dwie zmarły podczas tortur, a kilku dworzan wygnano z kraju. Izba Ognista została rozwiązana 1682 roku, ponieważ Ludwik XIV nie chciał zaryzykować publicznego skandalu poprzez skazanie bliskich mu i spokrewnionych z nim osób. Na wieść o tym szef policji de La Reynie powiedział: "Potworność tych zbrodni jest najlepszym zapewnieniem ich prawdziwości."
Następstwa.
Prawdopodobnie najważniejszym następstwem afery trucicielskiej jest wygnanie z Francji hrabiny de Soissons. Jej syn pozostał na dworze, ale niełaska królewska powstrzymywała go przed realizacją jego ambicji – nie mogąc rozwijać swojej kariery militarnej z powodu postępków matki, książę opuścił Francję i żywiąc niechęć do Ludwika XIV wstąpił na służbę zaprzysiężonego wroga Francji – Habsburgów. Eugeniusz Sabaudzki był największym dowódcą wojskowym swojego wieku i to właśnie jego zwycięstwa nad armiami Króla Słońce przyczyniły się do obalenia francuskiej hegemonii w Europie.
Wskutek afery trucicielskiej zarzuty postawiono czterystu czterdziestu dwóm osobom, z czego wydano trzysta sześćdziesiąt siedem nakazów aresztowania, z tej liczby dwieście osiemnaście osób zostało uwięzionych. Spośród nich trzydzieści sześć stracono, pięć skazano na galery, a dwadzieścia trzy wygnano. Ta statystyka nie zawiera osób, które zmarły wskutek długotrwałego uwięzienia, tortur, czy popełniły samobójstwo. Dodatkowo wielu z oskarżonych nigdy nie doprowadzono na miejsce procesu, ale zostało umieszczonych poza systemem sprawiedliwości i uwięzionych dożywotnio za pomocą lettre de cachet.
Spośród osób uwięzionych za pomocą "lettre de cachet" – sześć kobiet zostało uwięzionych w Château de Villefranche, osiemnastu mężczyzn w Château de Salces, dwanaście kobiet w Belle Île, dziesięciu mężczyzn w Château de Besançon, czternaście kobiet w St Andre de Salins i pięć kolejnych w Fort de Bains.

</doc>
<doc id="3767037" url="https://pl.wikipedia.org/wiki?curid=3767037" title="Cartimandua">
Cartimandua



</doc>
<doc id="3767038" url="https://pl.wikipedia.org/wiki?curid=3767038" title="Piotr Siergijew">
Piotr Siergijew

Piotr Grigorjewicz Siergijew (ros. Пётр Григорьевич Сергиев, ur. 10 lipca 1893 we wsi Srietienskoje w guberni wiackiej, zm. 12 lipca 1973 w Moskwie) – rosyjski i radziecki parazytolog i epidemiolog, organizator ochrony zdrowia, Bohater Pracy Socjalistycznej (1963).
Życiorys.
W 1917 ukończył studia na Wydziale Medycznym Uniwersytetu Kazańskiego i został skierowany do armii jako lekarz pułkowy, po demobilizacji 1918 pracował jako lekarz chorób zakaźnych, 1919 wstąpił ochotniczo do Armii Czerwonej i został członkiem RKP(b). W 1920 kierował zarządem sanitarnym Zachodniosyberyjskiego Okręgu Wojskowego, 1921-1922 był lekarzem Ambasady RFSRR w Afganistanie, 1922-1927 funkcjonariuszem partyjnym, 1927-1934 lekarzem Instytutu Tropikalnego (1929-1934 zastępcą dyrektora), a 1934-1970 dyrektorem tego instytutu. Jednocześnie od 1934 redagował pismo "Parazitologija i parazitarnyje bolezni", był także członkiem Komisji Malarycznej Ligi Narodów; 1956 wydał monografię (wraz z A. Jakuszewą) "Malaria i walka z nią w ZSRR". Od 15 marca do sierpnia 1937 był ludowym komisarzem ochrony zdrowia RFSRR, 1938-1941 szefem Zarządu Przeciwepidemicznego Ludowego Komisariatu Ochrony Zdrowia RFSRR i jednocześnie szefem Wydziału do Walki z Malarią Ludowego Komisariatu Ochrony Zdrowia ZSRR, a 1946-1948 członkiem Prezydium Oddziału Medycyny Parazytologicznej Akademii Nauk Medycznych ZSRR (14 listopada 1944 został akademikiem tej akademii). W latach 1953-1957 był akademikiem-sekretarzem Oddziału Medycyny Parazytologicznej Akademii Nauk Medycznych ZSRR, 1957-1960 wiceprezydentem Akademii Nauk Medycznych ZSRR i jednocześnie wykładowcą Centralnego Instytutu Dokształcania Lekarzy i 1 Moskiewskiego Instytutu Medycznego, a od 1970 do końca życia konsultantem Instytutu Parazytologii Medycznej i Medycyny Tropikalnej im. Marcinkowskiego. Został pochowany na Cmentarzu Nowodziewiczym.

</doc>
<doc id="3767042" url="https://pl.wikipedia.org/wiki?curid=3767042" title="Lekkoatletyka na Letnich Igrzyskach Olimpijskich 2016 – bieg na 400 m kobiet">
Lekkoatletyka na Letnich Igrzyskach Olimpijskich 2016 – bieg na 400 m kobiet

Bieg na 400 metrów kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro. 
Obrończynią tytułu mistrzowskiego z 2012 roku była Amerykanka Sanya Richards-Ross, która jednak zakończyła karierę z powodu kontuzji tuż przed igrzyskami olimpijskimi w Rio de Janeiro. 
W zawodach wzięło udział 57 zawodniczek z 36 państw. 
Rekordy.
Tabela uwzględnia rekordy uzyskane przed rozpoczęciem biegu.
Wyniki.
Eliminacje.
Po dwie najlepsze zawodniczki z każdego biegu (Q) oraz 8 pozostałych z najlepszymi czasami (q) zakwalifikowały się do półfinałów. 
Półfinały.
Po dwie najlepsze zawodniczki z każdego półfinału (Q) oraz 2 pozostałe z najlepszymi czasami (q) zakwalifikowały się do finału. 

</doc>
<doc id="3767043" url="https://pl.wikipedia.org/wiki?curid=3767043" title="Dishonored 2">
Dishonored 2

Dishonored 2 – komputerowa gra akcji z elementami steampunku i skradanki, przedstawiona z perspektywy pierwszej osoby, sequel "Dishonored" z 2012 roku. Stworzona przez firmę Arkane Studios i wydana przez Bethesda Softworks. "Dishonored 2" ukazała się na platformy Windows, PlayStation 4 oraz Xbox One 11 listopada 2016 roku. Gra została zapowiedziana podczas targów elektronicznej rozrywki Electronic Entertainment Expo w 2015 roku.
Fabuła.
Akcja gry rozgrywa się 15 lat po wydarzeniach przedstawionych w pierwszej części. Emily Kaldwin sprawuje władzę na wyspach, którymi wcześniej rządziła jej zamordowana matka. Niestety dochodzi do zamachu stanu i detronizacji 25-letniej cesarzowej. Emily ucieka z miasta Dunwall, a gracz może obserwować dalszy rozwój fabuły z perspektywy pozbawionej tronu władczyni lub głównego protagonisty poprzedniej części serii, czyli Corvo. W obu przypadkach akcja rozgrywa się w mieście Karnaca, siedzibie diuka wyspy Serkonos. Bohaterowie próbują odszukać ludzi, którzy zorganizowali spisek przeciw prawowitej władczyni i przywrócić Emily na tron.
Rozgrywka.
Rozgrywka w "Dishonored 2" jest podobna do tej w pierwszej części. Jest to nadal pierwszoosobowa gra akcji z elementami steampunku i skradanki, w której gracz może wcielić się zarówno w Corva Attano, jak i Emily Kaldwin. Gracz ma do wykonania szereg misji osadzonych w rozległych i otwartych lokacjach. Może je wykonywać po cichu wykorzystując skradanie się i unikanie wszczynania alarmu, lub otwartą walkę z wieloma przeciwnikami jednocześnie. Grę można przejść bez zabijania przeciwników, których można ogłuszać lub omijać. Gracz może kolekcjonować i ulepszać ekwipunek oraz rozwijać postać.
Odbiór gry.
"Dishonored 2" spotkała się z pozytywnym odbiorem recenzentów, uzyskując w wersji na konsolę PlayStation 4 według agregatora Metacritic średnią z 62 ocen wynoszącą 88/100 punktów oraz 86,94% z 39 ocen według serwisu GameRankings.

</doc>
<doc id="3767046" url="https://pl.wikipedia.org/wiki?curid=3767046" title="Siemion Czesnokow">
Siemion Czesnokow

Siemion Aleksiejewicz Czesnokow (ros. Семён Алексеевич Чесноков, ur. 1901 we wsi Nikolskoje w guberni orłowskiej, zm. w sierpniu 1974) – radziecki lekarz, ludowy komisarz ochrony zdrowia RFSRR (1937-1938).
Życiorys.
Służył w Armii Czerwonej, należał do RKP(b), 1920 został sekretarzem powiatowego komitetu Komsomołu w Orle, potem do 1921 kierował Wydziałem Agitacyjno-Propagandowym Komitetu Powiatowego RKP(b) w Orle. W latach 1921-1929 studiował w Moskiewskim Uniwersytecie Państwowym, był ordynatorem kliniki tego uniwersytetu, sekretarzem komórki RKP(b) 1 Moskiewskiego Instytutu Medycznego, potem do 1931 pracował w rejonowych komitetach WKP(b) w Moskwie. W latach 1931-1937 był dyrektorem Niżnonowogrodzkiego/Gorkowskiego Instytutu Medycznego, od sierpnia 1937 do 1938 był ludowym komisarzem ochrony zdrowia RFSRR, potem głównym lekarzem 2 szpitala klinicznego 1 Moskiewskiego Instytutu Medycznego, a 1939-1949 ludowym komisarzem/ministrem ochrony zdrowia Kazachskiej SRR. W 1949 został głównym lekarzem szpitala im. Botkina w Moskwie, później kierownikiem Moskiewskiego Miejskiego Oddziału Ochrony Zdrowia, dyrektorem Moskiewskiego Obwodowego Naukowo-Badawczego Instytutu Gruźlicy i przewodniczącym Moskiewskiego Obwodowego Komitetu Związku Zawodowego Pracowników Medycznych.

</doc>
<doc id="3767054" url="https://pl.wikipedia.org/wiki?curid=3767054" title="Jung Dae-yoong">
Jung Dae-yoong



</doc>
<doc id="3767055" url="https://pl.wikipedia.org/wiki?curid=3767055" title="Hwang Yoon-joo">
Hwang Yoon-joo



</doc>
<doc id="3767058" url="https://pl.wikipedia.org/wiki?curid=3767058" title="Władimir Djakow">
Władimir Djakow

Władimir Anatoljewicz Djakow (ur. 14 czerwca 1919 w Bakały w Baszkirii, zm. 16 listopada 1995 w Moskwie) – rosyjski historyk. Napisał dzieła zajmujące się problematyką połączeń polskiej i rosyjskiej lewicy społecznej. Otrzymał nagrodę polskiego Stowarzyszenia Kultury Europejskiej (w 1981 r.) oraz tytuł doktora honoris causa Uniwersytetu Łódzkiego. Od 1994 był członkiem zagranicznym Polskiej Akademii Nauk.
Pochowany na Cmentarzu Dońskim w Moskwie.

</doc>
<doc id="3767063" url="https://pl.wikipedia.org/wiki?curid=3767063" title="Marvel Ultimate Alliance">
Marvel Ultimate Alliance



</doc>
<doc id="3767065" url="https://pl.wikipedia.org/wiki?curid=3767065" title="Władimir Trutowski">
Władimir Trutowski

Władimir Jewgienjewicz Trutowski (ros. Владимир Евгеньевич Трутовский, ur. 1889 w Konstantinogradzie, zm. 4 października 1937 w Moskwie) – rosyjski rewolucjonista, ludowy komisarz samorządu lokalnego RFSRR (1917-1918).
Życiorys.
Urodził się w rodzinie szlacheckiej. Ukończył gimnazjum w Charkowie, 1906-1910 studiował na Wydziale Prawnym Uniwersytetu Charkowskiego, z którego został wydalony, 10 grudnia 1910 aresztowany i 1911 skazany na zesłanie na 3 lata pod nadzór policji do Onegi w guberni archangielskiej. Od 1907 do listopada 1917 działał w partii eserowców, 1914 został zwolniony z zesłania, 1914-1915 redagował pismo "Sowriemiennik'" w Piotrogrodzie, potem do listopada 1917 był członkiem KC partii eserowskiej. Od grudnia 1917 działał w Partii Lewicowych Eserowców, od grudnia 1917 do 1918 był członkiem jej KC, jednocześnie od 31 grudnia 1917 do 18 marca 1918 zajmował stanowisko ludowego komisarza samorządu lokalnego RFSRR w Radzie Komisarzy Ludowych RFSRR. Od lipca 1918 do lutego 1920 działał nielegalnie w związku z powstaniem lewicowych eserowców, w lutym 1920 został aresztowany, następnie zwolniony, 10 marca 1921 ponownie aresztowany, w kwietniu 1923 skazany na trzyletnie zesłanie do Przewalska (obecnie Karakoł). W latach 1925-1926 przebywał w Połtawie, później został ponownie aresztowany i skazany na zesłanie do Krasnokokszajska (obecnie Joszkar-Oła), następnie do Szadryńska, Ałma-Aty i Orenburga, do lutego 1937 pracował jako ekonomista w Ałma-Acie.
7 lutego 1937 został aresztowany, potem skazany na śmierć przez Wojskowe Kolegium Sądu Najwyższego ZSRR i rozstrzelany. W 1992 pośmiertnie zrehabilitowany.

</doc>
<doc id="3767068" url="https://pl.wikipedia.org/wiki?curid=3767068" title="Ibrahim Dossey">
Ibrahim Dossey

 
Ibrahim Dossey Allotey (ur. 24 listopada 1972 w Akrze, zm. 9 grudnia 2008 w Bukareszcie) – ghański piłkarz występujący na pozycji bramkarza. 
Kariera klubowa.
Dossey karierę rozpoczynał w zespole Dawu Youngstars. W 2000 roku został zawodnikiem rumuńskiego FC Brașov, grającego w pierwszej lidze. Występował tam przez trzy sezony, a potem przeszedł do także pierwszoligowego Rapidu Bukareszt. W trakcie sezonu 2003/2004 wrócił jednak do FC Brașov. W sezonie 2004/2005 spadł z nim do drugiej ligi. Wówczas przeszedł do Unirei Sânnicolau Mare, gdzie spędził sezon 2005/2006. Następnie grał w pierwszoligowym Pandurii Târgu Jiu, a 11 września 2008 podpisał kontrakt z FCM Târgoviște. 13 września 2008 w wyniku wypadku samochodowego, zapadł w śpiączkę. 9 grudnia 2008 zmarł.
Kariera reprezentacyjna.
W 1992 roku Dossey był członkiem reprezentacji, która zdobyła brązowy medal na letnich igrzyskach olimpijskich. Wystąpił na nich w meczu o 3. miejsce z Australią (1:0).

</doc>
<doc id="3767080" url="https://pl.wikipedia.org/wiki?curid=3767080" title="Mieczysław Broński-Warszawski">
Mieczysław Broński-Warszawski

Mieczysław Broński-Warszawski (ros. Мечислав Генрихович Бронский (Варшавский), ur. 23 lipca 1882 w Łodzi, zm. 1 września 1938 w Kommunarce) – działacz polskiego i rosyjskiego ruchu komunistycznego, radziecki polityk.
Życiorys.
W 1902 wstąpił do SDKPiL, ukończył Instytut Politechniczny w Monachium, od 1906 działał w SDPRR, 1917 był propagandzistą KC SDPRR(b). 12 lutego 1918 został zastępcą ludowego komisarza handlu i przemysłu RFSRR, od 18 marca do 13 listopada 1918 był tymczasowym ludowym komisarzem handlu i przemysłu RFSRR, od 16 stycznia do 1 marca 1922 przedstawicielem dyplomatycznym RFSRR w Austrii, później przedstawicielem handlowym RFSRR w Austrii. W 1924 został członkiem Kolegium Ludowego Komisariatu Finansów ZSRR, następnie członkiem Kolegium Ludowego Komisariatu Handlu Zagranicznego ZSRR, potem do września 1937 był starszym pracownikiem naukowym Instytutu Ekonomii Akademii Nauk ZSRR; miał tytuł profesora. 9 września 1937 został aresztowany, 1 września 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i rozstrzelany. 21 lipca 1956 pośmiertnie zrehabilitowany.
Rodzina.
Miał córkę Wandę, a z niemiecką komunistką (1895–1984) syna (1921–2014), współpracownika Komitetu „Wolne Niemcy”, działacza propagandy w NRD, potem uciekiniera i uznanego sowietologa.

</doc>
<doc id="3767081" url="https://pl.wikipedia.org/wiki?curid=3767081" title="Liv Grete Skjelbreid-Poirée">
Liv Grete Skjelbreid-Poirée



</doc>
<doc id="3767084" url="https://pl.wikipedia.org/wiki?curid=3767084" title="Mikołaj Podoski (zm. ok. 1593)">
Mikołaj Podoski (zm. ok. 1593)

Mikołaj Podoski herbu Junosza (zm. ok. 1593 roku) – cześnik ciechanowski, starosta nurski w 1588 roku.
Poseł ziemi ciechanowskiej na sejm 1576/1577 roku. W czasie elekcji 1587 roku głosował na Zygmunta Wazę. Podpisał pacta conventa Zygmunta III Wazy w 1587 roku. Poseł województwa mazowieckiego na sejm koronacyjny 1587/1588 roku. Poseł ziemi nurskiej na sejm 1590/1591 roku. Poseł ziemi ciechanowskiej na sejm 1592 roku.

</doc>
<doc id="3767085" url="https://pl.wikipedia.org/wiki?curid=3767085" title="Czwórnik gniazdowy">
Czwórnik gniazdowy

Czwórnik gniazdowy – element złączny stosowany w napędach i układach hydraulicznych wysokociśnieniowych maszyn oraz urządzeń górniczych. w celu połączenia za sobą przewodów/węży hydraulicznych lub przewodów hydraulicznych z innym elementem danego sterowania. 
Czwórnik gniazdowy składa się z czterech symetrycznych względem siebie przyłączy gniazdowych posiadających złącza szybkiego montażu, które umożliwiają sprawny i szybki montaż lub demontaż wybranego systemu hydraulicznego. Ze względu na swoją budowę element ten używany jest do wykonywania niestandardowych połączeń między poszczególnymi sekcjami w układzie. Wykonany jest ze stali automatowej A10X dostosowanej do pracy w warunkach silnych obciążeń. 
Czwórnik gniazdowy podlega pod grupę elementów złącznych hydrauliki sterowniczej i musi spełniać wymagania normy PN-G-32000:2011, w której określono jego wymiary, materiał wykonania, parametry wytrzymałościowe oraz proces produkcji. Jednym z nich jest wymóg wyboru materiału litego (bez użycia techniki spawalniczej). Rozmiary czwórników gniazdowych występują w średnicach nominalnych DN 6, 10, 12, 19, 25, 31, 38, 51, 63.

</doc>
<doc id="3767090" url="https://pl.wikipedia.org/wiki?curid=3767090" title="Hannes Ocik">
Hannes Ocik

Hannes Ocik (ur. 8 czerwca 1991 r. w Rostocku) – niemiecki wioślarz, srebrny medalista igrzysk olimpijskich, trzykrotny mistrz świata, sześciokrotny mistrz Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro. Wziął wówczas udział w zawodach ósemek. W składzie osady znaleźli się także: Maximilian Munski, Malte Jakschik, Andreas Kuffner, Eric Johannesen, Maximilian Reinelt, Felix Drahotta, Richard Schmidt i Martin Sauer jako sternik. W eliminacjach wygrali swoje regaty, przez co awansowali bezpośrednio do finału. Tam zajęli drugie miejsce, zdobywając srebrny medal. Do brytyjskiej osady stracili 1,33 sekundy.

</doc>
<doc id="3767092" url="https://pl.wikipedia.org/wiki?curid=3767092" title="Nikołaj Djakow">
Nikołaj Djakow

Nikołaj Jakowlewicz Djakow (ros. Николай Яковлевич Дьяков, ur. 22 listopada 1907 we wsi Jakimienki w guberni mohylewskiej, zm. 20 listopada 1980 w Kalininie) – radziecki działacz państwowy.
Życiorys.
Od sierpnia 1925 do czerwca 1929 był słuchaczem fakultetu robotniczego przy Leningradzkim Instytucie Politechnicznym im. Kalinina, od czerwca 1929 do lutego 1932 studiował na Wydziale Agrarno-Inżynieryjnym Moskiewskiej Akademii Rolniczej, od lutego 1932 do sierpnia 1933 był zastępcą dyrektora sowchozu zbożowego ds. politycznych we wsi Bałachta w Kraju Wschodniosyberyjskim, a od sierpnia 1933 do grudnia 1935 agronomem i szefem wydziału trustu zbożowego w Krasnojarsku. Od grudnia 1935 do kwietnia 1938 był dyrektorem sowchozu zbożowego w Kraju Krasnojarskim, od kwietnia 1938 do kwietnia 1940 szefem wydziału sowchozów zbożowych i zastępcą szefa Krasnojarskiego Krajowego Zarządu Sowchozów, od kwietnia 1940 do grudnia 1941 dyrektorem Krasnojarskiego Trustu Sowchozów Mleczno-Mięsnych, od 1940 należał do WKP(b). Od grudnia 1941 do października 1942 był zastępcą kierownika Wydziału Rolnego Krasnojarskiego Komitetu Krajowego WKP(b), od października 1942 do grudnia 1943 kierownikiem Wydziału Sowchozów Krasnojarskiego Komitetu Krajowego WKP(b), od maja 1947 do listopada 1952 II sekretarzem Komitetu Obwodowego WKP(b)/KPZR Tuwińskiego Obwodu Autonomicznego, a od listopada 1952 do lipca 1954 instruktorem Wydziału Organów Partyjnych, Związkowych i Komsomolskich/Wydziału Organów Partyjnych KC KPZR. Od lipca 1954 do marca 1955 był sekretarzem Kalinińskiego Komitetu Obwodowego KPZR, od 16 marca 1955 do 3 grudnia 1956 przewodniczącym Komitetu Obwodowego Kalinińskiej Rady Obwodowej, od grudnia 1956 do stycznia 1963 przewodniczącym Komisji Partyjnej przy Kalinińskim Komitecie Obwodowym KPZR, od stycznia 1963 do grudnia 1964 przewodniczącym Komisji Partyjnej przy Kalinińskim Wiejskim Komitecie Obwodowym KPZR, a od grudnia 1964 do marca 1965 p.o. przewodniczącego Kalinińskiej Obwodowej Komisji Planowej. Od marca 1965 do marca 1969 był przewodniczącym Kalinińskiej Obwodowej Komisji Planowej, następnie przeszedł na emeryturę, a od września 1969 do września 1974 był nauczycielem w Kalinińskiej Szkole Budownictwa Radzieckiego i Partyjnego. 5 stycznia 1950 został odznaczony Orderem Lenina.

</doc>
<doc id="3767095" url="https://pl.wikipedia.org/wiki?curid=3767095" title="Paul Géraldy">
Paul Géraldy

Paul Géraldy, właśc. "Paul Le Fèvre" (ur. 6 maja 1885 w Paryżu, zm. 10 marca 1983 w Neuilly-sur-Seine) – francuski pisarz, poeta i dramaturg.
W 1913 opublikował zbiór delikatnych i sentymentalnych liryków miłosnych "Toi et moi", który przyniósł mu sławę. W późniejszym czasie pisał przede wszystkim dla teatru - napisał wiele psychologicznych sztuk teatralnych, m.in. "Le noces d'argent" (1917) i "Duo" (1938). Był również autorem powieści i wspomnień ("Carnets d'un auteur dramatique" 1922).
Twórczość Géraldy'ego nie jest w Polsce szczególnie dobrze znana, choć już w 1926 roku ukazał się zbiór "Ty i ja" w przekładzie Róży Czekańskiej-Heymanowej (1887-1968). Sam autor wszedł jednak do obiegu literackiego za sprawą wiersza Konstantego Ildefonsa Gałczyńskiego pt. "Wiosna wróci, baronowo", a nawet do popkultury dzięki utworowi Kazika Staszewskiego z płyty Tata Kazika. 

</doc>
<doc id="3767096" url="https://pl.wikipedia.org/wiki?curid=3767096" title="Malte Jakschik">
Malte Jakschik

Malte Jakschik (ur. 3 sierpnia 1993 w Bonn) – niemiecki wioślarz, srebrny medalista igrzysk olimpijskich, trzykrotny mistrz świata, sześciokrotny mistrz Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro. Wziął udział w konkurencji ósemek. W składzie osady znaleźli się także: Maximilian Munski, Andreas Kuffner, Eric Johannesen, Maximilian Reinelt, Felix Drahotta, Richard Schmidt, Hannes Ocik i Martin Sauer jako sternik. W eliminacjach wygrali swoje regaty, przez co awansowali bezpośrednio do finału. Tam zajęli drugie miejsce, zdobywając srebrny medal. Do brytyjskiej osady stracili 1,33 sekundy.

</doc>
<doc id="3767099" url="https://pl.wikipedia.org/wiki?curid=3767099" title="Bernard Barbier">
Bernard Barbier

Bernard Barbier (ur. 4 maja 1927) – francuski geograf, profesor Uniwersytetu w Aix-Marseille, od 1984 r. honorowy uczestnik Polskiego Towarzystwa Geograficznego. Współpracuje z Polską Akademią Nauk. Otrzymał tytuł doktora honoris causa Uniwersytetu Łódzkiego.

</doc>
<doc id="3767100" url="https://pl.wikipedia.org/wiki?curid=3767100" title="Jördis Triebel">
Jördis Triebel

Jördis Triebel (ur. 30 października 1977 w Berlinie) – niemiecka aktorka filmowa i teatralna.
Życiorys.
Dorastała w Prenzlauer Berg. W roku 2001 ukończyła Wyższą Szkołę Sztuki Aktorskiej im. Ernsta Buscha w Berlinie. Z aktorem Matthiasem Weidenhöferem ma dwóch synów.

</doc>
<doc id="3767103" url="https://pl.wikipedia.org/wiki?curid=3767103" title="Ahn Myong Chol">
Ahn Myong Chol



</doc>
<doc id="3767104" url="https://pl.wikipedia.org/wiki?curid=3767104" title="Kang Chol-Hwan">
Kang Chol-Hwan



</doc>
<doc id="3767106" url="https://pl.wikipedia.org/wiki?curid=3767106" title="Maximilian Munski">
Maximilian Munski

Maximilian Munski (ur. 10 stycznia 1988) – niemiecki wioślarz, srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W Brazylii zajął 2. miejsce w ósemce, osadę tworzyli także Malte Jakschik, Andreas Kuffner, Eric Johannesen, Maximilian Reinelt, Felix Drahotta i Richard Schmidt, Hannes Ocik i Martin Sauer. W tej konkurencji był srebrnym medalistą mistrzostw świata w 2013 i 2015. W 2013, 2015 i 2016 zdobył złoto mistrzostw Europy. W dwójce ze sternikiem w 2010 zdobył brąz mistrzostw globu.

</doc>
<doc id="3767107" url="https://pl.wikipedia.org/wiki?curid=3767107" title="An Ik-Tae">
An Ik-Tae



</doc>
<doc id="3767108" url="https://pl.wikipedia.org/wiki?curid=3767108" title="Lee Jae Won">
Lee Jae Won



</doc>
<doc id="3767109" url="https://pl.wikipedia.org/wiki?curid=3767109" title="Lim Dong-Hyek">
Lim Dong-Hyek



</doc>
<doc id="3767110" url="https://pl.wikipedia.org/wiki?curid=3767110" title="Lim Dong-Min">
Lim Dong-Min



</doc>
<doc id="3767111" url="https://pl.wikipedia.org/wiki?curid=3767111" title="Kim Hyun Jung">
Kim Hyun Jung



</doc>
<doc id="3767113" url="https://pl.wikipedia.org/wiki?curid=3767113" title="Lee So Eun">
Lee So Eun



</doc>
<doc id="3767116" url="https://pl.wikipedia.org/wiki?curid=3767116" title="Cho Byoung Se">
Cho Byoung Se



</doc>
<doc id="3767119" url="https://pl.wikipedia.org/wiki?curid=3767119" title="Stanisław Gulczewski">
Stanisław Gulczewski

Stanisław Gulczewski herbu Junosza – cześnik nurski. 
Poseł ziemi nurskiej na sejm 1576/1577 roku.

</doc>
<doc id="3767122" url="https://pl.wikipedia.org/wiki?curid=3767122" title="Jakub Gulczewski">
Jakub Gulczewski

Jakub Gulczewski herbu Junosza (zm. ok. 1585) – podsędek ziemski nurski w 1576/1577 roku, skarbnik wyszogrodzki.
Poseł ziemi nurskiej na sejm piotrkowski 1562/1563 roku, sejm koronacyjny 1574 roku, poseł województwa mazowieckiego na sejm parczewski 1564 roku, poseł ziemi nurskiej na sejm 1570 roku, sejm 1576/1577 roku, sejm 1578 roku.

</doc>
<doc id="3767125" url="https://pl.wikipedia.org/wiki?curid=3767125" title="Blankets. Pod śnieżną kołderką">
Blankets. Pod śnieżną kołderką



</doc>
<doc id="3767126" url="https://pl.wikipedia.org/wiki?curid=3767126" title="Sława Grosserowa">
Sława Grosserowa



</doc>
<doc id="3767129" url="https://pl.wikipedia.org/wiki?curid=3767129" title="Yo Un Hyong">
Yo Un Hyong



</doc>
<doc id="3767130" url="https://pl.wikipedia.org/wiki?curid=3767130" title="Yu Myung-Hwan">
Yu Myung-Hwan



</doc>
<doc id="3767132" url="https://pl.wikipedia.org/wiki?curid=3767132" title="Lee Bum Suk">
Lee Bum Suk



</doc>
<doc id="3767133" url="https://pl.wikipedia.org/wiki?curid=3767133" title="Trzęsienie ziemi na Sumatrze (2016)">
Trzęsienie ziemi na Sumatrze (2016)

Trzęsienie ziemi na Sumatrze – trzęsienie ziemi, które miało miejsce na zachodnim wybrzeżu Sumatry w Indonezji. Wystąpiło 2 marca 2016 roku i osiągnęło siłę 7,9 stopnia w skali Richtera. Epicentrum znajdowało się 808 km na południowy zachód od Padangu, stolicy prowincji Sumatra Zachodnia, na głębokości około 10 km.
Tuż po trzęsieniu ziemi wydano ostrzeżenie przed tsunami (dla prowincji Sumatra Północna, Sumatra Zachodnia oraz Aceh, jednak odwołano je po około dwóch godzinach. 
Początkowo wydano wstępny raport o kilku ofiarach, jednak później oświadczono, że w wyniku trzęsienia nikt nie zginął. W Padangu drugi wstrząs, bardziej intensywny, wywołał panikę wśród ludzi.

</doc>
<doc id="3767134" url="https://pl.wikipedia.org/wiki?curid=3767134" title="Kim Dong Jo">
Kim Dong Jo



</doc>
<doc id="3767137" url="https://pl.wikipedia.org/wiki?curid=3767137" title="Kim Gyusik">
Kim Gyusik



</doc>
<doc id="3767146" url="https://pl.wikipedia.org/wiki?curid=3767146" title="USS Intrepid (CVS-11)">
USS Intrepid (CVS-11)



</doc>
<doc id="3767147" url="https://pl.wikipedia.org/wiki?curid=3767147" title="USS Intrepid (CVA-11)">
USS Intrepid (CVA-11)



</doc>
<doc id="3767148" url="https://pl.wikipedia.org/wiki?curid=3767148" title="Immunoprecypitacja chromatyny">
Immunoprecypitacja chromatyny

Immunoprecypitacja chromatyny, ChIP (od ang. "chromatin immunoprecipitation") – metoda używana w biologii molekularnej stanowiąca rodzaj immunoprecypitacji, służąca do badania interakcji między białkami a DNA w komórce. Stosuje się ją do stwierdzenia, czy specyficzne białko wiąże się z określonym regionem genomu lub do identyfikacji regionów genomu związanych z tym białkiem. Białkami tymi mogą być podjednostki histonowe (również modyfikowane potranslacyjnie), czynniki transkrypcyjne, czynniki remodelujące chromatynę i inne białka oddziałujące z chromatyną, wpływające na jej upakowanie, a tym samym wypełnianie jej podstawowych funkcji. Wiązanie tych białek z chromatyną reguluje ekspresję genów. 
Techniką alternatywną do ChIP jest metoda DamID (ang. "DNA adenine methyltransferase identification").
Etapy immunoprecypitacji chromatyny.
Proces immunoprecypitacji chromatyny obejmuje:
W badaniu przygotowuje się w ten sam sposób kontrolę negatywną. Może to być DNA przed procesem immunoprecypitacji (tzw. "input DNA") lub po immunoprecypitacji, pomijając dodanie przeciwciała lub stosując nieswoiste przeciwciało (tzw. "mock DNA"). Wiązanie białka do DNA można określić jedynie porównując wynik immunoprecypitacji przeciwciałem swoistym z wynikiem uzyskanym w kontroli negatywnej. 
Typy immunoprecypitacji chromatyny.
Wyróżnia się dwa główne typy ChIP – cross-linked ChIP (XChIP) i native ChIP (NChIP). 
Cross-linked ChIP (XChIP).
XChiP (ang. "cross-linked ChIP") wykorzystuje odwracalnie sieciowaną (utrwaloną) chromatynę, zwykle fragmentowaną przez sonikację. Stosowana jest głównie w badaniach oddziaływań białek luźno związanych z chromatyną, np. czynników transkrypcyjnych. Może być stosowana we wszystkich typach komórek i tkanek. Jednakże zbyt długa inkubacja z formaldehydem powoduje denaturację białek, maskowanie epitopów i utrudnia sonikację. Może dochodzić do utrwalania przypadkowych oddziaływań białko-DNA, co prowadzi do fałszywie pozytywnego wyniku. Jest najczęściej stosowanym typem immuniprecypitacji chromatyny. 
Native ChIP (NChIP).
NChIP (ang. "native ChIP") wykorzystuje nieutrwaloną, natywną chromatynę (brak sieciowania), która trawiona jest nukleazami mikrokokalnymi. Takie trawienie, w przeciwieństwie do sonikacji, nie przecina DNA w sposób przypadkowy, zależna jest ona od sekwencji. Stosowana jest do badań oddziaływań histonów. Metoda jest wydajniejsza od XChIP, ponieważ przeciwciała wykazują większą specyficzność wobec białek natywnych. Jednakże zbyt wysokie stężenie nukleaz może doprowadzić do nadmiernej fragmentacji DNA, możliwe są również rearanżacje nukleosomów.

</doc>
<doc id="3767150" url="https://pl.wikipedia.org/wiki?curid=3767150" title="USS Ticonderoga (CVS-14)">
USS Ticonderoga (CVS-14)



</doc>
<doc id="3767151" url="https://pl.wikipedia.org/wiki?curid=3767151" title="USS Ticonderoga (CVA-14)">
USS Ticonderoga (CVA-14)



</doc>
<doc id="3767152" url="https://pl.wikipedia.org/wiki?curid=3767152" title="USS Hancock (CV-14)">
USS Hancock (CV-14)



</doc>
<doc id="3767155" url="https://pl.wikipedia.org/wiki?curid=3767155" title="Spytek Załuski">
Spytek Załuski

Spytek (Scypion) Załuski herbu Junosza – podkomorzy rawski.
Poseł województwa rawskiego na sejm 1576/1577 roku, poseł województwa sandomierskiego na sejm 1578 roku, poseł województwa rawskiego na sejm pacyfikacyjny 1589 roku.
Był wyznawcą kalwinizmu. 

</doc>
<doc id="3767157" url="https://pl.wikipedia.org/wiki?curid=3767157" title="Aegon Powszechne Towarzystwo Emerytalne">
Aegon Powszechne Towarzystwo Emerytalne

Aegon Powszechne Towarzystwo Emerytalne Spółka Akcyjna (Aegon PTE S.A.) – spółka, której zadaniem jest zarządzanie Aegon Otwartym Funduszem Emerytalnym (Aegon OFE).
Aegon PTE S.A. należy do holenderskiej grupy finansowej Aegon N.V. działającej w ponad 20 krajach w Europie, Azji i obu Amerykach, zatrudniającej ponad 31,5 tysiąca pracowników na całym świecie i obsługującej 30 milionów klientów.
Historia.
Po utworzeniu towarzystwa w sierpniu 1998 r., należało ono do Powszechnego Banku Kredytowego, Towarzystwa Ubezpieczeniowego PBK oraz Górnośląskiego Banku Gospodarczego. W styczniu 1999 r. w skład akcjonariatu PTE weszła firma Aetna, która objęła 40 proc. akcji PTE. Po niespełna dwóch latach, w grudniu 1999 r., podpisano umowę o strategicznej współpracy pomiędzy PBK i Hestia Insurance, na podstawie której uzgodniono zakup 100 proc. akcji PTE PBK S.A. przez Hestia Insurance. Ostatecznie w grudniu 2001 r. STU Ergo Hestia objęła akcje PTE PBK, a towarzystwo i fundusz zmieniły nazwę.
W listopadzie 2006 roku Aegon zawarł umowę kupna od Ergo Hestii 100 proc. akcji PTE Ergo Hestia zarządzającego funduszem OFE Ergo Hestia – spółka zmieniła nazwę na Aegon PTE S.A., a fundusz zmienił nazwę na Aegon OFE.
W czerwcu 2007 roku Aegon podpisał umowę z BRE Bankiem, właścicielem PTE Skarbiec-Emerytura, w sprawie połączenia PTE Aegon ze Skarbcem i następnie objęcia w nowym PTE 100 proc. akcji.
W czerwcu 2016 roku Aegon PTE poinformowało o podpisaniu umowy, zgodnie z którą przejmie zarządzanie funduszem emerytalnym Nordea OFE.

</doc>
<doc id="3767159" url="https://pl.wikipedia.org/wiki?curid=3767159" title="Ken’ichi Inui Nakayama">
Ken’ichi Inui Nakayama



</doc>
<doc id="3767160" url="https://pl.wikipedia.org/wiki?curid=3767160" title="Wileńska Giełda Papierów Wartościowych">
Wileńska Giełda Papierów Wartościowych



</doc>
<doc id="3767161" url="https://pl.wikipedia.org/wiki?curid=3767161" title="Włodzimierz Djakow">
Włodzimierz Djakow



</doc>
<doc id="3767165" url="https://pl.wikipedia.org/wiki?curid=3767165" title="Marcin Szymanowski">
Marcin Szymanowski

Marcin Szymanowski herbu Ślepowron (zm. po 1578 roku) – sędzia ziemski sochaczewski, podsędek ziemski sochaczewski, poborca w ziemi sochaczewskiej.
Poseł ziemi sochaczewskiej na sejm 1553 roku, sejm piotrkowski 1562/1563 roku, sejm warszawski 1563/1564 roku, poseł województwa rawskiego na sejm lubelski 1566 roku. Poseł ziemi sochaczewskiej na sejm 1569 roku, podpisał akt unii lubelskiej. Poseł województw rawskiego na sejm 1576/1577 roku, sejm 1578 roku.

</doc>
<doc id="3767167" url="https://pl.wikipedia.org/wiki?curid=3767167" title="Siergiej Pałto">
Siergiej Pałto

Siergiej Pietrowicz Pałto (ros. Сергей Петрович Палто; biał. Сяргей Пятрович Палто, "Siarhiej Piatrowicz Palto"; ur. 23 sierpnia 1960 w Motolu) – rosyjski fizyk i matematyk. Autor ponad 260 publikacji naukowych w wiodących publikacjach krajowych (Rosja) i międzynarodowych.
Życiorys.
Ukończył szkołę ze złotym medalem w 1977. Absolwent Moskiewskiego Instytutu Fizyki i Technologii, specjalność inżynier-fizyk.

</doc>
<doc id="3767171" url="https://pl.wikipedia.org/wiki?curid=3767171" title="Nikołaj Diakow">
Nikołaj Diakow



</doc>
<doc id="3767179" url="https://pl.wikipedia.org/wiki?curid=3767179" title="Antraknoza liści porzeczek">
Antraknoza liści porzeczek

Antraknoza liści porzeczek lub opadzina liści porzeczki () – grzybowa choroba roślin wywoływana przez "Drepanopeziza ribis".
Występowanie i szkodliwość.
Choroba powszechnie występuje w uprawach porzeczki i agrestu, opisano jej występowanie także na wielu gatunkach roślin ozdobnych z rodzaju "Ribes". Powoduje przedwczesne opadanie liści, co skutkuje słabym wzrostem krzewów, słabą ich odpornością na choroby, zwiększoną podatnością na przemarzanie oraz obniżeniem plonów. Sadzonki pochodzące ze szkółek opanowanych przez tę chorobę nie nadają się do sadzenia. Choroba atakuje wszystkie uprawiane gatunki porzeczek oraz agrest, najsilniej porzeczkę czarną.
Objawy.
Pierwsze objawy pojawiają się na liściach pod koniec maja w postaci drobnych plamek, początkowo jasnozielonych, potem brunatniejących. Plamki stopniowo powiększają się, a tkanka liścia w ich obrębie ulega nekrozie. Przy dużej ilości takich plamek liście żółkną, zasychają i opadają. Choroba najpierw obejmuje liście w dolnej partii krzewów, później stopniowo przesuwa się w górę. Przy dużym jej natężeniu krzewy czasami już pod koniec lipca są całkowicie ogołocone z liści. U niektórych wrażliwych na tę chorobę odmian porzeczki czarnej choroba atakować może także ogonki liściowe, niezdrewniałe części pędów, a nawet owoce.
Na dolnej stronie pod plamkami widoczne są drobne, podobne do brodawek wzniesienia. Są to powstające pod skórką liścia acerwulusy z zarodnikami. W czasie wilgotnej pogody następuje rozerwanie naskórka i przez pęknięcie wydostają się z acerwulusów zlepione śluzem zarodniki.
Epidemiologia.
Na żywych roślinach grzyb rozwija się jako pasożyt, na opadłych liściach jako saprotrof. Późną jesienią, w cieplejszych okresach zimy i wczesną wiosną na opadłych liściach rozwijają się apotecja. W maju następuje z nich wysiew zarodników dokonujących infekcji pierwotnej. Pewna ilość acerwulusów przezimowuje na opadłych liściach, i one także dokonują infekcji pierwotnej. W sezonie wegetacyjnym w acerwulusach na młodych liściach powstaje duża ilość zarodników, które dokonują infekcji wtórnej rozprzestrzeniając chorobę. Następuje to podczas deszczu, jego krople uderzając w acerwulusy powodują wydostawanie się z zarodników, a wiatr przenosi je na inne liście. Choroba szczególnie szerzy się więc podczas silnych i długotrwałych opadów związanych z dużym wiatrem. Minimalny okres zwilżenia liści potrzebny do wykiełkowania zarodników wynosi 12 godzin, a optymalna temperatura 16–21 °C. Czas od wykiełkowania zarodników do dojrzenia acerwulusów wynosi 8–12 dni, w czasie sezonu wegetacyjnego może więc powstać kilka generacji zarodników.
Ochrona.
Na działkach oraz w ogrodach przydomowych może wystarczyć uprawa odmian odpornych na tę chorobę, jesienią natomiast – staranne wygrabianie i palenie opadłych liści. Do odmian czerwonej porzeczki odpornych na antraknozę należy np. ‘Macherauch’s Rote Spätlese’ i ‘Rondom’, wśród odmian czarnej porzeczki są to np. ‘Brödtrop’, ‘Ceres’, ‘Öjebyn’ i ‘Roodknop’. Uprawa tych odmian, oraz usuwanie liści pozwolą uniknąć opryskiwań chemicznych, a przynajmniej umożliwią znaczące ich ograniczenie. Na plantacjach porzeczki czarnej w okresie jej wegetacji jest niezbędna ochrona chemiczna fungicydami. Pierwsze opryskiwanie wykonuje się bezpośrednio przed kwitnieniem. Po kwitnieniu zaleca się opryskiwać plantację tak, by liście stale pokryte były ochronną warstwą fungicydu, szczególnie przed deszczem. Nie należy jednak wykonywać opryskiwań częściej niż co 10 dni. Przed dojrzewaniem owoców opryskiwania należy przeprowadzić z uwzględnieniem okresu karencji danego fungicydu.
W zwalczaniu antraknozy skuteczne są fungicydy miedziowe, ditiokarbaminianowe i tiokarbamylowe (np. flusilazol, difenkonazol).
Porzeczce i agrestowi zagrażają także inne choroby grzybowe, głównie rdza wejmutkowo-porzeczkowa, biała plamistość liści porzeczek i amerykański mączniak agrestu. Chemicznie zwalczane są w podobny sposób i podobnymi fungicydami, należy więc tak zaplanować plan opryskiwań, by przy jak najmniejszej ilości oprysków zapewnić skuteczną ochronę przed wszystkimi tymi chorobami.

</doc>
<doc id="3767180" url="https://pl.wikipedia.org/wiki?curid=3767180" title="Opadzina liści porzeczek">
Opadzina liści porzeczek



</doc>
<doc id="3767184" url="https://pl.wikipedia.org/wiki?curid=3767184" title="Jonah Hex">
Jonah Hex



</doc>
<doc id="3767185" url="https://pl.wikipedia.org/wiki?curid=3767185" title="Piotr Kantor">
Piotr Kantor

Piotr Kantor (ur. 3 maja 1992 w Sosnowcu) – polski siatkarz plażowy pochodzący z Sosnowca, multimedalista cyklu World Tour grający w parze z Bartoszem Łosiakiem. W 2016 roku otrzymał nagrodę FIVB - Most Improved Player oraz uczestniczył w Igrzyskach Olimpijskich w Rio de Janeiro.
Medale.
2009:
2010:
2011:
2012:
2013:
2014:
2015:
2016:
2017:
2018:

</doc>
<doc id="3767189" url="https://pl.wikipedia.org/wiki?curid=3767189" title="Ragnar Jansson">
Ragnar Jansson

Ragnar Jansson (ur. 1 października 1908 w Helsinkach, zm. 9 września 1977 tamże) – fiński żeglarz, olimpijczyk, zdobywca brązowego medalu w regatach na letnich igrzyskach olimpijskich w 1952 roku w Helsinkach.
Na Letnich Igrzyskach Olimpijskich 1952 zdobył brąz w żeglarskiej klasie 6 metrów. Załogę jachtu "Ralia" tworzyli również Ernst Westerlund, Adolf Konto, Rolf Turkka i Paul Sjöberg.
Cztery lata wcześniej zajął zaś dziewiątą lokatę w klasie 6 metrów na jachcie "Raili". Załogę uzupełniali wówczas Valo Urho, Rote Hellström, Ernst Westerlund, Adolf Konto i Rolf Turkka.

</doc>
<doc id="3767193" url="https://pl.wikipedia.org/wiki?curid=3767193" title="Nauru na Letnich Igrzyskach Olimpijskich 2016">
Nauru na Letnich Igrzyskach Olimpijskich 2016

Nauru na Letnich Igrzyskach Olimpijskich 2016 – występ kadry sportowców reprezentujących Nauru na igrzyskach olimpijskich, które odbyły się w Rio de Janeiro w Brazylii, w dniach od 5 do 26 sierpnia 2016 roku.
Reprezentacja Nauru liczyła dwóch zawodników, którzy wystąpili w 2 dyscyplinach. Zawodnicy z tego kraju nie zdobyli żadnego medalu. Chorążym reprezentacji był sztangista Elson Brechtefeld. Drugim przedstawicielem państwa był judoka Ovini Uera. Obaj byli debiutantami. Nauru, podobnie jak Irak, Monako i Tuvalu, nie wysłało żadnej zawodniczki, jak również, podobnie jak Bhutan, nie posiadało swojego reprezentanta w lekkoatletyce lub pływaniu.
Był to szósty start Nauru na letnich igrzyskach olimpijskich.
Tło startu.
W 1996 roku reprezentacja Nauru po raz pierwszy wzięła udział w letnich igrzyskach olimpijskich. Przedtem sukcesy sportowców tego kraju odnotowywane były na igrzyskach Wspólnoty Narodów, czy igrzyskach Pacyfiku. Reprezentacja Nauru na tych igrzyskach liczyła dwóch zawodników, którzy startowali w dwóch dyscyplinach: judo i podnoszeniu ciężarów.
Przygotowania.
Ovini Uera zainteresował się judo cztery lata przed rozpoczęciem igrzysk olimpijskich w Rio de Janeiro, chcąc urozmaicić swoją technikę walki na chwyty i rzutów w trenowanym dotychczas boksie i boksie tajskim. Przygotowaniem nauruańskiego judoki zajął się Sled Dowabobo, reprezentant kraju na igrzyskach w Londynie w tej samej dyscyplinie. Uera trenował w trudnych warunkach, ponieważ jedyna w kraju sala gimnastyczna nie dawała ku temu odpowiednich warunków ze względu na stan techniczny, ponadto wsparcie finansowe otrzymywał ze zbiórek publicznych. Zawodnik wziął udział w World Judo Championships, odbywających się w sierpniu 2015 roku w Astanie, przegrywając w eliminacjach z czeskim reprezentantem Alexandrem Jurečką, następnie uczestniczył w Oceania Continental Judo Championships, rozgrywanych w kwietniu 2016 roku w Canberze, zdobywając brązowy medal po zwycięstwie w repasażach nad Nowozelandczykiem Timem Brew.
Elson Brechtefeld rozpoczął treningi w wieku 10 lat. W swojej karierze występował w zawodach w trzech różnych kategoriach – 56, 62 i 69 kg, choć dominująca była pierwsza z wymienionych. W latach 2015–2016 rywalizował w mistrzostwach Pacyfiku, Oceanii, Wspólnoty Brytyjskiej. W tych zawodach uzyskał wysokie lokaty, a jego końcowe rezultaty oscylowały między 220 a 225 kg.
Reprezentanci.
Judo.
Ovini Uera wystartował w igrzyskach po raz pierwszy. Otrzymał kwalifikację olimpijską na zasadzie dodatkowej kwoty startowej przyznanej regionowi Oceanii przez Międzynarodową Federację Judo, zajmując najwyższe, 82. miejsce, spośród wszystkich zawodników tej części świata. W Rio de Janeiro startował w kategorii wagowej do 90 kg. Zawody w tej kategorii rozpoczęły się 10 sierpnia o 10:00 czasu lokalnego. Uera spotkał się w drugiej rundzie z reprezentantem Belize Renickiem Jamesem, wygrywając z nim po wykonaniu soto-makikomi. Było to pierwsze zwycięstwo zawodnika Nauru w judo na igrzyskach olimpijskich. W kolejnym pojedynku musiał uznać wyższość reprezentanta Gruzji Warlama Lipartelianiego, późniejszego srebrnego medalisty, który pokonał go przez kesa-gatame. Uera zajął miejsce w przedziale 9.–16.
Podnoszenie ciężarów.
Nauru w podnoszeniu ciężarów reprezentował Elson Brechtefeld. Były to jego pierwsze igrzyska. Otrzymał kwalifikację olimpijską z niewykorzystanej puli kwot startowych, przyznanej przez Międzynarodową Federację Podnoszenia Ciężarów. W Rio de Janeiro startował w kategorii do 56 kg. Zawody w tej kategorii odbyły się 7 sierpnia i zostały podzielone na dwie grupy. Grupa B rozpoczęła zawody o godzinie 10:00 czasu lokalnego, a grupa A o godzinie 19:00 czasu lokalnego. Była to druga konkurencja podnoszenia ciężarów na Igrzyskach w Rio de Janeiro. Brechtefeld wystartował w grupie B. W rwaniu zaliczył próby na 95 kg i 98 kg, natomiast trzecią na 101 kg miał nieudaną. Rwanie zakończył na ostatnim, 17. miejscu. W podrzucie pierwszą próbę na 120 kg zaliczył, drugą na 125 kg spalił, natomiast trzecią na 125 kg – zaliczył. Podrzut zakończył na 15. miejscu, a z wynikiem 223 kg w dwuboju zajął 7. miejsce w grupie B, a w końcowej klasyfikacji ostatnie, 15. miejsce (4 zawodników nie było klasyfikowanych w dwuboju).

</doc>
<doc id="3767197" url="https://pl.wikipedia.org/wiki?curid=3767197" title="Federico Ricci (piłkarz)">
Federico Ricci (piłkarz)



</doc>
<doc id="3767200" url="https://pl.wikipedia.org/wiki?curid=3767200" title="Ostatni strażnik magii">
Ostatni strażnik magii

 – seinen-manga koreańskiego autora Youn In-wan wydawana przez Shōgakukan w latach 2001-2007. W 2004 roku powstał film anime w reżyserii Jōji Shimura.
Fabuła.
Władca Jushin został zamordowany. Jego imperium upadło. Wśród strażników pokoju "Angyō Onshi" ("Amen-osa") ocalał jedynie Munsu, który podróżuje po świecie w poszukiwaniu zdrajcy. W trakcie wędrówki spotka go wiele niebezpiecznych przygód.
Wersja polska.
Wersja wydana na DVD przez Anime Gate 20 kwietnia 2006 roku z japońskim dubbingiem i polskim lektorem oraz z polskimi napisami.

</doc>
<doc id="3767206" url="https://pl.wikipedia.org/wiki?curid=3767206" title="Jamajka na Letnich Igrzyskach Olimpijskich 2016">
Jamajka na Letnich Igrzyskach Olimpijskich 2016

Jamajkę na Letnich Igrzyskach Olimpijskich 2016 reprezentowało 60 sportowców (26 mężczyzn i 34 kobiety).
Na chorążego reprezentacji Jamajki została wybrana Shelly-Ann Fraser-Pryce.
Jest to siedemnasty start Jamajki na letnich igrzyskach olimpijskich.
Reprezentanci.
Lekkoatletyka.
Mężczyźni.
Konkurencje techniczne
Kobiety.
Konkurencje techniczne

</doc>
<doc id="3767207" url="https://pl.wikipedia.org/wiki?curid=3767207" title="Druuna">
Druuna

Druuna – erotyczno-fantastyczna seria komiksowa, której twórcą jest włoski rysownik i scenarzysta Paolo Eleuteri Serpieri. Ukazywała się w oryginale francuskojęzycznym od 1985 do 2019 nakładem wydawnictw: Dargaud (tomy 1–2), Bagheera (tomy 3–8) i Glénat (tomy 0 i 9). Po polsku serię opublikowało wydawnictwo Kurc.
W 2022 nakładem wydawnictwa Glénat ukazał się pierwszy tom prequela serii, "Druuna – Au commencement" (pol. "Druuna – Na początku"), której autorami są scenarzysta Alessio Schreiner i rysownik Joseph Vigliolia, tworzący pod pseudonimem EON. 
Fabuła.
Akcja serii rozgrywa się w postapokaliptycznym świecie przyszłości, skażonym tajemniczym wirusem i zaludnionym przez ludzi, potwory i roboty, między którymi dochodzi do wybuchów niepohamowanej przemocy. Obdarzona urodą i skąpo ubrana (lub często całkiem rozebrana) kobieta imieniem Druuna stara się przetrwać w tym niebezpiecznych warunkach. Jest jednocześnie częstym obiektem seksualnych awansów różnych istot – sceny seksu mają tu często charakter pornograficzny.
Nagrody.
W 1995 Serpieri otrzymał Nagrodę Harveya w kategorii „Najlepsze amerykańskie wydanie w oparciu o materiał zagraniczny” za tom "Drapieżna".

</doc>
<doc id="3767209" url="https://pl.wikipedia.org/wiki?curid=3767209" title="Polska na Igrzyskach Europejskich 2015">
Polska na Igrzyskach Europejskich 2015

Polska na Igrzyskach Europejskich 2015 w Baku - grupa sportowców reprezentujących Polskę na Igrzyskach Europejskich 2015 w Baku.
Zdobyte Medale.
Polska reprezentacja pojechała do Baku w składzie 213 sportowców. Ostatecznie zajęła 19. miejsce, zdobywając 20 medali, w tym 2 złote, 8 srebrnych i 10 brązowych.

</doc>
<doc id="3767210" url="https://pl.wikipedia.org/wiki?curid=3767210" title="Pale fundamentowe">
Pale fundamentowe



</doc>
<doc id="3767211" url="https://pl.wikipedia.org/wiki?curid=3767211" title="Skoki do wody na Letnich Igrzyskach Olimpijskich 2016 – wieża 10 m synchronicznie kobiet">
Skoki do wody na Letnich Igrzyskach Olimpijskich 2016 – wieża 10 m synchronicznie kobiet

Konkurs skoków synchronicznych do wody z wieży 10 m kobiet podczas Letnich Igrzysk Olimpijskich w 2016 w Rio de Janeiro odbył się 9 sierpnia w Centro Aquático Maria Lenk w dzielnicy Barra da Tijuca w Rio de Janeiro.
Obrończyniami złotego medalu olimpijskiego z 2012 roku były Chinki Chen Ruolin i Liu Huixia.
Format zawodów.
Konkurs odbył się w jednym etapie finałowym, w którym każda para wykonywała 5 skoków ocenianych przez 11 sędziów – po 3 sędziów oceniających każdą zawodniczkę i 5 oceniających synchronizację. 2 skrajne noty z 3 przypadających na każdą zawodniczkę i 2 skrajne noty z 5 za synchronizację nie były brane pod uwagę. Trzy pozostałe noty były uśredniane, mnożone przez 0,6 i przez współczynnik trudności, dając wynik jednego skoku. Wyniki z 5 skoków były sumowane i dawały ostateczny wynik.

</doc>
<doc id="3767212" url="https://pl.wikipedia.org/wiki?curid=3767212" title="Polsko-Amerykańska Fundacja Edukacji i Rozwoju Ekonomicznego">
Polsko-Amerykańska Fundacja Edukacji i Rozwoju Ekonomicznego

Polsko-Amerykańska Fundacja Edukacji i Rozwoju Ekonomicznego (PAFERE) – polski niezależny, pozarządowy think tank zajmujący się wolnorynkową edukacją ekonomiczną, promocją wolności gospodarczej i wolnego handlu, związkami etyki z ekonomią, a także rozwojem nauk ekonomicznych.
Fundacja PAFERE założona została w 2007 roku przez Jana Michała Małka, polskiego emigranta i prywatnego przedsiębiorcę – na stałe zamieszkującego w Stanach Zjednoczonych, członka Mont Pelerin Society. Wcześniej działała ona jako oddział amerykańskiej Fundacji PAFERE Pro Publico Bono, założonej w 2000 roku w Kalifornii. Siedzibą Fundacji jest Warszawa. Punkt wyjścia dla działalności PAFERE stanowi stwierdzenie, iż główną przyczyną problemów i kryzysów gospodarczych prowadzących do bezrobocia, biedy i innych problemów społecznych jest powszechne nieprzestrzeganie przykazań „Nie kradnij!” oraz – „Nie pożądaj żadnej rzeczy, która należy do bliźniego!”. Stosowanie się do tych przykazań, w ich odniesieniu do gospodarki, Fundacja traktuje jako imperatywy i podstawę chrześcijańskiej myśli ekonomicznej. Dotyczy to zarówno zwykłych obywateli, jak i, przede wszystkim, rządów państw i jest warunkiem dynamicznego i pomyślnego ogólnego rozwoju gospodarczego i dobrobytu.
Najważniejsze cele Fundacji.
Cele te Fundacja PAFERE realizuje poprzez:
Goście Fundacji PAFERE.
Od początku istnienia Fundacji PAFERE, na jej zaproszenie gościło w Polsce wielu wybitnych ekonomistów i myślicieli z różnych krajów świata, zajmujących się promowaniem i popularyzacją gospodarki wolnorynkowej. Wśród nich byli m.in. Robert Sirico (Acton Institute), Alejandro Chafuen (Atlas Economic Research Foundation), Thomas di Lorenzo (Mises Institute), Michael Reagan, Mart Laar, Victor Claar, Samuel Gregg, Ken Schoolland, Daniel J. Mitchell, Thomas Woods, Lee Edwards, Petr Mach, Lawrence W. Reed (Foundation for Economic Education), Sheldon Richman.
Władze Fundacji PAFERE.
Prezesi Fundacji PAFERE:
Członkowie Zarządu: Piotr Żak, Damian Kot, Paweł Sztąberek.
Członkowie Rady Fundacji: Jan Michał Małek, Piotr Andrzejewski, Stanisław Michalkiewicz, prof. Witold Kwaśnicki.
Współpracownicy Fundacji: prof. Michał Wojciechowski, Jacek Gniadek SVD, Andrzej Barański, Konrad Rajca (pomysłodawca i koordynator konkursu Magister PAFERE).

</doc>
<doc id="3767213" url="https://pl.wikipedia.org/wiki?curid=3767213" title="Ława fundamentowa">
Ława fundamentowa



</doc>
<doc id="3767214" url="https://pl.wikipedia.org/wiki?curid=3767214" title="Płyta fundamentowa">
Płyta fundamentowa



</doc>
<doc id="3767218" url="https://pl.wikipedia.org/wiki?curid=3767218" title="Edyta Dzieniszewska-Kierkla">
Edyta Dzieniszewska-Kierkla



</doc>
<doc id="3767219" url="https://pl.wikipedia.org/wiki?curid=3767219" title="The Wild Heart">
The Wild Heart

The Wild Heart – drugi solowy album wokalistki i kompozytorki Stevie Nicks, wydany w czerwcu 1983 roku.
Album był promowany przez trzy single: "Stand Back", wydany 19 maja 1983 roku, "If Anyone Falls", wydany 3 września 1983 i "Nightbird", wydany 30 listopada 1983. W nagrywaniu utworu "Stand Back" wziął udział Prince, jednak na okładce albumu nie podano o tym informacji.
Wykonawcy.
Gościnnie
Muzycy sesyjni
Sekcja skrzypiec w utworze "Beauty and the Beast"

</doc>
<doc id="3767220" url="https://pl.wikipedia.org/wiki?curid=3767220" title="Drepanopeziza ribis">
Drepanopeziza ribis

Drepanopeziza ribis (Rehm ex Kleb.) Höhn.) – gatunek grzybów z rodziny "Drepanopezizaceae". Pasożyt roślin wywołujący chorobę o nazwie antraknoza liści porzeczek.
Systematyka i nazewnictwo.
Pozycja w klasyfikacji według Index Fungorum: "Drepanopeziza, Drepanopezizaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozowali w 1905 r. Heinrich Rehm i Heinrich Klebahn nadając mu nazwę "Pseudopeziza ribis". Obecną, uznaną przez Index Fungorum, nazwę nadał mu w 1945 r. Franz Xaver Höhnel. 
Synonimy:
Jeszcze do niedawna "Gloeosporidiella ribis" (Lib.) Petr. opisywany był jako odrębny gatunek. Później okazało się, że jest to tylko anamorfa "Drepanopeziza ribis", tak więc "Gloeosporidiella ribis" stał się tylko synonimem. 
Cykl rozwojowy.
Saprotrof i pasożyt obligatoryjny roślin należących do rodzaju porzeczka ("Ribes"). Na żywych roślinach rozwija się jego forma bezpłciowa (anamorfa). Jej grzybnia na dolnej stronie liści wytwarza acerwulusy, w których powstają zarodniki konidialne. W czasie wilgotnej pogody pęczniejące od wilgoci acerwulusy powodują rozerwanie naskórka liścia i przez pęknięcie wydostają się zlepione śluzem zarodniki. Wybijają je krople deszczu, a przenosi wiatr. Zarodniki te dokonują infekcji wtórnej, rozprzestrzeniając chorobę. Czas od wykiełkowania zarodników do dojrzenia acerwulusów wynosi 8–12 dni, w czasie sezonu wegetacyjnego może więc powstać kilka generacji zarodników.
Na opadłych liściach porzeczki rozwija się forma płciowa – teleomorfa. Wytwarza apotecja, w których na drodze płciowej powstają askospory. Zarodniki te wiosną dokonują infekcji pierwotnej, kiełkując na młodych liściach porzeczek. Na liściach porzeczki opadłych późną jesienią udaje się przetrwać także niektórym acerwulusom. Wytwarzane w nich konidia wiosną również dokonują infekcji pierwotnej. 
Morfologia.
Acerwulusy mają postać drobnych, ciemnych i podobnych do brodawek wzniesień o średnicy 0,3–0,4 mm. Konidiofory powstają w ich dolnej części, w miękiszu palisadowym liścia. W fialidach na końcach konidioforów wytwarzane są sierpowate, jednokomórkowe i bezbarwne konidia o rozmiarach 14–22 × 4–7 μm. Mają obciętą podstawę i dzióbek na wierzchołku. Podawano także, że wytwarzane są mikrokonidia o rozmiarach 3–6 × 1–1,5 μm.
Apotecja powstają na słabo rozwiniętej grzybni. Mają średnicę 0,4–1 mm i tylko swoją dolną częścią są zagłębione w podłożu. W czasie wilgotnej pogody pęcznieją i wznoszą się ponad podłoże, w czasie suchej kurczą się i zagłębiają w podłoże. Hymenium składa się z palisadowo ułożonych worków poprzegradzanych wstawkami. Worki mają cylindryczno-buławkowaty kształt, nieco zgrubiałe ścianki i ujście w szczytowej części. Mają rozmiar 70–90 × 12–16 μm. Powstają w nich jednokomórkowe, bezbarwne askospory o jajowatym kształcie i rozmiarach 12–17 × 7–8 μm.

</doc>
<doc id="3767225" url="https://pl.wikipedia.org/wiki?curid=3767225" title="Skoki do wody na Letnich Igrzyskach Olimpijskich 2016 – wieża 10 m synchroniczne kobiet">
Skoki do wody na Letnich Igrzyskach Olimpijskich 2016 – wieża 10 m synchroniczne kobiet



</doc>
<doc id="3767230" url="https://pl.wikipedia.org/wiki?curid=3767230" title="Loksapina">
Loksapina

Loksapina – organiczny związek chemiczny, pochodna dibenzoksazepiny, stosowana jako lek przeciwpsychotyczny. Tradycyjnie zaliczana jest do klasycznych neuroleptyków.
Mechanizm działania.
Loksapina jest antagonistą receptorów dopaminergicznych D4 i D2. Wykazuje też powinowactwo do szeregu innych receptorów, w tym postsynaptycznych receptorów 5-HT2A, receptorów adrenergicznych (α1, α2), histaminowych H1 i muskarynowych M1.
Metabolizm.
Loksapina metabolizowana jest głównie w wątrobie, przy udziale izoenzymów cytochromu P450: CYP3A4, CYP2D6, CYP1A2, CYP2C19 i CYP2C8, oraz monooksygenaz zawierających flawinę (FMO). Spośród metabolitów loksapiny dwa są czynne biologicznie: amoksapina i 7OH-loksapina.

</doc>
<doc id="3767231" url="https://pl.wikipedia.org/wiki?curid=3767231" title="Gloeosporidiella ribis">
Gloeosporidiella ribis



</doc>
<doc id="3767234" url="https://pl.wikipedia.org/wiki?curid=3767234" title="Instytut Badań nad Holokaustem imienia Szymona Wiesenthala">
Instytut Badań nad Holokaustem imienia Szymona Wiesenthala



</doc>
<doc id="3767235" url="https://pl.wikipedia.org/wiki?curid=3767235" title="Wiedeński Instytut Badań nad Holokaustem im. Szymona Wiesenthala">
Wiedeński Instytut Badań nad Holokaustem im. Szymona Wiesenthala



</doc>
<doc id="3767238" url="https://pl.wikipedia.org/wiki?curid=3767238" title="Wiedeński Instytut Badań nad Holokaustem imienia Szymon Wiesenthala (VWI)">
Wiedeński Instytut Badań nad Holokaustem imienia Szymon Wiesenthala (VWI)



</doc>
<doc id="3767241" url="https://pl.wikipedia.org/wiki?curid=3767241" title="Lekkoatletyka na Letnich Igrzyskach Olimpijskich 2016 – pchnięcie kulą kobiet">
Lekkoatletyka na Letnich Igrzyskach Olimpijskich 2016 – pchnięcie kulą kobiet

Pchnięcie kulą kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro. Zawody odbyły się 12 sierpnia 2016 roku.
Obrończynią złotego medalu olimpijskiego z 2012 roku była Valerie Adams z Nowej Zelandii (pierwsze miejsce w konkursie zdobyła Nadzieja Astapczuk, jednak została ona zdyskwalifikowana za doping).
W zawodach wzięło udział 36 zawodniczek z 25 krajów.
Rekordy.
Tabela uwzględnia rekordy uzyskane przed rozpoczęciem rywalizacji.
Wyniki.
Eliminacje.
Zawodniczki rywalizowały w dwóch grupach: A i B. Norma kwalifikacyjna do finału wynosiła 18,90 m(Q). Do finału kwalifikowało się 12 zawodniczek z najlepszym wynikiem (q).
Finał.
W finale startowało 12 zawodniczek. Po trzech rzutach, do wąskiego finału kwalifikowało się 8 najlepszych zawodniczek.

</doc>
<doc id="3767245" url="https://pl.wikipedia.org/wiki?curid=3767245" title="Kościół Świętych Apostołów Piotra i Pawła w Chobieni">
Kościół Świętych Apostołów Piotra i Pawła w Chobieni

Kościół Świętych Apostołów Piotra i Pawła – rzymskokatolicki kościół parafialny należący do dekanatu Ścinawa diecezji legnickiej.
Architektura.
Obecna świątynia została wzniesiona w stylu gotyckim w 1 połowie XVI wieku, przebudowano ją w XVIII wieku i odrestaurowano w XIX wieku. Jest to budowla orientowana, murowana, oskarpowana, jednonawowa, posiadająca wieżę od strony zachodniej oraz pięciokątnie zakończone prezbiterium. Wnętrze nakryte jest sklepieniami kolebkowymi z lunetami.
Wyposażenie.
Znajduje się w nim chrzcielnica z 1587 roku, dwa nagrobki z XVI i XVII wieku a także ołtarz w stylu klasycystycznym i ambona wykonane na początku XIX wieku.

</doc>
<doc id="3767251" url="https://pl.wikipedia.org/wiki?curid=3767251" title="Blonanseryna">
Blonanseryna

Blonanseryna – organiczny związek chemiczny, stosowany jako lek przeciwpsychotyczny. Lek został dopuszczony na rynek japoński przez Japońską Agencję Wyrobów Medycznych i Farmaceutycznych (PMDA) w styczniu 2008 roku, producentem jest Dainippon Sumitomo Pharma. Zarejestrowany jest w Japonii i Korei Południowej w leczeniu schizofrenii.
Mechanizm działania.
Blonanseryna jest antagonistą receptorów dopaminergicznych D2 i D3. Wykazuje też powinowactwo do szeregu innych receptorów, w tym postsynaptycznych receptorów serotoninowych 5-HT2A.
Skuteczność.
Badania kliniczne potwierdziły skuteczność blonanseryny w leczeniu objawów schizofrenii.
Metabolizm.
Blonanseryna metabolizowana jest głównie w wątrobie, przy udziale izoenzymu cytochromu P450 CYP3A4.

</doc>
<doc id="3767252" url="https://pl.wikipedia.org/wiki?curid=3767252" title="Lonasen">
Lonasen



</doc>
<doc id="3767253" url="https://pl.wikipedia.org/wiki?curid=3767253" title="QKD">
QKD



</doc>
<doc id="3767255" url="https://pl.wikipedia.org/wiki?curid=3767255" title="Tomasz Działowy">
Tomasz Działowy

Tomasz Działowy, ps. Gimper, znany również jako Gimpson (pseudonim muzyczny) (ur. 17 kwietnia 1994 w Kołobrzegu) – polski youtuber, influencer i osobowość medialna, twórca i prowadzący programu internetowego "Lekko nie będzie". W latach 2014–2017 zajmował się również tworzeniem utworów muzycznych.
Jest współwłaścicielem agencji kreatywnej Vidmo.
Działalność.
W 2011 rozpoczął tworzenie filmów poświęconych grom wideo, publikowanych na platformie YouTube. Trzy lata później kanał cieszył się znaczną popularnością, notując ponad 300 tys. subskrybentów. 10 września 2016 jego kanał na YouTube przekroczył próg miliona subskrypcji.
W 2014 samodzielnie wydał debiutancki album pt. "Jeden", znalazłszy 1,5 tys. nabywców. W 2015 nawiązał współpracę z DJ-em Remo, wraz z którym zarejestrował piosenkę „Bombsite A”. W utworze wystąpiła ponadto youtuberka Weronika „Mamiko” Heck. Promowany teledyskiem singel uzyskał status trzykrotnej platynowej płyty w Polsce, sprzedając się w nakładzie 60 tys. kopii. 12 sierpnia 2016 wydał pierwszy, dostępny w powszechnej sprzedaży, album studyjny pt. "Niepowstrzymany". Wydawnictwo było promowane teledyskami do utworów „Mój przyjaciel, grubas 2”, „Liryczna chłosta” i „Niepowstrzymany”.
Od 2014 prowadzi przedsiębiorstwo Vidmo zajmujące się prowadzeniem kanałów na platformie YouTube oraz PR.
20 października 2017 uruchomił internetowe talk-show "Lekko nie będzie", które udostępniane jest na YouTube oraz w serwisie ipla.
3 grudnia 2018 został ambasadorem drużyny E-Sportowej AGO Esports i założył kanał x-kom AGO. W 2019 uczestniczył w dziewiątej edycji programu rozrywkowego Polsatu "Dancing with the Stars. Taniec z gwiazdami" (2019). W parze z Natalią Głębocką zajął drugie miejsce w finale. 12 grudnia 2019 wydał książkę pt. „Zdolny do wszystkiego”, która uzyskała status bestsellera jeszcze w okresie przedsprzedaży.
Jest współwłaścicielem (jako większościowy udziałowiec) agencji kreatywnej Vidmo, która realizuje kampanie reklamowe dla firm oraz zarządza i pomaga w prowadzeniu kanałów na platformie YouTube (m.in. program Mniej Więcej).
3 stycznia 2023 roku został współwłaścicielem klubu sztuk walk „Hunter”.
Kontrowersje.
Filmy, które do lutego 2017 publikował na kanale YouTube, z założenia adresowane były do osób w wieku powyżej 16. roku życia. Posługiwał się w nich wulgarnym językiem; przez część swojej widowni był odbierany jako osoba agresywna, która ośmiesza i upokarza innych. Brak wyraźnych oznaczeń wiekowych na produkcjach przyczynił się do tego, że filmy trafiały nie tylko do osób, do których miały trafiać z założenia, ale również do dzieci, którym imponował styl twórcy. Z tego względu Grzegorz Marczak, dziennikarz portalu Antyweb, na jego łamach nazwał go „czołową patologią polskiego YouTube”. W 2015 został pozwany do sądu przez innego twórcę, Krzysztofa „Atora” Woźniaka, który zarzucił mu pomówienie i niszczenie dobrego imienia. Była to pierwsza tego typu sprawa w polskim wymiarze sprawiedliwości.
W 2017 zmienił styl nagrywanych filmików, wyeliminował wulgaryzmy oraz wprowadził oznaczenie wiekowe "16+" dla wskazania konkretnej grupy odbiorców, do których adresowany jest materiał. Programy stały się profesjonalne, a ich wartość merytoryczna znacząco wzrosła. Grzegorz Marczak, który wcześniej krytykował Gimpera za styl, docenił jego zmianę, jak i profesjonalizm programów, które youtuber prowadzi. 1 stycznia 2019 opublikował materiał, w którym szeroko poruszył temat własnej działalności z ostatnich kilku lat, w tym kontrowersji.
Walki freak show fight.
26 marca 2022 podczas trwającej gali "Fame 13" organizowanej przez federację typu freak show fight – Fame MMA, został zapowiedziany jego występ na kolejnej gali ("Fame 14"), która odbyła się 14 maja tego samego roku, gdzie w walce wieczoru zmierzył się z jednym z członków Ekipy Friza, Mateuszem „Trombą” Trąbką. Działowy przegrał walkę przez techniczny nokaut, przed końcem drugiej rundy.
Drugą walkę stoczył z Cezarym „Czarmageddonem” Jóźwikiem 3 lutego 2023 podczas "Fame 17". Wygrał po jednogłośnej decyzji sędziowskiej.

</doc>
<doc id="3767258" url="https://pl.wikipedia.org/wiki?curid=3767258" title="Rehaset Mehari">
Rehaset Mehari

Rehaset Mehari (ur. 5 marca 1989) – erytrejska lekkoatletka, długodystansowiec, olimpijczyk.
Uczestniczka Igrzysk Olimpijskich w Londynie, gdzie wystartowała w biegu maratońskim, który ukończyła na 58. miejscu z czasem 2:35:49. 
Startowała również w Mistrzostwach Świata w Biegach Przełajowych 2011 w Punta Umbría, zajmując 51. miejsce . 
Rekordy życiowe.
"Stan na 17.08.2016"

</doc>
<doc id="3767260" url="https://pl.wikipedia.org/wiki?curid=3767260" title="Płyta spocznikowa">
Płyta spocznikowa



</doc>
<doc id="3767266" url="https://pl.wikipedia.org/wiki?curid=3767266" title="Eugeniusz Hilary Sabaudzki-Carignano">
Eugeniusz Hilary Sabaudzki-Carignano

Eugeniusz Hilary Sabaudzki-Carignano (, ur. 21 października 1753 w Turynie, zm. 30 czerwca 1785 w Domart-sur-la-Luce) – syn księcia Carignano i pierwszym hrabią Villafranca.
Życiorys.
Eugeniusz Hilary Sabaudzki-Carignano był drugim synem (który dożył wieku dorosłego) w rodzinie księcia Ludwika Wiktora Sabaudzkiego-Carignano i Krystyny Henryki Heskiej-Rothenburg.
W dniu 20 października 1779 w Saint-Malo zawarł małżeństwo morganatyczne z francuską szlachcianką Elżbietą Anną Magon Boisgarin (22 lutego 1765 – 9 lipca 1834), córką koniuszego. To małżeństwo spowodowało wiele dyskusji, do czasu gdy zostało unieważnione przez parlament w Paryżu, 7 października 1780, ale w dniu 28 października 1780 r. zostało uznane za ważne w dekrecie wydanym przez króla Sardynii, w którym monarcha jednak wykluczył przyszłe potomstwo Eugeniusza Hilarego z prawa do sukcesji. Para ponownie pobrała się oficjalnie, za zgodą króla Sardynii, w miejscowości Saint-Malo 22 stycznia 1781.
Małżeństwo miało syna:
Józef Maria obiął dziedzictwo z chwila śmierci ojca. Od 1911 spoczywa wraz z małżonką w Sanktuarium Prawdziwego Wotum Matki Bożej Łaskawej w Racconigi.

</doc>
<doc id="3767267" url="https://pl.wikipedia.org/wiki?curid=3767267" title="The Queen’s College w Oksfordzie">
The Queen’s College w Oksfordzie

The Queen’s College – jedno z kolegiów Uniwersytetu Oksfordzkiego ("University of Oxford") w Anglii.
Kolegium to zostało założone w 1341 roku przez Roberta de Eglesfield na cześć królowej Filipy z Hainault (żony króla Anglii Edwarda III). College zbudowany jest głównie w stylu neoklasycystycznym, który obejmuje budynki zaprojektowane przez sir Christophera Wrena i Nicholasa Hawksmoora.
W 2014 roku fundusz kolegium wyniósł £206 mln, co czyni go piątym najbogatszym kolegium w Oksfordzie.
Historia.
College został założony w XIV wieku przez Roberta de Eglesfield (d'Eglesfield), kapelana żony króla Anglii Edwarda III); stąd jego nazwa. Herb kolegium tylko nieznacznie różni się od rodzinnego herbu jego fundatora. 
Podczas przebudowy w XVIII wieku została zbudowana biblioteka, uchodząca dziś za jedną z najpiękniejszych w Oksfordzie.
Średniowieczne fundamenty kolegium znajdują się pod dzisiejszą XVIII-wieczną strukturą.
Nazwa.
Nazwa kolegium The Queen's pochodzi od jego pierwszej patronki, Królowej Filipy de Hainault (1314–1369, żony króla Edwarda III). Kolegium zostało założone w styczniu 1341. Nosiło następujące nazwy: „Queen's Hall”, „Queenhall”, „Queen's College”. Według aktu z 1585 roku do oficjalnej nazwy college'u doszedł przedimek „the”, który zakończył zamieszanie związane z tym, której królowej kolegium nosi nazwę, ostatecznie potwierdzając nazwę wspominającą jego pierwszą patronkę. W praktyce jednak stosuje się nazwę bez przedimka, nazywając college (oryginalna powszechna pisownia) „Queens College” lub „Queen's”. Pełna nazwa college'u brzmi „The Provost and Scholars of The Queen’s College in the University of Oxford". W tym punkcie ważne jest wspomnieć o Queens' College w Cambridge, które dla odmiany nie ma przedimka i wskazuje to na fakt, że zostało nazwane na cześć kilku królowych (Małgorzata Andegaweńska, żona Króla Henryka VI i Elżbieta Woodville, żona Króla Edwarda IV).
Budynki i życie studenckie.
Biblioteka.
The Queen's College ma nie tylko jedną z najlepiej wyposażonych bibliotek w Oksfordzie, ale też jedną z najpiękniejszych. Obecna liczba książek do wypożyczenia oscyluje wokół 50 000 woluminów zaś pełna kolekcja sięga liczby 100 000. Książki z pierwszego piętra dostępne są tylko w obecności bibliotekarza. Pierwsze piętro biblioteki jest jednym z najważniejszych punktów w kolegium od jego zbudowania w XVII wieku. W przeciwieństwie do innych tego typu zabytkowych bibliotek w Oksfordzie, pierwsze piętro pozostaje do dyspozycji studentów kolegium w godzinach pracy bibliotekarzy. Biblioteka jest otwarta 24 godziny na dobę, siedem dni w tygodniu dla wszystkich studentów The Queen's College. Oprócz wystroju, biblioteka może pochwalić się jedną z największych  i najbardziej różnorodnych kolekcji w Oksfordzie. Część książek, tak jak pierwsze wydanie Szekspirowskich Komedii, Historii i Tragedii są tak cenne, że na co dzień przechowywane w podziemiach w miejscu nieznanym nikomu prócz bibliotekarzom. 
Na rok 2018 planowany jest koniec prac mających na celu powiększenie biblioteki. Nowa biblioteka będzie miała rozszerzoną piwnicę, tworząc więcej miejsca dla uczących się w niej studentów.
Kaplica i muzyka.
The Queen's College uchodzi za najbardziej „umuzykalnione” kolegium w Oksfordzie. Chór w nim jest uznawany za najlepszy oksfordzki chór mieszany. Próby chóru odbywają się cztery razy w tygodniu zaś śpiewy w kaplicy trzy razy. W trakcie trymestru odbywają się też koncerty w kaplicy, podczas których można usłyszeć dzieła takich kompozytorów jak Handel, Bach lub Rutter.
Od czasu konsekracji w 1719 roku, kaplica The Queen's College pozostaje w prawie niezmienionym stanie.
Zakwaterowanie.
The Queen's jest jednym z niewielu kolegiów w Oksfordzie, które gwarantują zakwaterowanie dla wszystkich swoich studentów na studiach licencjackich. Jednym z budynków przynależących do The Queen's jest Florey Building na ulicy St Clement's, zaprojektowany przez Jamesa Stirlinga i nazwany imieniem byłego rektora The Queen's, a zarazem zdobywcy Nagrody Nobla Howarda Florey'a. The Florey Building daje zakwaterowanie ponad osiemdziesięciu pierwszorocznym w The Queen's.  Budynek jest charakterystyczny ze względu na swoją nietypową budowę w kształcie litery U, ze ścianami ze szkła zwróconymi w stronę wewnętrzną litery. Pozostałe budynki należące do kolegium to Cardo Building, Carrodus Quad i St.Aldate's House. Ten ostatni jest przeznaczony najczęściej dla studentów studiów magisterskich lub tych spoza Wielkiej Brytanii.
Posiłki.
Każdy student The Queen's może jadać wszystkie posiłki w zabytkowej stołówce. Wyżywienie jest subsydiowane przez władze kolegium, co jest tłumaczone brakiem kuchni w większości budynków z zakwaterowaniem.
The Queen's jest prawdopodobnie jedynym kolegium w Oksfordzie, gdzie każda kolacja jest podawana przez kelnerów. Każdego dnia podaje się dwie kolacje, na które studenci zapisują się z wyprzedzeniem. Druga kolacja wymaga założenia przez studentów oksfordzkiej szaty i przed nią można usłyszeć błogosławieństwo po łacinie, charakterystyczne dla tego kolegium.
"Benedic nobis, Domine Deus, et his donis, quae ex liberalitate Tua sumpturi sumus; per Jesum Christum Dominum nostrum. Amen."

</doc>
<doc id="3767268" url="https://pl.wikipedia.org/wiki?curid=3767268" title="Juha Miettinen">
Juha Miettinen

Juha Miettinen (ur. 9 października 1980) – fiński skoczek narciarski. Uczestnik mistrzostw świata juniorów (1998) i dwukrotny uniwersjady (2003 i 2005). Medalista mistrzostw kraju i mistrzostw świata weteranów.
Życiorys.
W oficjalnych zawodach międzynarodowych rozgrywanych przez FIS występował w latach 1996–2005. Zadebiutował w nich 7 grudnia 1996 w Ruce, odpadając w kwalifikacjach do zawodów Pucharu Świata. Do rywalizacji na najwyższym szczeblu przystępował jeszcze dwukrotnie – 1 marca 2002 w Lahti oraz 10 marca 2004 w Kuopio, gdzie także odpadł w kwalifikacjach do konkursów Pucharu Świata. Większość startów w rywalizacji międzynarodowej odnotował w Pucharze Kontynentalnym, gdzie punktował 9 razy. Miejsce w czołowej „dziesiątce” zajął tylko raz – 29 lutego 2004 w Kuopio uplasował się na 10. pozycji.
Raz startował w mistrzostwach świata juniorów – w 1998 zajął 17. pozycję w konkursie indywidualnym. Dwukrotnie brał udział w uniwersjadzie – w 2003 indywidualnie był 21. (skocznia duża) i 31. (normalna), a drużynowo 4., z kolei dwa lata później indywidualnie plasował się na 23. (skocznia normalna) i 28. (duża), a drużynowo zajął 9. pozycję. Start na uniwersjadzie w 2005 był jednocześnie jego ostatnim w oficjalnych zawodach międzynarodowych organizowanych przez FIS.
Jest brązowym medalistą konkursu drużynowego mistrzostw Finlandii – wynik taki osiągnął w 2004, wraz z drugim zespołem klubu Puijon Hiihtoseura, w barwach którego startowali również Juha-Matti Ruuskanen, Pekka Salminen i Arttu Lappi. W Mistrzostwach Świata Weteranów w Skokach Narciarskich 2008 zwyciężył w kategorii gości (wiek od 25 do 29 lat), w konkursie indywidualnym na skoczni K-73.
W sierpniu 2016, po ponad 11 latach przerwy, Miettinen ponownie został zgłoszony do udziału w oficjalnych zawodach międzynarodowych organizowanych przez FIS – 18 sierpnia zajął 35. pozycję w konkursie FIS Cup rozegranym w Kuopio, a dzień później był 24., zdobywając pierwsze w karierze punkty cyklu FIS Cup.
Jest medalistą letnich mistrzostw świata weteranów.
W październiku 2020 zdobył brązowy medal w indywidualnym konkursie mistrzostw Finlandii w skokach narciarskich.

</doc>
<doc id="3767271" url="https://pl.wikipedia.org/wiki?curid=3767271" title="Hardwired...To Self-Destruct">
Hardwired...To Self-Destruct

Hardwired...To Self-Destruct – dziesiąty album studyjny amerykańskiej heavymetalowej grupy Metallica, który ukazał się 18 listopada 2016 roku nakładem należącej do zespołu wytwórni Blackened Recordings. Na dwupłytowym wydawnictwie znalazło się dwanaście premierowych utworów. Do każdej z piosenek na płycie został zrealizowany teledysk. Premierę albumu poprzedziły single „Hardwired”, „Moth Into Flame” oraz „Atlas, Rise!”, a potem wydano jeszcze trzy dodatkowe single: „Now That We're Dead”, „Spit Out the Bone” i balladę „Halo on Fire”.
Edycja rozszerzona albumu została wzbogacona o trzecią płytę na której znalazły się m.in. interpretacje utworów z repertuaru Deep Purple i Iron Maiden, zremiksowany utwór Lords Of Summer z singla o tym samym tytule z 2014 roku oraz nagrania zarejestrowane na żywo 16 kwietnia 2016 roku w Rasputin Music podczas Record Store Day (5-13) i 20 sierpnia 2016 roku w U.S. Bank Stadium (14). Album zadebiutował na 1. miejscu listy Billboard 200 w Stanach Zjednoczonych, sprzedając się w nakładzie 291 tys. egzemplarzy w przeciągu tygodnia od dnia premiery. Ponadto, album trafił na 1. miejsce list przebojów, m.in. w Szwecji, Norwegii, Nowej Zelandii, Australii, Austrii i Finlandii. Album w 2017 roku uzyskał status platynowej płyty w Stanach Zjednoczonych za sprzedaż miliona egzemplarzy.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3767273" url="https://pl.wikipedia.org/wiki?curid=3767273" title="Lekkoatletyka na Letnich Igrzyskach Olimpijskich 2008 – bieg na 3000 m z przeszkodami kobiet">
Lekkoatletyka na Letnich Igrzyskach Olimpijskich 2008 – bieg na 3000 m z przeszkodami kobiet

Bieg na 3000 m z przeszkodami – jedna z konkurencji lekkoatletycznych rozegranych podczas XXIX Letnich Igrzysk Olimpijskich w Pekinie rozegrana w dniach 15–17 sierpnia 2008 roku.

</doc>
<doc id="3767275" url="https://pl.wikipedia.org/wiki?curid=3767275" title="Lekkoatletyka na Letnich Igrzyskach Olimpijskich 2008 - bieg na 3000 m z przeszkodami kobiet">
Lekkoatletyka na Letnich Igrzyskach Olimpijskich 2008 - bieg na 3000 m z przeszkodami kobiet



</doc>
<doc id="3767276" url="https://pl.wikipedia.org/wiki?curid=3767276" title="Spiders (zespół muzyczny)">
Spiders (zespół muzyczny)

Spiders – szwedzki zespół muzyczny wykonujący hard rock. Powstał w 2010 roku w Göteborgu w składzie: Ann-Sofie Hoyles (śpiew), John Hoyles (gitara elektryczna), Matteo Gambacorta (gitara basowa) oraz Axel Sjöberg (perkusja). Zespół zadebiutował w 2011 roku minialbumem pt. "Spiders", który trafił do sprzedaży nakładem oficyny Crusher Records. Wkrótce potem skład opuścił Sjöberg, który skoncentrował swoje wysiłki na występach w formacji Graveyard. Nowym perkusistą Spiders został Richard Harryson. 8 października 2012 roku ukazał się pierwszy album długogrający grupy pt. "Flash Point". Wydawnictwo dotarł do 52. miejsca szwedzkiej listy przebojów (sverigetopplistan). W ramach promocji do pochodzących z płyty utworów "Fraction" i "Hang Man" zostały zrealizowane wideoklipy. 
10 listopada 2014 roku nakładem wytwórni muzycznej Reaktor Recordings ukazał się drugi album zespołu zatytułowany "Shake Electric". Płyta promowana teledyskami do utworów "Mad Dog", "Shake Electric" i "Control" uplasowała się na 7. miejscu najpopularniejszych płyt w Szwecji. Nagrania przysporzyły zespołowi także pierwszej nominacji do nagrody szwedzkiego przemysłu fonograficznego Grammis w kategorii "Årets Hårdrock/Metall". Jeszcze w 2014 roku z zespołu odszedł Matteo Gambacorta, w miejsce którego został zaangażowany Olle Griphammar. 

</doc>
<doc id="3767277" url="https://pl.wikipedia.org/wiki?curid=3767277" title="Krzysztof Apt">
Krzysztof Apt

Krzysztof Rafał Apt (ur. 1949 w Katowicach) – polski matematyk i informatyk. Specjalizuje się w programowaniu logicznym, teorii weryfikacji
programów i teorii gier. CWI fellow w holenderskim Centrum voor Wiskunde en Informatica oraz profesor (od 2014 emerytowany) na Uniwersytecie Amsterdamskim. Współzałożyciel i pierwszy dyrektor administracyjny (1982–1984) „Zeszytów Literackich".
Życiorys.
W rodzinnych Katowicach ukończył VIII Liceum Ogólnokształcące im. Wilhelma Piecka. Matematykę studiował na Uniwersytecie Wrocławskim. Stopień doktorski uzyskał z logiki matematycznej na Uniwersytecie Warszawskim w 1974 na podstawie pracy pt. "Niefinitystyczne reguły wnioskowania" przygotowanej pod kierunkiem prof. Andrzeja Stanisława Mostowskiego. Po doktoracie wyemigrował na Zachód. W latach 1991–2014 był profesorem Universiteit van Amsterdam. Poza Amsterdamem pracuje także jako profesor wizytujący Instytutu Informatyki Wydziału Matematyki, Informatyki i Mechaniki Uniwersytetu Warszawskiego.
W 2000 roku założył czasopismo „ACM Transactions on Computational Logic”, którego był redaktorem naczelnym w latach 2000–2005. Od 2006 jest członkiem Academia Europea.
Redaktor i autor szeregu książek, rozdziałów w pracach zbiorowych i licznych artykułów. Od 1989 jest redaktorem periodyku „Journal of Logic and Computation”, a od 2001 „Theory and Practice of Logic Programming”. Swoje prace publikował w takich czasopismach jak m.in. „Journal of the ACM”, „The Journal of Logic Programming” „Information Processing Letters”, „International Game Theory Review” oraz „Distributed Computing”.
Jest jednym z inicjatorów Nagrody im. Witolda Lipskiego.

</doc>
<doc id="3767279" url="https://pl.wikipedia.org/wiki?curid=3767279" title="Cmentarz rzymskokatolicki w Obszy">
Cmentarz rzymskokatolicki w Obszy

Cmentarz rzymskokatolicki w Obszy – nekropolia w Obszy, utworzona na potrzeby miejscowej ludności katolickiej w 1919 r., użytkowana do dzisiaj.
Historia i opis.
Cmentarz założono w 1919 r. na potrzeby świeżo erygowanej parafii katolickiej. Najstarszy pochówek pochodzi z tego samego roku. W 1972 r. został powiększony o 7 arów pod wysypisko śmieci. Cmentarz jest użytkowany do dzisiejszego dnia.
Na początku lat 90. na jego terenie znajdowało się 30 kamiennych nagrobków sprzed 1945 r. Są to przede wszystkim krzyże na prostopadłościennych postumentach, postumentach z nadstawami i kopcach kamieni zdobione wielostopniowymi gzymsami uskokowymi, półkolistymi szczycikami, trójkątnymi tympanonami i wolutami.
Wśród nagrobków wyróżniają się: pomnik w centrum cmentarza poświęcony parafianom którzy zginęli w czasie II wojny światowej, zbiorowa mogiła w północnej części kryjąca szczątki 4 żołnierzy września 1939 r. i grób weterana spod Monte Cassino.
Na obrzeżach kwater cmentarz porasta 60 brzóz i 10 robinii.

</doc>
<doc id="3767280" url="https://pl.wikipedia.org/wiki?curid=3767280" title="Lekkoatletyka na Letnich Igrzyskach Olimpijskich 2016 – rzut dyskiem kobiet">
Lekkoatletyka na Letnich Igrzyskach Olimpijskich 2016 – rzut dyskiem kobiet

Rzut dyskiem kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro. Zawody odbyły się 15 i 16 sierpnia 2016 roku.
Obrończynią złotego medalu olimpijskiego z 2012 roku była Chorwatka Sandra Perković.
W zawodach wzięło udział 34 zawodniczek z 23 krajów.
Rekordy.
Tabela uwzględnia rekordy uzyskane przed rozpoczęciem rywalizacji.
Wyniki.
Eliminacje.
Zawodniczki rywalizowały w dwóch grupach: A i B. Norma kwalifikacyjna do finału wynosiła 62,00 m(Q). Do finału kwalifikowało się 12 zawodniczek z najlepszym wynikiem (q).
Finał.
W finale startowało 12 zawodniczek. Po trzech rzutach, do wąskiego finału kwalifikowało się 8 najlepszych zawodniczek.

</doc>
<doc id="3767284" url="https://pl.wikipedia.org/wiki?curid=3767284" title="Lekkoatletyka na Letnich Igrzyskach Olimpijskich 2008 – sztafeta 4 × 100 m kobiet">
Lekkoatletyka na Letnich Igrzyskach Olimpijskich 2008 – sztafeta 4 × 100 m kobiet

Sztafeta 4 × 100 m kobiet – jedna z konkurencji lekkoatletycznych rozegranych podczas XXIX Letnich Igrzysk Olimpijskich w Pekinie rozegrana w dniach 21–22 sierpnia 2008 roku.
W 2016 roku z powodu znalezienia niedozwolonych środków dopingowych u Julii Czermoszanskiej, zwycięska reprezentacja Rosji została zdyskwalifikowana.

</doc>
<doc id="3767285" url="https://pl.wikipedia.org/wiki?curid=3767285" title="Lekkoatletyka na Letnich Igrzyskach Olimpijskich 2008 - sztafeta 4 x 100 m kobiet">
Lekkoatletyka na Letnich Igrzyskach Olimpijskich 2008 - sztafeta 4 x 100 m kobiet



</doc>
<doc id="3767290" url="https://pl.wikipedia.org/wiki?curid=3767290" title="Batalion KOP „Nadwórna”">
Batalion KOP „Nadwórna”



</doc>
<doc id="3767294" url="https://pl.wikipedia.org/wiki?curid=3767294" title="Aleksander Hulek">
Aleksander Hulek

Aleksander Wojciech Hulek (ur. 24 marca 1916 w Będziemyślu, zm. 1993) – polski pedagog specjalny.
Życiorys.
Urodził się 24 marca 1916 roku w Będziemyślu koło Rzeszowa. Po ukończeniu Seminarium Nauczycielskiego pracował jako nauczyciel w szkole podstawowej w Boryni i Krzyżowicach (1938–39), a później odbywał czynną służbę wojskową we Lwowie. Brał udział w kampanii wrześniowej i przeszedł wraz z armią polską przez Węgry, Jugosławię, Francję do Anglii (1939). W okresie II wojny światowej przebywał na emigracji w Wielkiej Brytanii, gdzie został skierowany na studia pedagogiczne i psychologiczne do Edynburga. Ukończył je w 1947 roku.
Po powrocie do kraju podjął pracę w Ministerstwie Pracy i Opieki Społecznej. Zajmował się rehabilitacją zawodową. Objął nowo utworzone stanowisko specjalisty ds. rehabilitacji w Głównym Urzędzie Inwalidzkim. Zadaniem tej instytucji było opracowanie programu rehabilitacji inwalidów pod kątem potrzeb społecznych oraz koordynowanie go. Już w 1947 rozpoczęto szkolenie przyfabryczne w Zakładach Przemysłu Metalowego w Poznaniu oraz Pafawagu.
Doktoryzował się na Uniwersytecie im. Adama Mickiewicza w Poznaniu w 1951. W latach 1952–1974 wykładał w Państwowym Instytucie Pedagogiki Specjalnej w Warszawie. 
W latach 1957–1958 odbywał staż naukowy w USA, Kanadzie i Francji. W ramach stypendium ONZ poszerzał wiedzę na temat rehabilitacji osób z niepełnosprawnością.
Habilitował się w 1968 w zakresie pedagogiki specjalnej na Wydziale Psychologii i Pedagogiki Uniwersytetu Warszawskiego. Od 1973 wykładał na Uniwersytecie Warszawskim.
Był założycielem i wieloletnim prezesem Polskiego Towarzystwa Walki z Kalectwem. Pełnił także funkcje eksperta ds. rehabilitacji i kształcenia osób z niepełnosprawnością w organizacjach międzynarodowych: ONZ, UNICEF i UNESCO. W latach 1962-1967 był kierownikiem Działu Rehabilitacji w Biurze Spraw Socjalnych ONZ.
Zainteresowania naukowe.
Interesował się problematyką rehabilitacji osób z niepełnosprawnością; początkowo dorosłych, później dzieci i młodzieży. Był zwolennikiem i propagatorem idei integracji społecznej i zawodowej.

</doc>
<doc id="3767295" url="https://pl.wikipedia.org/wiki?curid=3767295" title="Boaz Meylink">
Boaz Meylink

Boaz Meylink (ur. 22 marca 1984 w Deventer) – holenderski wioślarz, brązowy medalista olimpijski z Rio de Janeiro.
Zawody w 2016 były jego drugimi igrzyskami olimpijskimi, debiutował w 2012. W Brazylii zajął 3. miejsce w ósemce, osadę tworzyli także Kaj Hendriks,
Robert Lücken, Boudewijn Röell, Olivier Siegelaar, Dirk Uittenbogaard, Mechiel Versluis, Tone Wieten i Peter Wiersum. W tej konkurencji był brązowym medalistą mistrzostw świata w 2015. W 2013 zdobył złoto mistrzostw świata i Europy w czwórce bez sternika.

</doc>
<doc id="3767296" url="https://pl.wikipedia.org/wiki?curid=3767296" title="Ekspedycja 41">
Ekspedycja 41

Ekspedycja 41 – stała załoga Międzynarodowej Stacji Kosmicznej, która sprawowała swoją misję od 10 września do 10 listopada 2014 roku. Ekspedycja 41 rozpoczęła się wraz z odłączeniem od stacji statku Sojuz TMA-12M i trwała do odcumowania od ISS statku Sojuz TMA-13M.
Załoga.
Astronauci Maksim Surajew, Alexander Gerst i Gregory Wiseman przybyli na ISS 27 marca 2014 roku na pokładzie Sojuza TMA-13M i weszli w skład Ekspedycji 40. Początkowo znajdowali się na stacji jedynie w trójkę. 26 września 2014 roku dołączyli do nich Aleksandr Samokutiajew, Jelena Sierowa i Barry Wilmore, którzy przybyli na pokładzie Sojuza TMA-14M.
Gdy 10 listopada 2014 roku Sojuz TMA-13M odłączył się od stacji ze Surajewem, Gerstem i Wisemanem na pokładzie, zakończyła się misja Ekspedycji 41. Jednocześnie kosmonauci Samokutiajew, Sierowa i Wilmore przeszli w skład 42. stałej załogi ISS.
Spacery kosmiczne.
Podczas Ekspedycji 41 wykonano trzy spacery kosmiczne (EVA) trwające łącznie 16 godzin i 25 minuty. Dwa pierwsze wyjścia odbyły się ze śluzy Quest, a astronauci wykorzystali skafandry EMU. Pierwsze EVA rozpoczęło się 7 października 2014 o 12:30 UTC i wzięli w nim udział Gregory Wiseman i Alexander Gerst. Pierwszym zadaniem astronautów było przeniesienie zepsutej pompy amoniaku w pobliże śluzy Quest. Pompa ta została zamieniona na nową podczas spaceru kosmicznego z 21 grudnia 2013 roku w czasie Ekspedycji 38. Następnie Alexander Gerst wymienił lampę zewnętrznej kamery telewizyjnej umieszczonej na module Destiny. Ostatnim zadaniem astronautów była instalacja bloku zasilającego na segmencie S0 kratownicy. Nowy blok zapewnia dostawy energii do Mobile Base System w czasie gdy ruchoma platforma Mobile Transporter przesuwa się wzdłuż kratownicy. Spacer kosmiczny zakończył się o 18:43 UTC po 6 godzinach i 13 minutach.
Drugie EVA rozpoczęło się 15 października 2014 o 12:16 UTC i wzięli w nim udział Gregory Wiseman i Barry Wilmore. Głównym zadaniem astronautów była wymiana jednostki sekwencyjnej na strukturze kratownicowej. Jednostka ta uległa awarii w maju 2014 roku i odpowiadała za regulowanie przesyłu energii z jednego zestawu ogniw słonecznych. Wymiana musiała zostać przeprowadzona w określonym oknie czasowym, a dokładnie wtedy gdy stacja znajdowała się w cieniu Ziemi i baterie słoneczne nie generowały energii. Dokonana wymiana pozwoliła przywrócić stacji pełną zdolność energetyczną potrzebną do wykonania wszystkich zaplanowanych prac i badań. Następnie astronauci skupili się przenoszeniu sprzętu umieszczonego na strukturze kratownicowej w ramach przygotowań do relokacji modułu Leonardo oraz instalacji Międzynarodowych Adapterów Dokujących. Po zakończeniu tego zdania zdemontowali oni zepsutą kamerę z segmentu P1 kratownicy i po jego przeciwnej stronie zamontowali nową. Ostatnim zadaniem astronautów było przeniesienie z segmentu P1 kratownicy na moduł Harmony masztu, który odbiera sygnał z kamer umieszczonych w kombinezonach wykorzystywanych podczas EVA. Spacer kosmiczny zakończył się o 18:50 UTC po 6 godzinach i 34 minutach.
22 października 2014 o 13:28 UTC rozpoczął się spacer kosmiczny w rosyjskiej części stacji. Kosmonauci Maksim Surajew i Aleksandr Samokutiajew opuścili wnętrze stacji przez śluzę Pirs ubrani w kombinezony Orłan. Ich pierwszym zadaniem był demontaż z modułu Zwiezda urządzenia badawczego Radiometria, które służyło do badań sejsmologicznych. Następnie kosmonauci ściągnęli osłonę i sfotografowali eksperyment Europejskiej Agencji Kosmicznej, w którym badane są próbki organiczne wystawione na działanie otwartej przestrzeni kosmicznej. Kolejnym zadaniem był demontaż sprzętu z modułu Pirs oraz pobranie próbek z jego powierzchni. Później kosmonauci przenieśli się na moduł Poisk, gdzie zdemontowali oni dwie anteny, które były wykorzystywane podczas manewrów dokowania, ale zakończyły swoją pracę. Po ich zdemontowaniu zostały one wyrzucone w otwartą przestrzeń kosmiczną. Ostatnim zadaniem była inspekcja fotograficzna rosyjskiego segmentu stacji. Spacer kosmiczny zakończył się o 17:06 UTC po 3 godzinach i 38 minutach.

</doc>
<doc id="3767301" url="https://pl.wikipedia.org/wiki?curid=3767301" title="Boudewijn Röell">
Boudewijn Röell

Boudewijn Röell (ur. 12 maja 1989 r. w Leidschendamie) – holenderski wioślarz, brązowy medalista igrzysk olimpijskich i mistrzostw świata, srebrny medalista mistrzostw Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro, występując w zawodach ósemek. Skład osady uzupełnili: Dirk Uittenbogaard, Boaz Meylink, Kaj Hendriks, Olivier Siegelaar, Tone Wieten, Mechiel Versluis, Robert Lücken i Peter Wiersum jako sternik. W eliminacjach zajęli drugie miejsce, przez co musieli uczestniczyć w repasażach. W nich awansowali do finału, dopływając do mety na drugiej pozycji. W finale zajęli trzecie miejsce, zdobywając brązowy medal.

</doc>
<doc id="3767305" url="https://pl.wikipedia.org/wiki?curid=3767305" title="Kim Crow">
Kim Crow



</doc>
<doc id="3767309" url="https://pl.wikipedia.org/wiki?curid=3767309" title="Michał Moskwa">
Michał Moskwa

Michał Moskwa (ur. 22 sierpnia 1915 w Zaborowie, zm. 10 sierpnia 2016 w Tokio) – polski duchowny rzymskokatolicki, salezjanin i misjonarz.
Życiorys.
Michał Moskwa był synem Wojciecha Moskwy. Był najmłodszym spośród sześciorga rodzeństwa. Trzy jego siostry zostały zakonnicami. Początkową edukację pobierał w salezjańskiej placówce w Daszawie, po czym rozpoczął nowicjat u salezjanów w Czerwińsku nad Wisłą. Śluby zakonne złożył w sierpniu 1937 roku, a 22 listopada tegoż roku przybył do Jokohamy. Wówczas zaczął uczyć się języka japońskiego. W Japonii studiował filozofię i teologię. W czasie II wojny światowej założył zakład zegarmistrzowski, który był źródłem utrzymania całego klasztoru. 21 grudnia 1946 roku otrzymał święcenia kapłańskie. Od 1958 roku był mistrzem salezjańskiego nowicjatu. Pracował jako wykładowca i asystent w niższym seminarium duchownym, był wychowawcą w sierocińcu, profesorem w salezjańskim instytucie filozoficzno-teologicznym i spowiednikiem oraz kapelanem sióstr i młodzieży. W 1976 roku sprowadził do Japonii polskie Zgromadzenie Sióstr Opatrzności Bożej. Był pierwszym salezjańskim misjonarzem w Japonii oraz założycielem salezjańskiej prowincji w Japonii.
Ksiądz Michał Moskwa zmarł w dniu 10 sierpnia 2016 roku w domu salezjańskim położonym w Meguro i został pochowany na tokijskim cmentarzu w dniu 13 sierpnia. Żył 100 lat, z czego 79 spędził w Japonii na misji. Swoje wspomnienia z pracy misjonarskiej w Japonii oraz pracy wychowawczej z japońskimi dziećmi i japońską młodzieżą zawarł w książce "Odblaski. Wspomnienia misjonarza", która została wydana w 1978 roku w formie okrojonej przez cenzurę.

</doc>
<doc id="3767312" url="https://pl.wikipedia.org/wiki?curid=3767312" title="Dirk Uittenbogaard">
Dirk Uittenbogaard

Dirk Uittenbogaard (ur. 8 maja 1990 r.) – holenderski wioślarz, brązowy medalista igrzysk olimpijskich, mistrz świata i Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro. W eliminacjach ósemek zajął drugie miejsce, co pozwoliło awansować do repesaży. Tam dopłynęli do mety na drugiej pozycji, dającej możliwość wystąpienia w finale. W ostatnim podejściu zajął trzecie miejsce, zdobywając brązowy medal. W składzie osady znaleźli się także: Boaz Meylink, Kaj Hendriks, Boudewijn Röell, Olivier Siegelaar, Tone Wieten, Mechiel Versluis, Robert Lücken i Peter Wiersum jako sternik.

</doc>
<doc id="3767318" url="https://pl.wikipedia.org/wiki?curid=3767318" title="USS MacKenzie (DD-614)">
USS MacKenzie (DD-614)

USS MacKenzie (DD-614) – niszczyciel typu "Benson". Został odznaczony czterema battle star za służbę w czasie II wojny światowej.
Po skreśleniu z listy jednostek floty zniszczony w czasie testów w David Taylor Model Basin.

</doc>
<doc id="3767320" url="https://pl.wikipedia.org/wiki?curid=3767320" title="HMCS Margaree">
HMCS Margaree

Okręty kanadyjskie o nazwie HMCS „Margaree”

</doc>
<doc id="3767322" url="https://pl.wikipedia.org/wiki?curid=3767322" title="Lekkoatletyka na Letnich Igrzyskach Olimpijskich 2016 – bieg na 1500 m kobiet">
Lekkoatletyka na Letnich Igrzyskach Olimpijskich 2016 – bieg na 1500 m kobiet

Bieg na 1500 metrów kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrończynią tytułu mistrzowskiego z 2012 roku była Turczynka Aslı Çakır Alptekin, której jednak odebrano złoty medal i zdyskwalifikowano za doping.
W zawodach wzięły udział 42 zawodniczki z 25 państw.
Rekordy.
Tabela uwzględnia rekordy uzyskane przed rozpoczęciem biegu.
Wyniki.
Eliminacje.
6 najlepszych zawodniczek z każdego biegu (Q) oraz 6 pozostałych z najlepszymi czasami (q) zakwalifikowały się do półfinałów.
Półfinały.
5 najlepszych zawodniczek z każdego półfinału (Q) oraz 2 pozostałe z najlepszymi czasami (q) zakwalifikowały się do finału.

</doc>
<doc id="3767324" url="https://pl.wikipedia.org/wiki?curid=3767324" title="Lekkoatletyka na Letnich Igrzyskach Olimpijskich 2008 – sztafeta 4 × 400 m kobiet">
Lekkoatletyka na Letnich Igrzyskach Olimpijskich 2008 – sztafeta 4 × 400 m kobiet

Sztafeta 4 × 400 m kobiet – jedna z konkurencji lekkoatletycznych rozegranych podczas XXIX Letnich Igrzysk Olimpijskich w Pekinie rozegrana w dniach 22–23 sierpnia 2008 roku.

</doc>
<doc id="3767325" url="https://pl.wikipedia.org/wiki?curid=3767325" title="Lekkoatletyka na Letnich Igrzyskach Olimpijskich 2008 - sztafeta 4 x 400 m kobiet">
Lekkoatletyka na Letnich Igrzyskach Olimpijskich 2008 - sztafeta 4 x 400 m kobiet



</doc>
<doc id="3767340" url="https://pl.wikipedia.org/wiki?curid=3767340" title="Daisuke Kishio">
Daisuke Kishio

 – japoński seiyū. Dawniej pracował dla Tokyo Actor’s Consumer’s Cooperative Society, później dla Horipro.

</doc>
<doc id="3767342" url="https://pl.wikipedia.org/wiki?curid=3767342" title="The Formation of Vegetable Mould through the Action of Worms">
The Formation of Vegetable Mould through the Action of Worms

The Formation of Vegetable Mould through the Action of Worms (pol. "O tworzeniu się gruntu przez działalność robaków") – ostatnia praca naukowa Karola Darwina, opublikowana w 1881, będąca pierwszą poważną rozprawą badawczą poświęconą dżdżownicom.
Praca – ostatnia naukowa rozprawa Darwina – została wysłana do druku w maju 1881 i ukazała się 10 października 1881. Była kontynuacją obserwacji Darwina poczynionych czterdzieści lat wcześniej podczas wakacji u jego wuja, Josiah Wedgwooda. Darwina zastanowił fakt, że kamyki, kawałki węgla drzewnego i inne niegnijące, a stosunkowo duże obiekty pozostawione na powierzchni ziemi, po jakimś czasie powoli się w nią zapadają. Jego wuj zasugerował, że powodem może być ruch gleby wywoływany przez dżdżownice – Darwin rozwinął tę myśl w pracy przedstawionej 1 listopada 1837 na posiedzeniu Londyńskiego Towarzystwa Geologicznego i następnie opublikowanej w "On the formation of mould" w drugim tomie „Proceedings of the Geological Society of London”.
W swojej autobiografii Darwin wspominał:
Wbrew obawom autora książka była bardzo popularna: pierwsze wydanie w nakładzie 1000 egzemplarzy sprzedało się szybko, do końca roku dodrukowano 5 tys. egzemplarzy. Do lutego 1884 sprzedano 8,5 tys. sztuk, a do końca XIX w. – 13 tys. Książka sprzedawała się lepiej niż "O powstawaniu gatunków". Już w 1882 ukazały się tłumaczenia rosyjskie, niemieckie, francuskie i włoskie; w 1896 wydano przekład na ormiański (z rosyjskiego), w 1938 – japoński, a w 1954 – chiński.
Darwin jako pierwszy zwrócił uwagę na ogromny kumulatywny efekt pracy tysięcy niewielkich organizmów jak dżdżownice. Krytycy uważali jego szacunki za przesadne: oceniał liczebność dżdżownic na ok. 50 tys./akr (124 tys./ha), a ilość ich odchodów na 18 ton rocznie. W rzeczywistości Darwin poważnie nie doszacował liczebności (i efektów działań) pierścienic – ich rzeczywista liczba zbliża się do miliona na akr (2,47 mln/ha).
Książka jest powrotem do jednego z wczesnych zainteresowań Darwina – geologii. Podkreśla w niej znaczenie długotrwałych, powolnych procesów zachodzących za sprawą pozornie mało znaczących organizmów. Wyraźne są paralele między tym dziełem a pierwszą rozprawą naukową Darwina, w której pisał o rafach koralowych, także tworzonych przez niewielkie organizmy. Było to także nawiązanie do teorii długotrwałych procesów geologicznych Charlesa Lyella.
Przygotowując książkę, Darwin prowadził metodyczne badania nad zachowaniami dżdżownic, zbierając egzemplarze, przygotowując dziko żyjącym w jego ogrodzie dżdżownicom różne rodzaje pożywienia i sprawdzając ich preferencje; wyciągając liście z norek pierścienic i notując, w jakim położeniu zostały wciągnięte do norki (181 z 277 liści zostało wciągniętych końcem do przodu). Aby zbadać efektywność działań dżdżownic, przygotowywał sztuczną „karmę” – trójkątne kawałki papieru – i obserwował, w jaki sposób zostaną wciągnięte do norek – uprzednio sprawdziwszy osobiście, jaki jest najbardziej efektywny sposób wprowadzenia papierka do wąskiej rurki. Prowadził także szeroką korespondencję z uczonymi z innych krajów, którzy nadsyłali mu okazy i próbki ich odchodów. Dzięki szczegółowym badaniom praca ma wartość naukową do czasów współczesnych i stała się podstawą do rozwoju nauki o skąposzczetach (oligochetologii) oraz nowego działu gleboznawstwa.

</doc>
<doc id="3767346" url="https://pl.wikipedia.org/wiki?curid=3767346" title="Hitlistan">
Hitlistan



</doc>
<doc id="3767347" url="https://pl.wikipedia.org/wiki?curid=3767347" title="Topplistan">
Topplistan



</doc>
<doc id="3767352" url="https://pl.wikipedia.org/wiki?curid=3767352" title="Krzysztof Rudziński">
Krzysztof Rudziński

Krzysztof Rudziński (ur. 14 marca 1959 w Gdańsku, zm. 7 października 2020) – w latach 2010–2016 prezes Pomorskiej Kolei Metropolitalnej, współtwórca Centrum Hewelianum.
Życiorys.
Ukończył IX LO w Gdańsku. Absolwent Wydziału Chemii Uniwersytetu Gdańskiego. Po studiach prowadził wraz z ojciem firmę w branży budowlanej. 
W latach 1996–2004 był dyrektorem Parku Kulturowego Fortyfikacji Miejskich „Twierdza Gdańsk” przekształconego w Centrum Hewelianum. W latach 2004–2009 dyrektorem Wydziału Programów Rozwojowych w Urzędzie Miejskim w Gdańsku, następnie dyrektorem Departamentu Koordynacji Projektów Województwa Pomorskiego w Urzędzie Marszałkowskim. 
W czerwcu 2010 został prezesem Pomorskiej Kolei Metropolitalnej. Podczas jego kierowania PKM wybudowano 18-kilometrową dwutorową linię z Wrzeszcza do Rębiechowa, gdzie łączy się z linią kolejową nr 201 (Gdynia Port–Kościerzyna–Bydgoszcz–Nowa Wieś Wielka). Ze stanowiska zrezygnował w maju 2016. 
W sierpniu 2016 powrócił do pracy w Urzędzie Marszałkowskim Województwa Pomorskiego. Był pełnomocnikiem Marszałka Województwa Pomorskiego ds. Integracji Transportu. Był prezesem spółki InnoBaltica sp. z o.o..

</doc>
<doc id="3767353" url="https://pl.wikipedia.org/wiki?curid=3767353" title="Lekkoatletyka na Letnich Igrzyskach Olimpijskich 2016 – bieg na 100 m kobiet">
Lekkoatletyka na Letnich Igrzyskach Olimpijskich 2016 – bieg na 100 m kobiet

Bieg na 100 metrów kobiet – jedna z konkurencji lekkoatletycznych rozgrywanych podczas Letnich Igrzysk Olimpijskich 2016 w Rio de Janeiro. 
Konkurencja rozpoczęła się eliminacjami, 12 sierpnia o godzinie 13:55 czasu miejscowego. Finał w którym wyłoniono mistrzynię olimpijską, odbył się dwa dni później o godzinie 22:37 czasu miejscowego. Zawody odbyły się na Stadionie Olimpijskim w Rio de Janeiro.
Złoty medal zdobyła Jamajka Elaine Thompson z czasem 10,71 s. Wicemistrzem olimpijskim została Amerykanka Tori Bowie, a trzecie miejsce zajęła rodaczka Thompson - Shelly-Ann Fraser-Pryce
Rekordy.
Tabela przedstawia najlepsze wyniki, które uzyskali zawodnicy na świecie, igrzyskach olimpijskich oraz na każdym kontynencie. Stan sprzed igrzysk.
Wyniki.
Eliminacje.
Wyścig 1.
Godzina: 11:55
Wiatr: +0,9 m/s
Wyścig 2.
Godzina: 12:02
Wiatr: -0,2 m/s
Wyścig 3.
Godzina: 12:09
Wiatr: -0,2 m/s
Ćwierćfinały.
Wyścig 1.
Godzina: 22:40
Wiatr: +0,3 m/s
Wyścig 2.
Godzina: 22:47
Wiatr: 0,0 m/s
Wyścig 3.
Godzina: 22:54
Wiatr: 0,0 m/s
Wyścig 4.
Godzina: 23:01
Wiatr: -0,3 m/s
Wyścig 5.
Godzina: 23:08
Wiatr: -0,7 m/s
Wyścig 6.
Godzina: 23:15
Wiatr: 0,0 m/s
Wyścig 7.
Godzina: 23:22
Wiatr: -1,0 m/s
Wyścig 8.
Godzina: 23:29
Wiatr: -0,2 m/s
Półfinały.
Pierwszy półfinał.
Godzina: 21:00
Wiatr: +1,0 m/s
Drugi półfinał.
Godzina: 21:07
Wiatr: +0,3 m/s
Trzeci półfinał.
Godzina: 21:14
Wiatr: +0,6 m/s
Finał.
Godzina: 21:37
Wiatr: +0,5 m/s

</doc>
<doc id="3767355" url="https://pl.wikipedia.org/wiki?curid=3767355" title="Brekspiprazol">
Brekspiprazol

Brekspiprazol – wielofunkcyjny organiczny związek chemiczny, stosowany jako lek przeciwpsychotyczny. Lek otrzymał zgodę Agencji Żywności i Leków (FDA) w lipcu 2015 roku na rejestrację w leczeniu objawów schizofrenii i jako pomocniczy lek w dużej depresji. Lek został opracowany i wprowadzony na rynek farmaceutyczny przez firmy farmaceutyczne Otsuka i Lundbeck.
W grudniu 2021 zatwierdziła brekspiprazol do leczenia schizofrenii u młodzieży w wieku 13-17, na podstawie ekstrapolacji danych klinicznych uzyskanych z leczenia osób dorosłych
Mechanizm działania.
Brekspiprazol jest częściowym agonistą receptorów serotoninergicznych 5-HT1A, dopaminergicznych D2 i D3 oraz silnym antagonistą receptorów 5-HT2A. W porównaniu z arypiprazolem jest silniejszym agonistą 5-HT1A i ma mniejszą aktywność wewnętrzną wobec receptorów D2.
Metabolizm.
Brekspiprazol metabolizowany jest głównie w wątrobie przy udziale izoenzymów cytochromu P450: CYP2D6 i CYP3A4.
Działania niepożądane.
Najczęstsze działania niepożądane to akatyzja, przyrost wagi ciała, zaparcia, zmęczenie, senność, bóle głowy, drżenie, zawroty głowy, zgaga i objawy pozapiramidowe.

</doc>
<doc id="3767356" url="https://pl.wikipedia.org/wiki?curid=3767356" title="Kuo Yen-wen">
Kuo Yen-wen

Kuo Yen-wen (; ur. 25 października 1988 w Tainan na Tajwanie) – tajwański baseballista grający w drużynie Lamigo Monkeys w CPBL ().
W latach 2008–2009 występował w farmerskiej drużynie zespołu Cincinnati Reds, był reprezentantem Chińskiego Tajpej w mistrzostwach świata U–18 w 2006 roku, Igrzyskach Azjatyckich 2014, Letnich Igrzyskach Olimpijskich 2008, World Baseball Classic 2009 i 2013.

</doc>
<doc id="3767358" url="https://pl.wikipedia.org/wiki?curid=3767358" title="Kuo Yen-Wen">
Kuo Yen-Wen



</doc>
<doc id="3767361" url="https://pl.wikipedia.org/wiki?curid=3767361" title="John Langley">
John Langley

John Arthur "Art" Langley (ur. 25 czerwca 1896 w Melrose, zm. 5 marca 1967 w Eustis) – amerykański hokeista.
Był członkiem amerykańskiej drużyny hokejowej, która wygrała srebrny medal podczas Zimowych Igrzysk Olimpijskich w 1924 roku.

</doc>
<doc id="3767414" url="https://pl.wikipedia.org/wiki?curid=3767414" title="Frank Synott">
Frank Synott

Francis Allen "Red" Synott (ur. 25 czerwca 1891 w Miramichi, zm. 5 marca 1945 w Bostonie) – amerykański hokeista.
Podczas swojej kariery zdobył razem z amerykańską reprezentacją srebrny medal na Letnich Igrzyskach Olimpijskich w 1920 roku, a kolejny na Zimowych Igrzyskach Olimpijskich w 1924 roku.

</doc>
<doc id="3767420" url="https://pl.wikipedia.org/wiki?curid=3767420" title="Justin McCarthy">
Justin McCarthy

Justin Jeremiah „Jerry" McCarthy (ur. 25 stycznia 1899 w Charlestown zm. 8 kwietnia 1976 w Centerville) – amerykański hokeista.
Był kapitanem amerykańskiej drużyny hokejowej, która wygrała srebrny medal podczas Zimowych Igrzysk Olimpijskich w 1924 roku.

</doc>
<doc id="3767425" url="https://pl.wikipedia.org/wiki?curid=3767425" title="Krystian Markiewicz">
Krystian Markiewicz

Krystian Maksymilian Markiewicz (ur. 8 lipca 1976 w Proszowicach) – polski prawnik, specjalista w zakresie prawa cywilnego i postępowania cywilnego, doktor habilitowany nauk prawnych, od 2016 prezes Stowarzyszenia Sędziów Polskich „Iustitia”.
Życiorys.
W 2000 ukończył studia prawnicze na Wydziale Prawa i Administracji Uniwersytetu Śląskiego. Tamże w 2006 na podstawie napisanej pod kierunkiem Feliksa Zedlera rozprawy pt. "Postępowanie o złożenie przedmiotu świadczenia do depozytu sądowego" otrzymał stopień naukowy doktora nauk prawnych. W 2014 na podstawie dorobku naukowego oraz rozprawy pt. "Zasady orzekania w postępowaniu nieprocesowym" stopień doktora habilitowanego nauk prawnych. Rozprawa doktorska została obroniona z wyróżnieniem. Również monografia będącą podstawą nadania stopnia doktora habilitowanego otrzymała wyróżnienie w 2013 w konkursie „Książka prawnicza najbardziej przydatna w praktyce wymiaru sprawiedliwości". 
Od 6 grudnia 2007 był adiunktem naukowo-dydaktycznym w Katedrze Postępowania Cywilnego na Wydziale Prawa i Administracji Uniwersytetu Śląskiego. Obecnie pracuje na stanowisku profesora uczelni UŚl.
Od początku związany z sądownictwem w Katowicach: jako asesor sądowy w Sądzie Rejonowym (2003–2007), sędzia Sądu Rejonowego (2007–2015) oraz sędzia Sądu Okręgowego (od 2015 do chwili obecnej). Ponadto w latach 2007–2009 był oddelegowany do Sądu Najwyższego do czynności asystenta sędziego. 
Jest jedną z głównych twarzy protestów przeciwko zmianom w polskim sądownictwie, ruchu społecznego, który narodził się w Polsce po wprowadzeniu przez rząd Zjednoczonej Prawicy kontrowersyjnych reform sądownictwa. Rzecznik Dyscyplinarny Przemysław Radzik postawił Markiewiczowi 55 zarzutów dyscyplinarnych – de facto za jedno pismo, które rozesłał do 55 osób. Markiewicz, ale również inni członkowie stowarzyszenia Iustitia wzywani przez Rzecznika Dyscyplinarnego, zdecydowali nie stawiać się na jego wezwania, uznając je za pozbawione podstaw prawnych.
Był obiektem ataku grupy związanej z Ministerstwem Sprawiedliwości (tzw. „afera hejterska”). Rzecznik Dyscyplinarny nie znalazł podstaw do sformułowania zarzutów w całej sprawie. 
Był jednym z głównych inicjatorów oraz organizatorów takich inicjatyw, jak Społeczna Komisja Kodyfikacyjna, Nadzwyczajny Kongres Sędziów Polskich w Warszawie (2016), Kongres Prawników Polskich w Katowicach (2017), II Kongres Prawników Polskich w Poznaniu (2019), Marsz Tysiąca Tóg w Warszawie (2020).
Jest autorem ponad 50 publikacji z zakresu prawa postępowania cywilnego, prawa cywilnego materialnego i prawa ustrojowego.

</doc>
<doc id="3767429" url="https://pl.wikipedia.org/wiki?curid=3767429" title="Mark Hollis">
Mark Hollis



</doc>
<doc id="3767431" url="https://pl.wikipedia.org/wiki?curid=3767431" title="Patricia Maria Tig">
Patricia Maria Tig



</doc>
<doc id="3767432" url="https://pl.wikipedia.org/wiki?curid=3767432" title="Misr Lel-Makkasa SC">
Misr Lel-Makkasa SC

Misr Lel-Makkasa Sporting Club (ar. نادي حرس الحدود الرياضي) – egipski klub piłkarski grający w pierwszej lidze, mający siedzibę w mieście Fajum.
Historia.
Klub został założony w 1937 roku. W 2010 roku po raz pierwszy w historii klub awansował do pierwszej ligi egipskiej, zajmując wówczas 1. miejsce w grupie 1 drugiej ligi.
Stadion.
Swoje domowe mecze klub rozgrywa na stadionie o nazwie Istad Al-Fajjum w Fajumie, który może pomieścić 20000 widzów.

</doc>
<doc id="3767433" url="https://pl.wikipedia.org/wiki?curid=3767433" title="Misr El-Makasa">
Misr El-Makasa



</doc>
<doc id="3767434" url="https://pl.wikipedia.org/wiki?curid=3767434" title="Misr El Makasa">
Misr El Makasa



</doc>
<doc id="3767442" url="https://pl.wikipedia.org/wiki?curid=3767442" title="Lekkoatletyka na Letnich Igrzyskach Olimpijskich 2016 – pchnięcie kulą mężczyzn">
Lekkoatletyka na Letnich Igrzyskach Olimpijskich 2016 – pchnięcie kulą mężczyzn

Pchnięcie kulą mężczyzn – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrońcą tytułu mistrzowskiego z 2012 roku był Polak Tomasz Majewski.
W zawodach wzięło udział 34 zawodników.
Rekordy.
Tabela uwzględnia rekordy uzyskane przed rozpoczęciem rywalizacji.
Wyniki.
Eliminacje.
Zawodnicy rywalizowali w dwóch grupach: A i B. Minimum kwalifikacyjne wynosiło 20,65 m.

</doc>
<doc id="3767447" url="https://pl.wikipedia.org/wiki?curid=3767447" title="Richings Park">
Richings Park

Richings Park – osada w Anglii, w Buckinghamshire. Leży 40,9 km od miasta Aylesbury, 64,4 km od miasta Buckingham i 29,7 km od Londynu. W 2001 miejscowość liczyła 1699 mieszkańców.

</doc>
<doc id="3767454" url="https://pl.wikipedia.org/wiki?curid=3767454" title="Compton (Wiltshire)">
Compton (Wiltshire)

Compton – przysiółek w Anglii, w Wiltshire, w dystrykcie (unitary authority) Wiltshire. Leży 22,1 km od miasta Salisbury, 32 km od miasta Swindon i 123,1 km od Londynu. W latach 1870–1872 osada liczyła 73 mieszkańców. Compton jest wspomniana w Domesday Book (1086) jako "Contone".

</doc>
<doc id="3767459" url="https://pl.wikipedia.org/wiki?curid=3767459" title="Dietger Hahn">
Dietger Hahn

Dietger Hahn (ur. 4 kwietnia 1935 w Berlinie, zm. 13 listopada 2017) – niemiecki ekonomista, profesor Uniwersytetu Technicznego w Bernie. Napisał 8 książek i liczne artykuły. Otrzymał tytuł doktora honoris causa Uniwersytetu Łódzkiego.

</doc>
<doc id="3767461" url="https://pl.wikipedia.org/wiki?curid=3767461" title="Afganistan na Letnich Igrzyskach Olimpijskich 2016">
Afganistan na Letnich Igrzyskach Olimpijskich 2016

Afganistan na Letnich Igrzyskach Olimpijskich 2016 w Rio de Janeiro reprezentowało troje sportowców. Był to czternasty start Afganistanu na letnich igrzyskach olimpijskich.

</doc>
<doc id="3767464" url="https://pl.wikipedia.org/wiki?curid=3767464" title="IKC">
IKC



</doc>
<doc id="3767471" url="https://pl.wikipedia.org/wiki?curid=3767471" title="Luboš Valenta">
Luboš Valenta

Luboš Valenta – czeski fizyk i chemik, profesor uniwersytetów w Pradze i Jenie, były przewodniczący Międzynarodowego Komitetu Organizacyjnego licznych narad zajmujących się zagadnieniami cienkich warstw i powierzchnią magnetyczną, sławny obrońca praw człowieka oraz współtwórca zespołu chemii kwantowej w Uniwersytecie Łódzkim (UŁ). Otrzymał tytuł doktora honoris causa UŁ.

</doc>
<doc id="3767474" url="https://pl.wikipedia.org/wiki?curid=3767474" title="D.J. Kennedy">
D.J. Kennedy

David John „D.J.” Kennedy (ur. 5 listopada 1989 w Pittsburghu) – amerykański koszykarz, występujący na pozycjach rzucającego obrońcy oraz niskiego skrzydłowego, obecnie zawodnik Hapoel Gelil Eljon.
16 sierpnia 2016 podpisał umowę z zespołem Denver Nuggets. 11 sierpnia 2017 został zawodnikiem tureckiego Pınaru Karşıyaka.
6 września 2018 dołączył do australijskiego Melbourne United.
22 marca 2019 dołączył do włoskiego Reyeru Walencja.
20 lipca 2020 zawarł przedłużenie umowy z tureckim Pinarem Karsiyaka SK Izmir. 24 września 2021 został zawodnikiem ukraińskiego BK Prometey. 9 marca 2022 podpisał kontrakt z izraelskim Hapoel Gelil Eljon.

</doc>
<doc id="3767476" url="https://pl.wikipedia.org/wiki?curid=3767476" title="Davis Betrans">
Davis Betrans



</doc>
<doc id="3767485" url="https://pl.wikipedia.org/wiki?curid=3767485" title="Vera Adrian">
Vera Adrian

Vera Adrian (ur. 23 października 1993 w Windhuku) – namibijska kolarka szosowa, wielokrotna mistrzyni kraju, medalistka mistrzostw Afryki.
Reprezentowała Namibię na Letnich Igrzyskach Olimpijskich 2016 w wyścigu ze startu wspólnego, którego nie ukończyła.

</doc>
<doc id="3767488" url="https://pl.wikipedia.org/wiki?curid=3767488" title="Amalia Slomiany">
Amalia Slomiany

Amalia Slomiany – amerykańska biochemik, profesor patologii stomatologicznej, profesor Biochemii, Molekularnej Biologii i Medycyny. 
Absolwentka New York Medical College. Napisała wiele dzieł badawczych z zakresu biochemii. Otrzymała tytuł doktora honoris causa Uniwersytetu Łódzkiego.

</doc>
<doc id="3767499" url="https://pl.wikipedia.org/wiki?curid=3767499" title="Save Tonight (singel)">
Save Tonight (singel)



</doc>
<doc id="3767508" url="https://pl.wikipedia.org/wiki?curid=3767508" title="Henryk Lauer">
Henryk Lauer



</doc>
<doc id="3767509" url="https://pl.wikipedia.org/wiki?curid=3767509" title="Henryk Lauer-Brand">
Henryk Lauer-Brand



</doc>
<doc id="3767510" url="https://pl.wikipedia.org/wiki?curid=3767510" title="HMS Invincible (1869)">
HMS Invincible (1869)

HMS Invincible – brytyjski okręt pancerny typu "Audacious", który wszedł do służby w 1870 roku.
Historia.
Budowa drugiego okrętu typu "Audacious" rozpoczęła się 28 czerwca 1867 roku w stoczni Napier Shipyards. Wodowanie miało miejsce 29 maja 1869 roku, wejście do służby 1 października 1870 roku. Przez pierwszy rok służby okręt stacjonował w Hull, skąd następnie został przebazowany w rejon Morza Śródziemnego. W lipcu 1882 roku, w ramach interwencji w Egipcie, brał udział w ostrzeliwaniu Aleksandrii. W 1885 roku marynarze z „Invincible” brali udział w interwencji w Sudanie. W 1901 roku, po wymontowaniu silnika, przekształcono go w okręt magazynowy dla flotylli niszczycieli w Sheerness. W 1904 roku nazwę okrętu zmieniono na HMS „Erebus”. Od 1906 roku nosił nazwę „Fisgard II” i stacjonował w Portsmouth, w roli okrętu szkolnego. 17 września 1914 roku, podczas holowania do Scapa Flow, zatonął w pobliżu wyspy Portland. Z 64-osobowej załogi zginęło 21 osób.

</doc>
<doc id="3767526" url="https://pl.wikipedia.org/wiki?curid=3767526" title="Ludwik I Vaud">
Ludwik I Vaud

Ludwik I (1249/50 – 1302) był baronem Vaud. W chwili swoich narodzin był młodszym synem młodszego syna w domu Sabaudzkim, ale przez serię zgonów i własnej skutecznej służbie wojskowej, udało mu się stworzyć częściowo niezależny seniorat na terenach "Vaud" w 1286. Gościł w wyższych kręgach szlachty europejskiej (na dworach królewskich w Londynie, Paryżu i Neapolu), otrzymał prawo bicia monet od cesarza Świętego cesarstwa Rzymskiego, zwołał pierwsze publiczne zgromadzenie w Piemoncie, w którym uczestniczyły również osoby nieszlacheckiego pochodzenia. Gdy zmarł, jego posiadłość odziedziczył jego syn.
Młodość w Sabaudii, Anglii i Francji (1259-81).
Ludwik był trzecim syn Tomasza II Sabaudzkiego. Był pod opieką swojej matki Beatrycze Fieschi , od śmierci ojca w 1259 roku, gdy jego starsi bracia byli zakładnikami gminy Asti. Jego dzieciństwo upłynęło w zamkach będącym posagiem matki, zwłaszcza w Saint-Genix-sur-Guiers na brzegu rzeki Guiers. W młodości, w 1270 roku, towarzyszył swoim braciom, Tomaszowi III i Amadeuszowi V, w Anglii, w nadziei na uzyskanie od króla Henryka III lenna (i dochodów), co nakazał im ich wujek, Piotr II, książę Sabaudzki. Niektóre z nich już zostały nadane królewskiemu synowi, księciu Edwardowi Długonogiemu, który w tym czasie przebywał na dziewiątej krucjacie. Jakiekolwiek Sabaudzkie roszczenia do angielskich terytoriów nie mogły zostać uwzględnione do czasu jego powrotu, więc Henryk, zamiast tego, przyznał każdemu z braci roczną pensję w wysokości stu marek z królewskiego skarbca.
Gdy Ludwik mieszkał w Paryżu w lipcu 1281, król Filip III Śmiałyi wciągnął go w pro Andegaweński związek z hrabią Aymarem IV Valentinois i Ludwikiem Forez, panem Beaujeu, przeciwko biskupom Die, Lyonu i Valance. Ludwik, jak się wydaje, został skuszony do przyłączenia się obietnicą małżeństwa z Joanną Montfort, wdową po Wicie , panie Beaujeu i hrabiu Forez. Małżeństwo, prawdopodobnie miało miejsce w 1283 roku, kiedy Joanna była jeszcze w wieku rozrodczym. Jej posag składało się z ziem, należących do pana Beaujeu w Bugey i Valromey, ziemiach, które leżały w okolicy Sabaudzkiej ziem między Rodanem i Ain.
Wojny z Genewą, Delfinatem i królem (1281-84).
Jesienią 1282, Ludwik wrócił do służby rodzinie, na czele z hrabią Filipem Sabaudzkim, gdy wybuchła wojna z Amadeuszem II Genewskim i jego sojusznikami. Ludwik zdobył twierdzę Delfinatu La-Buissiere, a następnie zaatakowała Grésivaudan, a jego brat Amadeusz najechał region na południe od Grenoble. Filip, jak się wydaje, przygotowywał Ludwika do przejęcia władzy na terenach Vaud, już we wrześniu 1281 został wysłany do Moudon, pierwszego sabaudzkiego miasta w Vaud, aby uzyskać hołd od niektórych wasali hrabiego. Ludwik, mógł czuć się niedoceniany za swoje zasługi w domu. Małgorzata Prowansalska, królowa-matka we Francji i Sabaudzka po kądzieli, próbowała pośredniczyć między nim a jego bratem i wujkiem w styczniu 1283, ale bez skutku. Wiosną 1283, Rudolf, król Niemiec i cesarz-elekt, próbował wyegzekwować swoją władzę w Helvecji, i wkracza do sabaudzkiej strefy wpływów. Po jego pierwszym ataku na Payern w Vaud odpartym w czerwcu, Ludwik przybył do miasta z żołnierzami, aby je uwolnić. Rudolf oblegał go przez sześć miesięcy, aż głód zmusił obrońców do kapitulacji w grudniu, a miasto zostało stracone dla Sabaudii.
Po tym, jak został zawarty pokój z cesarzem-elektem, Sabaudzcy zostali pozbawieni Payern i Gümmenen, protektoratu Morat i Berna, oraz ziem stanowiących posag ciotki Ludwika, Małgorzaty (zmarła w 1273), żony Hartmana Starego, hrabiego Kyburg. Wszystkie te straty znacznie zmniejszyły strefę wpływów sabaudzkich niezależnie, który z członków rodziny miał rządzić Vaud. Zgodnie z traktatem pokojowy Moudon i ważny zamek Romont pozostały lennami feudalnymi hrabiego Sabaudii. Oba te miejsca zostały zakupione przez Sabaudzkich za Tomasza I, a tylko nabytki w regionie uczynione przez Piotra II, zanim stał się hrabią, pozostały Ludwikowi. Zgodnie z tą zasadą, inne nabytki Piotra na terenach Gex i Genewy zostały przekazane Amadeuszowi. Wydaje się, że wywołało to kolejną skargę Ludwika. W marcu 1284, on i Amadeusz spotkali się w Lyonie, gdzie Małgorzata i Robert II, książę Burgundii, prowadzili mediacje. Bracia przysięgli nie zawierać prywatnych sojuszy w celu zwiększenia ich udziału w spadku. Gdyby mediacja hrabiego Filipa i królowej Małgorzaty nie zadowoliła obu stron, przysięgli przestrzegać rozstrzygnięcia księcia Roberta.
Kryzys sukcesji (1284-86).
W 1282 najstarszy brat Ludwika, Tomasz, zmarł, a latem 1283 roku jego matka również odeszła. To spowodowało kryzys sukcesji, ponieważ rządzący hrabia Sabaudzki, Filip, nie miał synów, a synowie Tomasza, dotychczasowi jego dziedzice, byli zbyt młodzi, aby utrzymać stery rządów. Zgodnie z tradycją, Amadeusz został uznany za spadkobiercę Filipa. Ludwikowi obiecano apanaż, który nie uznał za wystarczający i późniejsi kronikarze Sabaudzkich Jan Jean Servion i Jan Jean Oronville przedstawili go jako walczącego z bratem o dziedzictwo lub o większą część spadku, podczas gdy ich stryj umierał. Servion wkłada w usta Filipa następujące wyjaśnienie motywów Ludwika, zanim Filip zebrał swoich baronów i zmusił ich do uznania Amadeusza jako swojego następcę: "Nadałem ci więcej moich dóbr, niż zasługujesz i nie jesteś w najmniejszym stopniu wdzięczny. Znam cię dobrze, bo to zawsze ty jesteś tym, który się skarży. W swej istocie jesteś pełen jazgotu, co sprawia, że nie jesteś gotów przestrzegać mojej woli i rozkazów". Jest bardziej prawdopodobne, że Ludwik czuł się nie wystarczająco nagrodzony za swoje wysiłki w wojnie przeciwko cesarzowi i delfinowi w 1282-84", niż to, że był człowiekiem "pełnym jazgodu".
W maju 1284 Ludwik otrzymał od Rudolfa prawo bicia monety na terenie Vaud, pośrednie cesarskie potwierdzenie jego władzy. W październiku Filip napisał do Eleonory Prowansalskiej, siostry Małgorzaty, żony Henryka III, i jej syna, wówczas król Edwarda, prosząc ich o arbitraż w sprawie skarg Ludwika. On również wysłał biskupa Aosta do Anglii, aby wyjaśnić problem dokładnie, ale angielski arbitraż okazał się nieudany i był, być może, tylko wybiegiem, aby opóźnić chwycenie za broń przez Ludwika.
Po śmierci Filipa, Louis wszczął szybko wojnę przeciwko bratu, ale on i Amadeusz porozumieli się w styczniu 1286. W zamian za hołd lenny, Ludwik dostał całe terytorium Vaud między rzekami Aubonne i Veveyse, w tym Moudon i Romont. Otrzymał również Saillon i Conthey w Valais i Pierre-Châtel w Bugey i roczną rentę w wysokości 400 "liwrów viennois" z apanaży Saint-Maurice d'Agaune i Villeneuve. Kilku panów z terenu Vaud pozostało wasalami hrabiego i ich ziemi nie były częścią baronii Vaud. Byli to hrabiowie Gruyère i panowie Châtel i Cossonay.
Baron Vaud (1286-1302).
Politycznie, baronia w czasach panowania Ludwika I została podzielona na dziesięć kasztelanii z siedzibami w: Nyon, Rolle, Morges, Moudon, Estavayer, Romont, Rue, Yverdon, las Clées, i Vaulruz. Morges był stolica baronii, gdzie były odbierane hołdy lenne i nadzorowano administrację. W dniu 15 stycznia 1285 Ludwik, który był w Lyonie, wezwał mieszkańców Piemontu do stawienia się wszystkich na zgromadzeniu, typu zazwyczaj nazywanego kolokwium ("colloquium") lub parlament ("parlamentum"), zaplanowanego na 24 maja. To było pierwsze zgromadzenie na ziemi Sabaudów, w który wzięli udział "przedstawiciele nieszlacheckich klas". Wezwanie Ludwika było skierowane do "wszystkich szlachciców, obywateli, mieszczan i innych na ziemiach Piemontu od Mont-Cenis do Lombardii" ("universis nobilibus, civibus, burgensibus et aliis quibuscumque in Terra Pedemontis a Monte Cinisii versusLombardiam superius").
Zmarł między 10 stycznia 1302 a 27 kwietnia 1303, prawdopodobnie 8 stycznia 1303 w Neapolu, na dworze króla Karola II. Jako członek dynastii sabaudzkiej, został pochowany w opactwie Hautecombe.
Starszy syn Ludwika, Ludwik II, objął sukcesję po nim w Vaud, a jego córka Blanka nieoczekiwanie wyszła za siostrzenieca Otto Grandisona. Małżeństwo zostało zaaranżowane w maju 1303 w Paryżu, a synowie Piotra II Grandison i Blanki służyli później hrabiemu Sabaudii.
Małżeństwa i dzieci.
Jego pierwszą żoną była Adela Lorraine , córka Mateusza II Lotaryńskiego i Katarzyny . Mieli jedno dziecko: córkę o Laurę Sabaudzką (1278-1334), który poślubiła Jana I Forez .
Ludwik ożenił się ponownie w 1278 roku z Joanną Montfort Chambéon młodą wdową po Wicie VI Albon , hrabiny i regentki Forez. Joanna umiera po 26 listopada 1293 (data jego testamentu), a przed 1301 (gdy Ludwik ożenił się po raz trzeci). Z ich związku urodziło się 11 dzieci:
Po śmierci Joanny, ożenił się 1 maja 1301 po raz trzeci z Izabelą Aulany , która również dwukrotnie owdowiała (jej pierwszym mężem był Baldone de Seminara, a drugim Robert de Sauriac). Para nie miała dzieci, Ludwik zmarło wkrótce po ślubie (sporządził testament w styczniu 1302).

</doc>
<doc id="3767527" url="https://pl.wikipedia.org/wiki?curid=3767527" title="Hubert Gerhard">
Hubert Gerhard

Hubert Gerhard, też Erhardi, Gherardi (ur. pomiędzy 1540 a 1550 w ’s-Hertogenbosch lub Amsterdamie, zm. 1620 lub przed 1621 w Monachium) – niderlandzki rzeźbiarz działający w Niemczech.
Życiorys.
Jeden z najważniejszych wczesnobarokowych rzeźbiarzy w Bawarii. Do 1581 był aktywny we Florencji, w otoczeniu dworu Medyceuszy. Od 1581 działał w Augsburgu, gdzie w 1584 zaprojektował nagrobek dla rodziny Fuggerów. Wykonał tam też brązowy ołtarz dla kościoła dominikanów (1581–1583, nie zachowany), a następnie, od 1583, wraz z Carlem di Cesare del Palagio wykonywał prace dekoracyjne na zamku Kirchhelm. W latach 1586–1595 był rzeźbiarzem na dworze księcia Wilhelma V Bawarskiego w Monachium, a następnie pracował dla księcia Maksymiliana I Bawarski w Innsbrucku i Monachium.
Twórczość.
Tworzył pod wpływem Giambologny, którego prawdopodobnie był uczniem. Wprowadził dworski styl manierystyczny swojego mistrza do południowych Niemiec i Tyrolu, łącząc go ze stylem niderlandzkim. Głównym dziełem Gerharda w Augsburgu jest Fontanna Augusta (1589–1594). W Monachium zachowały się jego rzeźby w kościele św. Michała ("Św. Michał walczący ze smokiem" (1588–1592) oraz brązowa figura anioła z naczyniem na wodę święconą) i w katedrze Najświętszej Marii Panny (posągi Wilhelma IV i Albrechta V przy grobowcu Ludwika Bawarskiego), zaś w Rezydencji – fontanny Wittelsbachów i Perseusza (ok. 1595) oraz posąg "Bawaria" z ogrodu dworskiego.

</doc>
<doc id="3767536" url="https://pl.wikipedia.org/wiki?curid=3767536" title="Ernst Ludwig von Gerlach">
Ernst Ludwig von Gerlach

Ernst Ludwig von Gerlach (ur. 1795 w Berlinie, zm. 18 lutego 1877 tamże) – pruski prawnik i polityk.
Życiorys.
Syn Carla Friedricha Leopolda von Gerlacha (1757–1813) – pierwszego nadburmistrz Berlina. Studiował m.in. na uniwersytetach w Getyndze i Heidelbergu, w 1848 był współzałożycielem partii konserwatywnej i gazety „Neue Preussische Zeitung” zwanej „Kreuz-Zeitung”. Pełnił wiele wysokich funkcji sądowych. Reprezentował światopogląd skrajnie konserwatywny oparty na żarliwym luteranizmie (neopietyzm). Wraz z bratem Leopoldem (generałem) utworzył wokół króla Fryderyka Wilhelma IV krąg polityków (nazwany „Kamaryla”), który odegrał dużą rolę w stłumieniu rewolucji 1848–1849. W latach 1850–1858 był wielokrotnie posłem do pruskiego sejmu i do Reichstagu. Wspierał i w znacznym stopniu przyczynił się do kariery Bismarcka, jednak pod koniec życia skrytykował jego politykę, zwłaszcza za sojusz z liberałami.

</doc>
<doc id="3767537" url="https://pl.wikipedia.org/wiki?curid=3767537" title="Mechiel Versluis">
Mechiel Versluis

Mechiel Versluis (ur. 29 lipca 1987 r. w Ooststellingwerfie) – holenderski wioślarz, brązowy medalista igrzysk olimpijskich, mistrz świata, mistrz Europy.
Igrzyska olimpijskie.
Na igrzyskach zadebiutował w 2012 roku w Londynie. Wystąpił wówczas w zawodach czwórki bez sternika razem z Boazem Meylinkem, Kajem Hendriksem i Rubenem Knabem. W eliminacjach zajęli trzecie miejsce i awansowali do półfinału. Tam dopływając na metę na trzeciej pozycji, awansowali so finału. W decydującej próbie zajęli piąte miejsce, tracąc do podium 7,58 sekundy.
Cztery lata później w Rio de Janeiro wziął udział w rywalizacji ósemek. Skład osady uzupełnili: Dirk Uittenbogaard, Boaz Meylink, Kaj Hendriks, Boudewijn Röell, Olivier Siegelaar, Tone Wieten, Robert Lücken i Peter Wiersum jako sternik. W eliminacjach zajęli drugie miejsce, przez co musieli uczestniczyć w repasażach. W nich awansowali do finału, dopływając do mety na drugiej pozycji. W finale zajęli trzecie miejsce, zdobywając brązowy medal.

</doc>
<doc id="3767538" url="https://pl.wikipedia.org/wiki?curid=3767538" title="Lekkoatletyka na Letnich Igrzyskach Olimpijskich 2016 – bieg na 200 m kobiet">
Lekkoatletyka na Letnich Igrzyskach Olimpijskich 2016 – bieg na 200 m kobiet

Bieg na 200 metrów kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro.
Obrończynią tytułu mistrzowskiego z 2012 roku była Amerykanka Allyson Felix, której jednak nie wystąpiła w tej konkurencji na igrzyskach olimpijskich w Rio de Janeiro. Nie zakwalifikowała się w próbach olimpijskich w Stanach Zjednoczonych. Do osiągnięcia minimum olimpijskiego zabrakło jej 0,01 s.
W zawodach wzięły udział 64 zawodniczki z 45 państw.
Rekordy.
Tabela uwzględnia rekordy uzyskane przed rozpoczęciem biegu.
Wyniki.
Eliminacje.
2 najlepsze zawodniczki z każdego biegu (Q) oraz 6 pozostałych z najlepszymi czasami (q) zakwalifikowały się do półfinałów.
Półfinały.
2 najlepsze zawodniczki z każdego biegu (Q) oraz 2 pozostałych z najlepszymi czasami (q) zakwalifikowały się do finału.

</doc>
<doc id="3767540" url="https://pl.wikipedia.org/wiki?curid=3767540" title="Dżamszid Amuzegar">
Dżamszid Amuzegar

Dżamszid Amuzegar, pers. جمشید آموزگار (ur. 25 czerwca 1923 w Estahbanie, zm. 27 września 2016 w Rockville) – irański polityk, premier Iranu w latach 1977–1978.
Życiorys.
Pochodził z inteligenckiej, zaangażowanej w irańskiej polityce rodziny; był jednym z trzech synów. Jego ojciec był dziennikarzem i politykiem, matka należała do pierwszych w historii Iranek, które odebrały oficjalne wykształcenie. Szkołę podstawową i średnią ukończył w Teheranie, szczególnie staranne wykształcenie odebrał w dziedzinie literatury. Podjął następnie studia na Uniwersytecie Teherańskim, równocześnie na kierunku technicznym i na wydziale prawa i nauk politycznych. Po dwóch latach wyjechał do USA, gdzie na Cornell University uzyskał kolejno licencjat w dziedzinie polityki społecznej i doktorat w dziedzinie zarządzania publiczną służbą zdrowia. Następnie uzyskał magisterium w dziedzinie inżynierii cywilnej na Uniwersytecie George’a Washingtona. W Stanach Zjednoczonych ożenił się, nie miał dzieci.
Po powrocie do Iranu w 1951 pracował przez osiemnaście miesięcy w Point Four, amerykańskiej organizacji zajmującej się rozwijaniem systemu ochrony zdrowia i usług publicznych w Iranie. Po zamachu stanu w Iranie w 1953 wstąpił do służby cywilnej jako dyrektor departamentu inżynierii w ministerstwie zdrowia, zaś w roku następnym został w nim podsekretarzem. W 1958 został ministrem pracy i pozostawał nim przez rok, znacząco przyczyniając się do gruntownej reformy irańskiego prawa pracy. Następnie pełnił obowiązki ministra rolnictwa, opracowując projekt reformy rolnej. Stracił stanowisko w momencie upadku rządu Manuczehra Eghbala. Wówczas przeszedł do pracy w sektorze prywatnym.
W latach 1971–1973 był głównym doradcą szacha Mohammada Rezy Pahlawiego w sprawach krajowego przemysłu naftowego i głównym irańskim negocjatorem w OPEC. Dzięki niemu rząd Iranu zacieśnił kontrolę nad wydobyciem ropy, uzyskał wiodącą pozycję w organizacji i znacząco zwiększył zyski z surowca.
W latach 1973–1974 był ministrem spraw wewnętrznych Iranu. W 1975 na szczycie państw członkowskich OPEC został wzięty jako zakładnik przez terrorystę Ilicha Ramíreza Sáncheza (Carlosa), razem z ministrem Arabii Saudyjskiej Zakim Jamanim; porywacz zwolnił obydwu po otrzymaniu wynoszącego 20 milionów dolarów amerykańskich.
W 1977 szach powierzył mu misję utworzenia gabinetu, dymisjonując ze stanowiska premier Amira Abbasa Howejdę, chociaż za bardziej prawdopodobnego kandydata uważany był bardziej liberalny w poglądach Huszang Ansari. Amuzegar uważany był za polityka proamerykańskiego i popieranego przez USA. W związku z trudnościami gospodarczymi Amuzegar wprowadził politykę oszczędności i ograniczenia inflacji. Jego działania doprowadziły jednak do wzrostu bezrobocia, a w rezultacie wzrosło niezadowolenie z powodu rządów szacha. Opozycyjne organizacje były przy tym przekonane, że mianowanie Amuzegara na premiera jest sygnałem dążeń szacha do liberalizacji systemu władzy.
Gdy w kraju rozpoczęły się protesty społeczne, które przerodziły się następnie w rewolucję, Amuzegar był przekonany, że były one efektem intryg niechętnego mu Howejdy. W rezultacie szach zdymisjonował go i 27 sierpnia 1978 powołał na premiera Dżafara Szarifa-Emamiego. Mohammad Reza Pahlawi wspominał następnie, że była to błędna decyzja, gdyż Amuzegar był „mądrym i bezstronnym doradcą”.

</doc>
<doc id="3767542" url="https://pl.wikipedia.org/wiki?curid=3767542" title="Philipp Gerlach">
Philipp Gerlach

Philipp Gerlach (ur. 24 lipca 1679 w Spandau, zm. 17 września 1748 w Berlinie) – niemiecki architekt.
Życiorys.
Działał na dworze Fryderyka Wilhelma I, 1732-1736 kierował rozbudową dzielnicy Friedrichstadt w Berlinie. Jego głównym dziełem był kościół garnizonowy w Poczdamie zbudowany w latach 1730-1735 (obecnie nieistniejący). W jego pracach widoczne były wpływy francuskiej i niderlandzkiej architektury.

</doc>
<doc id="3767543" url="https://pl.wikipedia.org/wiki?curid=3767543" title="Polskie Stowarzyszenie na rzecz Osób z Upośledzeniem Umysłowym">
Polskie Stowarzyszenie na rzecz Osób z Upośledzeniem Umysłowym



</doc>
<doc id="3767544" url="https://pl.wikipedia.org/wiki?curid=3767544" title="PSONI">
PSONI



</doc>
<doc id="3767545" url="https://pl.wikipedia.org/wiki?curid=3767545" title="Paul Germain">
Paul Germain

Paul Germain (ur. 28 sierpnia 1920 w Saint-Malo, zm. 26 lutego 2009 w Châtillon) – francuski mechanik teoretyk.
W latach 1949-1954 był profesorem uniwersytetu w Poitiers, 1951-1958 uniwersytetu w Lille, 1958-1977 Uniwersytetu Paryskiego, a 1985-1987 École polytechnique w Paryżu. W 1977 został członkiem PAN. Jest autorem prac z teorii profili, dynamiki gazów, magnetohydrodynamiki i mechaniki ciał stałych.

</doc>
<doc id="3767548" url="https://pl.wikipedia.org/wiki?curid=3767548" title="Tone Wieten">
Tone Wieten

Tone Wieten (ur. 17 marca 1994 r.) – holenderski wioślarz, brązowy medalista igrzysk olimpijskich, mistrz świata, Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro. W eliminacjach ósemek zajął drugie miejsce, co pozwoliło awansować do repasaży. Tam dopłynął do mety na drugiej pozycji, dającej możliwość wystąpienia w finale. W ostatnim podejściu zajął trzecie miejsce, zdobywając brązowy medal. W składzie osady znaleźli się także: Dirk Uittenbogaard, Boaz Meylink, Kaj Hendriks, Boudewijn Röell, Olivier Siegelaar, Mechiel Versluis, Robert Lücken i Peter Wiersum jako sternik.

</doc>
<doc id="3767551" url="https://pl.wikipedia.org/wiki?curid=3767551" title="The Kicker">
The Kicker

The Kicker – album amerykańskiego wibrafonisty jazzowego Bobby’ego Hutchersona, nagrany w 1963, lecz wydany w 1999 roku na płycie kompaktowej przez Blue Note Records w limitowanym nakładzie w ramach "Connoisseur Series".
Powstanie.
Materiał na płytę został zarejestrowany 29 grudnia 1963 roku przez Rudy’ego Van Geldera w należącym do niego studiu (Van Gelder Studio) w Englewood Cliffs w stanie New Jersey. Produkcją albumu zajął się Alfred Lion.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Muzycy:
Produkcja:

</doc>
<doc id="3767555" url="https://pl.wikipedia.org/wiki?curid=3767555" title="Lekkoatletyka na Letnich Igrzyskach Olimpijskich 2016 – trójskok kobiet">
Lekkoatletyka na Letnich Igrzyskach Olimpijskich 2016 – trójskok kobiet

trójskok kobiet – jedna z konkurencji lekkoatletycznych rozgrywanych podczas igrzysk olimpijskich w Rio de Janeiro. Zawody odbyły się 13 i 14 sierpnia 2016 roku. 
Obrończynią złotego medalu olimpijskiego z 2012 roku była Olga Rypakowa z Kazachstanu. 
W zawodach wzięło udział 37 zawodniczek z 25 krajów.
Rekordy.
Tabela uwzględnia rekordy uzyskane przed rozpoczęciem rywalizacji.
Wyniki.
Runda eliminacyjna.
Zawodniczki rywalizowały w dwóch grupach: A i B. Norma kwalifikacyjna do finału wynosiła 14,30 m(Q). Do finału kwalifikowało się 12 zawodniczek z najlepszym wynikiem (q). 

</doc>
<doc id="3767560" url="https://pl.wikipedia.org/wiki?curid=3767560" title="Franja Želimorski">
Franja Želimorski

Franja Želimorski (ur. 13 listopada 1998) – chorwacka lekkoatletka, oszczepniczka.
W młodości trenowała także pływanie. W 2015 została juniorską mistrzynią Bałkanów, a także zajęła 22. miejsce na mistrzostwach świata juniorów młodszych.
Złota medalistka mistrzostw Chorwacji z 2017, srebrna z 2015 i brązowa z 2016.
Rekord życiowy: 53,44 m (Pitești, 1 lipca 2017)

</doc>
<doc id="3767563" url="https://pl.wikipedia.org/wiki?curid=3767563" title="Mark Hollis (muzyk)">
Mark Hollis (muzyk)

Mark David Hollis (ur. 4 stycznia 1955 w Londynie, zm. 25 lutego 2019) – brytyjski muzyk, wokalista i lider zespołu Talk Talk.
Życiorys.
Początkowo Hollis chciał zostać psychologiem dziecięcym. W 1975 roku porzucił edukację. Krótko po tym założył w Londynie zespół The Reactors. Zespół rozpadł się krótko po wydaniu debiutanckiego singla „I Can't Resist” w 1977 roku. W 1981 roku Mark Hollis, Lee Harris, Paul Webb i Simon Brenner stworzyli zespół Talk Talk. Większość tekstów znajdujących się w repertuarze Talk Talk stworzył Hollis. Zespół Talk Talk rozpadł się w 1991 roku. Po rozpadzie grupy Hollis skupił się na wychowywaniu dzieci. W 1998 roku Hollis wydał debiutancki album solowy.
Jego brat, Ed Hollis, był producentem muzycznym. Ed pomógł Markowi podczas jego działalności w The Reactors oraz znalazł dla niego muzyków, z którymi Mark stworzył później Talk Talk.
Linki zewnętrzne.
 

</doc>
<doc id="3767565" url="https://pl.wikipedia.org/wiki?curid=3767565" title="Leah Smith">
Leah Smith

Leah Smith (ur. 19 kwietnia 1995 w Mt. Lebanon) – amerykańska pływaczka specjalizująca się w stylu dowolnym, mistrzyni olimpijska i wielokrotna medalistka mistrzostw świata.
Kariera pływacka.
Na Letniej Uniwersjadzie w Gwangju wywalczyła dwa złote medale, w konkurencjach 400 m stylem dowolnym i w sztafecie 4 × 200 m stylem dowolnym. W obu ustanowiła nowe rekordy uniwersjady.
W 2015 roku podczas mistrzostw świata w Kazaniu płynąc w sztafecie 4 × 200 m stylem dowolnym razem z Missy Franklin, Katie McLaughlin i Katie Ledecky zdobyła mistrzostwo świata. 
Na igrzyskach olimpijskich w Rio de Janeiro wywalczyła dwa medale. W sztafecie 4 × 200 m kraulem zajęła pierwsze miejsce. Na dystansie 400 m stylem dowolnym zdobyła brązowy medal, w finale uzyskując czas 4:01,92.
Kilka miesięcy później, podczas mistrzostw świata na krótkim basenie w Windsorze zdobyła złote medale na dystansie 400 i 800 m stylem dowolnym oraz została wicemistrzynią w sztafecie kraulowej 4 × 200 m.
Na mistrzostwach świata w Budapeszcie wywalczyła trzy medale. Smith została mistrzynią świata w sztafecie 4 × 200 m stylem dowolnym kobiet. Zdobyła także srebro na dystansie 400 m kraulem (4:01,54) i brąz w konkurencji 800 m stylem dowolnym (8:17,22). Startowała także na 200 m kraulem, uzyskawszy w finale czas 1:56,06 i na 400 m stylem zmiennym (4:36,09). Na obu tych dystansach została sklasyfikowana na szóstej pozycji.
Życie prywatne.
Smith jest studentką Uniwersytetu Virginii.

</doc>
<doc id="3767566" url="https://pl.wikipedia.org/wiki?curid=3767566" title="William Anderson (hokeista)">
William Anderson (hokeista)

William Hardling Anderson (ur. 1 kwietnia 1901 w Nantwich, zm. 23 lutego 1983 w Merseyside) – brytyjski hokeista.
Kariera sportowa.
Anderson był członkiem brytyjskiej drużyny, która wygrała brązowy medal podczas Zimowych Igrzysk Olimpijskich w 1924 roku.

</doc>
<doc id="3767572" url="https://pl.wikipedia.org/wiki?curid=3767572" title="Środnik">
Środnik

Środnik – konstrukcyjna, środkowa część walcowanej belki metalowej (dwuteownika, teownika, ceownika, zetownika) lub blachownicy, łącząca ze sobą oba jej pasy (górny i dolny).
W dźwigarze dwuteowym połączenie to powstaje w procesie jego wytwarzania w hucie stali przez walcowanie. W dźwigarze blachownicowym blachę środnika łączy się z blachami pasów przez spawanie lub nitowanie. Dzięki takiemu (dwuteowemu) kształtowi przekroju poprzecznego środnik pracuje głównie na ścinanie.
W celu zmniejszenia ciężaru belki stosuje się środniki z wyciętymi dużymi otworami. Materiał występujący między otworami tworzy łączniki pasów upodabniające konstrukcję do leżącej drabiny. Przy tym samym ciężarze konstrukcja taka ma powiększą nośność, dzięki zwiększeniu wysokości środnika lub grubości pasów. Ma ona również i tę zaletę, że otwory w środniku pozwalają na umieszczanie w nich instalacji technologicznych.

</doc>
<doc id="3767574" url="https://pl.wikipedia.org/wiki?curid=3767574" title="Pas (mechanika)">
Pas (mechanika)

Pas, w dwuteownikach też półka, w teownikach też stopa, w ceownikach też ramię – konstrukcyjna część dźwigara (kratownicy, belki, blachownicy) pracująca głównie na ściskanie lub rozciąganie, wywołane zginaniem tego dźwigara. W kształtownikach jest ona prostopadła do środnika.
W kratownicach pasem (górnym lub dolnym) nazywany jest ciąg prętów zamykających zewnętrzny kontur konstrukcji. 
W dźwigarach kształtownikowych lub blachownicowych przekroje poprzeczne pasów (półek) mogą być ukształtowane w taki sposób, że w kierunku środnika ich grubość się zwiększa, co podwyższa wytrzymałość dźwigara.

</doc>
<doc id="3767575" url="https://pl.wikipedia.org/wiki?curid=3767575" title="Marcin German">
Marcin German

Marcin German (ur. ?, zm. ok. 1655) – geometra i górnik.
Życiorys.
Był z pochodzenia Szwedem. Został zatrudniony w kopalni soli w Wieliczce na stanowisku sztygara, które piastował przez szereg lat. W latach 1631–1638, na zlecenie miejscowego żupnika sporządził pierwsze plany tej kopalni, na które złożyły się trzy plany kolejnych podziemnych poziomów kopalni soli oraz sytuacyjny plan miasta Wieliczki. Po uzupełnieniach planów dokonanych w kolejnych latach, całość planów, wzbogaconych ilustracjami Wilhelma Hondiusa obrazującymi pracę górników i warzelników soli, opublikowano w 1645 w Gdańsku z rozkazu króla Polski Władysława IV. Kazimierz Maślankiewicz wysunął przypuszczenie, że German brał udział w powstawaniu ilustracji Hondiusa.
Plany przyczyniły się w znacznym stopniu do dalszej rozbudowy kopalni i eksploatacji soli w XVII w. i pierwszej połowie XVIII w., były też podstawą do sporządzania przez innych mierniczych kolejnych aktualizacji map kopalni, aż do drugiej połowy XVIII w., w tym także planów kopalni wielickiej wydanych w 1766 r. w Augsburgu, a ilustrowanych przez J.E. Nilsona. Z kolei sztychy Hondiusa ilustrujące plany Germana są istotnym źródłem poznania technik wydobywczych soli i jej warzenia w XVII w.
Oryginały germanowskich planów kopalni przechowywane są w zbiorach Muzeum Żup Krakowskich Wieliczka (wg J. Maciaszek oryginały zaginęły w trakcie II wojny światowej, a w muzeum są odbitki z wydania 1645)

</doc>
<doc id="3767580" url="https://pl.wikipedia.org/wiki?curid=3767580" title="Tom Clancy’s Ghost Recon Wildlands">
Tom Clancy’s Ghost Recon Wildlands

Tom Clancy’s Ghost Recon Wildlands – trzecioosobowa strzelanka taktyczna osadzona w otwartym świecie, dziesiąta część serii "Tom Clancy’s Ghost Recon". Gra została zapowiedziana podczas targów elektronicznej rozrywki E3 2015. Na E3 2016 ogłoszono, że gra będzie miała swoją premierę 7 marca 2017 roku na platformach Microsoft Windows, PlayStation 4 i Xbox One. Za produkcję gry odpowiada studio Ubisoft Paris, a za wydanie firma Ubisoft.
Fabuła.
Akcja gry "Tom Clancy’s Ghost Recon Wildlands" rozgrywa się w Boliwii, gdzie działa meksykański kartel narkotykowy Santa Blanca. Kartel sterroryzował znaczną część miejscowej ludności i skorumpował rządzących krajem polityków. Rząd Stanów Zjednoczonych decyduje się wysłać tytułową jednostkę specjalną "Ghost Recon", aby uwolnić Boliwię spod władzy przywódców kartelu.
Rozgrywka.
"Tom Clancy’s Ghost Recon Wildlands" to trzecioosobowa strzelanka taktyczna, która w przeciwieństwie do poprzednich części serii, jest osadzona w otwartym świecie. Gracz wciela się w członka jednostki specjalnej "Ghost Recon". Postać gracza może przemieszczać się po terenach Boliwii pieszo, lub przy pomocy pojazdów lądowych, powietrznych i wodnych. Na tereny Boliwii składają się głównie góry, lasy równikowe i sawanna. W grze oprócz największego i najpotężniejszego kartelu Santa Blanca istnieją także inne zwalczające się wzajemnie frakcje. Gra zawiera zarówno główny wątek fabularnym, jak i zadania poboczne. Misje można rozgrywać samotnie – wtedy innymi członkami "Ghost Recon" steruje sztuczna inteligencja – lub przez internet wraz z innymi graczami. 10 października 2017 wprowadzono nowy tryb rozgrywki wieloosobowej – PvP Ghost War.
Odbiór gry.
Produkcja spotkała się z mieszanymi reakcjami recenzentów, uzyskując w wersji na konsolę PlayStation 4 według agregatora Metacritic średnią z ocen wynoszącą 70/100 punktów oraz 71,50% według serwisu GameRankings.
Kontrowersje.
Gra budziła kontrowersje jeszcze przed oficjalną premierą. Minister Spraw Wewnętrznych Boliwii, Carlos Romero, wysłał notę dyplomatyczną do ambasadora Francji o interwencję w sprawie "Ghost Recon". Według niego Boliwia została ukazana w grze w krzywdzący sposób. Firma Ubisoft odniosła się do tych zarzutów argumentując, że gra jest obrazem fikcji, a Boliwia została wybrana jako sceneria wyłącznie za „piękne krajobrazy i bogatą kulturę”.

</doc>
<doc id="3767585" url="https://pl.wikipedia.org/wiki?curid=3767585" title="Keith Prentice">
Keith Prentice

Keith Prentice (ur. 21 lutego 1940 r. w Dayton, zm. 27 września 1992 r. w Kettering) – amerykański aktor filmowy, teatralny i telewizyjny, najbardziej znany z roli Larry'ego w filmie "Chórzyści" (1970).
Życiorys.
Syn Kate Prentice. Miał siostrę, June Black. Absolwent nowojorskiej uczelni wyższej American Academy of Dramatic Arts. Znany przede wszystkim z pracy teatralnej. Występował w sztukach broadwayowskich, jak "Sail Away" czy "Dźwięki muzyki", oraz off-broadwayowskich. Wsławił się rolą homoseksualisty Larry'ego w sztuce "The Boys in the Band" z 1968. Kreację powtórzył dwa lata później w reżyserowanej przez Williama Friedkina ekranizacji, "Chórzyści". W 1971 grał Morgana Collinsa w serialu grozy "Dark Shadows". W westernie "The Legend of Nigger Charley" (1972) pojawił się jako Niles Fowler, a w kryminale "Zadanie specjalne" (1980) − jako Joey. Zmarł we wrześniu 1992 w wyniku powikłań związanych z AIDS.

</doc>
<doc id="3767589" url="https://pl.wikipedia.org/wiki?curid=3767589" title="Bao Zunxin">
Bao Zunxin

Bao Zunxin (ur. 1 września 1937, zm. 28 października 2007) – chiński historyk, dysydent.
Pochodził z prowincji Anhui. W 1964 roku ukończył studia na Uniwersytecie Pekińskim, później był pracownikiem Instytutu Historycznego Chińskiej Akademii Nauk Społecznych. W 1989 roku poparł studentów protestujących na placu Tian’anmen i podpisał się pod deklaracją potępiającą ówczesną władzę. Po stłumieniu protestów aresztowany i wydalony z partii komunistycznej. Uznany za winnego „szerzenia kontrrewolucyjnej propagandy i siana zamętu”, został skazany na 5 lat więzienia. Zwolniono go przedterminowo w 1992 roku, po odbyciu trzech i pół roku kary.
Po zwolnieniu z więzienia wystosowywał szereg apeli do władz, domagając się reformy systemu politycznego, walki z korupcją i przestrzegania praw człowieka. Był z tego powodu dwukrotnie zatrzymywany przez policję. Zmarł w Pekinie w wieku 70 lat w wyniku krwotoku śródmózgowego.

</doc>
<doc id="3767590" url="https://pl.wikipedia.org/wiki?curid=3767590" title="Louis Gernet">
Louis Gernet

Louis Gernet (ur. 1882, zm. 1962 w Paryżu) – francuski historyk starożytności i filolog.
Życiorys.
W latach 1921-1948 był profesorem uniwersytetu w Algierze, potem w Paryżu. Wprowadził (pod wpływem Durkheima) do badań o archaicznej i klasycznej Grecji elementy socjologii i antropologii. Był jednym z założycieli współczesnej francuskiej szkoły historycznej, w której czołowe miejsce zajmują studia nad mentalnością ("histoire des mentalités"). W jego koncepcji historycznej prawo jest uprzywilejowanym obszarem przejawiania się zbiorowej świadomości, w związku z czym właśnie prawu poświęcił najwięcej uwagi. Do najważniejszych jego prac należą: "Recherches sur le développement de la pensée juridique et morale en Grèce" (1917), "Le genie grec dans la religion" (1932, wspólnie z André Boulangerem), "Droit et société dans la Grèce ancienne" (1955), "Anthropologie de la Grèce antique" (1968). Wydawał również dzieła attyckich mówców - Antyfona, Lizjasza, Demostenesa; wydał również "Prawa" Platona.

</doc>
<doc id="3767592" url="https://pl.wikipedia.org/wiki?curid=3767592" title="Lee Preston">
Lee Preston

Lee E. Preston (ur. 28 lipca 1930, zm. 22 listopada 2011) – amerykański ekonomista, profesor University of Maryland, University of California w Berkeley, State University of New York w Buffalo oraz twórca i dyrektor "Center for Business and Public Policy", jak również "Center for International Business Education and Research". Otrzymał tytuł doktora honoris causa Uniwersytetu Łódzkiego.

</doc>
<doc id="3767593" url="https://pl.wikipedia.org/wiki?curid=3767593" title="Robert Gernhardt">
Robert Gernhardt

Robert Gernhardt (Gernhard) pseud. Lützel Jeman (ur. 13 grudnia 1937 w Rewlu, zm. 30 czerwca 2006 we Frankfurcie nad Menem) – niemiecki satyryk, pisarz, ilustrator i karykaturzysta.
Był współzałożycielem czasopisma artystycznego "Titanic". Dzięki współpracy z pismem "Pardon" w latach 60. zyskał popularność prowadząc kolumnę "Welt im Spiegel". W 1982 opublikował swoją powieść "Ich Ich Ich", a 1983 opowiadanie "Glück Glanz", w których wyszydzał sławy i naruszał tabu. Wraz z żoną Alamut opublikował wiele opowiadań dla dzieci.

</doc>
<doc id="3767597" url="https://pl.wikipedia.org/wiki?curid=3767597" title="Robert Gernardt">
Robert Gernardt



</doc>
<doc id="3767601" url="https://pl.wikipedia.org/wiki?curid=3767601" title="Colin Carruthers">
Colin Carruthers

Colin Gordon Carruthers (ur. 17 września 1890 w Agincourt, zm. 10 listopada 1957 w Kingston) – brytyjski hokeista.
Carruthers był członkiem brytyjskiej drużyny, która wygrała brązowy medal podczas Zimowych Igrzysk Olimpijskich w 1924 roku oraz zajęła czwarte miejsce w Zimowych Igrzyskach Olimpijskich w 1928 roku. Jego młodszy brat Eric również brał udział w obu wydarzeniach z Colinem.

</doc>
<doc id="3767605" url="https://pl.wikipedia.org/wiki?curid=3767605" title="Lubos Valenta">
Lubos Valenta



</doc>
<doc id="3767607" url="https://pl.wikipedia.org/wiki?curid=3767607" title="Daniel Gerould">
Daniel Gerould

Daniel Gerould (ur. 28 marca 1928 w Cambridge w stanie Massachusetts, zm. 13 lutego 2012) – amerykański teatrolog, badacz i tłumacz polskiej literatury.
Był profesorem City University od New York, 1992 został członkiem PAU. Od 1995 redagował periodyk "Slavic and East European Performance", był autorem antologii "Twentieth-Century Polisj Avant-Garde Drama" (1977) i przekładu prawie wszystkich dramatów Witkacego zamieszczanych w czasopismach i wydaniach książkowych w latach 1968-1992, a także jego powieści i tekstów teoretycznych i filozoficznych. W 1981 opublikował monografię "Stanisław Ignacy Witkiewicz jako pisarz" (wyd. pol. 1981).

</doc>
<doc id="3767611" url="https://pl.wikipedia.org/wiki?curid=3767611" title="Howard Wood">
Howard Wood

Howard Wood (ur. w 1954) – pochodzący ze Szkocji działacz na rzecz środowiska, współzałożyciel Towarzystwa Ochrony Dna Morskiego wokół Wyspy Arran (COAST), zdobywca Nagrody Goldmanów w 2015 roku.
Życiorys.
Howard Wood mieszka na wyspie Arran od 14 roku życia, razem z rodziną powrócił wówczas do miejsca, w którym wychowywał się jego ojciec. Pracował w szkółce leśnej prowadzonej przez jego rodzinę. Od 1973 roku regularnie pływał i nurkował w wodach otaczających wyspę Arran. Bardzo dobrze zna środowisko wodne zatoki Firth of Clyde. Na jej temat stworzył wiele zdjęć i filmów.
Działania na rzecz środowiska.
Howard Wood nurkując w wodach zatoki Firth of Clyde zauważył zmiany środowiska wodnego, związane z nierozważnymi działaniami przetwórstwa rybnego w tym regionie. W 1989 roku spotkał się ze swoim bliskim znajomym, Donem MacNeish, który będąc w Nowej Zelandii został zainspirowany tamtejszymi metodami ochrony środowiska wodnego. Wynikiem ich rozmów, była decyzja o stworzeniu podobnego rezerwatu wodnego w Szkocji. Kosztem własnych oszczędności w 1995 roku zostali współzałożycielami COAST. Tworzyła ją grupa wolontariuszy, którzy zdecydowali się chronić lokalne środowisko wodne. Howard Wood zainicjował oddolną kampanię mającą na celu stworzenie pierwszej w Szkocji strefy zakazu eksploatacji środowiska wodnego na terenach Zatoki Lamlash, obszaru odpowiedzialnego za odnowę życia wodnego.
Po 12 miesiącach spotkań z urzędnikami, naukowcami i rybakami, w 2008 roku strefa ochrony weszła w życie. Howard Wood zachęcił miejscowych nurków, do wprowadzenie nowych zasad na tym terenie i kontroli, by były one przestrzegane. Działania te miały przyspieszyć regenerację środowiska morskiego, przede wszystkim kolonii wodorostów, raf koralowych czy młodych przegrzebków.
W 2012 roku razem z organizacją COAST wysunął propozycje, aby Południowe Morze Arran zostało wodnym obszarem chronionym. Idea została skonsultowana z miejscowymi nurkami i ekspertami w tej dziedzinie, a Howard Wood zabiegał, by sprawa była cały czas w kręgu rozważań polityków. Dbał o jej nagłośnienie i prowadził zajęcia edukacyjne wśród ludności. W lipcu 2014 roku rząd Szkocji ogłosił 30 nowych morskich obszarów chronionych. Pośród nich znalazł się Obszar Chroniony Południowego Arranu, stając się pierwszym i jedynym obszarem chronionym zainicjowanym i rozwiniętym przez społeczeństwo, a nie przez rząd czy instytucje. Howard Wood razem z organizacją COAST pracują teraz nad wprowadzeniem podobnych obszarów chronionych w innych częściach Szkocji. Promują też zrównoważoną gospodarkę morską, chcą zachować nadmorskie społeczności rybackie i ich kulturę.

</doc>
<doc id="3767614" url="https://pl.wikipedia.org/wiki?curid=3767614" title="Tom Clancy's Ghost Recon Wildlands">
Tom Clancy's Ghost Recon Wildlands



</doc>
<doc id="3767616" url="https://pl.wikipedia.org/wiki?curid=3767616" title="Bite Marks">
Bite Marks

Bite Marks to amerykański film fabularny z 2011 roku, napisany i wyreżyserowany przez Marka Bessengera, opowiadający historię trzech mężczyzn terroryzowanych przez wampiry. W rolach głównych wystąpili w filmie Windham Beacham, David Alanson Bradberry, Benjamin Lutz i Stephen Geoffreys. "Bite Marks" jest horrorem komediowym, wykazującym elementy slapsticku. W scenariuszu znalazły się nawiązania do klasyków kina grozy, jak "Postrach nocy" (1985). Światowa premiera projektu odbyła się 17 czerwca 2011 w trakcie Frameline Festival. 15 listopada tego roku obraz wydano na dyskach DVD/Blu-ray na terenie Stanów Zjednoczonych.
Opis fabuły.
Cary i Vogel podróżują przez Stany Zjednoczone. Są homoseksualną parą, a piesza wyprawa ma im pomóc przetrwać kryzys w związku. W małej miejscowości poznają Brewstera, skrycie biseksualnego kierowcę ciężarówki, który chce podwieźć ich do najbliższego miasta. Nocą trójka bohaterów zostaje zaatakowana przez grupę niebezpiecznych mężczyzn. Okazuje się, że są oni wampirami.

</doc>
<doc id="3767617" url="https://pl.wikipedia.org/wiki?curid=3767617" title="Park Góra Zamkowa w Cieszynie">
Park Góra Zamkowa w Cieszynie

Park na Górze Zamkowej w Cieszynie jest romantycznym parkiem powstałym z inicjatywy Karola Habsburga w latach 40. XIX wieku. 
Historia.
Decyzje o przebudowie Wzgórza Zamkowego podjęto po tym gdy mieszczący się na nim gród obronny został zniszczony w trakcie wojny trzydziestoletniej. Nie zachowało się zbyt wiele historycznych źródeł, które informowałyby o zagospodarowaniu terenów w obrębie zamku i przeznaczenia ich na tereny zielone. Plan zagospodarowania przestrzeni z 1836 r. informuje o tym, że na zamku górnym znajdował się ogród o nieregularnym kształcie z niewielkim placem w centrum i czterema ścieżkami od niego wybiegającymi. Pomiędzy dawnym zamkiem górnym i dolnym znajdował się drugi ogród o kształcie nieregularnego wieloboku. Karol Habsburg w 1837 r. polecił wysadzić pozostałości zamku górnego, a na ruinach zamku dolnego polecił wznieść zamek w stylu klasycystycznym, który był letnią rezydencją Habsburgów nazywanym Pałacem Myśliwskim Habsburgów. Park na Wzgórzu Zamkowym został zaprojektowany przez Józefa Kornhausla, który był nadwornym architektem dworu wiedeńskiego. W 1914 roku w północno-zachodniej części wzgórza, wzniesiono sztuczne ruiny, które miały na celu podkreślić romantyczny charakter założenia parkowego. Wśród drzew, które rosną na w Parku na Wzgórzu Zamkowym, osiem to pomniki przyrody. 
Lista drzew i pomników przyrody.
Spośród drzew i krzewów rosnących w parku, warto wymienić:

</doc>
<doc id="3767618" url="https://pl.wikipedia.org/wiki?curid=3767618" title="Xu Jiayu">
Xu Jiayu

Xu Jiayu (; ur. 19 sierpnia 1995 w Wenzhou) – chiński pływak specjalizujący się w stylu grzbietowym, wicemistrz olimpijski, mistrz świata i brązowy medalista mistrzostw świata na krótkim basenie, rekordzista globu na krótkim basenie.
Kariera pływacka.
Na igrzyskach olimpijskich w 2012 roku z czasem 2:00,26 min zajął 28. miejsce na dystansie 200 m stylem grzbietowym. Dwa lata później, podczas igrzysk azjatyckich w Gwangju zdobył 4 medale. 
Na igrzyskach olimpijskich w Rio de Janeiro w 2016 roku z czasem 52,31 został wicemistrzem olimpijskim na dystansie 100 m stylem grzbietowym. W konkurencji 200 m w tym samym stylu zajął czwarte miejsce, uzyskując czas 1:55,16. Płynął także w sztafecie 4 × 100 m stylem zmiennym. Sztafeta chińska zakwalifikowała się do finału z czwartym czasem, ale w finale została zdyskwalifikowana ze względu na falstart na trzeciej zmianie.
Podczas mistrzostw świata na krótkim basenie w Windsorze zdobył brązowy medal na dystansie 100 m stylem grzbietowym.
W kwietniu 2017 roku na mistrzostwach Chin w konkurencji 100 m stylem grzbietowym pobił rekord Azji, uzyskawszy drugi wynik w historii (51,86), słabszy od rekordu świata o zaledwie 0,01 s. Trzy miesiące później, podczas mistrzostw świata w Budapeszcie zdobył dwa medale. Xu triumfował na 100 m stylem grzbietowym (52,44). Płynął także w sztafecie mieszanej 4 × 100 m stylem zmiennym, która ustanowiła w finale nowy rekord Azji i zajęła trzecie miejsce ex aequo ze sztafetą kanadyjską. Startował również na dystansach 50 i 200 m stylem grzbietowym i w obu tych konkurencjach uplasował się na piątej pozycji.
11 listopada 2018 roku podczas Pucharu Świata w Tokio ustanowił nowy rekord świata na dystansie 100 m stylem grzbietowym (48,88).

</doc>
<doc id="3767620" url="https://pl.wikipedia.org/wiki?curid=3767620" title="Archidiecezja Lanciano-Ortona">
Archidiecezja Lanciano-Ortona

Archidiecezja Lanciano-Ortona – włoska archidiecezja rzymskokatolicka. Powstała w 1449 jako opactwo terytorialne. Diecezja od 1515, archidiecezja od 1562 (od 1834 siedziba metropolii). W 1818 przejęła obszar zlikwidowanej diecezji Ortona. W 1982 przestała być siedzibą metropolii. Pod obecną nazwą od 1986.

</doc>
<doc id="3767626" url="https://pl.wikipedia.org/wiki?curid=3767626" title="Anna Šišková">
Anna Šišková

Anna Šišková (ur. 30 czerwca 1960 w Żylinie) – słowacka aktorka.
Życiorys.
Ukończyła pedagogikę na Uniwersytecie Preszowskim. Laureatka Czeskiego Lwa dla najlepszej aktorki w filmie "Musimy sobie pomagać".

</doc>
<doc id="3767632" url="https://pl.wikipedia.org/wiki?curid=3767632" title="Najden Gerow">
Najden Gerow

Najden Gerow (bułg. Найден Геров, ur. 23 lutego 1823 w Kopriwszticy, zm. 9 października 1900 w Płowdiwie) – bułgarski działacz oświatowy odrodzenia narodowego, poeta i publicysta.
W 1845 napisał pierwszy poemat w języku nowobułgarskim – "Stojan i Rada". Jest autorem wielu wierszy patriotycznych i liryków pejzażowych i miłosnych. Zbierał bułgarski folklor, opracował pierwszy słownik języka bułgarskiego (wydany w pięciu tomach w latach 1895–1904) zawierający ponad 70 tys. haseł ilustrowanych ludowymi porzekadłami i przysłowiami. Od 1881 należał do Bułgarskiego Towarzystwa Książkowego.

</doc>
<doc id="3767635" url="https://pl.wikipedia.org/wiki?curid=3767635" title="Heinrich Wilhelm von Gerstenberg">
Heinrich Wilhelm von Gerstenberg

Heinrich Wilhelm von Gerstenberg (ur. 3 stycznia 1737 w Tondern w Szlezwiku, zm. 1 listopada 1823 w Altonie (obecnie część Hamburga) – niemiecki poeta i dramatopisarz.
Życiorys.
Dzięki dziełu "Gedicht eines Skalden" (1766) jest uważany za twórcę tzw. poezji bardów. W trzytomowej rozprawie "Briefe über die Merkwürdigkeiten der Literatur" (1766–1767) zawarł entuzjastyczną pochwałę twórczości Szekspira przeciwstawionej francuskiemu klasycyzmowi. W 1767 wydał szkic "Versuch über Werke und Genie", czym przyczynił się do powstania charakterystycznej dla okresu Sturm und Drang teorii dramatu, której założenia zrealizował w swoim głównym dziele - "Ugolino" z 1768.

</doc>
<doc id="3767636" url="https://pl.wikipedia.org/wiki?curid=3767636" title="Puchar Sześciu Narodów Kobiet 2009">
Puchar Sześciu Narodów Kobiet 2009

Puchar Sześciu Narodów Kobiet 2009 – ósma edycja Pucharu Sześciu Narodów Kobiet, międzynarodowych rozgrywek w rugby union dla żeńskich reprezentacji narodowych. Zawody odbyły się w dniach 6 lutego – 22 marca 2009 roku, a zwyciężyła w nich reprezentacja Anglii.
Wliczając turnieje w poprzedniej formie, od czasów Home Internal Championship i Pucharu Pięciu Narodów, była to czternasta edycja tych zawodów.

</doc>
<doc id="3767637" url="https://pl.wikipedia.org/wiki?curid=3767637" title="Eugen Gerstenmaier">
Eugen Gerstenmaier

Eugen Gerstenmaier (ur. 25 sierpnia 1906 w Kirchheim, zm. 13 marca 1986 w Remagen) – niemiecki polityk, teolog i działacz protestancki. Członek antynazistowskiego Kręgu z Krzyżowej. Po wojnie związany z CDU. W latach 1954–1969 przewodniczący Bundestagu.
Życiorys.
Urodził się w protestanckiej rodzinie w Wittenberdze. Najpierw otrzymał wykształcenie jako kupiec tekstylny, potem studiował teologię ewangelicką i filozofię na uniwersytetach w Tybindze, Rostocku i Zurychu. Angażował się w ruch chrześcijański. W latach 1933–1934 występował przeciwko faszyzacji niemieckiej hierarchii kościelnej, za co został na krótko aresztowany. Po obronie dysertacji doktorskiej i przygotowaniach do pracy duszpasterskiej, od 1936 pracował w kościelnym urzędzie u biskupa Theodora Heckela w Berlinie.
Ponieważ jako kierownik referatu ekumenicznego (od 1940 pracował jako radca) także po 1939 mógł swobodnie wyjeżdżać za granicę, miał on dla kręgów opozycyjnych szczególne znaczenie. Za pośrednictwem Hansa Bernda von Haeftena i Adama von Trott zu Solz zbliżył się do Kręgu z Krzyżowej i zaczął brać udział w jego pracach. Brał nawet udział w drugim i trzecim zjeździe opozycjonistów w Krzyżowej. Był zaangażowany w przygotowania do zamachu stanu z 20 lipca 1944. Zawsze opowiadał się za zamordowaniem Adolfa Hitlera. W dniu zamachu przebywał nawet w jego centrali przy ówczesnej Bendlerstrasse w Berlinie (obecnie Stauffenbergstrasse). Oskarżony potem przed Trybunałem Ludowym (Volksgerichtshof) o zdradę stanu. Dzięki prywatnym powiązaniom udało się mu uniknąć kary śmierci. 11 stycznia 1945 skazano go na karę siedmiu lat ciężkiego więzienia. 
Z miejsca odosobnienia w Bayreuth zwolniony został dopiero przez oddziały amerykańskie. Od 1948 był członkiem niemieckiego konsystorza ewangelickiego. W 1945 przejął w Stuttgarcie kierownictwo protestanckiej organizacji humanitarnej (Hilfswerk der Evangelischen Kirchen in Deutschland). W latach 1949–1969 z ramienia CDU był deputowanym do Bundestagu, którego 1954–1969 był przewodniczącym. Jednocześnie od 1956 do 1969 pełnił funkcję wiceprzewodniczącego CDU. Zdeklarowany zwolennik integracji Niemiec z zachodem i budowania Unii Europejskiej. Bliski zaufany Konrada Adenauera. W 1969 został poddany ostrej krytyce za roszczenia odszkodowawcze za krzywdy poniesione w okresie III Rzeszy, w wyniku czego ustąpił z zajmowanych stanowisk.

</doc>
<doc id="3767638" url="https://pl.wikipedia.org/wiki?curid=3767638" title="Herodoros z Megary">
Herodoros z Megary

Herodoros z Megary (gr. "Ηρόδωρος ο Μεγαρεύς", IV/III wiek p.n.e.) – starożytny grecki trębacz, olimpijczyk.
Zgodnie z przekazami cechował się niezwykłym jak na swoje czasy wzrostem, mierząc ponad 192 cm. Swoją nadzwyczajną tężyznę (był jakoby w stanie grać na dwóch trąbach jednocześnie) miał zawdzięczać ascetycznemu trybowi życia i potężnemu apetytowi: sypiał na lwich skórach i spożywał dziennie po 6 kilogramów chleba, 9 kilogramów mięsa i 6 litrów wina. Dął tak potężnie, że słuchacze nie byli w stanie wytrzymać w jego pobliżu, a doniosłość jego zagrzewającej do walki żołnierzy Demetriusza I Poliorketesa muzyki zapewniła im zwycięstwo podczas szturmu na Argos.
Herodoros startował w zawodach trębaczy na igrzyskach olimpijskich, dziesięć razy z rzędu (olimpiady 113–122, tj. 328-292 p.n.e.) zdobywając zwycięstwo. Siedmiokrotnie sięgał także po laur podczas pozostałych igrzysk panhelleńskich.

</doc>
<doc id="3767641" url="https://pl.wikipedia.org/wiki?curid=3767641" title="Ministerstwo Spraw Zagranicznych Republiki Białorusi">
Ministerstwo Spraw Zagranicznych Republiki Białorusi



</doc>
<doc id="3767642" url="https://pl.wikipedia.org/wiki?curid=3767642" title="Quantico (Wirginia)">
Quantico (Wirginia)

Quantico (dawniej Potomac) – miasto w hrabstwie Prince William w stanie Wirginia, w Stanach Zjednoczonych. Według US Census w 2010 roku liczba ludności wynosiła 480 osób. Miejscowość leży na południe od ujścia Quantico Creek do rzeki Potomak.
Quantico z trzech stron graniczy z największą na świecie bazą wojskową marines – Marine Corps Base Quantico oraz rzeką Potomac.

</doc>
<doc id="3767649" url="https://pl.wikipedia.org/wiki?curid=3767649" title="Dareysteel">
Dareysteel

 Dareysteel , właściwie Solomon Paul Ojo (ur. 11 sierpnia 1975 w Delta (stan) – hiszpański muzyk, piosenkarz, i raper
Kariera muzyczna.
Najbardziej znanymi jego piosenkami są "Boom Boom", "Fly Higher" Celebration "Golongolo" i "Shake ya Booty". 
1 stycznia 2014 Dareysteel wydał swój debiutancki singel, "Boom Boom".

</doc>
<doc id="3767652" url="https://pl.wikipedia.org/wiki?curid=3767652" title="Jemima Sumgong">
Jemima Sumgong

Jemima Jelagat Sumgong (ur. 21 grudnia 1984) – kenijska lekkoatletka specjalizująca się w biegach długodystansowych. Mistrzyni olimpijska w maratonie.
Sumgong w Mistrzostwach Świata w Lekkoatletyce 2015 zajęła 4. miejsce w maratonie. Rok później w tej samej konkurencji zdobyła tytuł mistrzyni olimpijskiej.
Zwyciężczyni maratonu w Rotterdamie (2013) i maratonu londyńskiego (2016).
W 2012 została przez swoją macierzystą federację lekkoatletyczną ukarana dwuletnim zawieszeniem (liczonym od 11 czerwca 2012) po wykryciu w pobranej od niej próbce niedozwolonego środka dopingującego, jednak we wrześniu tego samego roku IAAF, uznając odwołanie zawodniczki, cofnął tę decyzję, uniewinniając Sumgong.
W 2017 została zdyskwalifikowana na cztery lata, począwszy od 3 kwietnia za stosowanie dopingu.
W 2019 roku dyskwalifikacja została wydłużona do 8 lat.

</doc>
<doc id="3767653" url="https://pl.wikipedia.org/wiki?curid=3767653" title="Jemima Jelagat">
Jemima Jelagat



</doc>
<doc id="3767657" url="https://pl.wikipedia.org/wiki?curid=3767657" title="Péter Molnár">
Péter Molnár

Péter Molnár (ur. 16 lutego 1986 w Vácu) – węgierski kajakarz, mistrz świata i Europy, brązowy medalista igrzysk europejskich, mistrz Europy U-23, młodzieżowy mistrz świata oraz brązowy medalista młodzieżowych mistrzostw Europy.
Pierwszy występ na igrzyskach zaliczył podczas igrzysk olimpijskich w Rio de Janeiro w 2016 roku. Wziął udział w dwóch konkurencjach na najkrótszym dystansie 200 metrów. W dwójce razem z Sándorem Tótką zajął czwarte miejsce, tracąc do trzecich Litwinów 0,03 sekundy. Zwyciężyli Hiszpanie przed Brytyjczykami. W jedynce nie poszło tak dobrze. W półfinale zajął szóstą pozycję, co pozwoliło popłynąć w finale B. Tam zajął siódme miejsce. Ostatecznie został sklasyfikowany na piętnastej pozycji.

</doc>
<doc id="3767663" url="https://pl.wikipedia.org/wiki?curid=3767663" title="Ja to mam szczęście (serial telewizyjny)">
Ja to mam szczęście (serial telewizyjny)



</doc>
<doc id="3767665" url="https://pl.wikipedia.org/wiki?curid=3767665" title="Jarosław Kraszewski">
Jarosław Kraszewski

Jarosław Wacław Kraszewski (ur. 5 czerwca 1968 w Kutnie) – generał brygady Wojska Polskiego, doktor nauk wojskowych.
Życiorys.
Urodził się 5 czerwca 1968 w Kutnie. W latach 1988-1992 był podchorążym Wyższej Szkoły Oficerskiej Wojsk Rakietowych i Artylerii w Toruniu, którą ukończył jako Vice Prymus, zdobywając jednocześnie tytuł „Mistrza Ognia Artylerii”. W latach 1992-1998 pełnił służbę w 23 Brygadzie Artylerii Armat w Zgorzelcu, na stanowiskach od dowódcy plutonu do dowódcy dywizjonu artylerii samobieżnej. W 2000, po ukończeniu podyplomowych studiów dowódczych w Akademii Obrony Narodowej w Rembertowie, został przeniesiony do Dowództwa Wojsk Lądowych w Warszawie. W latach 2002-2003 studiował Akademii Dowódczo-Sztabowej Armii Stanów Zjednoczonych. W latach 2004-2005 pełnił obowiązki szefa Wydziału G-3 Sztabu Wielonarodowej Dywizji Centrum-Południe w Iraku. W latach 2007-2009 pełnił służbę w Biurze Bezpieczeństwa Narodowego.
W latach 2010-2011 dowodził 23 Śląską Brygadą Artylerii w Bolesławcu. W 2011 uzyskał stopień doktora nauk wojskowych na Akademii Obrony Narodowej. 
Następnie po ukończeniu tzw. studiów generalskich dowodził Wielonarodową Brygadą (LITPOLUKRBIG) w Lublinie. Od 18 marca 2013 do 10 grudnia 2015 pełnił obowiązki szefa Wojsk Rakietowych i Artylerii Wojsk Lądowych, najpierw w Dowództwie Wojsk Lądowych, a później w DG RSZ. 
16 listopada 2015 został wyznaczony na stanowisko dyrektora Departamentu Zwierzchnictwa nad Siłami Zbrojnymi w Biurze Bezpieczeństwa Narodowego. 29 lutego 2016 prezydent RP Andrzej Duda, na wniosek Ministra Obrony Narodowej Antoniego Macierewicza, mianował go z dniem 1 marca 2016 na stopień generała brygady.
1 lipca 2019 roku odszedł na własną prośbę z BBN i przeszedł na emeryturę.

</doc>
<doc id="3767666" url="https://pl.wikipedia.org/wiki?curid=3767666" title="Kościół Wniebowzięcia Najświętszej Maryi Panny w Chocianowie">
Kościół Wniebowzięcia Najświętszej Maryi Panny w Chocianowie

Kościół Wniebowzięcia Najświętszej Maryi Panny – rzymskokatolicki kościół parafialny należący do dekanatu Chocianów diecezji legnickiej.
Jest to budowla wzniesiona w 1866 roku, wyremontowana po II wojnie światowej. Od 1951 roku świątynią opiekują się księża Salezjanie. Kościół charakteryzuje się wysuniętym frontonem i sygnaturą z blaszanym dachem hełmowym. Elewacja świątyni jest dwubarwna i posiada podziały architektoniczne, wnętrze nakrywa strop z facjatą w nawie, przy elewacji frontowej jest umieszczona empora, prezbiterium jest zamknięte wielobocznie. Wystrój wnętrza kościoła reprezentuje styl neogotycki, należą do niego m.in. trzy ołtarze, ambona, prospekt organowy, stacje Drogi Krzyżowej, witraże. Świątynia objęta jest ochroną konserwatorską i jest wpisana do wojewódzkiej ewidencji zabytków. Parafia katolicka w Chocianowie została utworzona w dniu 22 maja 1866 roku, wydzielono ją z parafii w Sobinie.

</doc>
<doc id="3767673" url="https://pl.wikipedia.org/wiki?curid=3767673" title="Arabia Saudyjska na Letnich Igrzyskach Olimpijskich 2016">
Arabia Saudyjska na Letnich Igrzyskach Olimpijskich 2016

Arabię Saudyjską na Letnich Igrzyskach Olimpijskich 2016 reprezentowało 11 zawodników: 7 mężczyzn i cztery kobiety. Był to jedenasty start reprezentacji Arabii Saudyjskiej na letnich igrzyskach olimpijskich.

</doc>
