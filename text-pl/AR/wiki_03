<doc id="3871226" url="https://pl.wikipedia.org/wiki?curid=3871226" title="Czabachy (rejon kamieniecki)">
Czabachy (rejon kamieniecki)

Czabachy (biał. Чабахі, "Czabachi") – wieś na Białorusi, w rejonie kamienieckim obwodu brzeskiego. Miejscowość wchodzi w skład sielsowietu Rzeczyca.
W 1899 roku miejscowość należała do prawosławnej parafii pw. Szymona Słupnika w Kamieńcu.

</doc>
<doc id="3871228" url="https://pl.wikipedia.org/wiki?curid=3871228" title="Bałtycki Festiwal Piosenki 2016">
Bałtycki Festiwal Piosenki 2016

Bałtycki Festiwal Piosenki 2016 został zorganizowany 22 i 23 lipca 2016 roku w Karlshamn w Szwecji przez Radę Miejską Karlshamn. Festiwal poprowadzony został przez Thomasa Deutgena. Zwycięzcą finału konkursu został Adam Douglas, reprezentant Norwegii z piosenką „I once was an honest guy”.
Przebieg konkursu.
W konkursie wystąpiło 10 uczestników z 9 krajów. Każdy z reprezentantów wykonał po dwa utwory, którym towarzyszyła orkiestra Alex Band Aleksandra Maliszewskiego. Gościem specjalnym był szwedzki piosenkarz Nisse Hellberg, który wystąpił z piosenką "Nån måste få jobbet gjort". Jury ekspertów wybrało trzy najlepsze występy, nie zdradzając miejsc pozostałych wykonawców. Nagroda główna to 35.000 koron szwedzkich, za 2. i 3. miejsce są to kolejno: 15.000 i 10.000 SEK. Ponadto widownia zebrana na festiwalu wyłoniła laureata, który otrzymał nagrodę publiczności. Została nim Doinita Gherman z Mołdawii.

</doc>
<doc id="3871234" url="https://pl.wikipedia.org/wiki?curid=3871234" title="Kaysersberg-Vignoble">
Kaysersberg-Vignoble

Kaysersberg-Vignoble – gmina we Francji, w regionie Grand Est, w departamencie Górny Ren. W 2013 roku populacja ludności wynosiła 4634 mieszkańców. 
Gmina została utworzona 1 stycznia 2016 roku z połączenia trzech ówczesnych gmin: Kaysersberg, Kientzheim oraz Sigolsheim. Siedzibą gminy została miejscowość Kaysersberg.

</doc>
<doc id="3871235" url="https://pl.wikipedia.org/wiki?curid=3871235" title="Mistrzostwa Świata w Narciarstwie Alpejskim 2017 – slalom gigant mężczyzn">
Mistrzostwa Świata w Narciarstwie Alpejskim 2017 – slalom gigant mężczyzn

Slalom gigant na 44. Mistrzostwach Świata w Narciarstwie Alpejskim odbył się 17 lutego 2017 roku. Zwyciężył Austriak Marcel Hirscher, przed swoim rodakiem – Rolandem Leitingerem. Na trzecim miejscu uplasował się Norweg Leif Kristian Haugen.

</doc>
<doc id="3871238" url="https://pl.wikipedia.org/wiki?curid=3871238" title="Muzeum Okręgowe w Koninie">
Muzeum Okręgowe w Koninie

Muzeum Okręgowe w Koninie – placówka muzealna, instytucja kultury Samorządu Województwa Wielkopolskiego. Dokumentuje dzieje Ziemi Konińskiej .
Główną siedzibę Muzeum stanowi Zamek w Gosławicach.
Historia.
Muzeum Regionalne.
Regionalna izba pamiątek, na bazie której utworzono muzeum, powstała w 1953 roku z inicjatywy członków Oddziału PTTK w Koninie. 
Siedzibą izby były pomieszczenia sklepowe przy skrzyżowaniu ul. Wiosny Ludów z ul. Gwoździarską. Izbę w 1956 przekształcono w Muzeum Regionalne, które zlokalizowano w budynku przy ul. Słowackiego, gdzie przed wojną mieściło się kino „Moderne”. Muzeum prowadzili społecznie członkowie PTTK.
Muzeum Zagłębia Konińskiego.
Zgodnie z uchwałą Prezydium Powiatowej Rady Narodowej z dnia 1 lutego 1966 roku w Koninie powołano Muzeum Zagłębia Konińskiego. Była to pierwsza państwowa jednostka muzealna na terenie województwa konińskiego. Kierował nią dr Andrzej Nowak. Znajdowała się w budynku po zasadniczej szkole górniczej w Koninie - Marantowie. W 1967 roku uruchomiono pierwszą stałą wystawę (na powierzchni około 200 m2). Pomieszczenia udostępniła bezpłatnie Kopalnia Węgla Brunatnego Konin, która wcześniej przejęła część zbiorów (około 600 eksponatów) po zlikwidowanym Muzeum Regionalnym.
Muzeum Okręgowe.
Po reformie administracyjnej w 1975 roku placówce nadano status muzeum okręgowego. Dyrektorem została dr Łucja Pawlicka-Nowak. Był to okres intensyfikacji działalności badawczej w zakresie archeologii i etnografii oraz powiększania kolekcji. Od lipca 1982 roku Muzeum Okręgowe ma siedzibę w Gosławicach. Zamek do użytku oddano w 1986 roku. W styczniu 1990 roku pierwsi zwiedzający mogli obejrzeć wystawę "Dwór polski" w zrekonstruowanym dworku. W 2010 roku oddano do użytku nowe ekspozycje w odremontowanym budynku spichlerza.
Zbiory.
Zbiory udostępnione są na wystawach stałych:
i wystawach czasowych.
W strukturze muzeum znajdują się również:

</doc>
<doc id="3871239" url="https://pl.wikipedia.org/wiki?curid=3871239" title="Instytut Biocybernetyki i Inżynierii Biomedycznej im. Macieja Nałęcza Polskiej Akademii Nauk">
Instytut Biocybernetyki i Inżynierii Biomedycznej im. Macieja Nałęcza Polskiej Akademii Nauk

Instytut Biocybernetyki i Inżynierii Biomedycznej im. Macieja Nałęcza Polskiej Akademii Nauk został założony w 1975 roku i jest największym centrum inżynierii biomedycznej w Polsce. Zakres badań Instytutu w dziedzinie biocybernetyki i inżynierii biomedycznej odpowiada najnowszym kierunkom badań w nauce światowej, a badania te mają charakter interdyscyplinarny. Według oceny Ministerstwa Nauki i Szkolnictwa Wyższego Instytut znajduje się w kategorii naukowej A.
Działalność.
Instytut opracowuje oraz wdraża nowe technologie, urządzenia i teoretyczne narzędzia wspomagające diagnostykę medyczną i/lub leczenie, które ma na celu długotrwałą poprawę jakości życia pacjentów cierpiących na choroby przewlekłe i/lub cywilizacyjne.
Instytut jest krajowym koordynatorem Sieci Inżynierii Biomedycznej w Polsce (BIOMEN).
Wraz z Instytutem Biologii Doświadczalnej im. Nenckiego PAN, Instytutem Biochemii i Biofizyki PAN, Instytutem Medycyny Doświadczalnej i Klinicznej im. Mossakowskiego PAN, Instytutem Podstawowych Problemów Techniki PAN oraz Międzynarodowym Instytutem Biologii Molekularnej i Komórkowej utworzył konsorcjum BIOCENTRUM Ochota.
Badania realizowane w Instytucie skupiają się na łączeniu nauk inżynieryjnych i przyrodniczych, prowadząc do powstawania innowacyjnych rozwiązań w obszarze nowych technologii biomedycznych.
Instytut koordynuje również działania mające na celu rozwój badań i edukacji w dziedzinie Biocybernetyki i Inżynierii Biomedycznej.
W Instytucie prowadzone są studia doktoranckie, przewody doktorskie i postępowania habilitacyjne.
Programy badawcze.
Badania Instytutu skupiają się na dwóch głównych tematach:
Biopomiary i komputerowe przetwarzanie danych dla poprawy diagnostyki medycznej.
Badania obejmują nieinwazyjne i minimalnie inwazyjne metody diagnostyczne (laserowo-dopplerowskie do badań mikrokrążenia, spektroskopię w bliskiej podczerwieni do badań utlenowania i perfuzji tkanek mózgu), analizę sygnałów elektrofizjologicznych (EKG i EEG wysokiej rozdzielczości), metody analizy czynności okoruchowej do oceny procesu czytania i psycho-fizjologicznego stanu człowieka, mikrosystemy do analiz biochemicznych, metody komputerowego wspomagania obróbki obrazów i metody analizy dużych zbiorów danych.
Wspomaganie i zastępowanie utraconych funkcji organizmu.
Badania dotyczą z opracowania wirtualnego pacjenta do symulacji terapii nerko-zastępczej, a także komputerowych i hybrydowych (numeryczno-fizycznych) modeli układu oddechowego i układu krążenia.
Prowadzono też badania w dziedzinie inżynierii molekularnej i komórkowej, które dotyczyły stosowania półprzepuszczalnych membran i mikrokapsułek do immunoizolacji komórek (w tym wysepek Langerhansa) w celu miejscowego dostarczenia biologicznie aktywnych substancji wspierających pracę trzustki, ksenotransplantację wysp trzustkowych oraz wykorzystanie bioreaktorów do hodowli komórek.
Prowadzono również badania nad receptorami biochemicznymi dla rozwoju bioczujników, metodami odbudowy komórek nerwowych, analizą obrazów cytologicznych oraz modelowaniem molekularnej struktury mięśni.
Struktura Instytutu.
Instytut od 2010 podzielony jest na 4 zakłady oraz Pracownia Środowiskowa:
Wydawnictwa.
Instytut wydaje kwartalnik "Biocybernetics and Biomedical Engineering", który jest indeksowany w Thomson Reuters: Science Citation Index Expanded (SciSearch ®) i Journal Citation Reports oraz w bibliograficznych bazach danych Elsevier: SCOPUS and EMBASE.

</doc>
<doc id="3871241" url="https://pl.wikipedia.org/wiki?curid=3871241" title="Kaysersberg Vignoble">
Kaysersberg Vignoble



</doc>
<doc id="3871242" url="https://pl.wikipedia.org/wiki?curid=3871242" title="Joachim Tomaszewski">
Joachim Tomaszewski

Joachim Tomaszewski (ur. ok. 1853 w Czortkowie, zm. 29 maja 1925 w Sanoku) – polski sędzia.
Życiorys.
Urodził się około 1853 w Czortkowie. W okresie zaboru austriackiego w ramach autonomii galicyjskiej wstąpił do c. k. służby sądowniczej. Był praktykantem prawnym, a 20 października 1880 został mianowany auskultantem Galicji Wschodniej. W 1895 był adjunktem C. K. Sądu Powiatowego w Delatynie. We wrześniu 1897 został mianowany sekretarzem sądu dla Lwowa. Od około 1899 był sędzią C. K. Sądu Obwodowego w Sanoku w randze c. k. radcy Sądu Krajowego, od stycznia 1910 w randze c. k. radcy Wyższego Sądu Krajowego, sędzią c. k. sądu w Sanoku był do 1918. Równocześnie był asesorem c. k. sądu powiatowego dla spraw dochodów skarbowych w Sanoku.
Był członkiem sanockiego gniazda Polskiego Towarzystwa Gimnastycznego „Sokół” (1906, 1912, 1920, 191, 1922). W Sanoku zamieszkiwał przy ulicy Zamkowej. Był żonaty.
Po odzyskaniu przez Polskę niepodległości wstąpił do służby sądowniczej II Rzeczypospolitej. Został sędzią Sądu Okręgowego w Sanoku. Został przeniesiony na emeryturę z dniem 29 marca 1924. Do końca życia pozostawał w charakterze nadradcy sądu apelacyjnego.
Zmarł 29 maja 1925 w Sanoku w wieku 72 lat. Został pochowany na cmentarzu w Sanoku 31 maja 1925. Był żonaty z Olgą z domu Hordyńską. Miał syna Zygmunta (ur. 1886, oficer Wojska Polskiego i Policji Państwowej), córkę Zofię Julię (1898-1978, od 1921 zamężna z oficerem Policji Państwowej, Eugeniuszem Hassem).
Odznaczenia.
austro-węgierskie

</doc>
<doc id="3871245" url="https://pl.wikipedia.org/wiki?curid=3871245" title="Hare Green">
Hare Green

Hare Green – przysiółek w Anglii, w Esseksie. Leży 9,8 km od miasta Colchester, 42,2 km od miasta Chelmsford i 88,4 km od Londynu. W 2015 miejscowość liczyła 699 mieszkańców.

</doc>
<doc id="3871250" url="https://pl.wikipedia.org/wiki?curid=3871250" title="Horodyszcze (rejon kamieniecki)">
Horodyszcze (rejon kamieniecki)

Horodyszcze (biał. "Гарадзішча, Haradziszcza") – wieś na Białorusi, w rejonie kamienieckim obwodu brzeskiego. Miejscowość wchodzi w skład sielsowietu Dymitrowicze.
We wsi znajduje się parafialna cerkiew prawosławna pw. Świętych Apostołów Piotra i Pawła.
W 1899 roku miejscowość należała do prawosławnej parafii pw. Opieki Matki Bożej w Jelonce Małej.

</doc>
<doc id="3871254" url="https://pl.wikipedia.org/wiki?curid=3871254" title="Mikusz Ruff">
Mikusz Ruff

Mikusz Ruff – nieistniejąca węgierska gajówka Komposesoratu Orawskiego (współwłasności ziemskiej) i nieformalne schronisko turystyczne, zlokalizowane w dolinie potoku Jalovec (źródłowy tok Polhoranki), na jego prawym brzegu, nieco wyżej niż ciek, u stóp przełęczy Głuchaczki (Pasmo Babiogórskie). 
Historia.
Gajówka stała przy jednym z najpopularniejszych i najstarszych szlaków wiodących na Babią Górę. Został on wyznakowany z Orawskiej Półgóry poprzez Przegib i Małą Babią Górę na czerwono przez Lajosza Kleina, na zlecenie bielskiego oddziału Beskidenverein. Obiekt stanowił ważny punkt oparcia dla turystów zdobywających szczyt długimi trasami od zachodu. Działał jeszcze przez kilka lat po 1945. Jego dodatkową funkcją było do I wojny światowej dozorowanie Klauzy Jałowieckiej - obiektu piętrzącego wody potoku dla celów spławiania drewna.

</doc>
<doc id="3871266" url="https://pl.wikipedia.org/wiki?curid=3871266" title="Wasile">
Wasile

Wasile – przysiółek wsi Mostki w Polsce, położony w województwie podkarpackim, w powiecie niżańskim, w gminie Jarocin.
W latach 1975–1998 przysiółek administracyjnie należała do województwa tarnobrzeskiego.
W Wasilach znajduje się kaplica filialna pw. Przemienienia Pańskiego w parafii MB Bolesnej w Jarocinie.

</doc>
<doc id="3871278" url="https://pl.wikipedia.org/wiki?curid=3871278" title="Pawieł Tkaczenko">
Pawieł Tkaczenko

Pawieł Dmitrijewicz Tkaczenko (, rum./mołd. "Pavel Tcacenco", ; ur. 7 kwietnia 1901 na stacji Nowosawickiej, zm. 1926) – rosyjski działacz rewolucyjny, bolszewik, organizator ruchu komunistycznego w międzywojennej Rumunii.
Życiorys.
Był synem kolejarza Jakowa Antipowa i Smaragdy. Wychował się w Benderach i tam w wieku 14 lat rozpoczął pracę na kolei, równocześnie ucząc się w szkole realnej. Po jej ukończeniu w 1916 rozpoczął studia prawnicze w Piotrogrodzie. W roku następnym wziął udział w rewolucji lutowej oraz październikowej, od sierpnia 1917 był członkiem Czerwonej Gwardii, zaś w 1918 wstąpił do partii bolszewickiej.
W tym samym roku wrócił do Bender. Przewodził organizacji bolszewików w mieście. W 1919 brał udział w powstaniu benderskim zainspirowanym przez bolszewickich agitatorów. Po jego stłumieniu udał się do Kiszyniowa i pod przybranym nazwiskiem Pawieł Dmitrijewicz Tkaczenko podjął pracę w fabryce. W październiku 1919 został wybrany na członka komitetu obwodowego partii komunistycznej, zaś w 1920 został jego sekretarzem. Redagował komunistyczne gazety – rosyjskojęzyczną „Biessarabskij kommunist” oraz rumuńskojęzyczną „Bolşevicul basarabean"”""."
W 1920 został aresztowany, zbiegł jednak z więzienia. Został zaocznie skazany na śmierć w procesie 48 rumuńskich komunistów. Wziął udział w przygotowaniu zjazdu komunistów rumuńskich w Jassach w 1921 i został na nim wybrany do tymczasowego komitetu centralnego Komunistycznej Partii Rumunii. Podczas zjazdu został aresztowany, a następnie skazany na dwa lata więzienia w procesie, jaki odbył się po zamachu anarchisty Maxa Goldsteina (niezwiązanego z partią) na budynek senatu w Bukareszcie (tzw. proces Dealul Spirii). W kwietniu 1923 po raz drugi uciekł z więzienia, został schwytany i ostatecznie zwolniony w czerwcu tego samego roku. Po tych wydarzeniach nielegalnie przekroczył granicę rumuńsko-radziecką, by wziąć udział w tworzeniu Mołdawskiej Autonomicznej Socjalistycznej Republiki Radzieckiej. Był jednym z dziesięciu sygnatariuszy notatki z 4 lutego 1924 r., w której grupa komunistów urodzonych w Besarabii apelowała do najwyższych władz ZSRR o utworzenie autonomicznej republiki mołdawskiej, by mogła ona posłużyć jako narzędzie rozszerzenia rewolucji na Rumunię, a w dalszej perspektywie na całe Bałkany.
Na kongresie Komunistycznej Partii Rumunii w Wiedniu w 1924 został zaocznie wybrany na członka komitetu centralnego partii. W związku z tym wrócił do Rumunii, by podjąć pracę w sekretariacie i biurze politycznym partii. Razem z Borisem Stefanowem faktycznie kierował organizacją. Został aresztowany przez polityczną policję rumuńską Siguranțę 15 sierpnia 1926 w Bukareszcie, a następnie w niejasnych okolicznościach zastrzelony na stacji kolejowej Vesterniceni w Kiszyniowie. Miejsce jego pochówku jest nieznane.
Upamiętnienie.
Imię Pawła Tkaczenki nosi ulica oraz pałac kultury w Benderach. W okresie radzieckim w mieście tym znajdowało się również muzeum pamięci Tkaczenki i innego komunistycznego działacza besarabskiego Grigorija Starego. Ponadto ulica Tkaczenki znajdowała się w Kiszyniowie (po 1991 przemianowana na ul. Ciuflea), był on także patronem jednego z kin w stolicy Mołdawskiej SRR. Pomniki Tkaczenki znajdują się w Benderach (wzniesiony w 1961), Tyraspolu i Kiszyniowie, na miejscu jego rozstrzelania. Pomnik ten został zniszczony po 1990 r. i odnowiony w 2013 r. przez Partię Komunistów Republiki Mołdawii.

</doc>
<doc id="3871280" url="https://pl.wikipedia.org/wiki?curid=3871280" title="Myrcha (ujednoznacznienie)">
Myrcha (ujednoznacznienie)



</doc>
<doc id="3871281" url="https://pl.wikipedia.org/wiki?curid=3871281" title="Rasmus Kristensen">
Rasmus Kristensen

Rasmus Nissen Kristensen (ur. 11 lipca 1997 w Brande) – duński piłkarz grający na pozycji obrońcy w angielskim klubie Leeds United. Wychowanek zespołu FC Midtjylland.
Kariera klubowa.
Treningi piłkarskie rozpoczął w wieku 6 lat w Brande IF. Zawodnikiem tego klubu był przez 6 lat, po czym trafił do Herning Fremad, gdzie spędził 2 lata, a następnie przeszedł do FC Midtjylland. 7 marca 2016 zadebiutował w pierwszej drużynie tego klubu w przegranym 1:2 meczu z FC Nordsjælland. W czerwcu 2016 przedłużył kontrakt z klubem o pięć lat. W styczniu 2018 podpisał czteroipółletni kontrakt z AFC Ajax.
19 lipca 2019 roku podpisał kontrakt z austriackim zespołem Red Bull Salzburg, klub poinformował o tym wydarzeniu w stosownym komunikacie. W nowym zespole występował z numerem 43.
Od 1 lipca 2022 roku będzie reprezentować barwy Leeds United.
Kariera reprezentacyjna.
Młodzieżowy reprezentant Danii w kadrach od U-18 do U-21. 
W dorosłej reprezentacji zadebiutował 4 września 2021 roku w meczu kwalifikacyjnym Mistrzostw Świata w Katarze z Wyspami Owczymi wygranym 1–0, wchodząc na drugą połowę spotkania.

</doc>
<doc id="3871283" url="https://pl.wikipedia.org/wiki?curid=3871283" title="Coldfair Green">
Coldfair Green

Coldfair Green – przysiółek w Anglii, w Suffolk. Leży 1,1 km od miasta Leiston, 31,6 km od miasta Ipswich i 136,9 km od Londynu. W 2015 miejscowość liczyła 801 mieszkańców.

</doc>
<doc id="3871285" url="https://pl.wikipedia.org/wiki?curid=3871285" title="Łzawnik główkowaty">
Łzawnik główkowaty

Łzawnik główkowaty ("Dacrymyces capitatus" Schwein.) – gatunek grzybów z rodziny łzawnikowatych ("Dacrymycetaceae").
Systematyka i nazewnictwo.
Pozycja w klasyfikacji według Index Fungorum: "Dacrymyces, Dacrymycetaceae, Dacrymycetales, Incertae sedis, Dacrymycetes, Agaricomycotina, Basidiomycota, Fungi".
Synonimy:
Nazwę polską zaproponował Władysław Wojewoda w 2003 r.
Morfologia.
Kulisty o średnicy 0,5–1,5 mm rzadziej do 2 mm, siedzący, lub wyrastający z podłoża na krótkim trzonku. Często owocniki występują grupami, wówczas sąsiednie wskutek nacisku są zdeformowane. Powierzchnia naga lub delikatnie oprószona, barwa początkowo żółtawopomarańczowa, potem żółtawobrązowa, po wysuszeniu pomarańczowobrązowa. Kontekst galaretowaty, żółty, w stanie suchym bardziej intensywnie wybarwiony. Smak i zapach niewyraźny.
Podstawki o kształcie kamertonu. Bazydiospory o rozmiarach 10–13 × 4,5–6 μm. Mają kiełbaskowaty kształt i w stanie dojrzałym 3 przegrody. Sprzążek brak, Strzępki na obrzeżu owocnika inkrustowane.
Występowanie i siedlisko.
Jest szeroko rozprzestrzeniony w Ameryce Północnej i Europie, podano jego występowanie także na Azorach, w Australii i Nowej Zelandii. W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek narażony, który zapewne w najbliższej przyszłości przesunie się do kategorii wymierających, jeśli nadal będą działać czynniki zagrożenia. Znajduje się na listach gatunków zagrożonych także w Holandii. 
Występuje w lasach na martwym drewnie – na opadłych gałęziach, zwłaszcza brzozy, wiązu, dużo rzadziej na drewnie drzew iglastych. 
Gatunki podobne.
Podobny jest łzawnik rozciekliwy ("Dacrymyces stillatus"). Odróżnia się brakiem trzonka i mniejszymi bazydiosporami. Charakteryzuje się także tendencja do tworzenia anamorfy w postaci galaretowatej masy, w której wytwarzane są tylko bezpłciowe zarodniki konidialne, zazwyczaj w łańcuszkach.

</doc>
<doc id="3871286" url="https://pl.wikipedia.org/wiki?curid=3871286" title="Dacrymyces capitatus">
Dacrymyces capitatus



</doc>
<doc id="3871291" url="https://pl.wikipedia.org/wiki?curid=3871291" title="Jeremicze (rejon kobryński)">
Jeremicze (rejon kobryński)

Jeremicze (biał. Яромічы, "Jaromiczy") – wieś na Białorusi, w rejonie kobryńskim obwodu brzeskiego. Miejscowość wchodzi w skład sielsowietu Buchowicze.
Znajduje się tu parafialna cerkiew prawosławna pw. św. Michała Archanioła.
W 1899 roku miejscowość należała do prawosławnej parafii pw. Opieki Matki Bożej w Buchowiczach.

</doc>
<doc id="3871293" url="https://pl.wikipedia.org/wiki?curid=3871293" title="Drinkstone Green">
Drinkstone Green

Drinkstone Green – przysiółek w Anglii, w Suffolk. Leży 11,1 km od miasta Bury St Edmunds, 25,7 km od miasta Ipswich i 101,3 km od Londynu. W 2015 miejscowość liczyła 617 mieszkańców.

</doc>
<doc id="3871294" url="https://pl.wikipedia.org/wiki?curid=3871294" title="Cerkiew św. Michała Archanioła w Skidlu">
Cerkiew św. Michała Archanioła w Skidlu

Cerkiew św. Michała Archanioła – prawosławna cerkiew parafialna w Skidlu, w dekanacie skidelskim eparchii grodzieńskiej i wołkowyskiej Egzarchatu Białoruskiego Patriarchatu Moskiewskiego.
Świątynia znajduje się na terenie cmentarza.
Historia.
Cerkiew zbudowano w 1851 jako cmentarną. Po zniszczeniu wskutek pożaru cerkwi Opieki Matki Bożej (22 czerwca 1941), cerkiew św. Michała Archanioła zaczęła pełnić funkcje świątyni parafialnej. W 1991 obiekt poszerzono, a w latach 1994–1996 drewniane ściany obłożono cegłą. Po zakończeniu przebudowy, świątynia została konsekrowana (1996) przez metropolitę mińskiego i słuckiego Filareta.
W 2014 w Skidlu utworzono drugą parafię prawosławną i oddano do użytku jej świątynię – cerkiew Świętych Nowomęczenników i Wyznawców Ziemi Białoruskiej.
Architektura.
Budowla drewniano-murowana. Od frontu drewniana wieża-dzwonnica, zwieńczona ośmiobocznym dachem namiotowym z kopułą. Nad częścią środkową ośmioboczny bęben, zwieńczony kopułą. Okna półkoliste. Fasada ozdobiona frontonem oraz niszami z krzyżami.

</doc>
<doc id="3871312" url="https://pl.wikipedia.org/wiki?curid=3871312" title="Bałtycki Festiwal Piosenki 2015">
Bałtycki Festiwal Piosenki 2015

Bałtycki Festiwal Piosenki 2015 został zorganizowany 18 lipca 2015 roku w Karlshamn w Szwecji przez Radę Miejską Karlshamn. Festiwal poprowadzony został przez Thomasa Deutgena. Zwycięzcą finału konkursu został Gerson Galvan, reprezentant Hiszpanii z piosenką „Te Recuerdo”.
Przebieg konkursu.
W konkursie wystąpiło 10 uczestników z 9 krajów. Każdy z reprezentantów wykonał po dwa utwory, którym towarzyszyła orkiestra Alex Band Aleksandra Maliszewskiego. Gościem specjalnym była szwedzka piosenkarka Sanna Nielsen, która wystąpiła z piosenką "Undo". Jury ekspertów wybrało trzy najlepsze występy, nie zdradzając miejsc pozostałych wykonawców. Nagroda główna to 35.000 koron szwedzkich, za 2. i 3. miejsce są to kolejno: 15.000 i 10.000 SEK. Ponadto widownia zebrana na festiwalu wyłoniła laureata, który otrzymał nagrodę publiczności. Została nim Sarsa z Polski.

</doc>
<doc id="3871322" url="https://pl.wikipedia.org/wiki?curid=3871322" title="Międzynarodowe Towarzystwo Nauk Ogrodniczych">
Międzynarodowe Towarzystwo Nauk Ogrodniczych

Międzynarodowe Towarzystwo Nauk Ogrodniczych (Międzynarodowa Unia Ogrodnicza, – ISHS) – międzynarodowa, pozarządowa organizacja non-profit zrzeszająca krajowe lub regionalne organizacje zajmujące się naukami o ogrodnictwie. Za cel postawiła sobie ona promowanie i wspierania badań naukowych i edukacji we wszystkich gałęziach nauk ogrodniczych oraz ułatwienie współpracy i transferu wiedzy w skali globalnej poprzez sympozja i kongresy, publikacje i struktury naukowe. Członkostwo jest otwarte dla wszystkich zainteresowanych naukowców, nauczycieli, studentów i profesjonalistów z branży ogrodniczej.
Historia.
Pierwsze próby zorganizowania międzynarodowej współpracy podejmowano w XIX wieku. W 1864 roku w Brukseli zorganizowany został Pierwszy Międzynarodowy Kongres Ogrodniczy (IHC – "International Horticultural Congress"). Początkowo kongresy odbywały się nieregularnie, a od 1958 roku co cztery lata (28 IHC w 2010 r. – Lizbona, Portugalia, 29 IHC w 2014 r. – Brisbane, Australia ). W 1923 roku powstała Międzynarodowa Fundacja Kongresów Ogrodniczych, która pełniła już rolę Towarzystwa Nauk Ogrodniczych. Formalnie jako globalna sieć międzynarodowej współpracy ogrodniczej Międzynarodowe Towarzystwo Nauk Ogrodniczych zostało oficjalnie zarejestrowane w dniu 27 kwietnia 1959 roku. W 2016 r. ISHS zrzeszało około 53 tysięcy członków, uczelni, rządów, instytucji, bibliotek, firm komercyjnych z całego świata. Ponadto ISHS zrzesza około 50 krajowych oraz regionalnych towarzystw ogrodniczych. Członkiem ISHS reprezentującym polskich ogrodników jest Polskie Towarzystwo Nauk Ogrodniczych.
Wydawnictwa.
Podstawowym wydawnictwem są wydawane od 1963 roku "Acta Horticulturae". Jest to recenzowane czasopismo publikujące prace z sympozjów, oryginalne prace badawcze, krótkie komunikaty oraz prace przeglądowe ze wszystkich działów ogrodnictwa. Do 2016 roku wydano 1130 numerów zawierających ponad 61,5 tys. artykułów.
Ponadto wydawane jest indeksowane czasopismo naukowe "European Journal of Horticultural Science" (eJHS) publikujące prace oryginalne i przeglądowe ze wszystkich dziedzin ogrodnictwa.
Także wydawany są kwartalnik "Chronica Horticulturae", seria monograficzna "Scripta Horticulturae" i czasopismo "Fruits".
Struktura naukowa.
W ramach Międzynarodowego Towarzystwa Nauk Ogrodniczych działa dziewięć stałych sekcji oraz trzynaście komisji tematycznych. Ponadto w strukturach sekcji/komisji działa ponad 130 grup roboczych.
Stałe sekcje obejmują:

</doc>
<doc id="3871327" url="https://pl.wikipedia.org/wiki?curid=3871327" title="International Society for Horticultural Science">
International Society for Horticultural Science



</doc>
<doc id="3871330" url="https://pl.wikipedia.org/wiki?curid=3871330" title="Somewhere Back in Time World Tour">
Somewhere Back in Time World Tour

Somewhere Back in Time World Tour – retrospektywna trasa koncertowa grupy Iron Maiden zagrana w okresie 2008 oraz 2009, podczas której zespół prezentował repertuar z lat 80., w szczególności pochodzący z albumów "Powerslave", "Somewhere in Time" oraz "Seventh Son of a Seventh Son". Tournee wiązało się z promocją drugiej części retrospektywnego zestawu DVD „The History of Iron Maiden” oraz premierą rynkową retrospektywnej kompilacji "".
Na potrzeby trasy po raz pierwszy użyto odrzutowca Ed Force One, Boeing 757, zaprojektowanego tak, aby na jego pokładzie mogli znaleźć się członkowie grupy, personel techniczny i część aparatury estradowej. Trasie dedykowano film dokumentalny "", wyświetlany w wybranych salach kinowych w kwietniu 2009. Film w maju i czerwcu 2009 opublikowano na wielu nośnikach fizycznych oraz cyfrowych. Ostatecznie znalazł się on na szczycie zestawień muzycznych DVD w 25 krajach.
Trasa była najbardziej dochodową na świecie dla artysty brytyjskiego i na ówczesnym etapie kariery estradowej, największym sukcesem komercyjnym Iron Maiden. Zespół w latach 2008/09 zagrał 91 w 40 krajach świata, występując (łącznie z płatnymi seansami filmowymi "live") dla około 3,1 miliona widzów.
Przebieg trasy.
Inaugurujący etap Somewhere Back in Time World Tour został zainaugurowany pierwszego lutego koncertem w Bombaju, Indie. Zainteresowanych wydarzeniem było ponad 100 tys. fanów, grupa wystąpiła w Australii, Japonii, Los Angeles and Meksyku, jak również w takich krajach jak Kostaryka, Kolumbia, Brazylia, Argentyna, Chile, Portoryko czy amerykańskim New Jersey, ostatecznie docierając do Toronto. Przez 45 dni zespół dał 23 koncerty dla 675 tys. widzów w 11 krajach, pokonując w prywatnym samolocie 50 tys. mil.
W kontekście koncertów w Skandynawii, EMA Telstar anonsowali trasę Iron Maiden jako największe koncerty rockowe w basenie państw nordyckich. Thomas Johansson, promotor trasy z ramienia EMA Telstar komentował: „Jesteśmy bardzo dumni, że możemy pokazać naszym fanom rocka największe i najbardziej spektakularne koncerty”
Zespół powrócił również do wielu miast, które pomijano przez całe lata w rozpiskach tras. Pięć koncertów w Zachodniej Kanadzie sprzedano na pniu w ciągu kilkudziesięciu minut. Jak wspominał Bruce Dickinson: „Jesteśmy pod ogromnym wrażeniem zainteresowania ze strony fanów, zwłaszcza koncertami kanadyjskimi! Jako Brytyjczykom jest nam niezwykle przyjemnie, że odzew na nasze występy w Zachodniej Kanadzie okazał się tak gigantyczny, to miłe”. Trasa Somewhere Back in Time World Tour wywindowała Iron Maiden do pozycji stadionowej mega gwiazdy, którą to grupie udało się utrzymać przez kolejne lata działalności.
Supporty.
Grupy otwierające koncerty trasy:
Setlisty.
Setlista 2008.
Transylvania/Churchill's Speech
Introdukcja na każdym koncercie trasy.
Bisy
Setlista 2009.
Transylvania/Churchill's Speech
Introdukcja na każdym koncercie trasy.
Bisy
Oprawa trasy.
Na potrzeby koncertów zespół odtworzył słynną oprawę sceniczną z lat 1984 – 1986 specjalnie dla młodszej generacji fanów, którzy w epoce nie mogli być świadkami oryginalnych koncertów. Wiele zaprezentowanych utworów nie było granych od 21 lat zaś dwa z nich („Moonchild” i „Rime of the Ancient Mariner”) nigdy nie zagrano w sześcioosobowej konfiguracji. Scenografia przypominała oprawę „World Slavery Tour” wzbogaconą o niesamowite efekty pirotechniczne i gigantyczną mumię Eddiego, wyłaniającą się z rozsuwanego sarkofagu.
Konstrukcja systemu oświetleniowego oraz mobilny Eddie – Cyborg został oparty na pierwowzorze znanym z „Somewhere on Tour” 1986 rok. Ponad dwa miliony fanów zobaczyło słynną „egipską” dekorację sceny, złocisty sarkofag, tematyczne backdropy, słynne rekwizyty z epoki (np. maska Bruce’a podczas „Powerslave”).
Koncerty typu stadionowego realizowane były z największym rozmachem w dotychczasowej historii formacji. Na kilku z nich (Twickenham, Assen) pojawiła się specjalnie skonstruowana scena, zwieńczona zdobionym łukiem z podświetlanym wizerunkiem Eddiego – Faraona. Krytycy po raz kolejny uznali, że zespół zaprezentował najlepsze przedstawienie w swojej karierze. Trasa ostatecznie przypieczętowała pozycję grupy, jako mega-gwiazdy rocka i metalu w nowym millenium.

</doc>
<doc id="3871331" url="https://pl.wikipedia.org/wiki?curid=3871331" title="Shaban Polluzha">
Shaban Polluzha

Shaban Polluzha właśc. Shaban Mustafa Kastrati (ur. 1871 w Polluzhy k. Drenicy, zm. 21 lutego 1945 we wsi Cikatovë) – albański działacz narodowy i organizator ruchu powstańczego w Kosowie.
Życiorys.
Był jednym z trzech synów Mustafy Rexhepa Kastratiego (który w 1912 został rozstrzelany przez Serbów) i Hamidy. We wczesnej młodości Shaban związał się z albańskim ruchem narodowym. W czasie I wojny światowej walczył przeciwko wojskom okupacyjnym austriackim i bułgarskim. Po zakończeniu wojny do 1924 walczył w oddziale separatystów, dowodzonym przez Azema Galicę. 
W 1941 po agresji niemieckiej na Jugosławię został wraz z rodziną internowany przez Włochów w rejonie Peciu. Po uwolnieniu współpracował z Włochami dowodząc jednym z oddziałów milicji albańskiej tzw. "Vullnetari". W rejonie Drenicy współpracował z Balli Kombëtar. Z czasem porzucił współpracę z Włochami, ale nadal walczył z serbskimi czetnikami, z czasem skłaniając się do współpracy z partyzantami jugosłowiańskimi. W początkach 1945 Polluzha zmobilizował oddziały albańskie, działające w Kosowie by wesprzeć partyzantów w walce z Niemcami. Wobec masakry ludności albańskiej w rejonie Skenderaju, Polluzha zerwał współpracę z partyzantami i zaczął atakować oddziały jugosłowiańskie, pacyfikujące Kosowo. 25 stycznia kilka brygad jugosłowiańskich rozpoczęło operację, zmierzającą do likwidacji oddziałów Polluzhy. Główną rolę w planowanej operacji odgrywała Brygada Kotorska, która w początkach lutego dotarła w rejon Drenicy.
W nocy 17/18 lutego 1945 powstańcy, dowodzeni przez Polluzhę zostali otoczeni przez oddziały 52 jugosłowiańskiej dywizji piechoty w rejonie Trstenika. W czasie przebijania się z okrążenia Shaban Polluzha został ciężko ranny i zmarł kilka dni później we wsi Cikatovë.
Pamięć.
W 1993 prezydent Albanii, Sali Berisha odznaczył pośmiertnie Polluzhę Orderem za działalność patriotyczną I kl. W 2012 premier rządu Kosowa Hashim Thaçi nadał Polluzhy tytuł "Bohatera Kosowa". Pomnik Polluzhy stanął w Prekazie. Imię Polluzhy noszą ulice w Prisztinie, Ferizaju, Dečani, Mitrovicy i Srbicy.

</doc>
<doc id="3871334" url="https://pl.wikipedia.org/wiki?curid=3871334" title="Sieniocha">
Sieniocha

Sieniocha – rzeka w województwie lubelskim, na Padole Zamojskim, lewoboczny dopływ Huczwy o długości około 20 kilometrów i powierzchni dorzecza 151,2 km².
Przebieg.
Wypływa na południowy wschód od Wolicy Śniatyckiej i płynie we wcześniej wspomnianym kierunku. Później dopływa do Antoniówki i skręca na wschód, aby za niecały kilometr ponownie zmienić kierunek na południowy wschód. Niedługo potem dopływa do Wolicy Brzozowej i wykonuje kilka lekkich zakoli, zmieniając przy tym kierunek na północno-wschodni. Następnie w Swaryczowie zmienia kierunek na wschodni i mija Perespę-Kolonię i Perespę, gdzie zmienia kierunek znów na północno-wschodni. Przepływa jeszcze przez Czermno i po jego minięciu wpada do Huczwy.
Opis rzeki.
Opis ogólny.
Sieniocha płynie naturalnym korytem do środkowego biegu, w dolnym biegu bowiem rzeka jest uregulowana. W okolicy są trzy zespoły stawów, które zaopatrują się w wodę właśnie z tej rzeki. Są to Dub, Swaryczów i jeden niewielki zespół stawów na wschód od Tyszowiec.
Wody.
Rzeka prowadzi wody w IV klasie czystości, które w dolnym biegu odznaczają się wyższą konduktywnością, niż na wcześniejszych odcinkach. Na tym odcinku odnotowano również niewiele kryjówek dla ryb. Było to spowodowane najprawdopodobniej zanieczyszczeniami obszarowymi rzeki. 
Dolina.
Sieniocha posiada bardzo rozległą dolinę, osiągającą nawet do 3 km szerokości. Na jej terenie został utworzony Obszar Natura 2000. Chroni on torfowiska nakredowe, które zajmują ponad 20% powierzchni całej doliny. Obszar ten obejmuje także torfowiska przejściowe i łąki użytkowane ekstensywnie. Dolina ta jest bardzo urozmaicona pod względem krajobrazu i flory. Występuje tu bowiem bardzo wiele rzadkich i zagrożonych wyginięciem gatunków roślin, m.in. lipiennik Loesela, starodub łąkowy a także tłustosz pospolity, marzyca ruda czy kruszczyk błotny. Występują tu także gatunki ptaków ważnych na skalę Europejską, a są to: derkacz zwyczajny, bekas dubelt i gąsiorek.

</doc>
<doc id="3871346" url="https://pl.wikipedia.org/wiki?curid=3871346" title="Turystyka w Niemczech">
Turystyka w Niemczech

Turystyka w Niemczech obejmuje dwa powiązane ze sobą sektory:
Niemcy posiadają jako cel turystyczny wiele zalet, do których należą: górzyste tereny (Alpy i góry średniej wysokości), pojezierne i rzeczne krajobrazy, wybrzeże i wyspy Morza Północnego oraz Bałtyckiego, liczne zabytki kulturowe, duża liczba historycznych miast oraz rozwinięta infrastruktura. Zaletą jest również centralne położenie w Europie. Ponad 30 milionów zarezerwowanych noclegów rocznie czyni Niemcy jednym z najczęściej odwiedzanych państw świata.
Historia.
Już starożytni Rzymianie używali germańskich źródeł leczniczych i zakładali osady z termami, do których należą np. Aquae Granni (Akwizgran) und Aquae Mattiacorum (Wiesbaden). Po roku 1520 zaczęły powstawać w wyniku praktyk balneologicznych pierwsze niemieckie uzdrowiska lecznicze, jak np. Bad Kissingen. Nowoczesne uzdrowiska na wybrzeżu i w głębi kraju zaczęły się pojawiać przede wszystkim w XIX wieku i stanowiły cele urlopowe dla europejskiej elity. Należały do nich między innymi takie miejscowości uzdrowiskowe jak Baden-Baden, Bad Ems, Bad Pyrmont, Wiesbaden oraz kąpieliska lecznicze nad wybrzeżem Morza Bałtyckiego jak Binz, Heiligendamm, Heringsdorf, Kühlungsborn, Travemünde i Sassnitz.
Po II wojnie światowej rozwinęła się w Niemczech turystyka masowa. W NRD była ona organizowana przez Wolne Niemieckie Związki Zawodowe. Po zjednoczeniu Niemiec wzrosło wyraźnie znaczenie międzynarodowej turystyki w tym kraju, przede wszystkim w nowo przyłączonych wschodnich krajach związkowych. ITB Berlin jest wiodącą międzynarodową giełdą turystyczną.
Turyści w Niemczech.
Większość turystów w Niemczech to sami Niemcy (krajowi turyści). Łącznie najwięcej odwiedzających przyciąga Bawaria. Najczęstszym celem podróży turystów krajowych jest natomiast Meklemburgia-Pomorze Przednie, która odnotowuje jednocześnie w skali kraju największy wzrost liczby zagranicznych turystów.
Ta dziedzina turystyki jest również nazywana "Incoming".
Liczba turystów w poszczególnych regionach i kraj ich pochodzenia.
Liczba turystów w poszczególnych regionach i kraj ich pochodzenia w roku 2013
Infrastruktura.
Około 4000 z 12 431 gmin w Niemczech jest zrzeszonych w związkach turystycznych, z czego 210 jest uznawanych za zdrojowiska, uzdrowiska nadmorskie i kurorty. Odwiedzający mają do dyspozycji między innymi 6135 muzeów, 360 teatrów, 34 parki rekreacyjne, 45 000 kortów tenisowych, 648 pól golfowych, 122 parki narodowe i krajobrazowe, sieć szlaków pieszych o długości około 190 000 km oraz 40 000 km szlaków rowerowych. Oferta ta jest dodatkowo uzupełniana licznymi trasami wycieczkowymi o charakterze tematycznym.
Znaczenie gospodarcze.
Turystyka stanowi w Niemczech zarówno w regionach wiejskich, jak i miejskich ważną gałąź gospodarki. Obok branży gastronomicznej i hotelowej zyski z turystyki czerpią również handel detaliczny, przedsiębiorstwa usługowe oraz oferenci usług rozrywkowych.
Branża turystyczna w Niemczech zatrudnia 2,8 milionów ludzi i osiąga obroty w wysokości 140 miliardów euro. 125,3 mln gości (101,5 mln turystów krajowych, 23,5 mln zagranicznych) zarezerwowało 351,4 mln noclegów (z tego 298,5 mln zostało zarezerwowanych przez turystów krajowych i 52,9 mln przez turystów zagranicznych) w 54,166 ośrodkach noclegowych z około 2,6 mln łóżek.
Rodzaje turystyki.
Turystyka wodna.
Turystyka kąpieliskowa i sporty wodne mają duże znaczenie na wybrzeżach i wyspach Morza Północnego i Bałtyckiego – przede wszystkim w niemieckich kurortach nadmorskich. Ponadto odgrywają one znaczącą rolę nad takimi śródlądowymi zbiornikami wodnymi jak Müritz w Mecklenburger Seenland, Jeziorem Bodeńskim, Plauer See, Schweriner See, Chiemsee, Kummerower See czy Starnberger See.
Turystyka piesza i górska.
Dla aktywnych urlopowiczów góry odgrywają znaczącą rolę zarówno w zimę (sporty zimowe), jak i w lato (wędrówki górskie, wspinaczka górska, kolarstwo górskie). Najwyższe szczyty Niemiec leżą w Alpach Bawarskich i Algawskich. Góry średniej wysokości, jak na przykład Las Bawarski, Schwarzwald, Harz czy Rhön, stanowią cel wędrówki pieszych turystów. Również płaskie obszary, jak klifowe wybrzeże Rugii czy pagórkowate tereny na Pojezierzu Meklemburskim będące pozostałością epoki lodowcowej, stanowią popularne cele wędrówki wśród pieszych turystów.
Turystyka kulturowa i miejska.
Turystyka miejska obejmuje przede wszystkim duże oraz pojedyncze, popularne wśród turystów miasta. Istnieje tutaj płynne przejście do turystyki kulturowej, której centralnym punktem są muzyczne i teatralne wydarzenia oraz imprezy okolicznościowe czy festiwale. Najbardziej wartościowe historycznie miasta, jak Heidelberg, Bamberg, Lubeka, Ratyzbona, Rothenburg ob der Tauber czy Stralsund, oraz największe miasta Niemiec, jak Berlin, Hamburg czy Monachium, przyciągają szczególnie turystów z całego świata.
Zwiedzający zatrzymują się w miastach zazwyczaj dużo krócej niż w wiejskich miejscowościach turystycznych, wydają tam za to jednak średnio więcej pieniędzy dziennie niż na wsi.
Turystyka rowerowa.
Turystyka rowerowa jest popularną formą aktywnego wypoczynku. W Niemczech istnieje wiele doskonale rozbudowanych szlaków rowerowych.
Rozróżniamy dwa rodzaje wypraw rowerowych: wyprawa rowerowa składająca się z wielu etapów, której uczestnicy poruszają się z jednego miejsca noclegowego do następnego; oraz wycieczki rowerowe, które zaczynają się zawsze w tym samym miejscu kwaterunkowym (nazywane po niemiecku również "Sternfahrt").
Turystyka zakupowa.
Turystyczny ruch handlowy odbywa się między innymi na płaszczyźnie regionalnej, np. ze wsi i małych miejscowości do głównych miast lub metropolii danego regionu.
Oprócz tego turystyka handlowa ma miejsce również w obszarach przygranicznych, czego powodem są różnice w cenach i rodzaju oferowanego asortymentu między sąsiadującymi państwami. Przykładem jest miasto Flensburg, leżące bezpośrednio przy duńskiej granicy. Z powodu stosunkowo niskiego opodatkowania produktów w Niemczech Skandynawowie wybierają się tam często na zakupy. Na skutek tego w przygranicznych centrach handlowych we Flensburgu i okolicach rozmawia się po duńsku, a niemieccy handlarze nazywają swoje placówki handlowe „Scandinavian Park” czy „Dansk Vinlager”. Tym samym podkreślają swoje przygotowanie na kontakt z duńskimi klientami.
Centra outletowe w całych Niemczech przyciągają również klientów ze wszystkich państw Unii Europejskiej do takich miast jak Metzingen czy Ingolstadt.
Niemieccy turyści.
W roku 2004 Niemcy przedsięwzięli 274 mln podroży, z czego 73% odbyła się w kraju. Przy tym zarezerwowali 1,4 mld noclegów i wydali 120 mld euro, z czego 61,4 mld za granicą.
65 mln powyższych podroży była tzw. podróżami urlopowymi (cel: wypoczynek; najkrótszy czas trwania: 4 noclegi). 48,1 mln Niemców powyżej 14 roku życia wzięło udział w przynajmniej jednej podróży urlopowej, co odpowiada częstotliwości podróżowania w wysokości 74,4%.
Najbardziej popularnym celem podroży były przy tym same Niemcy, które zostały odwiedzone przez 30,8%, z czego 6,7 punktów procentowych przypadło na Meklemburgię-Pomorze Przednie i Bawarię. Następnymi najchętniej odwiedzanymi celami urlopowymi były Hiszpania z 13,6%, Włochy z 7,4%, Austria z 6,5% i Turcja z 6,4%. Łącznie 6,1% przypadło na dalekie podróże, czyli takie, których cele znajdowały się poza Europą.
Dobry i uczciwy stosunek ceny do oferowanych usług jest dla więcej niż ¾ Niemców głównym wymaganiem przy planowaniu podróży. Ponadto słońce, zdrowy klimat oraz ładne otoczenie mają dla Niemców większe znaczenie niż materialne elementy podróży, jak np. wieczorne rozrywki, dobre możliwości robienia zakupów, program zakładający aktywny wypoczynek lub wellness czy ofertę kulturową. Niemieccy turyści cenią sobie podczas podróżowania przede wszystkim przyjemną atmosferę, gościnność i harmoniczną komunikację z towarzyszami podróży.
W przypadku 48% podróży niemieccy turyści przybywali na miejsce docelowe i odjeżdżali samochodem osobowym, 36% poruszało się samolotem, 10% autobusem, a 6% koleją. Głównymi krajami docelowymi, do których turyści przemieszczali się samochodem osobowym były: Dania, Włochy, Chorwacja, Austria, Szwajcaria i Węgry. Średnia długość podróży wynosiła 12,9 dni, a średnie koszty 812 euro na osobę.
Ta dziedzina turystyki jest również nazywana "Outgoing".
Statystyka turystyczna.
Przedsiębiorstwa hotelowe w Niemczech (w Austrii i Szwajcarii również) zobowiązane są ustawowo do przekazywania gminie lub administracji miasta informacji o liczbie odwiedzających i zarezerwowanych przez nich noclegów (lista jest uporządkowana według kraju pochodzenia turystów). Na podstawie uzyskanych informacji tworzone jest przez urzędy statystyczne poszczególnych krajów związkowych i urząd federalny zestawienie wyników z całego kraju. Wyniki te są następnie publikowane w raporcie federalnego urzędu statystycznego.
Dane te uzupełniane są informacjami o ilości oferowanych łóżek lub – jak w przypadku miejsc kempingowych – miejsc postojowych. W przypadku przedsiębiorstw branży hotelowej (hoteli, hoteli typu „Bed and Breakfest”, zajazdów i pensjonatów) jest również do 31 lipca każdego roku określana liczba oferowanych pokoi gościnnych.
W celu odciążenia branży hotelowej o podanie informacji są jedynie proszone przedsiębiorstwa, które mogą jednocześnie pomieścić więcej niż 8 gości.
Informacje o podróżniczych preferencjach Niemców podaje statystyka turystycznego popytu. W ankietach telefonicznych co kwartał Niemcy pytani są zarówno o podróże urlopowe i wyjazdy wypoczynkowe (czas trwania: 5 lub więcej dni), jak i o krótkie podróże (czas trwania: 2 do 4 dni) oraz wyjazdy służbowe. Rocznie zbierane są od około 10.000 podróżujących informacje o ich celach podróży, liczbie noclegów i wydatków na podróż.
Trendy.
Bardzo często turyści używają internetu przy rezerwacji podroży. Przed rezerwacją wiele turystów informuje się o swoim celu podroży i miejscowych hotelach poprzez komentarze internetowe innych podróżujących. Rezerwacje następują dużo częściej krótkoterminowo niż z wyprzedzeniem. Poza szeroko rozpowszechnionymi drukowanymi przewodnikami turystycznymi (np. Baedeker, Marco Polo, Michelin czy Varta), na znaczeniu zyskują również szeroko dostępne portale internetowe, jak np. Wikivoyage czy Virtualtourist oraz platformy zajmujące się porównywaniem i ocenianiem poszczególnych lokalizacji, jak np. trivago, Opodo, Expedia, TripAdvisor lub Holidaycheck. Portale rezerwacyjne, do których należą między innymi HRS, Hotel-ami, KAYAK, Unister, Travel24.com czy hotel.de są częściej używane do rezerwacji hotelowych niż klasyczne biura podroży, które jednak w dalszym ciągu odgrywają dużą rolę przy rezerwacji ofert indywidualnych i kompletnych pakietów podróżniczych. Również urlopowe aktywności i zwiedzanie planowanych miejsc są często zamawiane przez internet, np. przez GetYourGuide.
Widoczne na diagramie zainteresowanie poszczególnymi lokalizacjami w ciągu pewnego okresu czasowego jest określane na podstawie wpisywanych w Google haseł:
Tutaj wyraźnie widać, że w kwietniu wzrasta liczba ludzi szukających odpowiednich dla nich celów urlopowych i osiąga ona najwyższą wartość w lato.
Najpopularniejsze zabytki.
Niemiecka Centrala Turystyki podaje co roku 100 najchętniej odwiedzanych zabytków Niemiec. Ankietowani są przy tym wyłącznie zagraniczni turyści. Najczęściej odwiedzane obiekty w roku 2015 to kolejno:

</doc>
<doc id="3871366" url="https://pl.wikipedia.org/wiki?curid=3871366" title="Halowe Mistrzostwa Polski Seniorów w Lekkoatletyce 2017">
Halowe Mistrzostwa Polski Seniorów w Lekkoatletyce 2017

61. Halowe Mistrzostwa Polski Seniorów w Lekkoatletyce – zawody lekkoatletyczne, które odbyły się 18 i 19 lutego 2017 w Arenie Toruń.
Poza medalami stawką mistrzostw były minima na 34. HME w Belgradzie (3–5 marca 2017).

</doc>
<doc id="3871373" url="https://pl.wikipedia.org/wiki?curid=3871373" title="Cerkiew Przemienienia Pańskiego w Ujkowicach">
Cerkiew Przemienienia Pańskiego w Ujkowicach

Cerkiew Przemienienia Pańskiego w Ujkowicach – murowana parafialna cerkiew greckokatolicka, zbudowana w 1926 znajdująca się w Ujkowicach.
Po 1947 nieczynna kultowo, użytkowana jako magazyn. Później opuszczona, znajduje się w stanie ruiny.

</doc>
<doc id="3871378" url="https://pl.wikipedia.org/wiki?curid=3871378" title="Sverre Stallvik">
Sverre Stallvik

Sverre Stallvik (ur. 11 października 1927 w Trondheim, zm. 7 marca 2015 tamże) – norweski skoczek narciarski.
Kariera.
Pierwszym międzynarodowym ważnym występem Stallvika był festiwal skoków Holmenkollen w Oslo w 1949, w którym zajął czwarte miejsce. W późniejszych latach regularnie startował w tych zawodach (1951 – 4, 1952 – 12, 1953 – 2, 1955 – 7, 1956 – 11, 1957 – 68, 1959 – 63). W następnym roku wygrał zawody skoków na Szwedzkich Igrzyskach Narciarskich w Östersund, trzy lata później w Falun był drugi.
W 1954 wystartował na mistrzostwach świata w Falun. Po skokach na odległość 72 i 72,5 metra na skoczni K-80 zajął 17. miejsce. W tym samym roku zajmował trzecie miejsca w międzynarodowych konkursach w Feldbergu i Moskwie. W 1955 natomiast zdobył złoty medal na mistrzostwach Norwegii. Wystartował także w 4. Turnieju Czterech Skoczni – brał udział w konkursach niemieckich – w Oberstdorfie był ósmy, a w Garmisch-Partenkirchen piętnasty.
W 1956 wziął udział w zimowych igrzyskach olimpijskich w Cortina d’Ampezzo. Po skokach na odległość 77 i 75,5 metra został sklasyfikowany na dziewiątym miejscu. Był najlepszym Norwegiem w konkursie. Igrzyska roku 1956 były pierwszymi bez Norwega na podium w konkursie skoków.

</doc>
<doc id="3871382" url="https://pl.wikipedia.org/wiki?curid=3871382" title="Johnny Gargano">
Johnny Gargano

John Anthony Nicholas „Johnny” Gargano (ur. 14 sierpnia 1987 w Cleveland w Ohio) – amerykański wrestler, obecnie występujący w brandzie Raw federacji WWE. Wraz z Tommaso Ciampą tworzyli tag team #DIY; są byłymi posiadaczami NXT Tag Team Championship.
Gargano rozpoczął karierę wrestlera w 2005 w Cleveland All–Pro Wrestling (CAPW). Występował w wielu znaczących federacjach niezależnych, takich jak Chikara, Pro Wrestling Guerrilla (PWG), Evolve oraz Dragon Gate USA (DGUSA). Jest rekordzistą pod względem długości posiadania DGUSA Open the Freedom Gate Championship – mistrzostwo utracił po 873 dniach panowania. W kwietniu 2016 podpisał stały kontrakt z World Wrestling Entertainment (WWE).
Wczesne życie.
Gargano urodził się 14 sierpnia 1987 w Cleveland w Ohio. Pierwsze kroki w ringu stawiał pod okiem właściciela Cleveland All–Pro Wrestling (CAPW) J.T. Lightninga. Treningi rozpoczął w wieku 16 lat. Jego idolami byli Shawn Michaels, Chris Jericho oraz Johnny Saint.
Kariera wrestlera.
Wczesna kariera.
Gargano zadebiutował dla CAPW w 2005 roku, mając zaledwie 18 lat. Swoje pierwsze mistrzostwo – CAPW Junior Heavyweight Championship zdobył 8 października 2006, pokonując Josha Prohibitiona, M-Dogga 20 oraz Zacha Gowena w starciu czteroosobowym. Ostatnią walkę dla CAPW stoczył 5 sierpnia 2007; połączył siły z Joshem Prohibitionem i wraz z nim pokonał The Motor City Machine Guns (Alexa Shelley'ego oraz Chrisa Sabina). W 2008 Gargano wystąpił w dark matchu na evencie Ring of Honor – pokonał Samiego Callihana. Niedługo później dowiedział się o złamaniu przewlekłym kręgu w jego kręgosłupie, mającego związek z tym, że jego lewa noga jest krótsza od prawej. Gargano powrócił do ringu sześć miesięcy później, mimo przeciwwskazań lekarskich. W czerwcu 2009 dwukrotnie wystąpił w dark matchach na tapingach Total Nonstop Action Wrestling (TNA).
Absolute Intense Wrestling (2006–2016).
Gargano zadebiutował w Absolute Intense Wrestling (AIW) 11 grudnia 2005; wziął udział w Battle Royalu o miano pretendenckie do AIW Absolute Title, lecz nie zdołał go wygrać. Pierwszą wygraną odnotował w kwietniu 2006, w starciu z Tyronem Evansem. 21 marca 2008 otrzymał pierwszą szansę zdobycia AIW Intense Division Championship, nie zdołał jednak pokonać Tylera Blacka. 25 maja zmierzył się z nim ponownie, tym razem w 30-minutowym Iron Man matchu; pokonał Blacka, zdobywając mistrzostwo. Jego panowanie trwało 187 dni – 28 listopada Gargano został zmuszony zawiesić tytuł z powodu kontuzji. 28 lutego 2009 Gargano odzyskał tytuł, pokonując Jimmy’ego DeMarco. Mistrzostwo utracił na rzecz Josha Prohibitiona, 15 maja 2009.
Pro Wrestling Ohio/Prime Wrestling (2007–2013).
W listopadzie 2007 Gargano pojawił się na nagraniach pierwszego odcinka programu telewizyjnego Pro Wrestling Ohio. W swoim debiucie przez własną nieuwagę przegrał z Gregorym Ironem, wrestlerem cierpiącym na mózgowe porażenie dziecięce. Wkrótce utworzył tag team ze swoim trenerem – Joshem Prohibitionem, jednocześnie kontynuując rywalizację z Ironem. Rywal wyzwał Gargano na kolejny pojedynek mówiąc, że może pokonać go po raz kolejny; Gargano zaś nigdy nie przyznał Ironowi wygranej, natomiast drwił z jego niepełnosprawności, licznych wstrząśnień mózgu oraz trudnego dzieciństwa. Na jednym z tapingów w lutym 2008 Gargano brutalnie zaatakował rywala, wykluczając go z akcji ringowej na okres trzech miesięcy. Po powrocie Iron wyzwał Gargano na Last Man Standing match. 1 sierpnia 2008, na pierwszym evencie z cyklu "Wrestlelution" Gargano pokonał Irona, kończąc rywalizację.
W marcu 2009, po powrocie z przerwy spowodowanej złamaniem przewlekłym kręgu, Gargano uzyskał miano pretendenckie do PWO Heavyweight Championship. 18 kwietnia zmierzył się z mistrzem – Mattem Crossem, lecz nie zdołał odebrać mu tytułu. Tuż po zakończeniu walki Josh Prohibition pokonał zmęczonego pojedynkiem Crossa, zdobywając mistrzostwo i odwracając się od Gargano. 9 sierpnia 2009 na "Wrestlelution 2: A Coming of Age" Gargano odebrał mistrzostwo kończącemu karierę mentorowi. Przez następny rok Gargano bronił mistrzostwa przeciwko różnym przeciwnikom, a także przeszedł heel turn. Podejrzewano go o zorganizowanie serii ataków na gwiazdy PWO, lecz ostatecznie winowajcą okazał się Matt Cross chcący odzyskać PWO Heavyweight Championship. 1 sierpnia 2010 na "Wrestlelution 3: A Defining Moment" Gargano pokonał Crossa zachowując mistrzostwo. 10 października 2010 Gargano utracił tytuł na rzecz Mariona Fontaine’a. We wczesnym 2012 nazwę federacji zmieniono na Prime Wrestling. 19 sierpnia Gargano odzyskał Prime Heavyweight Championship (dawne PWO Heavyweight Championship) z rąk Jimmy’ego Jacobsa. Utracił je podczas walki z Krimsonem, 16 lutego 2013, lecz odzyskał je na "Wrestlelution 6". Tytuł zdezaktywowano w styczniu 2014.
Chikara (2008, 2010–2013, 2016).
Gargano zadebiutował w Chikarze 14 czerwca 2008, biorąc udział w turnieju Young Lions Cup. Został wyeliminowany już w pierwszej rundzie, po przegranej z Marshem Rockettem. Do federacji powrócił dopiero dwa lata później, w kwietniu 2010 roku. Dołączył do turnieju King of Trios, łącząc siły z tag teamem Aeroform; po raz kolejny nie udało mu się przejść pierwszej rundy. Następnego dnia zainterweniował w drużynowe starcie Team Osaka Pro z FIST. 27 czerwca pokonał Playera Uno w walce kwalifikacyjnej do turnieju Young Lions Cup, a miesiąc później dołączył do grupy FIST. Z turnieju został wyeliminowany po dyskwalifikacji w sześcioosobowej walce półfinałowej. 29 sierpnia Gargano wygrał Countdown Showdown match o „Golden Opportunity” (tł. „Złotą Szansę”). Wykorzystał ją 23 października, aby zawalczyć o Young Lions Cup z Frightmarem; nie zdołał pokonać mistrza. 15 kwietnia 2011 Gargano wraz z FIST dołączył do turnieju King of Trios. Drużyna dostała się do finału, lecz przegrała ostatnią walkę z grupą The Colony.
W lipcu Gargano i Chuck Taylor zdobyli miano pretendenckie do Chikara Campeonatos de Parejas. Z mistrzami – Jigsawem i Mikiem Quackenbushem zmierzyli się 18 września 2011 i pokonali ich, zdobywając mistrzostwa. Podczas obron tytułów Gargano był wielokrotnie zastępowany przez Icarusa, również wtedy gdy kontuzja pleców wymusiła na nim przerwę od akcji w ringu. Taylor i Icarus utracili tytuły 24 marca 2012 na rzecz 3.0. 29 kwietnia Gargano i Taylor pokonali 3.0, odbierając im Campeonatos de Parejas. 2 czerwca na "Chikarasaurus Rex: How to Hatch a Dinosaur" FIST utraciło tytuły w walce z The Young Bucks (Mattem i Nickiem Jacksonami).
2 sierpnia Wink Vavasseur ogłosił Sugara Dunkertona nowym członkiem FIST. Reszta grupy jednak nie chciała go przyjąć w swoje szeregi, a sam Dunkerton stał się kozłem ofiarnym stajni. We wrześniu FIST, reprezentowane przez Gargano, Icarusa i Taylora dołączyło do turnieju King of Trios. Drużyna odpadła w półfinale po przegranej z późniejszymi zwycięzcami całego turnieju – Spectal Envoy. We wczesnym 2013 członkowie FIST zaczęli się kłócić; 3 maja Icarus odwrócił się od Gargano z powodu złego traktowania Sugara Dunkertona. Tuż po tym Gargano odszedł z ugrupowania oraz federacji.
Gargano powrócił do Chikary 2 września 2016 i dołączył do turnieju King of Trios jako członek drużyny #CWC (składającej się jeszcze z Cedrica Alexandra i Drewa Gulaka). Odpadli w pierwszej rundzie.
Dragon Gate USA i Evolve (2009–2016).
Występując dla All American Wrestling (AAW) Gargano poznał Colta Cabanę, który zasugerował mu spróbowanie swoich sił w ringach Dragon Gate USA (DGUSA) oraz Evolve Wrestling. Gargano otrzymał dwie walki tryoutowe: dark match na nagraniach gali "Enter The Dragon" w lipcu 2009 oraz dark match na tapingach "Untouchable", 6 września 2009. Oficjalnie zadebiutował 28 listopada, na "Freedom Fight". Dołączył do turnieju mającego wyłonić pierwszego posiadacza Open the Freedom Gate Championship i odpadł już w pierwszej rundzie, po przegranej sześcioosobowej walce. 16 stycznia 2010 Gargano wziął udział w pierwszym evencie federacji Evolve – pokonał Chrisa Dickinsona w starciu singlowym. W maju 2010 ogłoszono, że Gargano podpisał kontrakt z Dragon Gate USA. 24 lipca 2010, na "Enter The Dragon" przegrał walkę z Cimą – założycielem Dragon Gate. 25 września Gargano przegrał 4-way match z Chuckiem Taylorem, Drakiem Youngerem oraz Richem Swannem. Następnego dnia ogłosił, że chce dołączyć do ugrupowania Warriors International, którego liderem był Cima. 29 października, na pierwszej gali pay-per-view DGUSA – "Bushido: Code of the Warrior" Gargano przegrał kolejną walkę czteroosobową. Ponownie wyraził chęć dołączenia do Warriors International; po odmowie ze strony ugrupowania połączył siły z Chuckiem Taylorem i Richem Swannem. Nowa stajnia zaatakowała członków Warriors International i nadała sobie nazwę „Ronin”.
29 stycznia 2011 Gargano i Taylor dołączyli do trzydniowego turnieju o nowo powstałe Open The United Gate Championship; zostali pokonani w finale. 1 kwietnia przegrał walkę rewanżową z Cimą. Ronin przeszło face turn i 2 kwietnia na "Mercury Rising" poległo w 6-Man Tag Team matchu z Blood Warriors (Cimą, Narukim Doim oraz Ricochetem). Dzień później do Blood Warriors dołączył Austin Aries. 19 kwietnia Gargano pokonał Jona Davisa na pierwszym internetowym evencie pay-per-view federacji Evolve i jeszcze tej samej nocy, po pokonaniu Chucka Taylora, objął prowadzenie w rankingu wygranych Evolve. 3 czerwca na "Fearless" przegrał pojedynek z Austinem Ariesem, lecz dwa dni później zmusił obu Cimę i Ariesa do poddania się podczas drużynowej walki na zasadach eliminacji.
Po pokonaniu członków Blood Warriors, Akiry Tozawy i Narukiego Doi, Gargano wyraził chęć zdobycia Open the Freedom Gate Championship. Z mistrzem – Yamato – zmierzył się na "Freedom Fight", 13 listopada 2011; pokonał go, zdobywając mistrzostwo. 14 stycznia 2012 Gargano wygrał starcie z Ricochetem; podczas walki nabawił się kontuzji pleców, która wykluczyła go z akcji na dwa miesiące. Po powrocie do Dragon Gate USA Gargno i Chuck Taylor wzięli udział w starciu drużynowym o zawieszone Open the United Gate Championship. Po przegranej walce Taylor zaatakował Gargano, kończąc działalność Ronin. Następnego dnia Gargano obronił Open the Freedom Gate Championship w pojedynku z Masato Yoshino, lecz po walce ponownie stał się ofiarą ataku ze strony Taylora. Po złączeniu Dragon Gate USA i Evolve w jedną federację Gargano pokonał Taylora w walce o tytuł. Rywalizacja pomiędzy byłymi członkami Ronin zakończyła się wygranym przez Gargano „I Quit” matchem na "Enter The Dragon 2012". Wkrótce Gargano rozpoczął feud z Jonem Davisem; pokonał go 8 września, na Evolve 17. Na "Freedom Fight 2012" obronił tytuł w czteroosobowej walce, pomimo wcześniejszego ataku ze strony Davisa. Przez następne półtora roku Gargano bronił tytułu mistrzowskiego w walkach przeciwko zawodnikom takim jak Brian Kendrick, Samuray del Sol, Akira Tozawa, Chris Hero czy Uhaa Nation. 4 kwietnia 2014 Gargano utracił Open the Freedom Gate Championship na rzecz Ricocheta. Jego panowanie trwało 873 dni.
Przed utratą tytułu Gargano rozpoczął feud z Richem Swannem. Punktem kulminacyjnym ich rywalizacji była wygrana przez Swanna walka na "Evolution's End", 10 sierpnia 2014. Po walce Gargano obronił rywala przed atakiem ze strony grupy Premier Athlete Brand. 16 listopada 2014 Gargano pokonał Ricocheta, odbierając mu Open the Freedom Gate Championship. 9 stycznia 2015 pokonał Shane’a Stricklanda, a jeszcze tej samej nocy ponownie obronił Richa Swanna przed atakiem braci Bravado oraz Moose'a. Następnego dnia zjednoczone Ronin (Gargano, Swann i Chuck Taylor) pokonało braci Bravado i Moose'a. 28 marca Gargano został pokonany przez Evolve World Championa Drewa Gallowaya, wskutek czego utracił Open the Freedom Gate Championship. Po walce został zaatakowany przez Ethana Page’a. 18 kwietnia Gargano i Rich Swann pokonali Anthony’ego Nese'a oraz Caleba Konleya w starciu o Open the United Gate Championship. 30 maja, po obronie tytułów, Gargano ogłosił, że on i Swann zamierzają zdezaktywować mistrzostwa oraz domagał się utworzenia Evolve Tag Team Championship. W sierpniu Gargano został zdradzony przez Swanna, który dołączył do Ethana Page’a. Rywalizacja między Gargano a Pagem zakończyła się na gali "Evolve 49", gdzie Gargano pokonał Page’a w „I Quit” matchu. 24 stycznia 2015 na "Evolve 55" Johnny Gargano i Drew Galloway zwyciężyli w finale turnieju o nowo powstałe Evolve Tag Team Championship. Mistrzostwa utracili 2 kwietnia, na rzecz Drewa Gulaka oraz Tracy’ego Williamsa; po walce Galloway zaatakował swojego partnera. Byli mistrzowie tag team zmierzyli się ze sobą 17 lipca, a z walki zwycięsko wyszedł Galloway. 11 września na "Evolve 69" Gargano i Cody Rhodes przegrali starcie drużynowe z Chrisem Hero oraz Drewem Gallowayem. Była to ostatnia walka Gargano dla Evolve.
Dragon Gate (2011, 2012).
W marcu 2011 Gargano, wraz z resztą członków grupy Ronin wziął udział w kilku eventach Dragon Gate. Gargano powrócił do japońskiej federacji w październiku 2012; połączył siły z Masato Yoshino i Narukim Doim aby pokonać członków stajni Kaettekita Veteran-gun, a także obronił Open the Freedom Gate Championship w starciu z Ryo Saito.
Pro Wrestling Guerrilla (2013–2015).
W marcu 2013 Gargano zadebiutował w Pro Wrestling Guerrilla (PWG); połączył siły z Chuckiem Taylorem, przegrywając walkę z posiadaczami PWG World Tag Team Championship – The Young Bucks. Następnej nocy Gargano i Taylor pokonali RockNES Monsters w kolejnej walce drużynowej. 15 czerwca Gargano i Taylor przegrali starcie z Dojo Bros. W sierpniu 2013 Gargano dołączył do turnieju Battle of Los Angeles; odpadł w półfinale, po przegranej z Michaelem Elginem. Niedługo później wyzwał Adama Cole’a na walkę o jego PWG World Championship. Title shota otrzymał 21 grudnia, drugiego dnia "All Star Weekend X". Przegrał walkę z mistrzem, a w styczniu 2014 nie udało mu się zdobyć miana pretendenckiego do mistrzostwa. W sierpniu przegrał trzyosobowy finał turnieju Battle of Los Angeles. 11 grudnia 2015 Gargano i Tommaso Ciampa polegli w walce o PWG World Tag Team Championship z The Young Bucks.
WWE.
Sporadyczne występy (2007, 2010–2011).
Gargano pojawił się na odcinku "SmackDown" z 27 marca 2007; jednorazowo przyjął gimmick „Mistrza Liechtensteinu”, Cedricka Von Haussena i przegrał walkę z Montelem Vontaviousem Porterem. Po raz kolejny pojawił się 25 maja 2010, na odcinku "NXT", jako jeden z ochroniarzy. 20 września 2011 przegrał walkę z Brodusem Clayem podczas nagrań "Superstars".
NXT (od 2015).
W czerwcu 2015 Gargano wziął udział w tryoutach dla WWE. Początkowo nie podpisał kontraktu z federacją, lecz mimo to pojawił się kilkakrotnie w następnych miesiącach. Połączył siły z Tommaso Ciampą i wraz z nim dołączył do turnieju ; odpadli w ćwierćfinałach, po przegranej z Baronem Corbinem i Rhyno. W kwietniu WWE ogłosiło, że Gargano i Ciampa podpisali stałe kontrakty z federacją. Obaj wzięli udział w Cruiserweight Classic i zmierzyli się ze sobą w pierwszej rundzie. Z walki zwycięsko wyszedł Gargano, lecz niedługo później został wyeliminowany z turnieju przez przegraną z TJ'em Perkinsem. 20 sierpnia 2016 na Gargano i Ciampa przegrali starcie z posiadaczami NXT Tag Team Championship – The Revival (Dashem Wilderem i Scottem Dawsonem). Gargano i Ciampa, już pod nazwą #DIY, zmierzyli się z The Revival jeszcze raz, 19 listopada 2016 na . Pokonali mistrzów w 2-out-of-3 falls matchu, zdobywając NXT Tag Team Championship po raz pierwszy w swoich karierach. Tytuły stracili na rzecz The Authors of Pain (Akama i Rezara) na gali z 28 stycznia 2017. Podczas NXT TakeOver Chicago doszło do walki rewanżowej w Ladder Matchu, jednak Gargano i Ciampa nie odzyskali pasów. Po walce Ciampa zaatakował Gargano, rozpoczynając tym samym ich rywalizację. Ciampa w trakcie walki doznał jednak kontuzji i nie pojawiał się przez dłuższy czas. Gargano zaczął toczyć solową karierę. Na NXT TakeOver Philadelphia walczył on o NXT Championship z Andrade. Pojedynek jednak przegrał po ingerencjach ze strony Zeliny Vegi. Po walce wrócił Ciampa atakując Gargano. Na jednym z odcinków NXT Gargano wyzywał mistrza NXT do walki z nim stawiając równocześnie swoją karierę na szali. Ponownie zaingerował Ciampa, dzięki czemu Gargano musiał opuścić NXT. Po tych wydarzeniach Johnny pojawił się podczas jednego z segmentu Ciampy atakując go. Ostateczne na NXT TakeOver New Orleans doszło do walki Ciampa vs Gargano w Unsanctioned Matchu oraz stypulacji, że jeśli Gargano wygra, zostaje przywrócony do NXT. Gargano wygrał i jego celem było ponownie mistrzostwo NXT, jednak znowu we wszystkim przeszkodził mu Ciampa, dlatego też na TakeOver Chicago II doszło do Street Fightu wygranego przez Ciampę. Na jednym z lipcowych odcinków NXT Gargano niechcący przyczynił się do wygranej walki Ciampy z Aleisterem Blackiem o NXT Championship atakując mistrza pasem NXT. Na TakeOver Brooklyn IV miało dojść do Triple Threat matchu, jednak przez kontuzję Blacka, Ciampa i Gargano zmierzyli się w Last Man Standing Matchu. Wygrał Ciampa zachowując tytuł. Wkrótce okazało się, że Gargano zaatakowal Blacka na parkingu i przeszedł tym samym heel turn. Na TakeOver War Games Gargano uległ byłemu mistrzowi NXT. Gargano jednak pokonał Blacka na jednym z grudniowych odcinków NXT w Steel Cage Matchu, dzięki pomocy Tommaso Ciampy. W styczniu na kolejnym TakeOver pokonał Ricocheta w starciu o NXT North American Championship i został nowym mistrzem, jednak tytuł utracił zaledwie kilka dni potem na rzecz Velveteen Dreama. Po utracie pasa, jego dawny przyjaciel i tag team partner oraz mistrz NXT Tommaso Ciampa zaproponował mu udział w Dusty Rhodes Tag Team Classic, jednak odpadali z turnieju. Po przegranej walce, Ciampa znowu chciał zaatakować Gargano, jednak ten uniemożliwił mu to i zażądał walki o NXT Championship na najbliższym TakeOver. Do walki nie doszło z powodu kontuzji Ciampy. Pas został zawieszony, a byłego już mistrza zastąpił Adam Cole. Gargano pokonał go w two out of three falls matchu i po raz pierwszy w karierze został mistrzem NXT. 1 czerwca na TakeOver XXV w rewanżu przegrał jednak z Cole'm. Na kolejnym PPV doszło do trzeciego starcia, ponownie w two out of three falls matchu, tym razem Gargano przegrał. Kolejną rywalizacją był jego konflikt z Finnem Balorem, jednak przegrany przez Gargano. Podczas NXT Takeover Portland powracający Tommaso Ciampa mierzył się z mistrzem NXT Adamem Cole'm. Gargano zaingerował w pojedynek przyczyniając się do porażki Ciampy. Panowie znowu prowadzili rywalizację zakończoną zwycięstwem Gargano na jednym z odcinków NXT, dzięki pomocy jego żony Candice LeRae, która przeszła heel turn. 
Życie prywatne.
W styczniu 2016 Gargano oświadczył się wrestlerce Candice LaRae. Para pobrała się 16 września 2016.

</doc>
<doc id="3871383" url="https://pl.wikipedia.org/wiki?curid=3871383" title="Kaan Kairinen">
Kaan Kairinen

Kaan Kairinen (ur. 22 grudnia 1998 w Turku) – fiński piłkarz grający na pozycji pomocnika w Sparcie Praga.
Życie osobiste.
Jest synem Finki i Turka. Ma starszego brata Kerima.
Kariera klubowa.
Treningi piłki nożnej rozpoczął w wieku 4 lat w Turun Nappulaliiga. W wieku 11 lat trafił do Interu Turku, a w pierwszej drużynie tego klubu zadebiutował 25 października 2014 w meczu z FF Jaro. W sierpniu 2013 był testowany przez Aston Villę, a w grudniu 2014 przez Tottenham Hotspur. W 2015 został odkryciem roku w lidze fińskiej. W grudniu 2015 przebywał na testach w Juventusie. W lutym 2016 podpisał trzyletni kontrakt z FC Midtjylland. W sierpniu 2017 został wypożyczony do Skive IK. W sierpniu 2018 został wypożyczony do końca sezonu do Interu Turku, a w listopadzie tegoż roku został wypożyczony na rok do HJK. W lutym 2020 został wypożyczony na rok do Lillestrøm SK, a w grudniu tegoż roku został wykupiony przez ten klub i podpisał czteroletni kontrakt. W grudniu 2022 przeszedł do Sparty Praga.
Kariera reprezentacyjna.
Młodzieżowy reprezentant Finlandii w kadrach od U-16 do U-19.
W reprezentacji U-21 zadebiutował 8 czerwca 2017 w finałowym meczu memoriału Walerego Łobanowskiego z Ukrainą, który Finowie wygrali po rzutach karnych 5:3 (w regulaminowym czasie gry padł bezbramkowy remis), a decydującego karnego trafił Kairinen. W dorosłej kadrze zadebiutował 8 stycznia 2019 w wygranym 1:0 meczu ze Szwecją.
Styl gry.
Jest obdarzony dobrą wizją i rozumieniem gry, potrafi również precyzyjnie podać. Mimo roli ofensywnej, jest zdolny także do gry obronnej. Jest porównywany do Jariego Litmanena dzięki chęci do dodatkowych treningów, a także dlatego, że obaj zadebiutowali w seniorskiej piłce w młodym wieku.

</doc>
<doc id="3871389" url="https://pl.wikipedia.org/wiki?curid=3871389" title="Clyde Cowan">
Clyde Cowan

Clyde Cowan (ur. 1920 w Detroit, zm. 1974) – amerykański fizyk, badacz cząstek elementarnych, pracownik Amerykańskiego Katolickiego Uniwersytetu w Waszyngtonie oraz Los Alamos Scientific Laboratory. Wspólnie z F. Reinesem potwierdził istnienie neutrina. 

</doc>
<doc id="3871414" url="https://pl.wikipedia.org/wiki?curid=3871414" title="Stanley Andrews">
Stanley Andrews

Stanley Andrews, właśc. Stanley Martin Andrzejewski (ur. 28 sierpnia 1891 w Chicago, zm. 23 czerwca 1969 w Los Angeles) – amerykański aktor filmowy i telewizyjny.
Życiorys.
Stanley Andrews urodził się w 1891 w Chicago, niewiele wiadomo o jego młodości poza tym że wychowywał się na Środkowym Zachodzie. Karierę zaczynał w teatrze i radiu. Poważnym krokiem w jego karierze była rola Olivera „Daddy” Warbucksa w słuchowisku radiowym "Little Orphan Annie" w której brał udział w latach 1931- 1936. Wystąpił w ponad 250 filmach, grał również w wielu serialach. W latach 1952 - 1963 wcielił się w rolę starego rangera w serialu "Death Valley Days", gdy producent zdecydował go zastąpić młodszym aktorem wybór padł na Ronalda Reagana późniejszego prezydenta Stanów Zjednoczonych.

</doc>
<doc id="3871415" url="https://pl.wikipedia.org/wiki?curid=3871415" title="SS Baychimo">
SS Baychimo

SS Baychimo – brytyjski statek towarowy o napędzie parowym. Początkowo służył pod banderą niemiecką pod nazwą SS „Ångermanelfven”, został przekazany Wielkiej Brytanii w ramach reparacji wojennych. Używany do transportu skór i innych materiałów wykorzystywanych w handlu z Innuitami, zamieszkującymi wybrzeża Wyspy Wiktorii. Statek należał do Kompanii Zatoki Hudsona. 1 października 1931 roku został uwięziony w paku lodowym. Wobec braku możliwości uwolnienia statku załoga opuściła jednostkę. Wrak był widywany do 1969 roku.
Historia.
Statek został zwodowany w Göteborgu w 1914 roku. Miał 70,1 metra długości i tonaż 1322 ton, mógł rozwijać prędkość do 10 węzłów (ok. 19 km/h). Pierwotnie nosił nazwę „Ångermanelfven” i był używany do połączeń handlowych pomiędzy Hamburgiem a Szwecją. Po I wojnie światowej został przekazany Wielkiej Brytanii w ramach reparacji wojennych. W 1921 roku wszedł w skład floty handlowej Kompanii Zatoki Hudsona i został przetransportowany do Ardrossan, już pod zmienioną nazwą SS „Baychimo”. Odbył 9 udanych rejsów wzdłuż wybrzeży Kanady. 21 czerwca 1928 roku statek wszedł na mieliznę niedaleko Pole Island w zatoce Camden na Alasce, został jednak uwolniony już następnego dnia. Pływał pod banderą brytyjską do 1931 roku.
Wypadek.
1 października 1931 roku, w trakcie rejsu z ładowniami wypełnionymi transportem skór, SS „Baychimo” napotkał pak lodowy, w którym utknął. Z uwagi na brak możliwości oswobodzenia statku, załoga zdecydowała się go opuścić. Po zejściu z pokładu marynarze przeszli około pół mili po zamarzniętych wodach zatoki i dotarli do miasta Barrow na północnym wybrzeżu Alaski, gdzie spędzili dwa dni. W tym czasie statek uwolnił się z lodu i zaczął dryfować. Został dostrzeżony 6 dni po opuszczeniu go przez załogę. 15 października Kompania wysłała samolot, który miał ewakuować 22 marynarzy, mimo to 15 spośród nich odmówiło i postanowiło przeczekać zimę na miejscu. Zbudowali oni niewielkie obozowisko i szałas w pewnej odległości od miasta. 24 października potężna burza śnieżna nawiedziła okolicę. Po tym wydarzeniu lokalni mieszkańcy nie zaobserwowali żadnych śladów obecności jednostki. Kapitan SS „Baychimo” uznał, że musiała zatonąć podczas sztormu, jednak parę dni później innuicki myśliwy przekazał mu informację o tym, iż widział statek, gdy polował na foki około 45 mil morskich (72 km) od tego miejsca. Załoga zlokalizowała jednostkę i zabrała z ładowni najcenniejsze futra, po czym opuściła transportowiec, argumentując swoją decyzję tym, że statek wkrótce zatonie i nie zdoła przetrwać zimy.
Statek widmo.
W 2006 roku rząd Alaski zainteresował się losem statku i rozpoczęto kampanię mającą na celu odnalezienie statku, do tej pory jednak poszukiwania nie przyniosły rezultatów.

</doc>
<doc id="3871419" url="https://pl.wikipedia.org/wiki?curid=3871419" title="15 Polowa Techniczna Baza Remontowa">
15 Polowa Techniczna Baza Remontowa



</doc>
<doc id="3871432" url="https://pl.wikipedia.org/wiki?curid=3871432" title="Bałtycki Festiwal Piosenki 2014">
Bałtycki Festiwal Piosenki 2014

Bałtycki Festiwal Piosenki 2014 został zorganizowany 18 i 19 lipca 2014 roku w Karlshamn w Szwecji przez Radę Miejską Karlshamn. Festiwal poprowadzony został przez Andersa Jönssona i Annę-Lenę Petersson. Zwycięzcą finału konkursu została Stashka, reprezentantka Polski z piosenką „Chcę kochać”.
Przebieg konkursu.
W konkursie wystąpiło 9 uczestników z 8 krajów. Każdy z reprezentantów wykonał po dwa utwory, którym towarzyszyła orkiestra Alex Band Aleksandra Maliszewskiego. Gościem specjalnym był szwedzki piosenkarz Robert Wells. Jury ekspertów wybrało trzy najlepsze występy, nie zdradzając miejsc pozostałych wykonawców. Nagroda główna to 35.000 koron szwedzkich, za 2. i 3. miejsce są to kolejno: 15.000 i 10.000 SEK. Ponadto widownia zebrana na festiwalu wyłoniła laureata, który otrzymał nagrodę publiczności. Została nim Stashka, która jako jedyna w historii konkursu wygrała w obydwu kategoriach.

</doc>
<doc id="3871439" url="https://pl.wikipedia.org/wiki?curid=3871439" title="Herb gminy Osiek Jasielski">
Herb gminy Osiek Jasielski

Herb gminy Osiek Jasielski przedstawia w polu czerwonym złote drzewo z obciętymi konarami, po prawej stronie jego pnia srebrna majuskuła „K” w stylu gotyckim, nad którą otwarta korona, po lewej stronie pnia krzywaśń srebrna, z takimż zaćwieczonym krzyżem kawalerskim.
Herb został ustanowiony przez Radę Gminy 16 października 2016 r.

</doc>
<doc id="3871444" url="https://pl.wikipedia.org/wiki?curid=3871444" title="Illtal">
Illtal

Illtal – gmina we Francji, w regionie Grand Est, w departamencie Górny Ren. W 2013 roku populacja ludności wynosiła 1359 mieszkańców. 
Gmina została utworzona 1 stycznia 2016 roku z połączenia trzech ówczesnych gmin: Grentzingen, Henflingen oraz Oberdorf. Siedzibą gminy została miejscowość Oberdorf.

</doc>
<doc id="3871447" url="https://pl.wikipedia.org/wiki?curid=3871447" title="Aleš Matějů">
Aleš Matějů

Aleš Matějů (ur. 3 czerwca 1996 w Przybramie) – czeski piłkarz grający na pozycji obrońcy w Brescii Calcio.
Kariera klubowa.
Treningi piłkarskie rozpoczął w Sokole Rosovice, z którego trafił do 1. FK Příbram. W styczniu 2014 został wypożyczony na pół roku do PSV Eindhoven z opcją wykupu. Po zakończeniu wypożyczenia wrócił do FK Příbram. Został wybrany objawieniem sezonu 2014/2015 w czeskiej lidze. W czerwcu 2015 podpisał czteroletni kontrakt z Viktorią Pilzno. W sierpniu 2017 podpisał trzyletni kontrakt z Brighton &amp; Hove Albion. W lipcu 2018 został wypożyczony do Brescii Calcio, a rok później został wykupiony przez włoski klub.
Kariera reprezentacyjna.
Młodzieżowy reprezentant Czech w kadrach od U-16 do U-21. W dorosłej reprezentacji zadebiutował 7 października 2020 w wygranym 2:1 meczu z Cyprem.

</doc>
<doc id="3871450" url="https://pl.wikipedia.org/wiki?curid=3871450" title="Religia w gminie Żegocina">
Religia w gminie Żegocina

Religia w Gminie Żegocina – artykuł przedstawia historię działalności wspólnot wyznaniowych działających na terenie gminy Żegocina.
Największą dominującą wspólnotą religijną w gminie Żegocina są wyznawcy kościoła rzymskokatolickiego.
Kościół rzymskokatolicki.
1. Parafia św. Mikołaja Biskupa w Żegocinie. Utworzona w 1293 roku przez Zbigniewa Żegotę. W 1896, za proboszczowania ks. Jakuba Janczego wybudowano nowy kościół pw. św. Mikołaja Biskupa.
2. Parafia Matki Bożej Nieustającej Pomocy w Łąkcie. Utworzona w 1986 roku z inicjatywy ks. Antoniego Poręby. W 1990 zakończono budowę kościoła.
3. Kościół św. Jakuba w Rozdzielu. Filialny kościół parafii Żegocina. Drewniany, gotycki, z 1563 roku, w 1986 przeniesiony do Rozdziela.

</doc>
<doc id="3871451" url="https://pl.wikipedia.org/wiki?curid=3871451" title="Kamienica Taubenhausa w Warszawie">
Kamienica Taubenhausa w Warszawie



</doc>
<doc id="3871458" url="https://pl.wikipedia.org/wiki?curid=3871458" title="Masevaux-Niederbruck">
Masevaux-Niederbruck

Masevaux-Niederbruck – gmina we Francji, w regionie Grand Est, w departamencie Górny Ren. W 2013 roku populacja ludności wynosiła 3797 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Masevaux oraz Niederbruck. Siedzibą gminy została miejscowość Masevaux.

</doc>
<doc id="3871461" url="https://pl.wikipedia.org/wiki?curid=3871461" title="Jan Jakubowski (lekkoatleta)">
Jan Jakubowski (lekkoatleta)

Jan Jakubowski (ur. 16 grudnia 1911 w Berlinie, zm. 13 lutego 1994 w Poznaniu) – polski lekkoatleta, średniodystansowiec.
Z zawodu był grawerem.
Srebrny medalista zimowych mistrzostw kraju w biegu na 3000 metrów (1933).
Mistrz Polski w sztafecie 3 × 1000 metrów (1946).
Rekordy życiowe.
W 1937 został odznaczony Brązowym Krzyżem Zasługi.

</doc>
<doc id="3871468" url="https://pl.wikipedia.org/wiki?curid=3871468" title="Intamin">
Intamin

Intamin Amusement Rides – założone w 1967 roku przez Roberta i Reinholda Spieldienerów oraz Alfonsa Sako przedsiębiorstwo zajmujące się m.in. projektowaniem i budową kolejek górskich, kolejek wodnych oraz innych urządzeń rozrywkowych z siedzibą w Wollerau w Szwajcarii.
Oferta.
W ofercie firmy Intamin znajdowały się następujące modele kolejek górskich:
Zaprojektowane kolejki górskie.
Do roku 2023 włącznie firma "Intamin" zaprojektowała i zbudowała na całym świecie łącznie 181 kolejek górskich (204 łącznie z przeniesionymi kolejkami).
W Polsce.
W roku 2023 w Polsce działały dwie kolejki górskie firmy Intamin:

</doc>
<doc id="3871470" url="https://pl.wikipedia.org/wiki?curid=3871470" title="Dubai Sevens 2004">
Dubai Sevens 2004

Dubai Sevens 2004 – piąta edycja wchodzącego w skład IRB Sevens World Series turnieju Dubai Sevens przeznaczonego dla męskich reprezentacji narodowych w rugby 7. Odbyła się w dniach 2–3 grudnia 2004 roku na Dubai Exiles Rugby Ground w Dubaju będąc pierwszym turniejem sezonu 2004/2005.
Informacje ogólne.
Rozegrane na Dubai Exiles Rugby Ground zawody były pierwszym turniejem sezonu 2004/2005 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Rozkład gier został opublikowany pod koniec października 2004 roku.
Wśród faworytów wymieniana była Nowa Zelandia, Anglia, RPA, Argentyna i Fidżi. Cała piątka awansowała do ćwierćfinałów, a w obecności dwudziestu pięciu tysięcy widzów w turnieju triumfowali reprezentanci Anglii, którzy w emocjonującym meczu finałowym pokonali dwukrotnie ukaranych przez Gary'ego Wise'a Fidżyjczyków. Najlepszym graczem turnieju został wybrany przedstawiciel triumfatorów Peter Richards, zaś najwięcej punktów zdobył jego rodak Simon Amor.
Dwudniowe bilety na główne zawody kosztowały 175 dirhamów, a we wszystkich turniejach zorganizowanych podczas trzech dni zagrało około 1750 zawodników reprezentujących 150 zespołów.

</doc>
<doc id="3871477" url="https://pl.wikipedia.org/wiki?curid=3871477" title="Edgar Hess">
Edgar Hess

Edgar Hess, ros. Эдгар Яковлевич Гесс, "Edgar Jakowlewicz Giess" (ur. 14 marca 1954 w Taboszarze, Tadżycka SRR) – radziecki piłkarz pochodzenia niemieckiego, grający na pozycji pomocnika lub napastnika, były reprezentant ZSRR, trener piłkarski. W 1989 wyjechał na stałe do Niemiec, gdzie mieszka w Ulm i posiada niemieckie obywatelstwo.
Kariera piłkarska.
Kariera klubowa.
Wychowanek klubu Kurama Taboszar. W 1973 rozpoczął karierę piłkarską w klubie Pomir Duszanbe, skąd latem 1979 roku został zaproszony do Spartaka Moskwa. W 1984 przeszedł do Pachtakoru Taszkent, w którym zakończył karierę zawodową w roku 1986. Po kilku latach przerwy również grał przez 2 sezony w niemieckim zespole FV Biberach.
Kariera reprezentacyjna.
5 września 1979 debiutował w narodowej reprezentacji ZSRR w towarzyskim meczu z NRD. To był jego jedyny mecz.
Kariera trenerska.
Jeszcze będąc piłkarzem rozpoczął pracę szkoleniowca. W 1986 również grał i pomagał trenować w klubie Paxtakor Taszkent, a w latach 1994-1995 łączył funkcje trenerskie i piłkarskie w drużynie z Zarafshonu. W 1987 został mianowany na stanowisko głównego trenera Zarafshonu Navoiy, którym kierował do 1988. W 1989 wyjechał na stałe do Niemiec, gdzie najpierw przez dwa sezony bronił barw FV Biberach. Od 1991 do 2003 trenował niemieckie kluby z niższych lig FC Mittelbiberach, Wacker Biberach, FV Biberach i Türkspor Biberach. W lutym 2004 został mianowany na stanowisko głównego trenera kazachskiego klubu FK Ałmaty, który prowadził do 15 sierpnia. W grudniu 2004 dołączył do sztabu szkoleniowego Ałanii Władykaukaz, a 23 kwietnia 2005 stał na czele klubu, którym kierował do końca czerwca 2005. Od listopada 2005 do maja 2006 pracował z litewskim FK Vėtra. Potem wyjechał do Uzbekistanu, gdzie prowadził kluby FK Andijon (od sierpnia 2006 do 2007 oraz od 24.09.2014 do 28.08.2015), Nasaf Karszy (od lutego do października 2008), Shoʻrtan Gʻuzor (od kwietnia 2009 do 30 czerwca 2011 oraz od lipca 2012 do 15 maja 2013) i FK Buxoro (od 
10.11.2013 do 23.08.2014).
Rodzina.
Dziadek Edgara Hessa przez pewien czas mieszkał we wsi obok Odessy. Podczas wojny niemiecko-radzieckiej wojował w szeregach Wehrmachtu.

</doc>
<doc id="3871479" url="https://pl.wikipedia.org/wiki?curid=3871479" title="Stas Misieżnikow">
Stas Misieżnikow

Stas Misieżnikow (hebr.: סטס מיסז'ניקוב, ros.: Стас Мисежников, ang.: "Stas Misezhnikov", ur. 28 lutego 1969 w Moskwie) – izraelski polityk, w latach 2009–2013 minister turystyki, latach 2006–2013 poseł do Knesetu z listy partii Nasz Dom Izrael (Jisra’el Betenu).
Życiorys.
Urodził się 28 lutego 1969 w Moskwie, gdzie mieszkał do 1982 kiedy wraz z rodziną wyemigrował do Izraela. Służbę wojskową ukończył w stopniu szeregowca. Na Uniwersytecie Telawiwskim ukończył studia w zakresie nauk społecznych i polityczntych (B.A. – w 1993), a następnie administrację i marketing (M.A. – w 2000).
W wyborach parlamentarnych w 2006 po raz pierwszy dostał się do izraelskiego parlamentu z listy Jisra’el Betenu. W kolejnych wyborach dokonał reelekcji.
31 marca 2009 wszedł w skład II rządu Binjamina Netanjahu jako minister turystyki. Funkcję pełnił do końca urzędowania rządu 18 marca 2013. Jego poprzedniczką na stanowisku była Ruchama Awraham, a następcą Uzzi Landau.

</doc>
<doc id="3871481" url="https://pl.wikipedia.org/wiki?curid=3871481" title="Stas Misezhnikov">
Stas Misezhnikov



</doc>
<doc id="3871486" url="https://pl.wikipedia.org/wiki?curid=3871486" title="Rum Mehmed Pasza">
Rum Mehmed Pasza

Rum Mehmed Pasza – wielki wezyr imperium osmańskiego w latach 1466-1469 greckiego pochodzenia.
O jego pochodzeniu i karierze niewiele wiadomo, poza tym iż był Grekiem. Urząd wezyra objął po dymisji Mahmuda Paszy. Po utracie łaski sułtańskiej został zmuszony do ustąpienia i prawdopodobnie w 1470 roku stracony. Według kronikarzy osmańskich jako wezyr był bezwzględny, okrutny i chciwy. Był jednak fachowcem w dziedzinie finansów. Wprowadził system dzierżawy podatków ("mukataa").

</doc>
<doc id="3871494" url="https://pl.wikipedia.org/wiki?curid=3871494" title="Melanie Kraizel">
Melanie Kraizel

Melanie Kraizel (ur. 1 stycznia 1993) – chilijska narciarka dowolna, specjalizująca się w slopestyle'u i big air. W 2013 roku została zgłoszona do startu w slopestyle'u na mistrzostwach świata w Voss, jednak ostatecznie nie wystąpiła. W zawodach Pucharu Świata zadebiutowała 12 stycznia 2013 roku w Copper Mountain, zajmując 21. miejsce w slopestyle'u. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 3 września 2016 roku w El Colorado, gdzie była trzecia w big air. W zawodach tych wyprzedziły ją jedynie Szwedka Emma Dahlström i Giulia Tanno ze Szwajcarii.

</doc>
<doc id="3871501" url="https://pl.wikipedia.org/wiki?curid=3871501" title="Oddział IV">
Oddział IV

W Wojsku Polskim II RP organ pracy szefa Sztabu Generalnego (od 1928 roku – Sztabu Głównego) oraz Sztabu Naczelnego Wodza właściwy w sprawach zaopatrzenia i ewakuacji. Oddział IV występował także w sztabie armii i samodzielnej grupy operacyjnej.

</doc>
<doc id="3871507" url="https://pl.wikipedia.org/wiki?curid=3871507" title="Giulia Tanno">
Giulia Tanno

Giulia Tanno (ur. 5 maja 1998) – szwajcarska narciarka dowolna, specjalizująca się w slopestyle'u i big air. W 2015 roku wystartowała w slopestyle'u na mistrzostwach świata w Kreischbergu, zajmując siódmą pozycję. W zawodach Pucharu Świata zadebiutowała 21 grudnia 2013 roku w Copper Mountain, zajmując 18. miejsce w slopestyle'u. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 24 stycznia 2016 roku w Mammoth Mountain, gdzie była druga w tej samej konkurencji. W zawodach tych rozdzieliła na podium Kanadyjkę Yuki Tsubotę i Emmę Dahlström ze Szwecji. W sezonie 2019/2020 zdobyła małą kryształową kulę za wygranie klasyfikacji big air. Z kolei w sezonie 2017/2018 w tej klasyfikacji zajęła drugie miejsce.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="3871509" url="https://pl.wikipedia.org/wiki?curid=3871509" title="Jaakow Ben Jezri">
Jaakow Ben Jezri



</doc>
<doc id="3871515" url="https://pl.wikipedia.org/wiki?curid=3871515" title="Dimitrije Demeter">
Dimitrije Demeter

Dimitrije Demeter (ur. 1811, zm. 1872) – chorwacki pisarz, działacz chorwackiego odrodzenia narodowego, krytyk literacki i teatralny, twórca stałej sceny narodowej w Zagrzebiu. Był prekursorem nowelistyki chorwackiej.

</doc>
<doc id="3871520" url="https://pl.wikipedia.org/wiki?curid=3871520" title="Linia kolejowa Sztutowo – Krynica Morska – Nowa Karczma">
Linia kolejowa Sztutowo – Krynica Morska – Nowa Karczma



</doc>
<doc id="3871523" url="https://pl.wikipedia.org/wiki?curid=3871523" title="Mathilde Gremaud">
Mathilde Gremaud

Mathilde Gremaud (ur. 8 lutego 2000 we Fryburgu) – szwajcarska narciarka dowolna, specjalizująca się w slopestyle'u i big air. W lutym 2016 roku wystartowała w slopestyle'u na igrzyskach olimpijskich młodzieży w Lillehammer, zajmując szóstą pozycję. W zawodach Pucharu Świata zadebiutowała 4 marca 2016 roku w Silvaplana, zajmując 19. miejsce w slopestyle'u. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 11 listopada 2016 roku w Mediolanie, gdzie była druga w big air. W zawodach tych rozdzieliła na podium Niemkę Lisę Zimmermann i Emmę Dahlström ze Szwecji. W klasyfikacji generalnej sezonu 2016/2017 zajęła 21. miejsce, a w klasyfikacji big air była trzecia. Na rozgrywanych w 2018 roku igrzyskach olimpijskich w Pjongczangu zdobyła srebrny medal w slopestyle'u. Rozdzieliła tam swą rodaczkę, Sarah Höfflin i Isabel Atkin z Wielkiej Brytanii. W styczniu 2019 roku zdobyła złoty medal w big air podczas Winter X Games 23 rozgrywanych w amerykańskim Aspen. Rok później podczas Winter X Games 24 zdobyła srebrny medal również w big air. W sezonie 2018/2019 zajęła drugie miejsce w klasyfikacji big air, ulegając jedynie Kanadyjce Elenie Gaskell. W sezonie 2019/2020 powtórzyła ten wynik, uznając jedynie wyższość rodaczki Giulii Tanno. W styczniu 2021 roku wywalczyła kolejny złoty medal w big air podczas Winter X Games 25. Dwa miesiące później zdobyła srebrny medal w slopestyle'u podczas mistrzostw świata w Aspen. Sezon 2020/2021 zakończyła na drugiej pozycji w klasyfikacji OPP.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="3871536" url="https://pl.wikipedia.org/wiki?curid=3871536" title="Rubioideae">
Rubioideae

Rubioideae – podrodzina w obrębie rodziny marzanowatych ("Rubiaceae"). Obejmuje ok. 7,6 tys. gatunków występujących na całym świecie poza obszarami polarnymi. Należą tu drzewa, krzewy, pnącza, ale dominują rośliny zielne. W odróżnieniu od pozostałych dwóch podrodzin marzanowatych, w tym wypadku w komórkach niemal wszystkich przedstawicieli obecne są rafidy.
Systematyka.
Podział na plemiona i rodzaje:

</doc>
<doc id="3871538" url="https://pl.wikipedia.org/wiki?curid=3871538" title="Hala PWSZ w Gorzowie Wielkopolskim">
Hala PWSZ w Gorzowie Wielkopolskim



</doc>
<doc id="3871540" url="https://pl.wikipedia.org/wiki?curid=3871540" title="Bój pod Huciskiem">
Bój pod Huciskiem

Bój pod Huciskiem – starcie pomiędzy Oddziałem Wydzielonym Wojska Polskiego majora „Hubala” a 51. batalionem niemieckiej policji porządkowej, stoczone 30 marca 1940 roku w pobliżu wsi Hucisko na Kielecczyźnie.
Bój trwał ponad dwie godziny. Mimo liczebnej i technicznej przewagi przeciwnika polscy żołnierze zmusili Niemców do odwrotu i zadali im ciężkie straty. Starcie pod Huciskiem było pierwszym dużym zwycięstwem „hubalczyków”, a zarazem pierwszą poważną walką partyzancką stoczoną w czasie II wojny światowej. W odwecie za poniesioną porażkę Niemcy dwukrotnie spacyfikowali Hucisko oraz dokonali licznych zbrodni w sąsiednich wsiach.
Geneza.
W ostatnich dniach kampanii wrześniowej mjr Henryk Dobrzański ze 110. rezerwowego pułku ułanów zebrał wokół siebie grupę oficerów i żołnierzy zdecydowanych kontynuować walkę z Niemcami. Początkowo Dobrzański zamierzał przyjść z odsieczą oblężonej Warszawie, a gdy dotarła do niego wiadomość o jej kapitulacji, postanowił przedrzeć się na Węgry i stamtąd przedostać się do odbudowywanej we Francji Armii Polskiej. Podobny zamiar powzięło kilkudziesięciu jego podkomendnych. W pierwszych dniach października 1939 roku oddział przedostał się w Góry Świętokrzyskie, gdzie entuzjastyczne przyjęcie ze strony miejscowej ludności przekonało majora, że wrześniowa klęska nie złamała woli oporu polskiego społeczeństwa. Pomysł marszu na Węgry został wówczas porzucony na rzecz koncepcji kontynuowania walki zbrojnej w okupowanym kraju. Niedługo później mjr Dobrzański przybrał pseudonim „Hubal”. Począwszy od lutego 1940 roku jego oddział nosił natomiast nazwę Oddziału Wydzielonego Wojska Polskiego.
Obszarem działalności oddziału „Hubala” stała się Kielecczyzna. Major zamierzał doczekać tam spodziewanej na wiosnę 1940 roku ofensywy francusko-angielskiej, a następnie wesprzeć działania aliantów intensywnymi akcjami zbrojnymi na niemieckich tyłach. W tym celu podjął próbę utworzenia zakonspirowanej organizacji wojskowej (tzw. Okręg Bojowy Kielce), która stanowić miała zaplecze dla jego oddziału oraz służyć organizowaniu społeczeństwa i przygotowywaniu przyszłego wystąpienia zbrojnego. W pierwszej dekadzie marca 1940 roku w szeregach oddziału znajdowało się już 320 żołnierzy. „Hubal” zyskał wielką popularność i autorytet wśród miejscowej ludności, a jego działalność przyczyniła się do przełamania nastrojów apatii i zniechęcenia panujących w polskim społeczeństwie.
Tymczasem w połowie marca 1940 roku kierownictwo Związku Walki Zbrojnej, którego koncepcje walki z okupantem pozostawały skrajnie odmienne od planów „Hubala”, podjęło próbę rozwiązania oddziału. Na rozkaz komendanta Okręgu Łódzkiego ZWZ, ppłk. Leopolda Okulickiego ps. „Miller”, szeregi opuściła znaczna liczba oficerów i żołnierzy (13 marca). Przy „Hubalu”, który zdecydowany był kontynuować otwartą walkę, pozostało 70 żołnierzy. Jeszcze tego samego wieczora zredukowany oddział opuścił swą dotychczasową kwaterę we wsi Gałki i przeszedł do wsi Hucisko, gdzie zatrzymał się na ponad dwa tygodnie. Na skutek napływu ochotników jego liczebność wzrosła wkrótce do ponad 100 żołnierzy.
Mimo iż mjr Dobrzański starał się unikać poważniejszych starć z Niemcami, sam fakt istnienia jego oddziału stanowił dla okupantów powód do niepokoju, zwłaszcza w kontekście spodziewanego wybuchu walk na froncie zachodnim. W marcu 1940 roku Niemcy rozpoczęli przygotowania do rozprawy z „Hubalem”, jednakże spory kompetencyjne pomiędzy Wehrmachtem a władzami policyjnymi Generalnego Gubernatorstwa chwilowo opóźniły rozpoczęcie obławy.
Pierwsze potyczki.
30 marca 1940 roku oddziały SS i policji niemieckiej skoncentrowane w okolicach Skarżyska-Kamiennej, Szydłowca, Chlewisk i Przysuchy, przystąpiły do obławy na oddział „Hubala”. O rozmachu tej operacji świadczyć może fakt, że wzięło w niej udział około 5 tys. esesmanów i policjantów, nad którymi dowództwo sprawował osobiście Wyższy Dowódca SS i Policji w Generalnym Gubernatorstwie ("HSSPF „Ost”"), SS-Obergruppenführer Friedrich Wilhelm Krüger. Ze względu na fakt, iż władze policyjne nie chciały się z nikim dzielić spodziewanym sukcesem, plan obławy i termin jej rozpoczęcia zatajono przed dowództwem miejscowych struktur Wehrmachtu.
Niemiecki wywiad nie dysponował precyzyjnymi informacjami na temat miejsca pobytu oddziału „Hubala”, stąd okupanci postanowili jednocześnie zaatakować obie wsie, o których wiedzieli, iż stanowiły jego kwaterę – Gałki i Hucisko. Owo uderzenie przeprowadzić miały dwa bataliony policji porządkowej pod ogólnym dowództwem SS-Oberführera Fritza Katzmanna. Oddziałem, który otrzymał zadanie zdobycia Huciska, był 51. batalion policji (niem. "Polizei-Bataillon 51").
Oba niemieckie bataliony zajęły pozycje wyjściowe 29 marca, a do działań ofensywnych przystąpiły o świcie następnego dnia. Do pierwszej potyczki doszło już w nocy z 29 na 30 marca, kiedy to czołowe ubezpieczenie 51. batalionu zostało ostrzelane przez polską czujkę, wkrótce po wyjściu za opłotki Chlewisk. Niedługo później czteroosobowy polski patrol pod dowództwem plut. Adolfa Bączewskiego został zaatakowany przez Niemców pod Stefankowem. Bączewski podjął nierówną walkę z całą niemiecką kompanią, zamierzając w ten sposób opóźnić marsz nieprzyjaciela i dać „Hubalowi” dodatkowy czas na przygotowanie obrony. W potyczce poległ jeden z „hubalczyków”, a dwóch innych zostało ciężko rannych. Niemcy również ponieśli straty, m.in. został ranny dowódca 4. kompanii 51. batalionu.
Informacje o działaniach Niemców początkowo nie wzbudziły niepokoju mjr. „Hubala”, który przewidywał, że przed nastaniem świtu nieprzyjaciel nie zdecyduje się na generalne natarcie. Niemniej major wysłał silny patrol w kierunku Stefankowa z zadaniem przeprowadzenia rozpoznania i ewakuacji rannych. O świcie patrol wdał się w potyczkę z przeważającymi siłami przeciwnika, w której wyniku został zmuszony do odwrotu na Skłoby. Ostatecznie do głównych sił zdołało powrócić tylko dwóch rannych żołnierzy.
W tym samym czasie, gdy 51. batalion podążał w kierunku Huciska, drugi niemiecki batalion zajął niebronione Gałki. Policjanci aresztowali we wsi 40 mężczyzn, których wywieźli do więzienia w Radomiu.
Bój pod Huciskiem.
Nad ranem „Hubal” zarządził pogotowie bojowe, lecz stanowiska obronne obsadził dopiero wówczas, gdy wysłane patrole potwierdziły, że Niemcy zajęli Skłoby, a polskim tyłom nie zagraża atak od strony szosy Końskie–Przysucha. Plan obrony przewidywał, że główne uderzenie Niemców przyjmą na siebie dwa trzydziestoosobowe plutony piechoty, rozlokowane na skraju lasu w odległości około dwóch kilometrów od Huciska. Lewego skrzydła bronił 1. pluton pod dowództwem plut. Antoniego Kisielewskiego, podczas gdy na prawym skrzydle stanął 2. pluton pod dowództwem plut. Antoniego Bilskiego. W odwodzie „Hubal” pozostawił pluton kawalerii pod dowództwem wachm. Józefa Alickiego oraz drużynę ciężkich karabinów maszynowych. Linia polskiej obrony była rozrzedzona, gdyż strzelcy byli rozstawieni mniej więcej co 10 metrów. Na korzyść obrońców przemawiał natomiast fakt, że piechota dysponowała aż czternastoma ręcznymi karabinami maszynowymi.
Niemieckie natarcie rozpoczęło się około godziny 11:00. Polscy piechurzy dopuścili przeciwnika na odległość ok. 60–80 metrów, a następnie otworzyli gwałtowny ogień z broni ręcznej i maszynowej. Ostrzał spowodował zamieszanie i duże straty w niemieckich szeregach, aczkolwiek policjanci wkrótce ochłonęli z zaskoczenia i odpowiedzieli gęstym, choć niecelnym ogniem. W pewnym momencie Niemcom udało się nawet zepchnąć część 2. plutonu ze stanowisk obronnych. „Hubal” skierował tam wówczas dziesięciu piechurów z lewego skrzydła, co pozwoliło przywrócić pierwotne położenie. Następnie major wysłał na skraj lewego skrzydła trzyosobowy patrol konny pod dowództwem kpr. Brzozowskiego, polecając mu obejść Niemców od strony północno-wschodniej, a następnie ostrzelać ich flankę. Akcja ta spowodowała chwilowe zamieszanie w niemieckich szeregach i tym samym zmniejszyła nieprzyjacielski nacisk na pozycje 1. plutonu. Zachęcony powodzeniem Brzozowski kontynuował wypad na niemieckie tyły, wpadł jednak w zasadzkę i poległ, a jego dwóch podkomendnych odniosło rany (obaj zdołali powrócić do głównych sił oddziału).
W międzyczasie inny patrol został wysłany na południe, gdzie ustalił, że z tego kierunku nie grozi atak przeciwnika. Informacja ta pozwoliła „Hubalowi” na swobodne dysponowanie niewykorzystanym dotąd odwodem. Kawaleryjskie patrole zaobserwowały ponadto, że na nieukończonej szosie Skłoby–Hucisko stoi słabo strzeżona kolumna niemieckich samochodów. Na wieść o tym „Hubal” rozkazał wachm. Alickiemu obejść niemieckie pozycje pod osłoną lasu, a następnie zniszczyć nieubezpieczone samochody. Zaskakujący wypad został uwieńczony całkowitym powodzeniem. Kawalerzyści zlikwidowali lub zmusili do ucieczki przebywających przy samochodach Niemców, po czym przystąpili do podpalania porzuconych pojazdów. Gdy od strony Skłobów nadjechał niemiecki samochód osobowy, Polacy obrzucili go granatami i wybili stawiającą opór załogę.
Odgłosy toczącej się na tyłach walki wywołały zamieszanie w niemieckich szeregach. Policjanci przerwali natarcie i przystąpili do odwrotu. Sytuację tę wykorzystał plut. Kisielewski, który poderwał swój pluton do ataku na bagnety i zmusił Niemców do ucieczki. Mniej zdecydowanie nacierał 2. pluton, na skutek czego walcząca na jego odcinku niemiecka kompania zdołała się wycofać we względnym porządku. Jej manewry zagroziły odcięciem pozbawionemu już amunicji plutonowi Alickiego. Kawalerzyści musieli się wycofać z szosy, zanim zdążyli zniszczyć wszystkie samochody. 
Bój trwał ponad dwie godziny. Pokonany niemiecki batalion wycofał się w kierunku Chlewisk. Wysłany w ślad za nim patrol pod dowództwem wachm. Romualda Rodziewicza nie zdołał nawiązać kontaktu bojowego z przeciwnikiem.
Bilans.
Bój pod Huciskiem był pierwszym dużym zwycięstwem oddziału „Hubala”, a zarazem pierwszą poważną walką partyzancką stoczoną w czasie II wojny światowej. Mimo liczebnej i technicznej przewagi przeciwnika polscy żołnierze zmusili Niemców do odwrotu i zadali im ciężkie straty, sięgające 100 zabitych i rannych. „Hubalczycy” zniszczyli także sześć niemieckich samochodów, w tym cztery ciężarowe, a kilka innych uszkodzili.
Oddział Wydzielony Wojska Polskiego poniósł mniejsze, aczkolwiek odczuwalne straty. Z szeregów ubyło bowiem jedenastu poległych, dwóch zaginionych, dziesięciu rannych i jeden dezerter.
Po zakończeniu walki „Hubal” w uznaniu zasług awansował kilku żołnierzy, w tym Franciszka Głowacza do stopnia plutonowego, a Mariannę Cel do stopnia starszego ułana.
Epilog.
Mimo odniesionego zwycięstwa „Hubal” zdawał sobie sprawę, że jego oddział nie będzie w stanie sprostać głównym siłom obławy. Ponadto rozpoczęcie regularnych walk z Niemcami uważał za przedwczesne i nadal zamierzał oszczędzać swój oddział do czasu spodziewanej alianckiej ofensywy. Z tych powodów podjął decyzję o rozpoczęciu odwrotu w Góry Świętokrzyskie. 
Wieczorem 30 marca polscy żołnierze opuścili Hucisko i pokonawszy 25-kilometrową marszrutę, stanęli następnego ranka we wsi Szałas. 1 kwietnia Niemcy podjęli kolejną próbę rozbicia oddziału, lecz „hubalczycy” zdołali odeprzeć atak i oderwać się od przeciwnika. Następnie major skierował swój oddział na wschód, lecz próba przekroczenia szosy Skarżysko-Kamienna – Kielce zakończyła się niepowodzeniem. W tej sytuacji postanowił zawrócić na zachód, dzieląc jednocześnie oddział na dwie części. W nocy z 1 na 2 kwietnia pododdział kawalerii z „Hubalem” na czele przebił się przez pozycje 8. pułku SS-Totenkopfverbände, rozłożone wzdłuż szosy między Odrowążem a Samsonowem. Następnie kawalerzyści ukrywali się przez cały dzień w gęstym zagajniku, a po zapadnięciu zmroku wyruszyli w kierunku Podchyby, gdzie niepostrzeżenie przekroczyli zewnętrzny pierścień niemieckiej blokady. Niemieckiego kordonu nie zdołał natomiast sforsować pododdział piechoty. Dowodzący nim ppor. Marek Szymański ps. „Sęp” był zmuszony zezwolić żołnierzom, aby na własną rękę wychodzili z okrążenia.
„Hubal” przez dwa dni nadaremnie oczekiwał na piechurów we wsi Kamienna Wola, po czym wznowił odwrót w kierunku południowo-zachodnim. Niedługo później zredukowany do 23 żołnierzy oddział stanął na kwaterach we wsi Mały Węgrzyn. Niemcy, straciwszy kontakt bojowy z „hubalczykami”, ogłosili 2 kwietnia zakończenie akcji i rozbicie polskiego oddziału (co „Hubal” zdementował później w odezwie skierowanej do polskiej ludności).
W odwecie za doznane niepowodzenia Niemcy przeprowadzili zakrojoną na szeroką skalę akcję pacyfikacyjną, wymierzoną we wsie, w których pobliżu operowali „hubalczycy”. Między 30 marca a 11 kwietnia różnymi formami represji dotkniętych zostało 31 miejscowości w przedwojennych powiatach koneckim, kieleckim i opoczyńskim. Cztery wsie doszczętnie spalono, a w piątej zniszczono większą część zabudowy. Niemcy zamordowali 712 osób cywilnych, w tym dwie kobiety i sześcioro dzieci. 
Hucisko zostało spacyfikowane dwukrotnie. 31 marca Niemcy aresztowali tam 33 mężczyzn, spośród których większość wywieźli później do KL Sachsenhausen. Z kolei 11 kwietnia niemiecka ekspedycja karna doszczętnie spaliła wieś i rozstrzelała 22 mężczyzn. W wyniku obu pacyfikacji zginęło łącznie 43 mieszkańców Huciska.

</doc>
<doc id="3871541" url="https://pl.wikipedia.org/wiki?curid=3871541" title="AZS PWSZ Gorzów Wielkopolski">
AZS PWSZ Gorzów Wielkopolski



</doc>
<doc id="3871542" url="https://pl.wikipedia.org/wiki?curid=3871542" title="Daniela Maier">
Daniela Maier

Daniela Maier (ur. 4 marca 1996 w Villingen-Schwenningen) – niemiecka narciarka dowolna specjalizująca się w skicrossie. W 2015 roku wystąpiła na mistrzostwach świata juniorów w Valmalenco, zdobywając srebrny medal. W zawodach Pucharu Świata zadebiutowała 5 grudnia 2015 roku w Montafon, gdzie była dwunasta w skicrossie. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła nieco ponad rok później, 10 grudnia 2016 roku w Val Thorens, zajmując trzecie miejsce w tej samej konkurencji. W zawodach tych wyprzedziły ją jedynie dwie Szwedki: Anna Holmlund i Sandra Näslund. W 2019 roku, na mistrzostwach świata w Solitude zajęła 11. pozycję.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skicrossu zastąpiła klasyfikację generalną.

</doc>
<doc id="3871543" url="https://pl.wikipedia.org/wiki?curid=3871543" title="Sorin Grindeanu">
Sorin Grindeanu

Sorin Mihai Grindeanu (ur. 5 grudnia 1973 w Caransebeș) – rumuński polityk, informatyk i samorządowiec, w latach 2014–2015 minister ds. łączności i społeczeństwa informacyjnego, parlamentarzysta, w 2017 premier Rumunii, od 2021 wicepremier oraz minister transportu i infrastruktury.
Życiorys.
Absolwent studiów informatycznych na wydziale matematycznym Universitatea de Vest din Timișoara (1997). Kształcił się również na uczelniach m.in. we Włoszech i Niemczech. W latach 1998–2001 pracował na macierzystym uniwersytecie jako asystent, następnie do 2004 był dyrektorem departamentu sportu i młodzieży w administracji okręgu Temesz. Od 2005 do 2008 zajmował dyrektorskie stanowiska w spółkach prawa handlowego.
W 1996 dołączył do PDSR, przekształconej w 2001 w Partię Socjaldemokratyczną. Pełnił różne funkcje w strukturach regionalnych jej organizacji młodzieżowej. W 2013 został zastępcą sekretarza generalnego PSD.
W latach 2004–2008 zasiadał w radzie miejskiej Timișoary, po czym w 2008 objął urząd zastępcy burmistrza tej miejscowości. Ustąpił z tej funkcji w związku z uzyskaniem w 2012 mandatu posła do Izby Deputowanych. Od grudnia 2014 do listopada 2015 był ministrem ds. łączności i społeczeństwa informacyjnego w rządzie Victora Ponty. W czerwcu 2016 odszedł z parlamentu, obejmując stanowisko przewodniczącego rady okręgu Temesz.
28 grudnia 2016 Partia Socjaldemokratyczna (która zwyciężyła w wyborach parlamentarnych) i jej koalicjant Sojusz Liberałów i Demokratów, po uprzednim odrzuceniu przez prezydenta Klausa Iohannisa kandydatury Sevil Shhaideh, wysunęły kandydaturę Sorina Grindeanu na urząd premiera. Dwa dni później prezydent desygnował go na to stanowisko.
Rozpoczął urzędowanie 4 stycznia 2017, gdy jego gabinet uzyskał w parlamencie wotum zaufania. Jeszcze w tym samym miesiącu jego gabinet zaproponował zmiany w prawie karnym ograniczające ściganie przestępstw korupcyjnych. Decyzja ta wywołała wielotysięczne protesty w Rumunii wspierane m.in. przez prezydenta Klausa Iohannisa.
Kilka miesięcy później Sorin Grindeanu utracił poparcie swojego ugrupowania, oficjalnie z powodu nierealizowania przez rząd zapowiedzianych reform gospodarczych. Premier odmówił podania się do dymisji, co w czerwcu 2017 skutkowało rezygnacjami członków jego gabinetu, a następnie jego wykluczeniem z PSD. 21 czerwca 2017 parlament przegłosował wobec jego rządu wotum nieufności. 29 czerwca na stanowisku premiera zastąpił go Mihai Tudose.
W listopadzie 2017 został mianowany prezesem urzędu ANCOM, rumuńskiego organu regulacyjnego w zakresie komunikacji. W 2020 ponownie z ramienia PSD uzyskał mandat posła do niższej izby rumuńskiego parlamentu. W listopadzie 2021 czasowo wykonywał obowiązki przewodniczącego Izby Deputowanych. W tym samym miesiącu objął stanowiska wicepremiera oraz ministra transportu i infrastruktury w rządzie, na czele którego stanął wówczas Nicolae Ciucă.

</doc>
<doc id="3871545" url="https://pl.wikipedia.org/wiki?curid=3871545" title="Marcus Ingvartsen">
Marcus Ingvartsen

Marcus Ingvartsen (ur. 4 stycznia 1996 w Farum) – duński piłkarz grający na pozycji napastnika w Unionie Berlin.
Kariera klubowa.
Karierę rozpoczął jako pięciolatek w Farum BK, z którego trafił do FC Nordsjælland. 28 lutego 2014 zadebiutował w pierwszej drużynie tego klubu w wygranym 2:0 meczu z Viborg FF. W grudniu 2014 podpisał trzyipółletni kontrakt z klubem, a w listopadzie 2016 przedłużył go o rok. W lipcu 2017 podpisał czteroletni kontrakt z KRC Genk. Zadebiutował w tym klubie 4 sierpnia 2017 w przegranym 1:2 meczu ze Standard Liège. W czerwcu 2019 podpisał trzyletni kontrakt z Unionem Berlin. 11 sierpnia 2019 zadebiutował w tym klubie w wygranym 6:0 meczu Pucharu Niemiec z Germanią Halberstadt, a 19 października 2019 strzelił pierwszego gola dla stołecznego klubu w wygranym 2:0 meczu z SC Freiburg.
Kariera reprezentacyjna.
Młodzieżowy reprezentant Danii w kadrach od U-16 do U-21.

</doc>
<doc id="3871550" url="https://pl.wikipedia.org/wiki?curid=3871550" title="Keaton McCargo">
Keaton McCargo

Keaton McCargo (ur. 10 lipca 1995) – amerykańska narciarka dowolna specjalizująca się w jeździe po muldach. W 2015 roku wystąpiła na mistrzostwach świata w Kreischbergu, zajmując dwunaste miejsce w jeździe po muldach i trzynaste w muldach podwójnych. Podczas rozgrywanych dwa lata później mistrzostw świata w Sierra Nevada była odpowiednio dziesiąta i ósma. W zawodach Pucharu Świata zadebiutowała 17 stycznia 2013 roku w Lake Placid, gdzie była 24. w jeździe po muldach. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła 10 grudnia 2016 roku w Ruka, zajmując trzecie miejsce w tej samej konkurencji. W zawodach tych wyprzedziły ją jedynie Britteny Cox z Australii i Francuzka Perrine Laffont. Najlepsze wyniki osiągnęła w sezonie 2017/2018, kiedy zajęła 30. miejsce w klasyfikacji generalnej. W 2018 roku wystąpiła na igrzyskach olimpijskich w Pjongczangu, gdzie była ósma.

</doc>
<doc id="3871556" url="https://pl.wikipedia.org/wiki?curid=3871556" title="Test Hintona">
Test Hintona

Test Hintona – jedna z metod diagnostycznych, dokonywana przy podejrzeniu zarażenia pacjenta kiłą. Metodę tę opracował i nadał jej nazwę amerykański fizyk William A. Hinton. Metoda zyskała największą popularność w placówkach amerykańskich.
Przeprowadzenie i mechanizm testu.
Metoda polega na zmieszaniu ze sobą surowicy badanej z odczynnikiem, na który składają się głównie glicerol, cholesterol i esencja z mięsa wołowego. W odczynniku znajdują się antygeny, mające zareagować z surowicą i wywołać aglutynację.
Udowodniono, że test Hintona, mimo że jest modyfikacją testu Wassermana, to jednak bazuje na wykrywaniu nieco innych substancji. Zmiany jednak występują na poziomie immunochemicznym.
Skuteczność testu.
Test został opracowany jako tańsza alternatywa dla testu Wassermana, i, będąc jego modyfikacją, wykazuje korelację wyników na poziomie 91,6% przy 500 przebadanych próbkach. Podobny poziom korelacji występuje przy porównaniu z testem Kohna, czy testem Sigmy. Spośród tejże grupy 500 pacjentów test Hintona tylko 4 razy dał wynik fałszywie pozytywny (skuteczność powyżej 99%).

</doc>
<doc id="3871560" url="https://pl.wikipedia.org/wiki?curid=3871560" title="Gedik Ahmed Pasza">
Gedik Ahmed Pasza

Gedik Ahmed Pasza (zm. 18 listopada 1482) – wielki wezyr imperium osmańskiego w latach 1474-1477.
Był z pochodzenia Grekiem, Serbem albo Albańczykiem. Dowodził armia osmańską. W 1471 podporządkował imperium osmańskiego Karamanię w Azji Mniejszej. Następnie walczył z Wenecjanami na Morzu Śródziemnym. W 1475 podporządkował Turcji Chanat Krymski oraz zdobył genueńską Kaffę oraz należące do Gabrasów Teodoro. W 1479 zdobył wyspy na Morzu Jońskim (Kefalonia, Zakynthos). W 1480 zaatakował włoski port Otranto należący do Królestwa Neapolu. Podjął też nieudaną próbę zdobycia Rodos. Po śmierci Mehmeda II został zabity z rozkazu sułtana Bajazyta II.

</doc>
<doc id="3871562" url="https://pl.wikipedia.org/wiki?curid=3871562" title="Lubow Nikitina">
Lubow Nikitina

Lubow Igorjewna Nikitina (ros. Любовь Игоревна Никитина; ur. 21 stycznia 1999 w Jaroslawiu) – rosyjska narciarka dowolna, specjalizuje się w skokach akrobatycznych. W 2014 roku zdobyła brązowy medal na mistrzostwach świata juniorów w Valmalenco, wynik ten powtarzając podczas rozgrywanych dwa lata później mistrzostw świata juniorów w Mińsku. W 2015 roku wystartowała na mistrzostwach świata w Kreischbergu, gdzie zajęła siódme miejsce. W zawodach Pucharu Świata zadebiutowała 20 grudnia 2014 roku w Pekinie, gdzie była szesnasta w skokach akrobatycznych. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła 17 grudnia 2016 roku w Beidahu, zajmując trzecie miejsce w tej samej konkurencji. W zawodach tych wyprzedziły ją jedynie Chinka Xu Mengtao i Danielle Scott z Australii. W 2019 roku, na mistrzostwach świata w Deer Valley wywalczyła indywidualnie srebrny medal ulegając jedynie Białorusince Alaksandrze Ramanouskiej oraz brązowy medal w rywalizacji drużynowej, gdzie lepsi okazali się Szwajcarzy oraz Chińczycy. Dwa lata później zdobyła indywidualne brąz oraz drużynowo złoto podczas mistrzostw świata w Ałmaty.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="3871566" url="https://pl.wikipedia.org/wiki?curid=3871566" title="Karamanlı Mehmed Pasza">
Karamanlı Mehmed Pasza

Karamanlı Mehmed Pasza (ur. 13 września 1458, zm. 1481) – wielki wezyr imperium osmańskiego w latach 1477-1481.
Był Turkiem pochodzącym z Karamanii. Powołanie go na wezyra było wyjątkowe. W czasach Mehmeda II Zdobywcy funkcję wezyra pełnili do tej pory renegaci, nie będący Turkami. Podczas swoich krótkich rządów doprowadził do reorganizacji administracji. Po śmierci Mehmeda II został zabity przez stronników sułtana Bajazyta II.

</doc>
<doc id="3871572" url="https://pl.wikipedia.org/wiki?curid=3871572" title="Szklany Dom w Podkowie Leśnej">
Szklany Dom w Podkowie Leśnej

Szklany Dom lub Szklana Willa – awangardowy dom w Podkowie Leśnej przy ulicy Sosnowej 9.
Pisarka i feministka Irena Krzywicka zakupiła działkę w Podkowie Leśnej prawdopodobnie w 1928 r. Budowa "Szklanej Willi" (nazwa notarialna budynku nazywanego przez Krzywicką "Szklanym Domem") trwała w latach 1928–30. Z przyczyn ideowych Krzywicka wybrała styl międzynarodowy (w tym nowatorski w ówczesnej Polsce płaski dach i ścianę, zbudowaną z tafli szklanych) jako przeciwieństwo polskiej tradycji architektonicznej. Z powodów finansowych budynek wzniesiono w dwóch etapach. Początkowo powstała część północna. W 1932 r. dobudowano z cegły skrzydło południowe według projektu kuzyna Krzywickiej architekta Maksymiliana Goldberga.
Szklany Dom powstał jako budynek letniskowy, nieprzystosowany był do mieszkania zimą. Tym niemniej Krzywicka urządziła w jednym z pokoi pierwszą podkowiańską bibliotekę publiczną (z powodów ideowych chciała nadać budynkowi funkcję społeczną). Ponadto mieszkała w tym domu na początku okupacji.
Ponieważ budowa domu zbiegła się z najbujniejszym okresem życia w karierze pisarskiej i publicystycznej Ireny Krzywickiej, stał się on miejscem towarzyskich spotkań literatów i artystów. Bywali tu Tadeusz Boy-Żeleński, Jarosław Iwaszkiewicz, Antoni Słonimski, Andrzej Stawar, Jerzy Andrzejewski, Ksawery Pruszyński, Jan Parandowski i inni.
W trakcie wojny i po jej zakończeniu budynek objęto nakazem kwaterunkowym. Osiedlano w nim licznych lokatorów, którzy doprowadzili obiekt do ruiny. W 1953 r. budynek został sprzedany Edwardowi Wodzińskiemu. Później przechodził w kolejne ręce, aż w 1974 r. zakupili go Bożena i Kazimierz Głowaccy, którzy przywrócili jego dawną świetność. We wnętrzu zachowały się elementy wystroju w stylu modernizmu: oryginalna stolarka, okucia drzwi i okien, meble. Dom otacza odrestaurowany ogród, również modernistyczny (rosną tam lilaki, które sadził Boy-Żeleński podczas wizyt w Podkowie Leśnej).

</doc>
<doc id="3871582" url="https://pl.wikipedia.org/wiki?curid=3871582" title="Karl Vennberg">
Karl Vennberg

Karl Vennberg (ur. 11 kwietnia 1910 w Blädinge, zm. 12 maja 1995 w Sztokholmie) – szwedzki poeta, krytyk literacki i tłumacz.
Na jego twórczość miały wpływ poglądy m.in. Kierkegaarda, Nietzschego i Freuda oraz utwory Eliota, Kafki i surrealistów. Był jednym z najwybitniejszych poetów lat 40. W jego wierszach przeważa ironiczny pesymizm wynikły z niepokojów egzystencjalnych XX w. Pisał także eseje. Jego twórczość została opublikowana w zbiorze "Du måste värja ditt liv" ("Ty musisz bronić swojego życia") w 1975. Polski przekład jego wierszy ukazał się w 1980 w antologii "W sali zwierciadeł".

</doc>
<doc id="3871583" url="https://pl.wikipedia.org/wiki?curid=3871583" title="Geophila">
Geophila



</doc>
<doc id="3871585" url="https://pl.wikipedia.org/wiki?curid=3871585" title="Mikkel Kallesøe">
Mikkel Kallesøe

Mikkel Kallesøe Andreasen (ur. 20 kwietnia 1997 w Lemvig) – duński piłkarz grający na pozycji pomocnika w Randers FC.
Kariera klubowa.
Treningi piłki nożnej rozpoczął w wieku pięciu lat w Lemvig GF, skąd trafił do Holstebro BK. W czerwcu 2012 został zawodnikiem Randers FC, z którym podpisał dwuletni kontrakt młodzieżowy. W styczniu 2014 podpisał trzyletni kontrakt z pierwszą drużyną obowiązujący od sezonu 2014/2015. Debiut w pierwszym zespole zaliczył 26 października 2014 w wygranym 3:0 meczu z Odense BK. We wrześniu 2016 przedłużył kontrakt z klubem do 2020 roku. W sierpniu 2017 został wypożyczony do Viborg FF.
Kariera reprezentacyjna.
Młodzieżowy reprezentant Danii w kadrach od U-16 do U-20.

</doc>
<doc id="3871591" url="https://pl.wikipedia.org/wiki?curid=3871591" title="Werner Aspenström">
Werner Aspenström

Werner Aspenström (ur. 13 listopada 1918 w Norrbärke w Dalarnie, zm. 25 stycznia 1997 w Sztokholmie) – szwedzki poeta i dramaturg.
W 1980 został członkiem Akademii Szwedzkiej. Jego wczesna twórczość (m.in. zbiór "Skriket och tystnaden" ("krzyk i cisza") z 1946) była zdominowana przez pesymizm i nastroje katastroficzne związane z II wojną światową, później zaczął podejmować problematykę społeczno-cywilizacyjną i metafizyczną. Poza tym pisał erotyki, dramaty, eseje i prozę fabularną. Był jednym z czołowych przedstawicieli awangardy. Polski przekład części jego twórczości ukazał się w 1977 w zbiorze "Wiersze".

</doc>
<doc id="3871599" url="https://pl.wikipedia.org/wiki?curid=3871599" title="Muxtor Qurbonov">
Muxtor Qurbonov

Muxtor Qurbonov, uzb. cyr. Мухтор Муродович Қурбонов, ros. Мухтар Мурадович Курбанов, "Muchtar Muradowicz Kurbanow" (ur. 26 stycznia 1975, Uzbecka SRR) – uzbecki piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1992 rozpoczął karierę piłkarską w drużynie Temiryo'lchi Qo'qon. Potem występował w klubach MHSK Taszkent, Navbahor Namangan, Doʻstlik Yangibozor, Paxtakor Taszkent, Neftchi Fergana, Kajrat Ałmaty, Jassy Sajram, Żetysu Tałdykorgan, Metallurg Bekobod, Qizilqum Zarafshon, Traktor Taszkent, Shoʻrtan Gʻuzor, Soʻgʻdiyona Dżyzak i Xorazm Urgencz. W 2012 przeszedł do Olmaliq FK, w którym zakończył karierę piłkarza.
Kariera reprezentacyjna.
W latach 1997-2001 bronił barw narodowej reprezentacji Uzbekistanu. Łącznie rozegrał 15 meczów.
Kariera trenerska.
Po zakończeniu kariery piłkarskiej rozpoczął pracę szkoleniowca. W 2013 został mianowany na stanowisko głównego trenera NBU Osiyo Taszkent. W 2014 najpierw pomagał trenować Shoʻrtan Gʻuzor, a 7 stycznia 2015 stał na czele klubu. W grudniu 2016 został zaproszony na stanowisko dyrektora sportowego Olmaliq FK.

</doc>
<doc id="3871600" url="https://pl.wikipedia.org/wiki?curid=3871600" title="Muxtor Kurbonov">
Muxtor Kurbonov



</doc>
<doc id="3871601" url="https://pl.wikipedia.org/wiki?curid=3871601" title="Le Haut-Soultzbach">
Le Haut-Soultzbach

Le Haut-Soultzbach – gmina we Francji, w regionie Grand Est, w departamencie Górny Ren. W 2013 roku populacja ludności wynosiła 903 mieszkańców.
Gmina została utworzona 1 stycznia 2016 roku z połączenia dwóch ówczesnych gmin: Mortzwiller oraz Soppe-le-Haut. Siedzibą gminy została miejscowość Mortzwiller.

</doc>
<doc id="3871602" url="https://pl.wikipedia.org/wiki?curid=3871602" title="Le Haut Soultzbach">
Le Haut Soultzbach



</doc>
<doc id="3871605" url="https://pl.wikipedia.org/wiki?curid=3871605" title="Maksim Warabiej">
Maksim Warabiej

Maksim Alehawicz Warabiej (biał. Максім Алегавіч Варабей; ur. 10 grudnia 1995 w Borysowie) – białoruski biathlonista.

</doc>
<doc id="3871611" url="https://pl.wikipedia.org/wiki?curid=3871611" title="Kiss The Anus Of A Black Cat">
Kiss The Anus Of A Black Cat

Kiss The Anus Of A Black Cat – belgijski zespół, początkowo psychodelicznego neofolku z elementami drone, później rocka gotyckiego oraz darkwave założony przez Stefa Irritanta (pod pseudonimem Stef Heeren) w 2005 roku w Gandawie. Brytyjski magazyn muzyczny The Wire zaliczył go do listy dziesięciu zespołów muzycznych o najbardziej absurdalnych nazwach.
Historia.
Zespół powstał w roku 2005 jako jednoosobowy projekt Stefa Irritanta, który w owym czasie studiował budowę instrumentów w konserwatorium w Gandawie, koncentrując się głównie na europejskich instrumentach folkowych. Wybrana nazwa ma korzenie w średniowiecznych rytuałach praktykowanych przez czarownice, jest też odniesieniem do ruchu kontrkultury.
Jeszcze tego samego roku, po dołączeniu pozostałych muzyków, ukazał się debiutancki album zatytułowany "If the Sky Falls, We Shall Catch Larks" będący swego rodzaju pierwszym nieśmiałym krokiem w kierunku unikalnego apokaliptycznego stylu muzycznego grupy. Kolejne, wydane dwa lata później wydawnictwo "An Interlude to the Outermost" wzbogaca muzykę grupy o rockowy pazur, wyczuć też można inspiracje muzyką celtycką i szamańską.
Wydany w 2008 roku "The Nebulous Dreams" w pełni ugruntował styl grupy, cały czas w klimatach neofolkowych jest jednak mroczna z elementami wręcz doom. Kolejna, wydana w 2010 płyta "Hewers of Wood and Drawers of Water" jest swego rodzaju powrotem do korzeni, zagranym jednak w dużo lepszym i bogatszym stylu. Kolejna płyta "Weltuntergangsstimmung" jest przejściem stylu w kierunku new wave. W roku 2015 ukazał się najnowszy jak dotąd (2016), album grupy zatytułowany "To Live Vicariously".
Zespół często koncertuje, zarówno na indywidualnych koncertach, jak i supportując gwiazdy gatunku takie jak Peter Murphy z grupy Bauhaus. Występuje też na rozmaitych festiwalach muzycznych, wymienić tu można takie wydarzenia jak Pukkelpop, Boomtown czy Cactusfestival.
Styl muzyczny.
Jak wspomniano wyżej muzyka zespołu ewoluowała na przestrzeni lat, przechodząc od folkowych i neofolkowych brzmień, przez bardziej gotycko rockową fazę, aż po zimnofalowe brzmienie (a wręcz darkwawe). Łączącym wszystkie te elementy wspólnym czynnikiem jest apokaliptyczny styl nagrań. Muzykę zespołu porównać można do nagrań Lacrimas Profundere czy Current 93.

</doc>
<doc id="3871618" url="https://pl.wikipedia.org/wiki?curid=3871618" title="Konsulat Republiki Litewskiej w Wilnie">
Konsulat Republiki Litewskiej w Wilnie



</doc>
<doc id="3871625" url="https://pl.wikipedia.org/wiki?curid=3871625" title="Teuvo Aura">
Teuvo Aura

Teuvo Ensio Aura (ur. 28 grudnia 1912 w Ruskeali, zm. 11 stycznia 1999 w Helsinkach) – fiński polityk, bankowiec i samorządowiec, minister w różnych resortach, burmistrz Helsinek, w 1970 i w latach 1971–1972 premier Finlandii.
Życiorys.
Z wykształcenia prawnik. Pracował w sektorze bankowym, w latach 1943–1968 był dyrektorem generalnym banku Postisäästöpankki. Działał w ugrupowaniach liberalnych, był jednym z liderów Vapaamielisten Liitto, później należał do współtworzonej przez tę formację partii Liberaalinen Kansanpuolue. Pełnił funkcję przewodniczącego rady miejskiej w Helsinkach, a od 1968 do 1979 sprawował urząd burmistrza fińskiej stolicy.
W latach 50. zajmował szereg stanowisk rządowych. Był ministrem handlu i przemysłu (od września 1950 do stycznia 1951 oraz od lipca 1953 do maja 1954), ministrem w resorcie spraw społecznych (od września 1950 do stycznia 1951), ministrem sprawiedliwości (od stycznia do września 1951), ministrem w ministerstwie spraw zagranicznych (od listopada 1953 do maja 1954), ministrem spraw wewnętrznych i ministrem w resorcie handlu i przemysłu (od września do listopada 1957) oraz ministrem w ministerstwie finansów (od października do listopada 1957). W późniejszych latach dwukrotnie stał na czele krótkotrwałych tymczasowych rządów – funkcję premiera pełnił od maja do lipca 1970 oraz od października 1971 do lutego 1972.
Był ojcem polityka Mattiego Aury.

</doc>
<doc id="3871631" url="https://pl.wikipedia.org/wiki?curid=3871631" title="Spechbach (Francja)">
Spechbach (Francja)

Spechbach – gmina we Francji, w regionie Grand Est, w departamencie Górny Ren. W 2013 roku populacja ludności wynosiła 1332 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Spechbach-le-Bas oraz Spechbach-le-Haut. Siedzibą gminy została miejscowość Spechbach-le-Haut.

</doc>
<doc id="3871634" url="https://pl.wikipedia.org/wiki?curid=3871634" title="Simón Patiño">
Simón Patiño

Simón I. Patiño (ur. 1 czerwca 1860 w Santiváñez k. Cochabamby, zm. 20 kwietnia 1947 w Buenos Aires) – boliwijski przedsiębiorca górniczy.
W 1897 został właścicielem kopalni cyny k. Potosí, stworzył kompanię górniczą z udziałem obcego (głównie USA) kapitału, która w latach 20. została jedną z trzech największych spółek produkujących cynę; produkowała 45% całej boliwijskiej cyny. Przyniosło mu to przydomek "króla cyny" lub "barona cyny". W 1924 przeniósł siedzibę kompanii do USA. W 1952 jego koncern cynowy został upaństwowiony na mocy dekretu rządu Víctora Paz Estenssoro na początku rewolucji boliwijskiej.

</doc>
<doc id="3871651" url="https://pl.wikipedia.org/wiki?curid=3871651" title="Rym wewnętrzno-zewnętrzny">
Rym wewnętrzno-zewnętrzny

Rym wewnętrzno-zewnętrzny – rym, w którym jedno słowo znajduje się wewnątrz wersu, a drugie na jego końcu, czyli w klauzuli. Szczególnym przypadkiem rymu wewnętrzno-zewnętrznego jest rym średniówkowo-klauzulowy, występujący między innymi w strofie mickiewiczowskiej. Przykład zastosowania rymów wewnętrzno-zewnętrznych można odnaleźć w wierszu Bolesława Leśmiana "Zielony dzban".
&lt;poem&gt;
"Wybiła godzina - wiosna się zaczyna,"
"Z chaty poprzez kwiaty wybiega dziewczyna,"
"Dzban zielony, pełen wody,"
"Niesie zmarłym dla ochłody"
"W skwar śmiertelnej niepogody,"
"Co w proch wargi ścina."
&lt;/poem&gt;
Rymy wewnętrzno-zewnętrzne występują w wierszu Edwarda Leara "The Owl and the Pussy-Cat".
&lt;poem&gt;
"Pussy said to the Owl, "You elegant fowl!"
"O let us be married! too long we have tarried:"
"They sailed away, for a year and a day,"
"And there in a wood a Piggy-wig stood "
"With a ring at the end of his nose." 
&lt;/poem&gt;
Rym wewnętrzno-zewnętrzny był podstawową cechą wyróżniającą leoninu, czyli średniowiecznego rymowanego heksametru daktylicznego.

</doc>
<doc id="3871657" url="https://pl.wikipedia.org/wiki?curid=3871657" title="Cours (Rodan)">
Cours (Rodan)

Cours – gmina we Francji, w regionie Owernia-Rodan-Alpy, w departamencie Rodan. W 2013 roku populacja ludności wynosiła 4593 mieszkańców. 
Gmina została utworzona 1 stycznia 2016 roku z połączenia trzech ówczesnych gmin: Cours-la-Ville, Pont-Trambouze oraz Thel. Siedzibą gminy została miejscowość Cours-la-Ville.

</doc>
<doc id="3871659" url="https://pl.wikipedia.org/wiki?curid=3871659" title="Próchnica słona">
Próchnica słona

Próchnica słona – próchnica, która jest adsorpcyjnie nasycona głównie kationami sodu Na+. Podział na próchnicę słodką, słoną lub kwaśną stosuje się przeważnie do opisu dobrze rozłożonej próchnicy gleb uprawnych.
Próchnica słona, podobnie jak kwaśna, wpływa ujemnie na tworzenie się struktury gleby.

</doc>
<doc id="3871661" url="https://pl.wikipedia.org/wiki?curid=3871661" title="Aleksandr Kałasznikow">
Aleksandr Kałasznikow

Aleksandr Pawłowicz Kałasznikow, ros. Александр Павлович Калашников (ur. 3 stycznia 1957 w mieście Kyzyłkyja, Kirgiska SRR) – rosyjski piłkarz, grający na pozycji napastnika, trener piłkarski.
Kariera piłkarska.
W 1976 rozpoczął karierę piłkarską w klubie Ałga Frunze, skąd w następnym roku przeszedł do Czkałowca Nowosybirsk. Latem 1978 roku został zaproszony do Spartaka Moskwa. W 1983 został powołany do służby wojskowej, podczas której występował w Iskrze Smoleńsk. Po zwolnieniu z wojska zasilił skład Lokomotiwu Moskwa. W 1988 wrócił do Ałgi Frunze. W 1989 przeniósł się do Wułkanu Pietropawłowsk Kamczacki, w którym zakończył karierę piłkarza w roku 1991.
Kariera trenerska.
Po zakończeniu kariery piłkarskiej rozpoczął pracę szkoleniowca. Najpierw w latach 1999-2001 pomagał trenować klub Semetej Kyzyłkija. W 2002 został mianowany na stanowisko głównego trenera klubu Dżasztyk-Ak-Ałtyn Karasuu, którym kierował do 2005. W 2006 prowadził Abdysz-Ata Kant. Od 2007 do 2008 pomagał trenować Dżasztyk-Ak-Ałtyn Karasuu. W 2009 objął prowadzenie klubem Żywoje Piwo Kant, a w grudniu 2012 został mianowany na stanowisko dyrektora sportowego klubu Abdysz-Ata Kant, w którym pracował do 2012. W 2013 stał na czele amatorskiego zespołu Kołos Borskoje.

</doc>
<doc id="3871664" url="https://pl.wikipedia.org/wiki?curid=3871664" title="Ijaki">
Ijaki



</doc>
<doc id="3871667" url="https://pl.wikipedia.org/wiki?curid=3871667" title="Stas Mieżnikow">
Stas Mieżnikow



</doc>
<doc id="3871673" url="https://pl.wikipedia.org/wiki?curid=3871673" title="Jean Cassini">
Jean Cassini



</doc>
<doc id="3871674" url="https://pl.wikipedia.org/wiki?curid=3871674" title="The Divine Enchantment">
The Divine Enchantment

The Divine Enchantment. A Mystical Poem – poemat epicki Johna Neihardta, opublikowany w 1900. Był debiutem tego autora. Utwór jest oparty na historiach z mitologii indyjskiej. Składa się z dziesięciu części, zatytułowanych "Prelude", "Enchantment", "Interlude", "Birth of Brahm", "Procreation", "Preservation", "Dissolution", "Nirvana", "Disenchantment" i "Postlude". Charakteryzuje się urozmaiconą budową wersyfikacyjną. Autor zastosował zarówno wiersz biały (blank verse), dystych bohaterski (cz. VI), jak i strofę spenserowską (cz. III, V, VII, VIII), strofę czterowersową z rymem krzyżowym (cz. VI), W niektórych miejscach poeta posłużył się aliteracją: "O Evening, dusky daughter of the Day".

</doc>
<doc id="3871677" url="https://pl.wikipedia.org/wiki?curid=3871677" title="LASK Linz w europejskich pucharach">
LASK Linz w europejskich pucharach

Występy w europejskich pucharach austriackiego klubu piłkarskiego LASK Linz.

</doc>
<doc id="3871678" url="https://pl.wikipedia.org/wiki?curid=3871678" title="1 + 1 + 1 + 1 + …">
1 + 1 + 1 + 1 + …



</doc>
<doc id="3871686" url="https://pl.wikipedia.org/wiki?curid=3871686" title="Aszyg">
Aszyg



</doc>
<doc id="3871689" url="https://pl.wikipedia.org/wiki?curid=3871689" title="Plocosperma buxifolia">
Plocosperma buxifolia

Plocosperma buxifolia – gatunek rośliny z monotypowego rodzaju Plocosperma i monotypowej rodziny Plocospermataceae z rzędu jasnotowców ("Lamiales"). Jest to krzew lub niewielkie drzewo występujące w Ameryce Środkowej od południowego Meksyku do Kostaryki. Nie ma istotnego znaczenia ekonomicznego. Takson ten stanowi klad bazalny w obrębie rzędu jasnotowców. Roślina pod wieloma względami słabo zbadana. Jest zmienna pod względem morfologicznym.
Systematyka.
W przeszłości rodzaj "Plocosperma" włączany bywał do loganiowatych ("Loganiaceae") i jeszcze w systemie Takhtajana (1997) włączany bywał do goryczkowców "Gentianales". W systemie Cronquista (1981) rodzaj umieszczony był w rodzinie toinowatych ("Apocynaceae"). Analizy molekularne wskazały jego usytuowanie w obrębie jasnotowców. Wyodrębniony został jako osobna rodzina w systemach APG.
Rodzina "Plocospermataceae" sytuowana jest jako klad bazalny w obrębie rzędu jasnotowców ("Lamiales").

</doc>
<doc id="3871690" url="https://pl.wikipedia.org/wiki?curid=3871690" title="1 + 2 + 3 + 4 + …">
1 + 2 + 3 + 4 + …



</doc>
<doc id="3871692" url="https://pl.wikipedia.org/wiki?curid=3871692" title="Plocosperma">
Plocosperma



</doc>
<doc id="3871693" url="https://pl.wikipedia.org/wiki?curid=3871693" title="Plocospermataceae">
Plocospermataceae



</doc>
<doc id="3871698" url="https://pl.wikipedia.org/wiki?curid=3871698" title="1 − 2 + 3 − 4 + …">
1 − 2 + 3 − 4 + …



</doc>
<doc id="3871701" url="https://pl.wikipedia.org/wiki?curid=3871701" title="Na lipę">
Na lipę

Na lipę – wiersz Jana Kochanowskiego pochodzący z cyklu "Fraszki". Utwór jest napisany trzynastozgłoskowcem, parzyście rymowanym. Wiersz jest zbudowany na bazie antropomorfizacji. Stanowi wypowiedź rosnącej w Czarnolesie lipy.
&lt;poem&gt;
"Gościu, siądź pod mym liściem, a odpoczni sobie!"
"Nie dójdzie cię tu słońce, przyrzekam ja tobie,"
&lt;/poem&gt;

</doc>
<doc id="3871714" url="https://pl.wikipedia.org/wiki?curid=3871714" title="1 − 2 + 4 − 8 + …">
1 − 2 + 4 − 8 + …



</doc>
<doc id="3871717" url="https://pl.wikipedia.org/wiki?curid=3871717" title="Siggiewi">
Siggiewi



</doc>
<doc id="3871718" url="https://pl.wikipedia.org/wiki?curid=3871718" title="1 + 2 + 4 + 8 + …">
1 + 2 + 4 + 8 + …



</doc>
<doc id="3871727" url="https://pl.wikipedia.org/wiki?curid=3871727" title="Wiener SC w europejskich pucharach">
Wiener SC w europejskich pucharach



</doc>
<doc id="3871734" url="https://pl.wikipedia.org/wiki?curid=3871734" title="Aleksandr Kriestinin">
Aleksandr Kriestinin

Aleksandr Siergiejewicz Kriestinin, ros. Александр Сергеевич Крестинин (ur. 19 września 1978 w Krasnodarze, Rosyjska FSRR) – rosyjski piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek Szkoły Sportowej nr 5 w Krasnodarze. W 1995 rozpoczął karierę piłkarską w klubie Kołos Krasnodar. W 2012 występował w klubach Rostsielmasz-2 Rostów nad Donem, Kubań Krasnodar, FK Krasnoznamiensk, Gazowik Orenburg, Kaspij Aktau, FK Rieutow, Spartak Tambow, Don Nowomoskowsk, Jassy Sajram, Nara Naro-Fominsk, Spartak Szczołkowo, Smiena Komsomolsk nad Amurem, Mietałłurg Krasnojarsk, Awtodor Timaszewsk i Neftczi Koczkorata. W 2012 przeszedł do amatorskiego zespołu Legion Krasnodar, w którym zakończył karierę piłkarza.
Kariera reprezentacyjna.
W latach 1995-1996 bronił barw juniorskiej reprezentacji Rosji.
Kariera trenerska.
Po zakończeniu kariery piłkarza rozpoczął pracę szkoleniowca. Od 2010 do 2011 roku prowadził Neftczi Koczkorata. 21 października 2014 został zaproszony na stanowisko selekcjonera narodowej reprezentacji Kirgistanu.

</doc>
<doc id="3871743" url="https://pl.wikipedia.org/wiki?curid=3871743" title="Fragnes-la-Loyère">
Fragnes-la-Loyère

Fragnes-la-Loyère – gmina we Francji, w regionie Burgundia-Franche-Comté, w departamencie Saona i Loara. W 2013 roku populacja ludności wynosiła 1460 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Fragnes oraz La Loyère. Siedzibą gminy została miejscowość Fragnes.

</doc>
<doc id="3871765" url="https://pl.wikipedia.org/wiki?curid=3871765" title="Fragnes-La Loyère">
Fragnes-La Loyère



</doc>
<doc id="3871768" url="https://pl.wikipedia.org/wiki?curid=3871768" title="Stanisław Ziemiański (piłka nożna)">
Stanisław Ziemiański (piłka nożna)



</doc>
<doc id="3871769" url="https://pl.wikipedia.org/wiki?curid=3871769" title="Niklas Klingberg (piłka nożna)">
Niklas Klingberg (piłka nożna)



</doc>
<doc id="3871771" url="https://pl.wikipedia.org/wiki?curid=3871771" title="Sinielnikowo">
Sinielnikowo



</doc>
<doc id="3871772" url="https://pl.wikipedia.org/wiki?curid=3871772" title="Jasinowataja">
Jasinowataja



</doc>
<doc id="3871774" url="https://pl.wikipedia.org/wiki?curid=3871774" title="Kolej Jekateryninska">
Kolej Jekateryninska

Kolej Jekateryninska (ros. Екатерининская железная дорога, "Jekatierininskaja żeleznaja doroga") – historyczna linia kolejowa w Cesarstwie Rosyjskim, zbudowana między 1882 a 1904 rokiem, łącząca Donieckie Zagłębie Węglowe z Krzyworoskim Zagłębiem Rud Żelaza, na terenie obecnej Ukrainy. 
Kolej przechodziła przez obszary guberni charkowskiej, chersońskiej, taurydzkiej, jekaterynosławskiej, Obwodu Wojska Dońskiego. Odgrywała dużą rolę w rozwoju przemysłu metalurgicznego na południowym obszarze Imperium Rosyjskiego i w eksporcie jego produktów. Kolej Jekateryninska od początku była własnością państwa.
Główne linie (w nawiasach data otwarcia):
W 1913 r. długość linii wynosiła 2827 wiorst (3045 km), w tym 1062 wiorst (1144 km) linii dwutorowej. Tabor obejmował 1250 parowozów, 37 072 wagonów towarowych i 995 pasażerskich. Kolej posiadała duże warsztaty kolejowe w Jekaterynosławiu (największe w Rosji) oraz mniejsze w innych miastach. Na początku XX wieku była koleją o najintensywniejszym ruchu towarowym w Rosji. Z większych obiektów inżynieryjnych, w przebiegu kolei był m.in. most na rzece Dniepr w Jekaterynosławiu i most na Ingulcu. Kolej utrzymywała 18 szkół kolejowych.
Po zdobyciu władzy przez bolszewików na skutek rewolucji październikowej, kolej została w maju 1918 włączona do sieci kolei podległych Ludowemu Komisariatowi Transportu (NKPS).

</doc>
<doc id="3871775" url="https://pl.wikipedia.org/wiki?curid=3871775" title="Ecaterina Arbore">
Ecaterina Arbore

Ecaterina Arbore, także Arbore-Ralli (ur. 1873 w Genewie, zm. 2 grudnia 1937 w Tyraspolu) – rumuńska, mołdawska i radziecka lekarka, działaczka Komunistycznej Partii Rumunii, ofiara wielkiej czystki.
Życiorys.
Była starszą córką działacza socjalistycznego Zamfira Arbore i Marii Codreanu. Urodziła się w Genewie, dokąd jej ojciec udał się na emigrację polityczną z Imperium Rosyjskiego. Ukończyła liceum, a następnie studia medyczne w Bukareszcie i specjalizację w Paryżu i w Petersburgu. Z powodu trudnej sytuacji materialnej rodziny w wieku siedemnastu lat musiała równocześnie podjąć pracę w charakterze nauczycielki matematyki w szkole żeńskiej, następnie pracowała w szpitalu dla osieroconych dzieci w Bukareszcie. W młodości zaangażowała się w ruch socjalistyczny i w 1903 brała udział w kongresie II Międzynarodówki.
W 1920 z pomocą przyjaciela matki, Chrystiana Rakowskiego, przyjechała do Rosji Radzieckiej i zaczęła działać w Międzynarodówce Komunistycznej. Była redaktorką pism komunistycznych w języku rumuńskich, następnie wykładowczynią Komunistycznego Uniwersytetu Mniejszości Narodowych Zachodu. Po utworzeniu w 1924 r. Mołdawskiej Autonomicznej Socjalistycznej Republiki Radzieckiej została wicekomisarzem, a następnie komisarzem ludowym Inspekcji Robotniczo-Chłopskiej na jej terenie. W 1923 wchodziła w skład delegacji rumuńskiej na VI zjeździe Bałkańskiej Federacji Komunistycznej w Moskwie. Rok później na V zjeździe Kominternu była członkinią delegacji rumuńskiej, jednak bez prawa głosu. Przebywając w Moskwie, zajmowała się tłumaczeniem prac Lenina na język rumuński. Również w 1924 została komisarzem ludowym zdrowia Mołdawskiej ASRR, nadal publikując w prasie komunistycznej w językach rumuńskim i rosyjskim. Tworzyła system opieki zdrowotnej w nowo powołanej republice.
W 1929 straciła stanowisko w rządzie Mołdawskiej ASRR. W 1937 została aresztowana na fali wielkiej czystki. Została oskarżona o trockizm, skazana na śmierć i rozstrzelana w Tyraspolu.
Na łamach pisma "Proletarska Riewolucija" spisała swoje wspomnienia z pierwszych lat po rewolucji październikowej. Jest również autorką publikacji poświęconych roli kobiet w społeczeństwie i w ruchu rewolucyjnym ("Femeile în revoluţia rusă" z 1908, "Femeia în lupta pentru emancipare" z 1911, "Femeia muncitoare" z 1912) i prac dotyczących opieki zdrowotnej ("Câteva consideraţiuni asupra sarcinilor extrauterine" z 1896, "Despre tuberculoză în capitală" z 1907, "Cincizeci de zile între holerici" z 1914). Pisała również wiersze i utwory prozatorskie.
W 1929 spotkała się z rumuńskim pisarzem Panaitem Istratim, który m.in. zainspirowany rozmową z nią napisał "Spovedania unui invins""."

</doc>
<doc id="3871778" url="https://pl.wikipedia.org/wiki?curid=3871778" title="Węzeł autostradowy Bad Oeynhausen">
Węzeł autostradowy Bad Oeynhausen



</doc>
<doc id="3871781" url="https://pl.wikipedia.org/wiki?curid=3871781" title="Węzeł autostradowy Bargteheide">
Węzeł autostradowy Bargteheide



</doc>
<doc id="3871784" url="https://pl.wikipedia.org/wiki?curid=3871784" title="Kolej Jekateryńska">
Kolej Jekateryńska



</doc>
<doc id="3871786" url="https://pl.wikipedia.org/wiki?curid=3871786" title="Węzeł autostradowy Ahlhorner Heide">
Węzeł autostradowy Ahlhorner Heide



</doc>
<doc id="3871787" url="https://pl.wikipedia.org/wiki?curid=3871787" title="John S. Llewellyn">
John S. Llewellyn

John Stanley Llewellyn Jr. (ur. 30 marca 1931 w Newport News, zm. 8 maja 2012 w Gonzales) – amerykański inżynier i kontroler lotu NASA, żołnierz piechoty morskiej i weteran wojny w Korei.
Wojna w Korei.
W latach 1950–1954 służył w piechocie morskiej. W czasie wojny w Korei brał udział w bitwie o Chosin Reservoir, podczas której jego jednostka walczyła w okrążeniu. W wyniku traumatycznych doświadczeń cierpiał na zespół stresu pourazowego. Za służbę w Korei został odznaczony Brązową Gwiazdą oraz dwukrotnie Purpurowym Sercem.
Wykształcenie.
Po zakończeniu służby wojskowej rozpoczął studia matematyczne na Randolph Macon College w Ashland w Wirginii. W 1958 roku uzyskał licencjat z fizyki (ang. "Bachelor of Science – B.S.") na William and Mary College w Williamsburgu w Wirginii. Po zatrudnieniu w NASA przeszedł także serię odpowiednich szkoleń.
Kariera w NASA.
Początki i Kosmiczna Grupa Zadaniowa.
Pracował dla NACA w Centrum Badawczym Langley (ang. "Langley Research Center"). Był jednym z pierwszych członków Kosmicznej Grupy Zadaniowej (ang. "Space Task Group"). Po utworzeniu NASA i Kosmicznej Grupy Zadaniowej kontynuował pracę w Langley. W latach 1961–62 pracował w zamiejscowych stacjach śledzenia (ang. "remote site facilities"), między innymi podczas misji Mercury-Atlas 4 na Zanzibarze, a podczas Mercury-Atlas 6 w pobliżu Wysp Kanaryjskich.
Centrum Kontroli Misji w Houston.
Po misji Mercury-Atlas 6 (1962) przeniósł się na stałe do Houston, gdzie powstawała nowa siedziba Centrum Kontroli Misji (ang. "Mission Control Center", MCC) w dzisiejszym Centrum Lotów Kosmicznych imienia Lyndona B. Johnsona. Po przeszkoleniu przez Carla Hussa w czerwcu 1962 roku Llewellyn zajął stanowisko kontrolera odpowiedzialnego za rakiety hamujące, w skrócie stanowisko to nazywano RETRO (ang. "Retrofire Officer"). W latach 1965–71 pracował wyłącznie jako RETRO oraz członek Działu Dynamiki Lotu (ang. "Flight Dynamics Branch").
Był ceniony przez współpracowników za swój profesjonalizm, jednocześnie dzięki silnemu charakterowi i żywiołowemu usposobieniu stał się jedną z najbardziej wyrazistych postaci w historii Centrum Kontroli Misji. Llewellynowi przypisuje się autorstwo określenia „Okopy” (ang. "The Trench"), na stanowiska w pierwszym rzędzie Sali Kontroli Misji, gdzie pracowali kontrolerzy odpowiedzialni za trajektorię lotu (RETRO, FIDO, GUIDO).
Późniejsze lata.
Po zakończeniu pracy przy konsoli kontrolera lotów Llewellyn pracował jako inżynier oraz kierownik różnych sekcji Wydziału Kontroli Lotów (ang. "Flight Control Division") i Departamentu Operacji Kosmicznych (ang. "Flight Operations Directorate"). Pracował przy rozwijaniu zespołu przyrządów obserwacyjnych o nazwie EREP (ang. "Earth Resources Experiment Package") dla Programu Skylab. Po rocznej przerwie (1975–1976) powrócił do pracy w NASA jako inżynier w Departamencie Nauki i Zastosowań (ang. "Science and Applications Directorate"), a także dla potrzeb programu lotów wahadłowców.
Po odejściu z NASA.
W 1981 roku odszedł z NASA. Później pracował między innymi w Chinach przy projektach rakiet z rodziny Długi Marsz. Był współzałożycielem firmy telekomunikacyjnej SkyComm International, Inc. Prowadził plantację trzciny cukrowej i rancho w Belize, pracę tam rozpoczął jeszcze w latach 70.
Ostatnie lata życia spędził na swoim ranczu w Gonzales w Teksasie. Zmarł 8 maja 2012 roku i został pochowany na Cmentarzu Narodowym w Arlington.

</doc>
<doc id="3871790" url="https://pl.wikipedia.org/wiki?curid=3871790" title="Antti Aalto (skoczek narciarski)">
Antti Aalto (skoczek narciarski)

Antti Aalto (ur. 2 kwietnia 1995 w Kitee) – fiński skoczek narciarski, reprezentant klubu Kiteen Urheilijat. Uczestnik mistrzostw świata, olimpijczyk, medalista mistrzostw kraju.
Przebieg kariery.
W cyklu FIS Cup zadebiutował 8 sierpnia 2012 w Kuopio, zajmując 15. miejsce. Na tej samej skoczni, 10 sierpnia zadebiutował w zawodach Letniego Pucharu Kontynentalnego, gdzie zajął 29. lokatę. 29 listopada 2012 wystąpił w kwalifikacjach do konkursu Pucharu Świata w Ruce, został jednak w nich zdyskwalifikowany. Wystąpił w zawodach skoków narciarskich na Mistrzostwach Świata Juniorów w Narciarstwie Klasycznym 2013 oraz 2015.
31 stycznia 2016 w Sapporo zadebiutował w konkursie indywidualnym Pucharu Świata, zajmując 48. pozycję. 28 stycznia 2017 zajął wraz z reprezentacją Finlandii 7. miejsce w drużynowym konkursie PŚ w Willingen. Wystartował w Mistrzostwach Świata w Narciarstwie Klasycznym 2017 w Lahti, gdzie zwyciężył w kwalifikacjach do konkursu na skoczni dużej. W konkursach głównych nie osiągnął jednak sukcesów, plasując się w czwartej dziesiątce (38. na skoczni normalnej i 31. na obiekcie dużym). W rywalizacji drużynowej, w której też wziął udział, Finowie uplasowali się na 6. pozycji.
W 2017 zdobywał punkty Letniego Grand Prix, zajmując między innymi 10. pozycję w zawodach w Hakubie. Punkty Pucharu Świata w rywalizacji indywidualnej po raz pierwszy zdobył 19 listopada 2017 w Wiśle, gdzie zajął 28. miejsce. W sezonie 2017/2018 jeszcze czterokrotnie zajmował w tym cyklu miejsca w trzydziestce. Wystąpił na Mistrzostwach Świata w Lotach Narciarskich 2018, gdzie zajął 32. miejsce indywidualnie i 8. w drużynie, a także na Zimowych Igrzyskach Olimpijskich 2018, na których indywidualnie znalazł się na 50. pozycji na skoczni normalnej i 37. na dużej, a w drużynie zajął 8. lokatę.
17 listopada 2018 w otwierających sezon 2018/2019 Pucharu Świata zawodach w Wiśle, po raz pierwszy zajął miejsce w czołowej dziesiątce konkursu indywidualnego tego cyklu, plasując się na 7. pozycji. W dalszej części sezonu regularnie zdobywał punkty, a najwyżej sklasyfikowany został 2 grudnia w Niżnym Tagile, na 6. lokacie. W klasyfikacji generalnej cykl zakończył na 25. miejscu z 288 punktami. Wystąpił na Mistrzostwach Świata w Narciarstwie Klasycznym 2019. Indywidualnie był 31. na skoczni dużej i 47. na normalnej, a w drużynie – 10. w zespole męskim i 11. w mieszanym.
W Pucharze Świata 2019/2020 punkty zdobywał głównie w drugiej połowie sezonu, najczęściej zajmując miejsca w trzeciej dziesiątce. Najwyżej sklasyfikowany został w rozgrywanym 15 lutego 2020 konkursie na skoczni mamuciej w Bad Mitterndorf, gdzie zajął 6. pozycję. W klasyfikacji generalnej sezon zakończył na 32. lokacie ze 133 punktami, zaś w Pucharze Świata w lotach narciarskich 2019/2020 znalazł się na 7. miejscu z 64 punktami.
W sezonie 2020/2021 Pucharu Świata najwyżej sklasyfikowany był na 19. miejscu, w styczniowych zawodach w Bischofshofen oraz Zakopanem. Na Mistrzostwach Świata w Lotach Narciarskich 2020 zajął 16. pozycję indywidualnie oraz 8. w drużynie. Na Mistrzostwach Świata w Narciarstwie Klasycznym 2021 indywidualnie był 27. na skoczni normalnej oraz 31. na dużej, a w drużynie męskiej zajął 9. miejsce.
W sezonie 2021/2022 Pucharu Świata tylko dwukrotnie zdobył punkty – w styczniu 2022 był 23. w Titisee-Neustadt, a w lutym 17. w Lahti. Wystąpił na Zimowych Igrzyskach Olimpijskich 2022, na których zajął 12. miejsce na skoczni normalnej oraz 17. na dużej indywidualnie. Wystartował też na Mistrzostwach Świata w Lotach Narciarskich 2022, gdzie był 28. indywidualnie i 7. w drużynie.
Stawał na podium mistrzostw Finlandii. Zimą w 2017 zdobył brązowy medal w konkursie indywidualnym na skoczni średniej, a w 2020 zwyciężył na skoczni normalnej. Latem w 2018 został mistrzem kraju na skoczni dużej, a w 2019 oraz 2020 zdobył srebrny medal.

</doc>
<doc id="3871794" url="https://pl.wikipedia.org/wiki?curid=3871794" title="Tetrachondraceae">
Tetrachondraceae

Tetrachondraceae – rodzina roślin z rzędu jasnotowców ("Lamiales"). Obejmuje dwa rodzaje z trzema gatunkami. Wszystkie gatunki występują w odległych wzajemnie obszarach. "Tetrachondra hamiltonii" rośnie na nowozelandzkich wyspach: Północnej, Południowej i Stewart. "Tetrachondra patagonica" występuje w południowej Argentynie. "Polypremum procumbens" zasiedla rozległy obszar od wschodniej i południowej części USA poprzez Amerykę Środkową po Surinam na południu. Mimo rozstrzelenia zasięgów na oddalonych obszarach pokrewieństwo między taksonami jest bardzo duże i nie budzi wątpliwości. Rośliny z tej rodziny nie mają znaczenia ekonomicznego.
Systematyka.
W przeszłości oba rodzaje były sytuowane w różnych miejscach klasyfikacji roślin, przy czym rodzaj "Tetrachondra" wyodrębniano od 1924 w osobną rodzinę "Tetrachondraceae" sytuowaną blisko jasnotowatych "Lamiaceae", głównie ze względu na podobieństwa owoców. Rodzaj "Polypremum" był bardzo różnie klasyfikowany do rodzin loganiowatych "Loganiaceae" i budlejowatych "Buddlejaceae". Połączone zostały w jedną rodzinę w systemach APG po analizie wyników pokrewieństwa na podstawie kryteriów molekularnych, wspartych także licznymi synapomorfiami w budowie tych roślin.

</doc>
<doc id="3871801" url="https://pl.wikipedia.org/wiki?curid=3871801" title="FC Dinamo Bukareszt w europejskich pucharach">
FC Dinamo Bukareszt w europejskich pucharach

Występy w europejskich pucharach rumuńskiego klubu piłkarskiego Dinamo Bukareszt.

</doc>
<doc id="3871806" url="https://pl.wikipedia.org/wiki?curid=3871806" title="Sanktuarium Królowej Męczenników, Kalwaria bydgoska - Golgota XX wieku">
Sanktuarium Królowej Męczenników, Kalwaria bydgoska - Golgota XX wieku



</doc>
<doc id="3871813" url="https://pl.wikipedia.org/wiki?curid=3871813" title="Alice Evans">
Alice Evans

Alice Catherine Evans (ur. 29 stycznia 1881, zm. 5 września 1975) – amerykańska mikrobiolog, która pracowała naukowo w Departamencie Rolnictwa Stanów Zjednoczonych, gdzie badała bakterie w mleku i serach. Dowiodła, że "Brucella abortus" (wtedy zwana "Bacillus abortus") wywołuje brucelozę (zwaną również gorączką falującą lub gorączką maltańską) zarówno u bydła, jak i u ludzi.
Młodość i edukacja.
Urodziła się na farmie w Sheffield w Bradford County, w stanie Pensylwania. Jej ojcem był William Howell, rolnik i geodeta, a matką Anne B. Evans, nauczycielka. Uczęszczała do Susquehanna Collegiate Institute w mieście Towanda, gdzie grała w żeńskiej drużynie koszykarskiej, a później została nauczycielką. Po czterech latach nauki podjęła bezpłatne studia w Cornell University, które były przeznaczone dla wiejskich nauczycieli. W 1909 roku ukończyła licencjat z bakteriologii w Cornell University. Evans była pierwszą kobietą, która otrzymała stypendium na studiowanie bakteriologii na University of Wisconsin-Madison, gdzie rok później obroniła tytuł magistra.
Praca i odkrycia.
Evans przez trzy lata pracowała na stanowisku federalnym jako bakteriolog w dziale nabiału Biura Hodowli Zwierzęcej w Departamencie Rolnictwa Stanów Zjednoczonych w Madison w stanie Wisconsin. Jej celem było znalezienie metod ulepszenia smaku sera cheddar. Przez te trzy lata była współautorem czterech artykułów naukowych na temat badań nad nabiałem. W 1913 roku wyjechała do Waszyngtonu, gdzie rozpoczęła własne badania nad bakteriami rozmnażającymi się w krowich wymionach i przedostających się do mleka. Bruceloza była w tym czasie znana jako przyczyna zakaźnego poronienia u zdrowych krów i uważana za nieszkodliwą dla człowieka. Evans jako pierwsza wykazała, że choroba u krów może być przyczyną brucelozy u ludzi, choroby znanej wówczas jako gorączka falująca lub maltańska. Przekazała swoje wnioski do Amerykańskiego Stowarzyszenia Bakteriologów w 1917 roku i opublikowała pracę w "Journal of Infectious Diseases" w 1918 roku.
Evans ostrzegła, że surowe mleko musi być pasteryzowane, aby chronić ludzi przed różnymi chorobami. Spotkała się ze sceptycyzmem, szczególnie dlatego, że była kobietą i nie miała stopnia doktora. W latach 20. jej postulaty zostały potwierdzone przez innych naukowców i "Brucella" została uznana za przyczynę brucelozy. Jej prace doprowadziły do powszechnej pasteryzacji mleka w latach 30. W rezultacie zachorowalność na brucelozę znacząco spadła.
W 1918 roku Evans dołączyła do United States Public Health Service, gdzie pracowała w laboratorium higieny w dziedzinie chorób zakaźnych nad epidemicznym zapaleniem opon mózgowych i grypą. Tam też w 1922 roku zaraziła się gorączką falującą, która w tym czasie była chorobą nieuleczalną i wpływała negatywnie na jej zdrowie na kolejne trzydzieści lat. Evans oficjalnie odeszła na emeryturę w 1945 roku, ale nadal pracowała w dziedzinie bakteriologii. Wygłaszała adresowane do kobiet przemówienia dotyczące rozwoju kariery, zwłaszcza kariery naukowej. Zmarła na udar mózgu 5 września 1975 roku w Aleksandrii w stanie Wirginia.
W 1969 roku Evans podarowała zbiór swoich prac bibliotece National Library of Medicine, gdzie również można znaleźć jej nieopublikowane wspomnienia.

</doc>
<doc id="3871819" url="https://pl.wikipedia.org/wiki?curid=3871819" title="Sobór Podwyższenia Krzyża Pańskiego w Tutajewie">
Sobór Podwyższenia Krzyża Pańskiego w Tutajewie

Sobór Podwyższenia Krzyża Pańskiego – prawosławny sobór w Tutajewie, w dekanacie romanowsko-borysoglebskim eparchii rybińskiej Rosyjskiego Kościoła Prawosławnego.
Historia.
Budowa soboru rozpoczęła się, gdy metropolitą rostowskim był Jonasz, tj. po 1652. Cerkiew zajęła miejsce starszej, drewnianej świątyni prawosławnej, według legendy zbudowanej natychmiast po założeniu miasta. W 1658 budowa jeszcze trwała, sobór posiadał już dwa ołtarze Wprowadzenia Matki Bożej do Świątyni oraz Smoleńskiej Ikony Matki Bożej, a także zwieńczoną dachem namiotowym dzwonnicę. Car Aleksy osobiście przekazał na cel budowy 100 rubli, a także podarował kopię Tichwińskiej Ikony Matki Bożej. W dwóch etapach, w latach 50. XVII w. i w 1676 we wnętrzu obiektu powstały freski, których autorami byli ikonografie z Jarosławia i Kostromy pracujący pod kierunkiem Gurija Nikitina. W XIX w. do budynku dobudowano z trzech stron niskie jednokondygnacyjne galerie. 
Cerkiew została zamknięta w 1930. W 1946 w budynku urządzono muzeum krajoznawcze, zaś w 1962 zaadaptowano go na magazyn. Rosyjski Kościół Prawosławny odzyskał obiekt w 1992.
Architektura.
Cerkiew wzniesiono bez podkletu, na planie prostokąta, zwieńczono ją pięcioma kopułami, które są dominującym elementem całej kompozycji. Budynek otaczają z trzech stron jednokondygnacyjne galerie. Dzwonnica świątyni usytuowana jest w północno-zachodnim narożniku budowli, zaś nad dwoma ołtarzami bocznymi (łącznie w soborze znajdują się cztery ołtarze) wzniesiono dachy hełmowe. Elewacje soboru różnią się wyglądem, w różnym stopniu zostały udekorowane: najskromniejsze są fasady północna i zachodnia, przylegające pierwotnie do murów kremla, natomiast najefektowniejsza jest fasada południowa. W dzwonnicy między pierwszą a drugą kondygnacją umieszczono bogato zdobiony szeroki rząd ornamentów.
Freski w soborze Podwyższenia Krzyża Pańskiego cechuje monumentalizm. W największym stopniu zachowały się kompozycje na południowej ścianie cerkwi, w tym cykl scen Męki Pańskiej, w którym wyróżnia się scena biczowania. W grupie żołnierzy wymierzających Jezusowi karę zamiast Rzymian namalowani zostali żołnierze ruscy w typowych strojach. Pozostałe kompozycje malarskie w świątyni również podejmują tematykę biblijną, wyróżniają się wśród nich przedstawienia cudownego połowu ryb oraz Drzewo Jessego.

</doc>
<doc id="3871820" url="https://pl.wikipedia.org/wiki?curid=3871820" title="Józef Isenko">
Józef Isenko

Józef Leon Isenko (ur. 4 maja 1927 we Lwowie, zm. 29 kwietnia 2011 w Gdańsku) – polski lekkoatleta, średniodystansowiec.
Brązowy medalista mistrzostw Polski w sztafecie szwedzkiej (1947) – biegł na drugiej (300-metrowej) zmianie.

</doc>
<doc id="3871821" url="https://pl.wikipedia.org/wiki?curid=3871821" title="Jadwiga Duch">
Jadwiga Duch

Jadwiga Duch (ur. ?) – polska lekkoatletka, sprinterka.
Kariera.
Mistrzyni Polski w sztafecie 4 × 100 metrów (1952), czas 51,4 był wówczas klubowym rekordem kraju.

</doc>
<doc id="3871822" url="https://pl.wikipedia.org/wiki?curid=3871822" title="Irena Lenkiewicz">
Irena Lenkiewicz

Irena Lenkiewicz (ur. ?) – polska lekkoatletka, sprinterka.
Kariera.
Mistrzyni Polski w sztafecie 4 × 100 metrów (1952), czas 51,4 był wówczas klubowym rekordem kraju.

</doc>
<doc id="3871823" url="https://pl.wikipedia.org/wiki?curid=3871823" title="Helena Wiśniewska (lekkoatletka)">
Helena Wiśniewska (lekkoatletka)

Helena Wiśniewska-Tesmer (ur. 16 lipca 1930 w Gniewie) – polska lekkoatletka, biegaczka średniodystansowa.
Brązowa medalistka (w barwach Gedani Gdańsk) zimowych mistrzostw kraju w sztafecie wahadłowej 4 × 50 metrów (1947).

</doc>
<doc id="3871824" url="https://pl.wikipedia.org/wiki?curid=3871824" title="Stefania Jabłońska (lekkoatletka)">
Stefania Jabłońska (lekkoatletka)

Stefania Jabłońska (ur. ?) – polska lekkoatletka, sprinterka.
Brązowa medalistka zimowych mistrzostw kraju w sztafecie wahadłowej 4 × 50 metrów (1947).

</doc>
<doc id="3871825" url="https://pl.wikipedia.org/wiki?curid=3871825" title="Anna Borkowska (lekkoatletka)">
Anna Borkowska (lekkoatletka)

Anna Borkowska (ur. ?) – polska lekkoatletka, biegaczka.
Kariera.
Brązowa medalistka mistrzostw Polski w biegu na 500 metrów (1952).

</doc>
<doc id="3871826" url="https://pl.wikipedia.org/wiki?curid=3871826" title="Eulalia Olejnik">
Eulalia Olejnik

Eulalia Olejnik (ur. ?) – polska lekkoatletka, sprinterka.
Kariera.
Mistrzyni Polski w sztafecie 4 × 100 metrów (1952), czas 51,4 był wówczas klubowym rekordem kraju. Olejnik była dwukrotną finalistką mistrzostw Polski w biegu na 200 metrów (1950 i 1952).
Absolwentka Wyższej Szkoły Wychowania Fizycznego we Wrocławiu (1954).

</doc>
<doc id="3871835" url="https://pl.wikipedia.org/wiki?curid=3871835" title="Helena Wiśniewska-Tesmer">
Helena Wiśniewska-Tesmer



</doc>
<doc id="3871836" url="https://pl.wikipedia.org/wiki?curid=3871836" title="Madoc (poemat)">
Madoc (poemat)

Madoc – epos angielskiego romantycznego poety Roberta Southeya, opublikowany w 1805 roku. Utwór opowiada historię walijskiego księcia Madoca, rzekomego odkrywcy Ameryki na długo przed Krzysztofem Kolumbem. Madoc (Madog ab Owain Gwynedd) był już wcześniej bohaterem walijskich legend i innych utworów literackich. Epos składa się z dwóch części. Pierwsza z nich jest zatytułowana "Madoc in Wales", druga "Madoc in Aztlan". Część pierwsza dzieli się na osiemnaście rozdziałów, a część druga na dwadzieścia siedem. Utwór jest napisany wierszem białym. Jest to blank verse, czyli nierymowany pentametr jambiczny. Ten rodzaj wiersza był od XVI do końca XIX wieku powszechnie wykorzystywany w dziełach epickich, między innymi przez John Miltona, Johna Keatsa, Edwina Atherstone'a, Johna Fitchetta, Alfreda Tennysona i Roberta Browninga. Miejscami poeta stosuje aliterację, środek stylistyczny typowy zarówno dla poezji staroangielskiej, jak i starowalijskiej: "Yes, he was good,/And great, and glorious!".
&lt;poem&gt;
"FAIR blows the wind, the vessel drives along," 
"Her streamers fluttering at their length, her sails" 
"All full, she drives along, and round her prow" 
"Scatters the ocean spray. What feelings then"
"Filled every bosom, when the mariners," 
"After the peril of that weary way," 
"Beheld their own dear country ! Here stands one," 
"Stretching his sight toward the distant shore," 
"And, as to well known forms his busy joy" 
"Shapes the dim outline, eagerly he points" 
"The fancied headland and the cape and bay,"
"Till his eyes ache, o'erstraining." 
&lt;/poem&gt;

</doc>
<doc id="3871849" url="https://pl.wikipedia.org/wiki?curid=3871849" title="Corona 101">
Corona 101

Corona 101 – amerykański satelita rozpoznawczy przeznaczony do wykonywania zdjęć powierzchni Ziemi. Dwudziesty piąty statek serii KeyHole-4A tajnego programu CORONA. Kapsuły powrotne odzyskano w locie nad Pacyfikiem 10 października (1025-1) i 15 października 1965 (1025-2). Uzyskane zdjęcia zamierzano wykorzystać do celów kartograficznych.
Przebieg lotu.
W porównaniu do poprzednich misji zrobiono zdjęcia mniejszej liczbie obiektów, co było spowodowane kartograficznym charakterem całej misji. Moduł 1025-1 miał udział w wykonaniu zdjęć 61 celów, moduł 1025-2 odpowiednio 89 celów. Około 30% sfotografowanego terenu było zachmurzone. Wśród sfotografowanych obiektów na terenie ZSRR udało się zidentyfikować m.in. dwa bunkry, silos do startów pocisków ICBM, nowo wybudowane stanowisko startowe i budowę instalacji nuklearnych. Poza obiektami na terenie ZSRR podczas misji wykonano zdjęcia m.in. rejonów położonych na terenie Chin, Indii i Sudanu.
Satelita spłonął w atmosferze 29 października 1965.

</doc>
<doc id="3871850" url="https://pl.wikipedia.org/wiki?curid=3871850" title="Katastrofa kolejowa w Dżabal al-Dżallud">
Katastrofa kolejowa w Dżabal al-Dżallud

Katastrofa kolejowa w Dżabal al-Dżallud – zderzenie pociągu towarowego z autobusem, do którego doszło 28 grudnia 2016 w Dżabal al-Dżallud, południowej dzielnicy Tunisu. W wyniku zdarzenia śmierć poniosło pięć osób, a pięćdziesiąt dwie zostały ranne.
Opis zdarzenia.
Do zdarzenia doszło o godzinie 6:10. Pociąg towarowy wiozący fosforyty z gubernatorstwa Kafsa uderzył w autobus stojący na przejeździe kolejowo-drogowym w ciągu drogi krajowej nr 1 w dzielnicy Dżabal al-Dżallud. W wyniku uderzenia pociągu autobus został przesunięty na odległość stu metrów. W katastrofie zginęło pięć osób, a pięćdziesiąt dwie odniosło obrażenia. Ministerstwo Zdrowia Tunezji oświadczyło, że ofiarami byli dwaj żołnierze tunezyjskich sił zbrojnych, oficer brygady antyterrorystycznej BAT, kobieta i niemowlę. Ranni zostali przetransportowani do szpitali w Bin Arus, Al-Marsa oraz do szpitali dziecięcego, wojskowego, Charles-Nicolle i Centrum Traumatologii w Tunisie. Rannych w ostatniej z wymienionych placówek odwiedził prezydent kraju Al-Badżi Ka’id as-Sibsi.
Według Ministra Transportu Tunezji Anisa Gediry przyczyną katastrofy mogła być kradzież miedzianych elementów drągów rogatkowych. Zapowiedział on budowę czterdziestu nowych rogatek w całym kraju, szczególnie w miejscach najbardziej niebezpiecznych. Na ten cel Ministerstwo planuje wydać 12 milionów dinarów tunezyjskich. Po katastrofie ze swojego stanowiska została zwolniona prezes Krajowego Zarządu Kolei Żelaznych Tunezji (SNCFT) Sabiha Derbel oraz jej najbliżsi współpracownicy. Decyzja ta została podjęta w trakcie spotkania roboczego między szefem rządu Jusufem asz-Szahidem oraz ministrem transportu Anisem Gedirą.

</doc>
<doc id="3871851" url="https://pl.wikipedia.org/wiki?curid=3871851" title="Two Boats Village">
Two Boats Village

Two Boats Village – wieś u podnóża wzniesienia Green Mountain na Wyspie Wniebowstąpienia. Leży w odległości około 5 kilometrów od bazy lotniczej RAF Wideawake. W miejscowości znajduje się Two Boats School - jedyna szkoła na wyspie.

</doc>
<doc id="3871862" url="https://pl.wikipedia.org/wiki?curid=3871862" title="Zapasy na Akademickich Mistrzostwach Świata 2006">
Zapasy na Akademickich Mistrzostwach Świata 2006

Siódme Akademickie Mistrzostwa Świata w zapasach w rozgrywane były w Ułan Bator, między 15 a 20 czerwca 2006 roku.

</doc>
<doc id="3871867" url="https://pl.wikipedia.org/wiki?curid=3871867" title="Toni Spiß">
Toni Spiß



</doc>
<doc id="3871901" url="https://pl.wikipedia.org/wiki?curid=3871901" title="Skała (Rogów Opolski)">
Skała (Rogów Opolski)

Skała – przysiółek wsi Rogów Opolski w Polsce, położony w województwie opolskim, w powiecie krapkowickim, w gminie Krapkowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="3872034" url="https://pl.wikipedia.org/wiki?curid=3872034" title="Blaps rybalovi">
Blaps rybalovi

Blaps rybalovi – gatunek chrząszcza z rodziny czarnuchowatych i podrodziny Tenebrioninae.
Gatunek ten został opisany w 2002 roku przez S.E. Czernyszowa i W.G. Mordkowicza na podstawie 3 samic, odłowionych w Sajano-Szuszenskim zapowiedniku i wziętych początkowo za "B. tenuicornis".
Chrząszcz o ciele długości 17 mm, spłaszczonym grzbietowo-brzusznie, w obrysie wydłużonym, o prawie równoległych bokach, nieco tylko z tyłu rozszerzonym. Powierzchnię ciała ma gładko rzeźbioną, ubarwioną ciemnobrązowo, prawie czarno. Na nadustku ma rzadkie, długie, złote szczecinki. Powierzchnia głowy jest matowa. Czułki sięgają za nasadę pokryw. Przedplecze jest około 1,1 raza szersze niż długie, obrzeżone ze wszystkich stron z wyjątkiem środkowej części krawędzi podstawowej; kąty przednie ma wystające, a boki za środkiem zafalowane ku prostej nasadzie. Hypomeron jest delikatnie pomarszczony i nieregularnie ziarenkowany. Pokrywy u nasady delikatnie rozszerzone, pośrodku o bokach równoległych, a na szczycie zafalowanych. Na ich powierzchni występują bardzo słabo dostrzegalne, gładkie żeberka. Odnóża ma bardzo cienkie. Przednie uda w części szczytowej są wykrojone po stronie wewnętrznej.
Owad znany tylko z lokalizacji typowej w rosyjskiej Syberii Wschodniej.

</doc>
<doc id="3872035" url="https://pl.wikipedia.org/wiki?curid=3872035" title="Piotr Ożga (zm. 1623)">
Piotr Ożga (zm. 1623)



</doc>
<doc id="3872036" url="https://pl.wikipedia.org/wiki?curid=3872036" title="Jerzy Stano (poseł)">
Jerzy Stano (poseł)



</doc>
<doc id="3872037" url="https://pl.wikipedia.org/wiki?curid=3872037" title="Blaps tenuicornis">
Blaps tenuicornis

Blaps tenuicornis – gatunek chrząszcza z rodziny czarnuchowatych i podrodziny Tenebrioninae.
Gatunek ten został opisany w 1847 roku przez Friedricha A. von Geblera.
Chrząszcz o ciele długości około 15 mm, grzbietowo-brzusznie spłaszczonym, w obrysie o bokach prawie równoległych. Ubarwiony jest ciemnobrązowo, ale nie prawie czarno. Odnóża ma grubsze niż "B. rybalovi", o udach 2–3 razy szerszych niż golenie. Uda odnóży przedniej pary w części szczytowej są głęboko wykrojone po stronie wewnętrznej. W części nasadowej zewnętrznej strony pokryw pozbawiony jest wyraźnego żeberka. 
Owad palearktyczny, znany z Rosji.

</doc>
<doc id="3872040" url="https://pl.wikipedia.org/wiki?curid=3872040" title="Aleksandr Krasnych">
Aleksandr Krasnych

Aleksandr Władimirowicz Krasnych (; ur. 19 czerwca 1995 w Bugulmie) – rosyjski pływak specjalizujący się w stylu dowolnym, medalista mistrzostw świata na krótkim basenie, mistrz Europy (2020). 
Kariera pływacka.
W sierpniu 2014 roku zdobył srebrny medal na mistrzostwach Europy w Berlinie w sztafecie 4 × 200 m stylem dowolnym. Kilka miesięcy później płynął w eliminacjach w tej samej konkurencji podczas mistrzostw świata na krótkim basenie w Dosze. Otrzymał brąz po tym jak Rosjanie zajęli w finale trzecie miejsce.
Na mistrzostwach świata w Kazaniu w 2015 roku na dystansie 200 m stylem dowolnym uzyskał czas 1:46,88 i zajął siódme miejsce. W konkurencji 400 m kraulem uplasował się na 34. pozycji (3:51,93). Płynął również w sztafecie 4 × 200 m stylem dowolnym. Rosjanie w wyścigu finałowym znaleźli się tuż poza podium.
Podczas igrzysk olimpijskich w Rio de Janeiro w konkurencji 200 m kraulem z czasem 1:45,91 był ósmy. Na dystansie 400 m stylem dowolnym nie awansował do finału i uplasował się ostatecznie na 15. miejscu (3:47,39). Krasnych brał także udział w wyścigu sztafet 4 × 200 m stylem dowolnym, w którym reprezentanci Rosji zajęli piąte miejsce.
Na mistrzostwach świata na krótkim basenie w Windsorze zdobył trzy medale. W sztafecie kraulowej 4 × 200 m wywalczył złoto. Na dystansie 400 m stylem dowolnym został wicemistrzem świata, uzyskawszy czas 3:35,30. W konkurencji 200 m stylem dowolnym zdobył brązowy medal (1:41,95).
W 2017 roku podczas mistrzostw świata w Budapeszcie zdobył dwa medale. Krasnych wywalczył srebro, płynąc w sztafecie kraulowej 4 × 200 m oraz brąz na dystansie 200 m stylem dowolnym, uzyskawszy czas 1:45,23.

</doc>
<doc id="3872045" url="https://pl.wikipedia.org/wiki?curid=3872045" title="Zapasy na Letnich Igrzyskach Olimpijskich 2012 - kategoria do 60 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 60 kg mężczyzn w stylu klasycznym



</doc>
<doc id="3872047" url="https://pl.wikipedia.org/wiki?curid=3872047" title="Zapasy na Letnich Igrzyskach Olimpijskich 2012 - kwalifikacje">
Zapasy na Letnich Igrzyskach Olimpijskich 2012 - kwalifikacje



</doc>
<doc id="3872049" url="https://pl.wikipedia.org/wiki?curid=3872049" title="Zapasy na Letnich Igrzyskach Olimpijskich 2012 - kategoria do 55 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 55 kg mężczyzn w stylu klasycznym



</doc>
<doc id="3872051" url="https://pl.wikipedia.org/wiki?curid=3872051" title="Zapasy na Letnich Igrzyskach Olimpijskich 2012 - kategoria do 48 kg kobiet">
Zapasy na Letnich Igrzyskach Olimpijskich 2012 - kategoria do 48 kg kobiet



</doc>
<doc id="3872053" url="https://pl.wikipedia.org/wiki?curid=3872053" title="Zapasy na Letnich Igrzyskach Olimpijskich 2012 - kategoria do 55 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 55 kg mężczyzn w stylu wolnym



</doc>
<doc id="3872055" url="https://pl.wikipedia.org/wiki?curid=3872055" title="Zapasy na Letnich Igrzyskach Olimpijskich 2012 - kategoria do 60 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 60 kg mężczyzn w stylu wolnym



</doc>
<doc id="3872057" url="https://pl.wikipedia.org/wiki?curid=3872057" title="Zapasy na Letnich Igrzyskach Olimpijskich 2012 - kategoria do 63 kg kobiet">
Zapasy na Letnich Igrzyskach Olimpijskich 2012 - kategoria do 63 kg kobiet



</doc>
<doc id="3872059" url="https://pl.wikipedia.org/wiki?curid=3872059" title="Zapasy na Letnich Igrzyskach Olimpijskich 2012 - kategoria do 66 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 66 kg mężczyzn w stylu klasycznym



</doc>
<doc id="3872061" url="https://pl.wikipedia.org/wiki?curid=3872061" title="Zapasy na Letnich Igrzyskach Olimpijskich 2012 - kategoria do 66 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 66 kg mężczyzn w stylu wolnym



</doc>
<doc id="3872063" url="https://pl.wikipedia.org/wiki?curid=3872063" title="Zapasy na Letnich Igrzyskach Olimpijskich 2012 - kategoria do 72 kg kobiet">
Zapasy na Letnich Igrzyskach Olimpijskich 2012 - kategoria do 72 kg kobiet



</doc>
<doc id="3872065" url="https://pl.wikipedia.org/wiki?curid=3872065" title="Zapasy na Letnich Igrzyskach Olimpijskich 2012 - kategoria do 74 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 74 kg mężczyzn w stylu klasycznym



</doc>
<doc id="3872067" url="https://pl.wikipedia.org/wiki?curid=3872067" title="Zapasy na Letnich Igrzyskach Olimpijskich 2012 - kategoria do 74 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 74 kg mężczyzn w stylu wolnym



</doc>
<doc id="3872069" url="https://pl.wikipedia.org/wiki?curid=3872069" title="Zapasy na Letnich Igrzyskach Olimpijskich 2012 - kategoria do 84 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 84 kg mężczyzn w stylu klasycznym



</doc>
<doc id="3872071" url="https://pl.wikipedia.org/wiki?curid=3872071" title="Zapasy na Letnich Igrzyskach Olimpijskich 2012 - kategoria do 84 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 84 kg mężczyzn w stylu wolnym



</doc>
<doc id="3872073" url="https://pl.wikipedia.org/wiki?curid=3872073" title="Zapasy na Letnich Igrzyskach Olimpijskich 2012 - kategoria do 96 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 96 kg mężczyzn w stylu klasycznym



</doc>
<doc id="3872075" url="https://pl.wikipedia.org/wiki?curid=3872075" title="Zapasy na Letnich Igrzyskach Olimpijskich 2012 - kategoria do 96 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 96 kg mężczyzn w stylu wolnym



</doc>
<doc id="3872077" url="https://pl.wikipedia.org/wiki?curid=3872077" title="Zapasy na Letnich Igrzyskach Olimpijskich 2012 - kategoria do 120 kg mężczyzn w stylu klasycznym">
Zapasy na Letnich Igrzyskach Olimpijskich 2012 - kategoria do 120 kg mężczyzn w stylu klasycznym



</doc>
<doc id="3872079" url="https://pl.wikipedia.org/wiki?curid=3872079" title="Zapasy na Letnich Igrzyskach Olimpijskich 2012 - kategoria do 120 kg mężczyzn w stylu wolnym">
Zapasy na Letnich Igrzyskach Olimpijskich 2012 - kategoria do 120 kg mężczyzn w stylu wolnym



</doc>
<doc id="3872081" url="https://pl.wikipedia.org/wiki?curid=3872081" title="Zapasy na Letnich Igrzyskach Olimpijskich 2012 - kategoria do 55 kg kobiet">
Zapasy na Letnich Igrzyskach Olimpijskich 2012 - kategoria do 55 kg kobiet



</doc>
<doc id="3872083" url="https://pl.wikipedia.org/wiki?curid=3872083" title="Íþróttabandalag Vestmannaeyja w europejskich pucharach">
Íþróttabandalag Vestmannaeyja w europejskich pucharach



</doc>
<doc id="3872084" url="https://pl.wikipedia.org/wiki?curid=3872084" title="Żeglarstwo na Letnich Igrzyskach Olimpijskich 2012 - Elliott 6m">
Żeglarstwo na Letnich Igrzyskach Olimpijskich 2012 - Elliott 6m



</doc>
<doc id="3872086" url="https://pl.wikipedia.org/wiki?curid=3872086" title="Żeglarstwo na Letnich Igrzyskach Olimpijskich 2012 - kwalifikacje">
Żeglarstwo na Letnich Igrzyskach Olimpijskich 2012 - kwalifikacje



</doc>
<doc id="3872088" url="https://pl.wikipedia.org/wiki?curid=3872088" title="Żeglarstwo na Letnich Igrzyskach Olimpijskich 2012 - Laser">
Żeglarstwo na Letnich Igrzyskach Olimpijskich 2012 - Laser



</doc>
<doc id="3872090" url="https://pl.wikipedia.org/wiki?curid=3872090" title="Żeglarstwo na Letnich Igrzyskach Olimpijskich 2012 - Laser Radial">
Żeglarstwo na Letnich Igrzyskach Olimpijskich 2012 - Laser Radial



</doc>
<doc id="3872099" url="https://pl.wikipedia.org/wiki?curid=3872099" title="Jan Badowski">
Jan Badowski



</doc>
<doc id="3872100" url="https://pl.wikipedia.org/wiki?curid=3872100" title="Władysław Badowski">
Władysław Badowski



</doc>
<doc id="3872101" url="https://pl.wikipedia.org/wiki?curid=3872101" title="Paweł Mniszech">
Paweł Mniszech

Paweł Mniszech herbu własnego (zm. w 1616 roku) – starosta łukowski w latach 1599-1616.
Był synem Mikołaja.
Uczył się w Dillingen w 1592 roku i w gimnazjum jezuitów w Braniewie w 1595 roku.
Poseł na sejm 1611 roku z województwa lubelskiego, deputat izby poselskiej do sprawy brandenburskiej.

</doc>
<doc id="3872107" url="https://pl.wikipedia.org/wiki?curid=3872107" title="Odznaka „Weteran Walk o Wolność i Niepodległość Ojczyzny”">
Odznaka „Weteran Walk o Wolność i Niepodległość Ojczyzny”

Odznaka „Weteran Walk o Wolność i Niepodległość Ojczyzny” – polskie resortowe odznaczenie w formie odznaki pamiątkowej, wręczanej wraz z ustanowionym 7 czerwca 1994 i przyznawanym od 30 sierpnia 1997 dyplomem – patentem tytułu honorowego „Weteran Walk o Wolność i Niepodległość Ojczyzny”. Nadawana jest przez Kierownika Urzędu do Spraw Kombatantów i Osób Represjonowanych.
Zgodnie z uchwałą Rady UDSKiOR „"może ją otrzymać osoba będąca uczestnikiem walki zbrojnej o niepodległość Polski, posiadająca nadane uprawnienia kombatanckie i spełniająca wymogi określone ustawie z dnia 24 stycznia 1991 roku o kombatantach oraz niektórych osobach będących ofiarami represji wojennych i okresu powojennego"”. Patent ani odznaka nie są przyznawane pośmiertnie.
Wygląd odznaki nawiązuje do przedwojennego Krzyża Niepodległości – posrebrzony i oksydowany krzyż równoramienny z dwoma paskami czarnej emalii na każdym z ramion. Nieco poniżej jego środka umieszczony jest posrebrzany wojskowy orzeł z koroną. Wymiary odznaki to 43 × 43 mm, a miniatury – 22 × 22 mm. Odznaczeni otrzymują patent i miniaturę, natomiast odznakę w normalnym wymiarze mogą nabyć na własny koszt w warszawskim zakładzie grawerskim Zbigniewa Cegielskiego (po okazaniu dokumentu). Niektórzy kombatanci wieszają swoje odznaki na wstążkach o kolorystyce wstążki Krzyża Niepodległości, zmieniają barwę emalii na biało-czerwoną, złocą ramiona krzyża, przesuwają orła nieco wyżej itp., co jest niezgodne z zasadami prawa autorskiego i spotykało się ze sprzeciwem autora projektu – Zbigniewa Wolaka.

</doc>
<doc id="3872109" url="https://pl.wikipedia.org/wiki?curid=3872109" title="Weteran Walk o Wolność i Niepodległość Ojczyzny">
Weteran Walk o Wolność i Niepodległość Ojczyzny



</doc>
<doc id="3872111" url="https://pl.wikipedia.org/wiki?curid=3872111" title="Józef Bielski (kasztelan halicki)">
Józef Bielski (kasztelan halicki)

Józef Bielski z Olbrachcic herbu Jelita (zm. 17 maja 1774 we Lwowie) – kasztelan halicki w 1771 roku, chorąży lwowski w latach 1758-1761, starosta czerwonogrodzki, starosta rabsztyński (starostwo to Antoni Bielski w 1749 zamienił mu na czerwonogrodzkie), starosta rohatyński. 
Syn Bogusława Bielskiego i jego żony Anny Szeptyckiej.
Jego pierwszą żoną była Józefa z Ostrorogów, drugą – Konstancja z Bekierskich herbu Jastrzębiec, której mężem po śmierci Józefa Bielskiego został Kasper Rogaliński. Nagrobek Konstancji z Bekierskich znajduje się na cmentarzu we wsi Bielawińce (obecnie w rejonie buczackim obwodu tarnopolskiego Ukrainy).

</doc>
<doc id="3872117" url="https://pl.wikipedia.org/wiki?curid=3872117" title="Żeglarstwo na Letnich Igrzyskach Olimpijskich 2012 - Star">
Żeglarstwo na Letnich Igrzyskach Olimpijskich 2012 - Star



</doc>
<doc id="3872119" url="https://pl.wikipedia.org/wiki?curid=3872119" title="Żeglarstwo na Letnich Igrzyskach Olimpijskich 2012 - 470 (mężczyźni)">
Żeglarstwo na Letnich Igrzyskach Olimpijskich 2012 - 470 (mężczyźni)



</doc>
<doc id="3872121" url="https://pl.wikipedia.org/wiki?curid=3872121" title="Żeglarstwo na Letnich Igrzyskach Olimpijskich 2012 - 470 (kobiety)">
Żeglarstwo na Letnich Igrzyskach Olimpijskich 2012 - 470 (kobiety)



</doc>
<doc id="3872123" url="https://pl.wikipedia.org/wiki?curid=3872123" title="Żeglarstwo na Letnich Igrzyskach Olimpijskich 2012 - 49er">
Żeglarstwo na Letnich Igrzyskach Olimpijskich 2012 - 49er



</doc>
<doc id="3872126" url="https://pl.wikipedia.org/wiki?curid=3872126" title="Walter Hasenclever">
Walter Hasenclever

Walter Hasenclever (ur. 8 lipca 1890 w Akwizgranie, zm. 22 czerwca 1940 w Les Milles, w pobliżu Aix-en-Provence, Francja) – niemiecki poeta i dramaturg, tworzący w stylu ekspresjonizmu, ofiara prześladowań nazistowskich.
Życiorys.
Syn lekarza Carla Georga Hasenclevera (1855-1934) i Matyldy Anny (1869-1953), studiował prawo w Oksfordzie i Lozannie, następnie literaturę i filozofię w Lipsku. W 1910 r. wydał swój pierwszy tom wierszy: "Miasta, noce i ludzie" ("Städte, Nächte und Menschen"), a w 1914 r. pierwszy dramat ekspresjonistyczny "Syn" ("Der Sohn").
I wojna światowa (w której uczestniczył jako ochotnik) zmieniła jego światopogląd na skrajnie pacyfistyczny, czemu dawał wyraz w swojej twórczości. Utrzymywał liczne kontakty z międzynarodowym środowiskiem artystycznym (np. Kurt Tucholsky, dramaturg Jean Giraudoux, pisał scenariusze dla wytwórni Metro-Goldwyn-Mayer dla Grety Garbo, był kochankiem polskiej pisarki i feministki Ireny Krzywickiej).
Gdy narodowi socjaliści przejęli władzę w Niemczech 1933 r., jego dzieła zostały zakazane, usunięte z bibliotek i spalone podczas akcji palenia książek. Hasenclever udał się na wygnanie w Nicei. W 1934 r. poślubił tam Edith Schlafer.
II wojna światowa spowodowała jego internowanie we Francji (jako obywatela Niemiec). Więziony w obozie Les Milles w południowo-wschodniej Francji, po klęsce Francji popełnił samobójstwo, aby nie wpaść w ręce nazistów.
Od 1996 roku jest co 2 lata przyznawana Nagroda Literacka im. Waltera Hasenclevera dla pisarzy niemieckojęzycznych.

</doc>
<doc id="3872127" url="https://pl.wikipedia.org/wiki?curid=3872127" title="Wioślarstwo na Letnich Igrzyskach Olimpijskich 2012 - czwórka bez sternika mężczyzn">
Wioślarstwo na Letnich Igrzyskach Olimpijskich 2012 - czwórka bez sternika mężczyzn



</doc>
<doc id="3872129" url="https://pl.wikipedia.org/wiki?curid=3872129" title="Wioślarstwo na Letnich Igrzyskach Olimpijskich 2012 - czwórka bez sternika wagi lekkiej mężczyzn">
Wioślarstwo na Letnich Igrzyskach Olimpijskich 2012 - czwórka bez sternika wagi lekkiej mężczyzn



</doc>
<doc id="3872131" url="https://pl.wikipedia.org/wiki?curid=3872131" title="Wioślarstwo na Letnich Igrzyskach Olimpijskich 2012 - czwórka podwójna kobiet">
Wioślarstwo na Letnich Igrzyskach Olimpijskich 2012 - czwórka podwójna kobiet



</doc>
<doc id="3872133" url="https://pl.wikipedia.org/wiki?curid=3872133" title="Wioślarstwo na Letnich Igrzyskach Olimpijskich 2012 - czwórka podwójna mężczyzn">
Wioślarstwo na Letnich Igrzyskach Olimpijskich 2012 - czwórka podwójna mężczyzn



</doc>
<doc id="3872137" url="https://pl.wikipedia.org/wiki?curid=3872137" title="Wioślarstwo na Letnich Igrzyskach Olimpijskich 2012 - dwójka bez sternika kobiet">
Wioślarstwo na Letnich Igrzyskach Olimpijskich 2012 - dwójka bez sternika kobiet



</doc>
<doc id="3872139" url="https://pl.wikipedia.org/wiki?curid=3872139" title="Wioślarstwo na Letnich Igrzyskach Olimpijskich 2012 - dwójka bez sternika mężczyzn">
Wioślarstwo na Letnich Igrzyskach Olimpijskich 2012 - dwójka bez sternika mężczyzn



</doc>
<doc id="3872142" url="https://pl.wikipedia.org/wiki?curid=3872142" title="Wioślarstwo na Letnich Igrzyskach Olimpijskich 2012 - dwójka podwójna kobiet">
Wioślarstwo na Letnich Igrzyskach Olimpijskich 2012 - dwójka podwójna kobiet



</doc>
<doc id="3872145" url="https://pl.wikipedia.org/wiki?curid=3872145" title="Wioślarstwo na Letnich Igrzyskach Olimpijskich 2012 - dwójka podwójna wagi lekkiej mężczyzn">
Wioślarstwo na Letnich Igrzyskach Olimpijskich 2012 - dwójka podwójna wagi lekkiej mężczyzn



</doc>
<doc id="3872147" url="https://pl.wikipedia.org/wiki?curid=3872147" title="Wioślarstwo na Letnich Igrzyskach Olimpijskich 2012 - dwójka podwójna mężczyzn">
Wioślarstwo na Letnich Igrzyskach Olimpijskich 2012 - dwójka podwójna mężczyzn



</doc>
<doc id="3872149" url="https://pl.wikipedia.org/wiki?curid=3872149" title="Wioślarstwo na Letnich Igrzyskach Olimpijskich 2012 - dwójka podwójna wagi lekkiej kobiet">
Wioślarstwo na Letnich Igrzyskach Olimpijskich 2012 - dwójka podwójna wagi lekkiej kobiet



</doc>
<doc id="3872154" url="https://pl.wikipedia.org/wiki?curid=3872154" title="Wioślarstwo na Letnich Igrzyskach Olimpijskich 2012 - jedynka kobiet">
Wioślarstwo na Letnich Igrzyskach Olimpijskich 2012 - jedynka kobiet



</doc>
<doc id="3872156" url="https://pl.wikipedia.org/wiki?curid=3872156" title="Wioślarstwo na Letnich Igrzyskach Olimpijskich 2012 - jedynka mężczyzn">
Wioślarstwo na Letnich Igrzyskach Olimpijskich 2012 - jedynka mężczyzn



</doc>
<doc id="3872159" url="https://pl.wikipedia.org/wiki?curid=3872159" title="Wioślarstwo na Letnich Igrzyskach Olimpijskich 2012 - kwalifikacje">
Wioślarstwo na Letnich Igrzyskach Olimpijskich 2012 - kwalifikacje



</doc>
<doc id="3872161" url="https://pl.wikipedia.org/wiki?curid=3872161" title="Wioślarstwo na Letnich Igrzyskach Olimpijskich 2012 - ósemka kobiet">
Wioślarstwo na Letnich Igrzyskach Olimpijskich 2012 - ósemka kobiet



</doc>
<doc id="3872163" url="https://pl.wikipedia.org/wiki?curid=3872163" title="Wioślarstwo na Letnich Igrzyskach Olimpijskich 2012 - ósemka mężczyzn">
Wioślarstwo na Letnich Igrzyskach Olimpijskich 2012 - ósemka mężczyzn



</doc>
<doc id="3872164" url="https://pl.wikipedia.org/wiki?curid=3872164" title="Triathlon na Letnich Igrzyskach Olimpijskich 2012 - mężczyźni">
Triathlon na Letnich Igrzyskach Olimpijskich 2012 - mężczyźni



</doc>
<doc id="3872166" url="https://pl.wikipedia.org/wiki?curid=3872166" title="Triathlon na Letnich Igrzyskach Olimpijskich 2012 - kobiety">
Triathlon na Letnich Igrzyskach Olimpijskich 2012 - kobiety



</doc>
<doc id="3872168" url="https://pl.wikipedia.org/wiki?curid=3872168" title="Triathlon na Letnich Igrzyskach Olimpijskich 2012 - kwalifikacje">
Triathlon na Letnich Igrzyskach Olimpijskich 2012 - kwalifikacje



</doc>
<doc id="3872171" url="https://pl.wikipedia.org/wiki?curid=3872171" title="Lanksaare">
Lanksaare

Lanksaare – wieś w Estonii położona w gminie Saarde, w prowincji Parnawa, niedaleko granicy estońsko-łotewskiej.
Większość terenów wsi znajduje się na terenie Parku Narodowego Sookuninga.
Według spisu ludności z 2011 roku, w Lanksaare mieszkało wtedy 11 osób.

</doc>
<doc id="3872174" url="https://pl.wikipedia.org/wiki?curid=3872174" title="Moja miłość (film 2016)">
Moja miłość (film 2016)

Moja miłość (org. "I'm Not Ashamed") – amerykański dramat filmowy w reżyserii Briana Baugha, na podstawie pamiętników Rachel Scott, pierwszej ofiary masakry w Columbine High School z 20 kwietnia 1999 roku. Rachel jest główną bohaterką, a historie sprawców masakry Erica Harrisa i Dylana Klebolda przeplatają się z jej losami.

</doc>
<doc id="3872175" url="https://pl.wikipedia.org/wiki?curid=3872175" title="Józef Bielski">
Józef Bielski



</doc>
<doc id="3872181" url="https://pl.wikipedia.org/wiki?curid=3872181" title="ÍBK Keflavík w europejskich pucharach">
ÍBK Keflavík w europejskich pucharach



</doc>
<doc id="3872183" url="https://pl.wikipedia.org/wiki?curid=3872183" title="Odruchy nosowe">
Odruchy nosowe

Odruchy nosowe (ang. nasal reflexes) - zespół odruchów fizjologicznych, których wspólną cechą jest występowanie podrażnienia śluzówki nosa, co wywołuje kichanie.
Odruch nosowo-nosowy.
Przy odruchu nosowo-nosowym (ang. nasonasal reflex) za podrażnienie śluzówki nosa odpowiadają zanieczyszczenia, dostające się do dróg oddechowych podczas wymiany gazowej.
Bodźce zmieniające prawdopodobieństwo wystąpienia.
Zmiana prawdopodobieństwa wystąpienia odruchu nosowego jest związana ze zmianą drożności dróg oddechowych na odcinku nosowym.
Sytuacje fizjologiczne.
Drożność nosa, a tym samym prawdopodobieństwo wystąpienia odruchów nosowych, rośnie w następujących sytuacjach:
Spada natomiast w sytuacjach:
Odruch nosowo-oskrzelowy.
Odruch nosowo-oskrzelowy (ang. nasobranchial reflex) jest elementem odruchów związanych z nurkowaniem. Jego przyczyną jest nagła ekspozycja głowy na zimną wodę. Wywołuje to m.in. zwężenie światła oskrzeli i zwężenie światła dróg oddechowych w nosie. Odruch ma za zadanie zmniejszyć prawdopodobieństwo dostania się wody do płuc.
Udało się powiązać przebieg drogi eferentnej odruchu nosowo-oskrzelowego z nerwem trójdzielnym, a konkretnie z nerwem szczękowym.
Odruch oskrzelowo-nosowy.
Odruch oskrzelowo-nosowy (ang. bronchonasal reflex) jest elementem odpowiedzi alergicznej i jest związany czynnościowo z nerwem błędnym.
Odruch nosowo-zatokowy.
Odruch nosowo-zatokowy (ang. nososinal reflex) został zaproponowany w 1991 roku jako jeden z mechanizmów obronnych organizmu. Ma on polegać na celowym wynaczynieniu krwi do światła dróg oddechowych, a znajdujące się w płynie komórki układu immunologicznego (głównie mówi się o eozynofilach, ze względu na ich działanie przeciwpasożytnicze) miałyby działać w śluzówce dróg oddechowych.
Nerwica nosowa - odruch nosowo-genitaliowy.
Uczeń Sigmunda Freuda - Dr. William Fliess, w swoich badaniach klinicznych dowodził istnienia połączenia neurologicznego pomiędzy śluzówką nosa, a genitaliami. Jej występowanie następnie wiązał, zgodnie z teoriami swego mistrza o podświadomości, z występowaniem biseksualizmu, jako zaburzeniem właśnie w funkcjonowaniu tego połączenia. Obaj panowie - uczeń i mistrz - rozpoczęli wspólne badania, których jednak nie ukończono.
Udowodniono jednak, że połączenie to jest kluczowe przy powstawaniu neurastenii i innych zaburzeń neurogennych.
Jednak samo istnienia odruchu nosowo-genitaliowego (ang. nosogenital reflex) nie zostało potwierdzone w badaniach na dużej grupie badanych.

</doc>
<doc id="3872186" url="https://pl.wikipedia.org/wiki?curid=3872186" title="Trojszyk gryzący">
Trojszyk gryzący

Trojszyk gryzący ("Tribolium castaneum") – gatunek chrząszcza z rodziny czarnuchowatych i podrodziny Tenebrioninae.
Opis.
Chrząszcz o ciele wydłużonym, lekko spłaszczonym, długości od 3 do 3,5 mm. Jego ubarwienie może być rdzawobrązowe, rude lub czerwonobrunatne. Trzy ostatnie człony czułków ma żółte, jednakowo szerokie, szersze od poprzednich, tworzące buławkę. Człon końcowy jest okrągły. Głowa mniej masywna niż u trojszyka ulca, z ciemnymi plamkami przy przednim brzegu oka i o tępych policzkach, niewystających poza krawędź oczu. Przedplecze ma prostokątne w obrysie, najszersze pośrodku krawędzi bocznej, regularnie i niezbyt głęboko punktowane. Rzędy na pokrywach są wąskie, ze słabo widocznymi punktami, a międzyrzędy boczne mają tępe żeberka. Stopy cechuje ostatni człon krótszy niż pozostałe razem wzięte.
Biologia i występowanie.
Gatunek kosmopolityczny. Jego ojczyzną są prawdopodobnie Indie, gdzie występuje pod korą drzew. Synantrop. Występuje w ciepłych pomieszczeniach z przechowywaną żywnością. Odżywia się tam zbożem i jego przetworami, a także kakao, suszonymi owocami, orzeszkami ziemnymi czy imbirem. Spotykany też w zbiorach entomologicznych. W Polsce dość rzadko notowany.

</doc>
<doc id="3872191" url="https://pl.wikipedia.org/wiki?curid=3872191" title="Kaplica cmentarna w Łosiu">
Kaplica cmentarna w Łosiu

Kaplica cmentarna w Łosiu – drewniana kaplica greckokatolicka, przeniesiona w 1989 z Klimkówki do Łosia.
W 1764 powstała w Klimkówce drewniana cerkiew greckokatolicką Zaśnięcia Bogurodzicy, którą rozebrano w 1914, po wybudowaniu nowej murowanej świątyni. Prezbiterium rozebranej cerkwi przeniesiono na miejscowy cmentarz gdzie pełniło funkcję kaplicy. W 1989 przed zalaniem wodą Zalewu Klimkowskiego kaplicę wraz z częścią ekshumowanych grobów przeniesiono do Łosia. 
Obiekt wpisano w 1973 do rejestru zabytków.

</doc>
<doc id="3872201" url="https://pl.wikipedia.org/wiki?curid=3872201" title="Władysław Herman (ur. 1901)">
Władysław Herman (ur. 1901)



</doc>
<doc id="3872203" url="https://pl.wikipedia.org/wiki?curid=3872203" title="Noc przed egzaminami">
Noc przed egzaminami

Noc przed egzaminami (org. "Notte prima degli esami") – włoska komedia romantyczna z 2006 w reżyserii Fausto Brizziego, z Nicolasem Vaporidisem i Cristianą Capotondi w rolach głównych, o problemach młodzieży wkraczającej w dorosłe życie.
Twórcy filmu, wybierając tytuł, zainspirowali się piosenką Antonella Vendittiego z 1984 roku.
Nagrody.
Obraz nagrodzono statuetkami David di Donatello w 2006 w kategoriach: "dla debiutującego reżysera", "dla najlepszego filmu", "za najlepszy scenariusz", "dla najlepszego producenta". Był też nagradzany na festiwalach filmowych w: Annecy, Bastii, Capri i Taorminie. Aktorzy protagoniści – Cristiana Capotondi i Nicolas Vaporidis – uhonorowani zostali Nagrodą Guglielmo Biraghiego w 2007, przyznawaną przez Syndykat Włoskich Dziennikarzy Filmowych.
Fabuła.
Rzym lat osiemdziesiątych. Grupa uczniów liceum przygotowuje się do egzaminu dojrzałości. Luca zakochuje się w Claudii, źle traktując swojego nauczyciela literatury, który będzie wchodził w skład komisji egzaminacyjnej. Alice jest zakochana, ale boi się wyznać swoje uczucie, bo obiekt jej miłości kocha kogoś innego.
Obsada.
W filmie wystąpili:

</doc>
<doc id="3872204" url="https://pl.wikipedia.org/wiki?curid=3872204" title="Michał Kobyliński (ur. 1957)">
Michał Kobyliński (ur. 1957)



</doc>
<doc id="3872205" url="https://pl.wikipedia.org/wiki?curid=3872205" title="Michał Kobyliński (ur. 1890)">
Michał Kobyliński (ur. 1890)



</doc>
<doc id="3872208" url="https://pl.wikipedia.org/wiki?curid=3872208" title="Komisariat Straży Granicznej „Laski”">
Komisariat Straży Granicznej „Laski”



</doc>
<doc id="3872209" url="https://pl.wikipedia.org/wiki?curid=3872209" title="Puchar „Sportu” i PZHL">
Puchar „Sportu” i PZHL

Puchar „Sportu” i PZHL – coroczne rozgrywki klubowe w hokeja na lodzie w Polsce, organizowane przez redakcję czasopisma „Sport” i Polski Związek Hokeja na Lodzie.
Puchar „Sportu”.
Pierwotnie były rozgrywane turnieje o Puchar redakcji „Sportu”.
Puchar „Sportu” i PZHL.
Na początku 1982 zaplanowano zorganizowanie rozgrywek pucharowych z udziałem wszystkich 10 drużyn I-ligowych pod patronatem Totalizatora Sportowego. Pierwszym zwycięzcą Pucharu PZHL (określanego w prasie jako Puchar Polski) został Naprzód Janów.
Łącznie odbyło się osiem edycji od 1982 do 1989.

</doc>
<doc id="3872210" url="https://pl.wikipedia.org/wiki?curid=3872210" title="Katarzyna Starowicz-Bubak">
Katarzyna Starowicz-Bubak

Katarzyna Starowicz-Bubak (ur. 12 września 1976) – polska neurofarmakolog, doktor habilitowana nauk medycznych w dyscyplinie biologia medyczna. Specjalizuje się w strategiach leczenia bólu przewlekłego, zwłaszcza w podnoszeniu skuteczności leczenia bólu neuropatycznego oraz bólu związanego z chorobą zwyrodnieniową stawów, przez ukierunkowanie terapii na endogenny układ kanabinoidowy. Adiunkt w Instytucie Farmakologii PAN. 
Laureatka stypendium L’Oréal Polska dla Kobiet i Nauki w 2012 i Nagrody Narodowego Centrum Nauki w 2016.

</doc>
<doc id="3872215" url="https://pl.wikipedia.org/wiki?curid=3872215" title="Adam Noskowski">
Adam Noskowski

Adam Noskowski herbu Łada (zm. przed 30 marca 1647 roku) – podkomorzy lubelski w latach 1613–1647, starosta makowski w 1620 roku, dworzanin królewski.
Po ojcu dzierżył starostwo makowskie; z tytułem starosty występował w 1609 roku. Poseł na sejm 1611 roku z województwa lubelskiego. Zdaniem Henryka Gmiterka, widocznie nie znalazł w sobie predyspozycji do tej roli, bo więcej o nią nie zabiegał. 15 maja 1613 uzyskał przywilej na urząd podkomorzego lubelskiego. Poseł województwa lubelskiego na sejm 1620 roku. W 1627 został uposażony niewielkim starostwem dobrzyńskim. 
Miał co najmniej dwóch synów, których kształcił na włoskich uczelniach oraz trzy córki. Był właścicielem między innymi dóbr Łęczna, które powiększył o kilka wsi. W 1618 rozpoczął budowę w Łęcznej murowanego kościoła parafialnego, wybudował też mansjonarię, prepozyturę szpitalną, ratusz, a także zezwolił na budowę cerkwi. Został pochowany w ufundowanym przez siebie kościele łęczyńskim, według nowych badań – w krypcie pod kaplicą południową, która miała stać się kaplicą rodową Noskowskich. 

</doc>
<doc id="3872217" url="https://pl.wikipedia.org/wiki?curid=3872217" title="Puchar „Sportu” i PZHL 1989">
Puchar „Sportu” i PZHL 1989

Puchar „Sportu” i PZHL 1989 – ósma, ostatnia edycja rozgrywek o Puchar „Sportu” i PZHL.
Rywalizacja odbywała się w czasie trwającego w Szwecji turnieju mistrzostw świata Grupy A 1989, w których brała udział reprezentacja Polski.
Ćwierćfinały.
Mecze odbyły się 18 kwietnia 1989.
Półfinały.
Mecze odbyły się 21 kwietnia 1989.
Finał.
Rywalizacja w finale rozstrzygnęła się w dwumeczu w Bytomiu 23 kwietnia i w Krakowie 25 kwietnia 1989.
Wręczenia trofeum na ręce kapitana Polonii Bytom, Krystiana Michny, dokonał po meczu sekretarz odpowiedzialny redakcji czasopisma „Sport”, Jerzy Nakonieczny.

</doc>
<doc id="3872228" url="https://pl.wikipedia.org/wiki?curid=3872228" title="Zbigniew Niedośpiał">
Zbigniew Niedośpiał

Zbigniew Niedośpiał (ur. 23 stycznia 1968) – polski hokeista.
Kariera zawodnicza.
W barwach reprezentacji Polski do lat 20 uczestniczył w turniejach mistrzostw świata juniorów do lat 20 w 1987, 1988 (Grupa A). 
Był zawodnikiem Podhala Nowy Targ w sezonach 1986/1987, 1987/1988, 1988/1989. W edycji 1989/1990 występował w barwach Unii Oświęcim. W trakcie sezonu II ligi 1991/1992 został zawodnikiem STS Sanok, z którym zdobył mistrzostwo tych rozgrywek i awans do I ligi. Po sezonie odszedł z klubu.

</doc>
<doc id="3872229" url="https://pl.wikipedia.org/wiki?curid=3872229" title="Czesi wołyńscy">
Czesi wołyńscy

Czesi wołyńscy (czes. "volyňští Češi", "Volyňáci", ukr. "волинські чехи", "wołynśki czechy") – mniejszość narodowa, która osiedliła się na środkowym i północnym Wołyniu (ob. północno-zachodnia Ukraina, dawna gubernia wołyńska) w XIX w.
Historia.
Imperium Rosyjskie.
Osadnictwo czeskie na Wołyniu było spowodowane ubóstwem rolników i drobnych rzemieślników czeskich w ówczesnych Austro-Węgrzech, którzy szukali możliwości wyjazdu do innych krajów. Pod koniec lat 60. XIX w. rosyjskie władze i car Aleksander II stworzyli bardzo dogodne warunki do kupowania ziemi na terenach Wołynia dla około 16 tysięcy emigrantów z Czech. Po klęsce powstania listopadowego rosyjskie władze odebrały polskiemu ziemiaństwu część majątków także na Wołyniu. Właściciele ziemscy stracili tanią siłę roboczą po wyzwoleniu chłopów z pańszczyzny i w tej sytuacji chętnie sprzedawali Czechom ziemię. Przykładem jest wioska Czeskie Nowosiółki, 14 km od Beresteczka, założona przez czeskich emigrantów, którzy wspólnie kupili 400 hektarów ziemi od polskiego szlachcica Aleksandra Sławoszewskiego. Ogółem gubernia wołyńska w 1897 r. była zamieszkana przez 27 670 Czechów, z których 92% miało rosyjskie obywatelstwo. Największa fala czeskich kolonistów przybyła na Wołyń w latach 1878–1897.
II Rzeczpospolita.
Po 1918 r. ta część Wołynia została włączona do Polski (województwo wołyńskie). Dla czeskich Wołyniaków oznaczało to okres dobrobytu i zwiększonego zbytu na produkty rolne.
Polski spis powszechny z 1921 wykazał, iż województwo wołyńskie zamieszkiwało około 25 tysięcy Czechów w 534 miejscowościach (w 107 z nich zamieszkiwało więcej niż 30 Czechów, w 51 Czesi byli jedyną ludnością). Według spisu powszechnego z 1931 językiem czeskim posługiwało się w Polsce 29 739 osób. Zdecydowaną większość w tej grupie stanowili Czesi wołyńscy (27 978 osób, czyli 1,5% ludności województwa wołyńskiego).
Czesi na terenie Wołynia mieli własne organizacje społeczne i kulturalne, 27 bibliotek, wydawano czeskie pisma „Hlas Volyně” oraz „Buditel”.
Intensywna uprawa roli była głównym źródłem utrzymania Czechów wołyńskich. Uprawiali głównie żyto i zajmowali się hodowlą bydła. Czesi posiadali także 10 regionalnych browarów, mleczarnie, cukrownie, olejarnie i młyny.
Czesi wołyńscy należeli w większości do Kościoła prawosławnego, który od 1928 r. przeszedł pod zwierzchnictwo Czeskiej Cerkwi Prawosławnej z władyką Gorazdem na czele. Centrum czeskiego prawosławia na Wołyniu stał się Kwasiłów, gdzie znajdował się prawosławny sobór i gdzie drukowano czasopismo religijne „Za pravdu”. W dwudziestoleciu międzywojennym w Kwasiłowie działał konsulat czechosłowacki, który swą jurysdykcją obejmował powiat łucki.
II wojna światowa i wysiedlenia.
17 września 1939 r. Armia Czerwona zajęła Wołyń. Już zimą 1940 r. sowieckie władze ogłosiły tworzenie kołchozów, co w praktyce oznaczało przymusowe upaństwowienie i kolektywizację całej ziemi rolnej. Okupacja niemiecka przerwała tę akcję, jednak przyniosła zwiększone represje przeciwko ludności cywilnej.
Rzeź wołyńska 1943–1944 spowodowała zniszczenie licznych gospodarstw czeskich, jednak ofiar śmiertelnych było niewiele. Armia Czerwona wróciła na Wołyń w lutym 1944 r. Towarzyszył jej I Czechosłowacki Korpus Armijny generała Ludvíka Svobody. W wioskach natychmiast ogłoszono mobilizację i zabrano wszystkich dorosłych mężczyzn do wojska. Czesi u gen. Svobody mieli wywalczyć sobie prawo do repatriacji. Przygotowania do niej trwały od jesieni 1946 r., jednak Józef Stalin przez 2 lata opóźniał ten proces. Niewielu Czechów (głównie z mieszanych małżeństw) zdecydowało się zostać na Wołyniu. Każda wyjeżdżająca rodzina miała prawo do zabrania pary koni, wozu, dwóch krów i 2 ton dobytku.
Repatriantów kierowano na teren dawnego Kraju Sudetów, opróżnionego z niemieckiej ludności (m.in. 66 rodzin czeskich osiadło na ziemi osobłoskiej).
Dalsze losy.
W latach 90. do Czechosłowacji wróciło 1812 Czechów z Ukrainy.
Stowarzyszenie reprezentujące 700 rodzin Czechów wołyńskich w 2010 r. wystąpiło do premiera Republiki Czeskiej o odszkodowania za ziemię zabraną im na Wołyniu. Rząd odpowiedział im, że nie ma żadnych prawnych podstaw do wypłaty odszkodowań, bo nie byli wtedy obywatelami Czechosłowacji, a te tereny nigdy nie leżały w granicach tego państwa. Po wybuchu konfliktu ukraińsko-rosyjskiego w 2014 r. Czesi wołyńscy zwrócili się do rządu czeskiego z prośbą o pomoc w powrocie do Czech. Rząd uznał jednak, iż społeczności nie grozi niebezpieczeństwo i nie zaproponował im pomocy. We wrześniu 2014 r. Miloš Zeman zdecydował się zapewnić możliwość repatriacji 40 rodzinom. W ramach programu przesiedleń do Czech do 2015 r. wróciło 135 osób, które otrzymały prawo stałego pobytu.

</doc>
<doc id="3872230" url="https://pl.wikipedia.org/wiki?curid=3872230" title="Hotel DoubleTree by Hilton w Łodzi">
Hotel DoubleTree by Hilton w Łodzi



</doc>
<doc id="3872235" url="https://pl.wikipedia.org/wiki?curid=3872235" title="Best value procurement">
Best value procurement

Best value procurement – metodyka zakupowa, która organizuje proces zakupowy w taki sposób, że przy wyborze dostawcy i udzieleniu zamówienia, kupujący uwzględnia, poza ceną, również jakość i doświadczenie oferentów. 
Metodyka ta została po raz pierwszy użyta w 1992 r. przez Deana T. Kashiwagiego. Stosowanie jej w reżimie prawa zamówień publicznych w Stanach Zjednoczonych dopuszcza Federal Acquisition Regulation i 10 USC § 2304. Jest stosowana również w krajach UE. W Holandii została zastosowana do kontraktowania robót drogowych (m.in. projekt pilotażowy "Fast Track") przez zarząd infrastruktury publicznej (Rijkswaterstaat), a także przy inwestycjach: fazy N1 budowy lotniska Lelystad oraz rozbudowy terminala A Portu lotniczego Amsterdam-Schiphol.

</doc>
<doc id="3872238" url="https://pl.wikipedia.org/wiki?curid=3872238" title="Bogdan Burdziej">
Bogdan Burdziej

Bogdan Burdziej (ur. 10 grudnia 1954 w Mrągowie) – literaturoznawca, profesor nauk humanistycznych, wykładowca Uniwersytetu Mikołaja Kopernika w Toruniu.
W 1977 r. ukończył filologię polską na Uniwersytecie Mikołaja Kopernika w Toruniu na podstawie pracy magisterskiej "Problem „duszy rosyjskiej" w literaturze i publicystyce okresu Młodej Polski". W 1989 r. również na UMK uzyskał stopień doktora nauk humanistycznych broniąc rozprawy „"Szkice" Adama Szymańskiego na tle literatury zsyłkowej". Promotorem pracy magisterskiej i doktorskiej był Artur Hutnikiewicz. W 1999 r. uzyskał stopień doktora habilitowanego w zakresie literaturoznawstwa na podstawie rozprawy "Super flumina Babylonis. Psalm 136/137 w literaturze polskiej XIX-XX w." W 2016 r. odebrał nominację profesorską z rąk prezydenta Rzeczypospolitej Polskiej Andrzeja Dudy.
W latach 1977–1982 pracował jako nauczyciel w szkole w Łążynie (gmina Obrowo). Od 1982 r. związany zawodowo z Uniwersytetem Mikołaja Kopernika. W latach 2007–2014 kierował Zakładem Literatury Młodej Polski i Dwudziestolecia Międzywojennego (Wydział Filologiczny). W 1985 r. na Uniwersytecie Jagiellońskim w Krakowie odbył staż naukowy, przebywał również na stypendiach w Rzymie w Centro Incontri e Studi Europei Uniwersytetu La Sapienza (w latach 1985, 1992, 1993).

</doc>
<doc id="3872243" url="https://pl.wikipedia.org/wiki?curid=3872243" title="Aleksander Cinker">
Aleksander Cinker

Aleksander Cinker (hebr.: אלכסנדר צינקר, ros.: Александр Цинкер, ang.: "Alexander Tzinker" lub "Alexander Tsinker", ur. 2 stycznia 1953 na terenie Ukraińskiej SRR) – izraelski inżynier i polityk, w latach 1999–2003 poseł do Knesetu z listy Jisra’el ba-Alijja.
Życiorys.
Urodził się 2 stycznia 1953 na Ukrainie. W 1975 roku ukończył studia na Politechnice im. Karola Marksa w Erywaniu, zaś w 1988 uzyskał doktorat po studiach w Moskwie. W 1990 wyemigrował do Izraela.
W wyborach parlamentarnych w 1999 po raz pierwszy i jedyny dostał się do izraelskiego parlamentu. Wkrótce po wyborach opuścił Jisra’el ba-Alijja wraz z Romanem Bronfmanem i do końca kadencji zasiadał w ławach poselskich kolejno w czterech różnych frakcjach parlamentarnych. Był członkiem czterech komisji parlamentarnych.

</doc>
<doc id="3872244" url="https://pl.wikipedia.org/wiki?curid=3872244" title="Tick, tick... Boom! (musical)">
Tick, tick... Boom! (musical)

Tick, Tick... Boom! (tytuł stylizowany na tick, tick... BOOM!) – musical amerykańskiego kompozytora Jonathana Larsona, zdobywcy nagrody Pulitzera oraz trzech nagród Tony, za jego musical Rent.
Głównym bohaterem musicalu jest Jonathan - młody kompozytor, żyjący w Nowym Jorku w 1990 roku. W ciągu kilku dni ma się odbyć próbne przedstawienie (workshop) jego musicalu "Superbia". Dzień później Jonathan skończy 30 lat. Te wydarzenia powodują niepokój głównego bohatera, niepewność, czy podjął odpowiednie decyzje życiowe. Historia zawiera wiele wątków autobiograficznych, do których zaliczają się: styl życia głównego bohatera i musical "Superbia", nad którym Larson naprawdę pracował (w latach 1983-1990).
Początkowo musical był wystawiany przez samego Larsona (w latach 1990-1993), jako "monolog rockowy" zatytułowany najpierw "30/90", następnie "Boho Days" i wreszcie "tick, tick... BOOM!". 
W 2001 roku musical został zrekonstruowany przez Davida Auburna, na podstawie wielu wersji scenariusza stworzonych przez Larsona. Przerobił on również monolog na sztukę dla trzech aktorów. Wcielają się oni w role "Jonathana", jego dziewczyny "Susan" oraz jego przyjaciela "Michaela."
Utwory.
Jednym z utworów zawartych na albumie demo jest "Why". W tej wersji zamiast "Come to Your Senses", cytowany jest inny utwór z "Superbii" - "LCD Readout".

</doc>
<doc id="3872245" url="https://pl.wikipedia.org/wiki?curid=3872245" title="Alexander Tzinker">
Alexander Tzinker



</doc>
<doc id="3872246" url="https://pl.wikipedia.org/wiki?curid=3872246" title="Alexander Tsinker">
Alexander Tsinker



</doc>
<doc id="3872247" url="https://pl.wikipedia.org/wiki?curid=3872247" title="Paweł Yi Do-gi">
Paweł Yi Do-gi

Paweł Yi Do-gi (kor. 이도기 바오로; ur. 1743 w Cheongyang w Korei; zm. 24 lipca 1798 w Jeongsan) – koreański męczennik, błogosławiony Kościoła katolickiego.
Yi Do-gi urodził się w 1743 r. w Cheongyang. W rodzinnej miejscowości zetknął się z wiarą katolicką i sam został chrześcijaninem. Po pewnym czasie przeniósł się z rodziną do Jeongsan, gdzie zajął się wyrobem ceramiki.
W 1797 w Korei rozpoczęły się prześladowania katolików. Pewnego dnia do Pawła Yi Do-gi przyszedł niewierzący sąsiad, który zagroził, że doniesie na policję, iż ten jest przywódcą lokalnych katolików. Przerażona żona Pawła Yi Do-gi próbowała skłonić go do ucieczki, lecz ten odmówił. Paweł Yi Do-gi został aresztowany 8 czerwca. W jego domu prześladowcy znaleźli krzyż i kilka religijnych książek. Był wielokrotnie torturowany, by wyrzekł się wiary oraz zdradził miejsca pobytu innych chrześcijan, proponowano mu również oficjalne stanowisko. Mimo wszystko Paweł Yi Do-gi pozostał nieugięty. Poniósł męczeńską śmierć 24 lipca 1798 roku.
Paweł Yi Do-gi został beatyfikowany przez papieża Franciszka 16 sierpnia 2014 roku w grupie 124 męczenników koreańskich.
Wspominany jest 31 maja z grupą 124 męczenników koreańskich.

</doc>
<doc id="3872251" url="https://pl.wikipedia.org/wiki?curid=3872251" title="Giennadij Riger">
Giennadij Riger

Giennadij Riger (hebr.: גנדי ריגר, ros.: Геннадий Ригер, ang.: "Gennady Riger", ur. 24 maja 1948 w ZSRR, zm. 12 października 2015) – izraelski polityk, w latach 1999–2003 poseł do Knesetu z listy Jisra’el ba-Alijja.
Życiorys.
Urodził się 24 maja 1948 w ZSRR. W Związku Radzieckim ukończył studia inżynierskie, a następnie pracował w tym zawodzie. W 1990 wyemigrował do Izraela&lt;.
W wyborach parlamentarnych w 1999 po raz pierwszy i jedyny dostał się do izraelskiego parlamentu z listy Jisra’el ba-Alijja. Zasiadał w sześciu komisjach parlamentarnych oraz kilku komisjach specjalnych. W kolejnych wyborach nie uzyskał reelekcji, ponieważ jego partia zdobyła tylko dwa mandaty poselskie.
Zmarł 12 października 2015.

</doc>
<doc id="3872252" url="https://pl.wikipedia.org/wiki?curid=3872252" title="Gennady Riger">
Gennady Riger



</doc>
<doc id="3872253" url="https://pl.wikipedia.org/wiki?curid=3872253" title="Mirbud">
Mirbud

Mirbud S.A. – polskie przedsiębiorstwo budowlane działające głównie jako generalny wykonawca lub generalny realizator we wszystkich segmentach budownictwa. 
Charakterystyka.
Specjalizuje się w realizacji obiektów przemysłowych, obiektów użyteczności publicznej, centrów logistycznych i handlowych, jak również w budownictwie mieszkaniowym.
Mirbud zatrudnia około 400 pracowników, w tym kadrę inżynierską, posiada również rozwinięty park maszynowy.
W 2008 roku zadania inwestycyjne w zakresie budownictwa mieszkaniowego w systemie deweloperskim przejęła notowana na GPW spółka – "JHM Development S.A."; powstała grupa kapitałowa z jednostką dominująca Mirbud. W 2010 roku profil działalności Grupy Mirbud został poszerzony, dołączyła do niej spółka zależna od JHM Development – "Marywilska 44 Sp. z o.o.", która jest właścicielem i zarządza największym centrum handlowym w obrębie Warszawy. Grupa rozpoczęła działalność w branży zarządzania halami handlowymi oraz wynajmu powierzchni komercyjnych. W tym samym roku dołączono "Przedsiębiorstwo Budowy Dróg i Mostów Kobylarnia S.A.", dzięki któremu Grupa powiększyła zakres działania w segmencie wykonawstwa robót drogowych i mostowych oraz produkcji mas bitumicznych. W 2015 roku do grupy kapitałowej dołączyła spółka "Expo Mazury S.A." zarządzająca centrum kongresowo-wystawienniczym w Ostródzie.

</doc>
<doc id="3872261" url="https://pl.wikipedia.org/wiki?curid=3872261" title="Kościół Chrześcijański „Nowe Pokolenie” w Katowicach">
Kościół Chrześcijański „Nowe Pokolenie” w Katowicach

Kościół Chrześcijański „Nowe Pokolenie” w Katowicach – zbór Kościoła Bożego w Polsce, pastorem jest Marcin Bochenek.
Kościół Chrześcijański „Nowe Pokolenie” w Katowicach jest wspólnotą, która silny nacisk kładzie na rozwijanie indywidualnej relacji z Bogiem, oraz ewangelizację. 
Historia.
Kościół Chrześcijański „Nowe Pokolenie” w Katowicach został utworzony w roku 2013 jako misja Kościoła „Nowe Pokolenie” w Będzinie.
Prace nad utworzeniem wspólnoty rozpoczęły się w połowie czerwca, kiedy zaczęto organizować pierwsze ewangelizacje uliczne. Organizatorem powyższych zgromadzeń od samego początku zajmował się Marcin Bochenek. Od 20 lipca Kościół zaczął spotkania w Katowickim Hotelu Diament przy ulicy Dworcowej 9. Rozpoczęły się również starania do zarejestrowania wspólnoty w federacji Kościołów Bożych, co nastąpiło w lipcu 2014 roku. Wspólnota od początku bardzo mocny nacisk kładła na działania ewangelizacyjne w mieście, organizując między innymi rozdawanie ciepłych napojów na ulicach miasta, „Walentynki z Jezusem”, „Dzień Kobiet”. Od 2014 roku Nowe Pokolenie wspólnie z innymi katowickimi Kościołami (Kościół Baptystyczny „Opoka”, Kościół Metodystyczny, Kościół Chrystusowy, Kościół Wolnych Chrześcijan) stała się współorganizatorem międzydenominacyjnego nabożeństwa odbywającego się cyklicznie w Wielki Piątek.
Od kwietnia 2014 wspólnota rozszerzyła działalność misyjną, czego efektem były między innymi koncerty w Katowicach promujące wartości chrześcijańskie; 19 maja 2014 na ulicy Stawowej Kościół zorganizował koncert chóru gospel „Sign of the Dove” z U.S.A. Miesiąc później 19 czerwca zorganizowany został koncert chrześcijańskiego rapu. Cały czas prowadzona była współpraca z lokalnymi i krajowymi wspólnotami przy organizacji wydarzeń ulicznych. We wrześniu 2014 Kościół współorganizował ewangelizacyjną imprezę pod nazwą Festiwal Życia, która odbyła się na terenie Parku Śląskiego. W roku 2015 Kościół zorganizował wyjazd ok. 1000 osób na Słowacką edycję wydarzenia zorganizowaną w Bratysławie pod hasłem „Bratysława za 20zł”
W latach 2015 - 2016 Kościół organizował konferencje z pastorem Henrym Mardava – dyrektorem Christ for All Cities Ministries, oraz z biskupem Victory Christian Churches.

</doc>
<doc id="3872262" url="https://pl.wikipedia.org/wiki?curid=3872262" title="Eduard Halimi">
Eduard Halimi

Eduard Halimi (ur. 8 grudnia 1972 w Korczy) – albański polityk i prawnik, minister sprawiedliwości w latach 2011–2013.
Życiorys.
W 1995 roku ukończył studia licencjackie w zakresie prawa na Uniwersytecie Tirańskim. W 1997 roku ukończył szkołę policyjną. W 2000 uzyskał stopień magistra.
Do 2005 roku pracował jako prawnik. W 2002 rozpoczął również pracę jako ekspert jednego z zespołów parlamentarnych. W październiku 2005 roku objął stanowisko wiceministra sprawiedliwości, które zajmował do 2008, kiedy zaczął pełnić funkcję Adwokata Ludu, broniącego praw i wolności jednostki przed niewłaściwymi działaniami organów administracji publicznej. W 2007 wszedł również w skład rady miejskiej Tirany.
W wyniku wyborów w 2009 roku został deputowanym do Zgromadzenia Albanii z ramienia Demokratycznej Partii Albanii. W latach 2009–2011 był sekretarzem parlamentarnej komisji spraw prawnych.
21 lipca 2011 roku zastąpił Bujara Nishaniego na stanowisku ministra sprawiedliwości w rządzie premiera Saliego Berishy. Pełnił tę funkcję do rozwiązania gabinetu 15 września 2013 roku.

</doc>
<doc id="3872263" url="https://pl.wikipedia.org/wiki?curid=3872263" title="2. deild Wysp Owczych (2009)">
2. deild Wysp Owczych (2009)

W roku 2009 odbyła się 33. edycja 2. deild Wysp Owczych – trzeciej ligi piłki nożnej Wysp Owczych. W rozgrywkach brało udział 10 klubów z całego archipelagu. Dwa kluby z pierwszych miejsc awansowały do 1. deild. W sezonie 2009 były to: AB II Argir oraz EB/Streymur II. Kluby z ostatnich miejsc spadały do 3. deild, a w roku 2009 były to: Undrið FF i B71 II Sandoy.

</doc>
<doc id="3872264" url="https://pl.wikipedia.org/wiki?curid=3872264" title="Johannes Neuhäusler">
Johannes Neuhäusler

Johannes Neuhäusler (ur. 27 stycznia 1888 w Erdweg, zm. 14 grudnia 1973 w Monachium) – niemiecki biskup katolicki, teolog i uczestnik antyfaszystowskiego ruchu oporu w Niemczech.
Życiorys.
Pochodził z rodziny rolniczej, miał ośmioro rodzeństwa. Po przejęciu władzy przez nazistów otrzymał jako ksiądz katolicki zlecenie kapituły katedralnej prowadzenia rejestru działań nazistów przeciwko Kościołowi i interweniowania przeciwko nim na drodze dyplomatycznej. Swoją działalność prowadził przez wiele lat mimo zagrożenia aresztowaniem i represjami. Ostatecznie uwięziony został 4. lutego 1941 r. Z berlińskiego więzienia trafił najpierw do KL-Sachsenhausen, a później do KL Dachau. Pod koniec wojny włączony do transportu więźniów specjalnych został uwolniony przez żołnierzy Wehrmachtu z rąk SS i kilka dni później przekazany Amerykanom.
Po wojnie pełnił funkcję biskupa pomocniczego, a potem regionalnego w Monachium. W 1947 r. Uniwersytet w Monachium przyznał mu godność
doktora honoris causa.

</doc>
<doc id="3872270" url="https://pl.wikipedia.org/wiki?curid=3872270" title="James Washington">
James Washington

James Washington III (ur. 12 grudnia 1987 w Saint Louis) – amerykański koszykarz, występujący na pozycji rozgrywającego, aktualnie zawodnik Vichy Clermont Metropole.
27 grudnia 2016 został zawodnikiem Anwilu Włocławek. 1 lipca 2017 podpisał umowę z TBV Startem Lublin. 5 lipca 2018 podpisał nową, dwuletnią, umowę z zespołem z Lublina.
26 lipca 2019 dołączył do rumuńskiego BCM U FC Arges Pitești. 17 grudnia zawarł umowę z chorwackim KK Split.
18 czerwca 2020 podpisał kontrakt z Polpharmą Starogard Gdański. 16 lutego 2021 zawarł umowę z Anwilem Włocławek. 29 marca został zawodnikiem Vichy Clermont Metropole, występującego w II lidze francuskiej (Pro-B).

</doc>
<doc id="3872271" url="https://pl.wikipedia.org/wiki?curid=3872271" title="AEK Arena">
AEK Arena

AEK Arena – Georgios Karapatakis (gr. "AEK Αρένα – Γεώργιος Καραπατάκης") – stadion piłkarski w miejscowości Larnaka na Cyprze.
Historia.
14 sierpnia 2015 roku właściciel klubu piłkarskiego AEK Larnaka – Andreas Karapatakis ogłosił, że klub wybuduje nowy stadion o pojemności 5600 miejsc z możliwością powiększenia do 8000 miejsc, a większość planowanych kosztów (5,5 miliona Euro) mają ponieść udziałowcy klubu. Stadion powstał w ekspresowym tempie, bowiem inauguracje planowano już na start sezonu Protathlima A’ Kategorias (2016/2017) – 20 sierpnia 2016 roku. AEK pierwszy mecz w roli gospodarza miał rozegrać w 3. kolejce przeciwko Karmiotissa Pano Polemidia, jednak po pierwszej sesji treningowej zawodnicy zgodnie przyznali, że murawa jest zbyt nierówna i niebezpieczna, aby można było rozegrać na niej mecz, w związku z czym spotkanie przeniesiono na stadion Neo GSZ.
Ostatecznie pierwszy mecz odbył się niewiele ponad miesiąc później, a inauguracja wypadła niezwykle okazałe, bowiem zielono-żółci pokonali zespół Aris Limassol 4:0. Oficjalnego otwarcie dokonał w dniu 27 listopada 2016 roku prezydent Republiki Cypryjskiej – Nikos Anastasiadis, na którym została mu przekazana koszulka AEK-u z numerem 94, który symbolizuje rok założenia klubu. Ostatecznie stadion ma pojemność 7400 miejsc, z możliwością powiększenia do 8000. Koszt budowy wyniósł około 10 milionów Euro.

</doc>
<doc id="3872272" url="https://pl.wikipedia.org/wiki?curid=3872272" title="George Grey Barnard">
George Grey Barnard

George Grey Barnard (ur. 24 maja 1863 w Bellefonte, zm. 24 kwietnia 1938 w Nowym Jorku) – amerykański rzeźbiarz, grafik i kolekcjoner sztuki. Członek stowarzyszony National Academy of Design (od 1902). 
Zgromadzone przez niego dzieła sztuki oraz architektoniczne detale z kilku europejskich, średniowiecznych klasztorów stały się, za pośrednictwem Johna D. Rockefellera, podstawą kolekcji muzeum The Cloisters.
Życiorys i twórczość.
Młodość.
George Grey Barnard był synem Josepha H. Barnarda, prezbiteriańskiego ministra i Marthy Gray. Używał jako własnego nazwiska panieńskiego matki, choć w zmodyfikowanej formie. Miał troje rodzeństwa: Evana, May, i Barbarę.
W 1866 roku rodzina Barnardów opuściła Bellefonte, zamieszkując kolejno w: Brookfield, Kankakee i Muscatine. Jako dziecko Barnard interesował się życiem dzikich zwierząt na prerii. W rezultacie zajął się taksydermią. Był samoukiem, a zgromadzone przez niego wypchane okazy (ponad 1000) były przedmiotem żywego zainteresowania lokalnej społeczności Środkowo-Zachodnich Stanów Zjednoczonych.
Pierwszą pracą Barnarda była posada asystenta jubilera w Muscatine. Pracował również jako rytownik u jubilera w Chicago. Już jako dojrzały nastolatek zaczął rzeźbić. Studiował krótko u rzeźbiarza Leonarda Volka, tworząc pod jego okiem pierwsze swoje dzieła z marmuru. Mając 19 lat rozpoczął studia w Art Institute of Chicago. Podczas studiów zainteresował się blisko Michałem Aniołem, który stał się inspiracją dla jego twórczości. Dzięki pieniądzom zarobionym ze sprzedaży swych dzieł mógł wyjechać do Francji, aby kontynuować naukę.
Wyjazd do Francji.
Po przyjeździe do Francji studiował w paryskiej Société Nationale des Beaux Arts w pod kierunkiem Pierre’a-Jules’a Caveliera. Jego sponsorem na początku kariery stał się Alfred Corning Clark, który zamówił u niego pierwsze rzeźby: "Chłopiec" i "Braterska miłość". W 1894 roku, jeszcze podczas studiów w Paryżu, Barnard zaprezentował 6 swoich rzeźb na wystawie w salonie na Polu Marsowym, sponsorowanej przez Société Nationale des Beaux Arts. Dzięki nim stał się znany jako artysta. Jedna z tych rzeźb, "Walka dwóch natur człowieka", zlecona przez Alfreda Clarka za 25 000 dolarów, znajduje się obecnie w zbiorach Metropolitan Museum of Art. Wykonane z marmuru dzieło przedstawia dwóch mężczyzn, umieszczonych jeden nad drugim, ale bez ukazania typowego starcia dobra ze złem, na co mógłby wskazywać tytuł rzeźby. Podczas pobytu w Paryżu Barnard poznał Ednę Monroe, mieszkankę Bostonu, którą poślubił przed powrotem do Stanów Zjednoczonych. Po powrocie Barnardowie zamieszkali w swoim domu w Washington Heights na Manhattanie. Mieli troje dzieci: Monroe, Barbarę i Vivię.
Powrót do Stanów Zjednoczonych.
Po powrocie do Stanów Zjednoczonych Barnard zrealizował rzeźbę w drewnie, "Norweski zegar", a także takie dzieła jak: "Kamieniarz", "Panieństwo" i kontrowersyjny "Pan", wykonany z brązu, który miał być ustawiony w nowojorskim Central Parku, ale został odrzucony, ponieważ przedstawiał nagą postać. Było to jedno z wielu rozczarowań, jakich wówczas Barnard doznał. Uchodził on za człowieka o silnych zasadach i ideałach, nieskorego do kompromisów. Dodatkowym powodem jego kłopotów stała się w 1896 roku śmierć dotychczasowego mecenasa, Alfreda Corninga Clarka.
Choć miał w tym czasie kilka zleceń, które pozwoliły mu na przeżycie, to dopiero zamówienie złożone w 1902 roku przez Josepha Millera Hustona okazało się przełomowe. Dotyczyło ono dekoracji rzeźbiarskiej budynku Pennsylvania State Capitol w Harrisburgu. Pierwotne zamówienie obejmowało znacznie większy zespół rzeźbiarski niż ten, który został ostatecznie zrealizowany; powstać miało 6 grup rzeźbiarskich, przewidzianych do ustawienia na postumentach przed wszystkimi trzema zachodnimi wejściami do budynku. Barnard zabrał się niezwłocznie do szkicowania i tworzenia małych modeli w glinie.
Ponowny wyjazd do Francji.
Gdy tylko ukończył pierwszy z tych modeli, wyruszył do Francji, aby rozpocząć realizację 27 postaci. W 1904 roku pierwotny rzeźbiarski program został ograniczony z powodów finansowych, co pozwoliło mu skupić się na realizacji dwóch grup do dekoracji głównego wejścia. Barnard ukończył je w 1910 roku. Były to: grupa północna – "Miłość i praca: niezłamane prawo" oraz południowa – "Brzemię życia: złamane prawo". Podczas pobytu w Moret Barnard zaczął kolekcjonować dzieła francuskiej sztuki średniowiecznej, które gromadził podczas swych europejskich podróży. Ponieważ żył nieco ponad stan, został później zmuszony do sprzedaży części swojej ogromnej kolekcji bogatym amerykańskim klientom, aby móc zapłacić swoim pracownikom za marmurowe odlewy rzeźb.
Barnard pozostał w Paryżu przez 7 lat, odnosząc w tym czasie wielki sukces na wystawie w Salonie na Polu Marsowym. Wspomniane rzeźby zostały wyeksponowane w widocznym miejscu po obu stronach wejścia do Grand Palais. W tym samym czasie realizacja zamówienia dla Pennsylvania State Capitol w Harrisburgu napotkała trudności. Ostatecznie jednak, dzięki pomocy przyjaciół Barnarda, prace zostały 4 października 1911 roku odsłonięte przy głównym wejściu do budynku Capitolu w Harrisburgu. W otwarciu uczestniczył kilkutysięczny tłum mieszkańców oraz znane osobistości jak: byli gubernatorzy stanu Pensylwania, James A. Beaver i Samuel W. Pennypacker oraz artystka Violet Oakley.
Powrót do Stanów Zjednoczonych.
W 1913 roku Barnard wziął udział w wystawie Armory Show, na której zaprezentował 5 swoich prac z marmuru: "Syn marnotrawny", "Samotność", "Umierający muzyk", "Narodziny" i "Tajemnica". W 1914 roku założył na Washington Heights The Cloisters, pomyślany jako przykład średniowiecznego klasztoru. Znalazły się w nim średniowieczne artefakty z jego prywatnej kolekcji. Kolekcja Barnarda była pierwszą prezentacją sztuki tej epoki w Ameryce. The Cloisters został później zakupiony przez Johna D. Rockefellera i stanowi obecnie część kolekcji Metropolitan Museum of Art. Wśród eksponatów znalazły się fragmenty średniowiecznych francuskich klasztorów, takich jak: XII-wieczny krużganek z benedyktyńskiego opactwa Saint-Michel-de-Cuxa, zrekonstruowany z 460 fragmentów, XII-wieczny kapitularz z opactwa Pontaut, zamienionego po rewolucji francuskiej na stajnię, wystrój rzeźbiarski opactwa w Saint-Guilhem-le-Désert, portal z XII-wiecznego kościoła w Coulangé czy ostrołukowe, wysokie na 5 m okna z opactwa Sainte-Trinité w Beaumont-le-Roger. Średniowieczne artefakty Barnarda ma również Philadelphia Museum of Art.
Drugim obiektem zainteresowania Barnarda była osoba Abrahama Lincolna. Artysta otrzymał zamówienie od Charlesa Phelpsa i Anny Taftów na wykonanie z brązu posągu Lincolna dla Lytle Park w Cincinnati. Rzeźba ta, kopiowana i uznawana za jeden z najpiękniejszych wizerunków tego prezydenta, była wynikiem, jak sam określił, „jego podróży do serca Lincolna”. Jednak w chwili swego powstania dzieło to stało się przedmiotem wielu kontrowersji, przez wielu było krytykowane jako nieładne i pozbawione gustu; sam artysta czuł, że przekucie cech Lincolna w dzieło sztuki będzie bardzo trudnym zadaniem. Po realizacji pomnika Lincolna zrealizował trzy inne kopie oraz liczne popiersia, z których jedno zostało wystawione w pobliżu Talleyrand Park w Bellefonte, a drugie na terenie kampusu Pennsylvania State University.
Ostatnim zamierzeniem Barnarda było stworzenie imponującego, ponadczasowego pomnika pokoju, zatytułowanego "Łuk tęczy" i poświęconego matkom, których synowie polegli na wojnie. Ostatnie lata swojego życia artysta spędził na rzeźbieniu gipsowego modelu pomnika, który miał mieć ponad 30 m wysokości. Ukończony tuż przed jego śmiercią model został następnie zdemontowany, a jego części uległy rozproszeniu.
Śmierć.
24 kwietnia 1938 roku Barnard zmarł. Uroczystości pogrzebowe odbyły się w The Cloisters na Washington Heights. Pochowany został na cmentarzu w Harrisburgu.

</doc>
<doc id="3872274" url="https://pl.wikipedia.org/wiki?curid=3872274" title="Birch Green">
Birch Green

Birch Green – przysiółek w Anglii, w Esseksie. Leży 8,6 km od miasta Colchester, 25,8 km od miasta Chelmsford i 72,2 km od Londynu. W 2015 miejscowość liczyła 859 mieszkańców.

</doc>
<doc id="3872280" url="https://pl.wikipedia.org/wiki?curid=3872280" title="Herb gminy Marcinowice">
Herb gminy Marcinowice

Herb gminy Marcinowice przedstawia w polu zielonym od czoła monogram "AR" złoty, od podstawy krzyż pokutny srebrny.
Symbolika.
Monogram "AR" był symbolem klasztoru kanoników regularnych na Piasku, który był dominującym właścicielem ziemskim na terenie gminy Marcinowice od średniowiecza aż do kasaty zakonu w 1810 roku. Kanonicy posiadali wsie: Biała, Chwałków, Klecin, Krasków, Mysłaków, Sady, Strzelce, Szczepanów, Tąpadła, Wirki, WIry, Zebrzydów. Krzyż pokutny jest powszechnie spotykanym na terenie gminy zabytkiem nieruchomym.
Historia.
Projekt herbu gminy Marcinowice po uzyskaniu pozytywnej opinii Komisję Heraldyczną 18 października 2016 został przyjęty Uchwałą Nr XXVII/182/16 z dnia 16 grudnia 2016. Projekt herbu opracowali Kamil Wójcikowski i Robert Fidura.

</doc>
<doc id="3872284" url="https://pl.wikipedia.org/wiki?curid=3872284" title="Elder Street">
Elder Street

Elder Street – przysiółek w Anglii, w Esseksie. Leży 21,7 km od miasta Braintree, 30,8 km od miasta Chelmsford i 58,6 km od Londynu. W 2015 miejscowość liczyła 943 mieszkańców.

</doc>
<doc id="3872289" url="https://pl.wikipedia.org/wiki?curid=3872289" title="Nina Kaczorowski">
Nina Kaczorowski

Nina Kaczorowski (ur. 6 czerwca 1976 w New Jersey) znana również jako Nina K – amerykańska aktorka, kaskaderka, modelka i tancerka.
Nina urodziła się 6 czerwca 1976 w New Jersey w polskiej rodzinie pochodzącej z Łodzi i była wychowywana w polskiej tradycji. Gdy miała sześć lat przeprowadziła się do Teksasu. Jako nastolatka zaczęła karierę modelki w Houston i Dallas a w wieku 19 lat rozpoczęła naukę zawodu kaskadera. Nina wcześnie odniosła sukces w modelingu i przeprowadziła się do Nowego Jorku, gdzie była jedną z najbardziej rozchwytywanych modelek. Po sukcesach w Nowym Jorku występowała w reklamach telewizji krajowej a za namową menadżera przeprowadziła się do Hollywood.
Linki zewnętrzne.
Official Site

</doc>
<doc id="3872292" url="https://pl.wikipedia.org/wiki?curid=3872292" title="2. deild Wysp Owczych (2010)">
2. deild Wysp Owczych (2010)

W roku 2010 odbyła się 34. edycja 2. deild Wysp Owczych – trzeciej ligi piłki nożnej Wysp Owczych. W rozgrywkach brało udział 10 klubów z całego archipelagu. Dwa kluby z pierwszych miejsc awansowały do 1. deild. W sezonie 2010 były to: Skála ÍF oraz 07 II Vestur. Kluby z ostatnich miejsc spadały do 3. deild, a w roku 2010 były to: Víkingur III Gøta i MB Miðvágur.

</doc>
<doc id="3872298" url="https://pl.wikipedia.org/wiki?curid=3872298" title="Lautsprecher Teufel">
Lautsprecher Teufel

Lautsprecher Teufel GmbH – niemiecki producent produktów audio, takich jak głośniki, słuchawki, systemy hi-fi i zestawy kina domowego. Firma została założona w 1979 roku w Berlinie i zatrudnia ponad 300 pracowników. Produkty firmy Teufel można nabyć tylko i wyłącznie w sprzedaży bezpośredniej w salonach firmowych i w sklepach online.
Historia.
Firma Teufel została założona w 1979 roku w Berlinie przez Petera Tschimmela. W początkowej fazie przedsiębiorstwo zajmowało się produkcją i dystrybucją zestawów głośnikowych z gotowych zwrotnic, przetworników i elementów obudowy. Pierwszymi produktami były zestawy głośnikowe. W 1987 roku firma Teufel przeniosła się do budynku na ulicy Stromstrasse w dzielnicy Berlin-Moabit. Wraz z głośnikiem M 200 i należącym do zestawu Subwooferem M 6000 Teufel zaoferował pierwszy w pełni kompletny głośnik. W 1990 roku Teufel zmienił swój model sprzedaży z handlu detalicznego w bezpośrednią sprzedaż przez katalog. To doprowadziło do tego, że Teufel mógł zaoferować produkty w znacznie niższej cenie niż dotychczas.
Wraz z wprowadzeniem płyty DVD na rynek w 1995 roku, Teufel zaoferował z zestawem "THEATER 2" pierwszy w Europie system kina domowego 5.1 z subwooferem, poprzecznym głośnikiem centralnym i tylnymi głośnikami dipolowymi. W 1997 roku został otworzony sklep Teufel online.
W 2006 roku firma Teufel rozszerzyła swój asortyment i wkroczyła na rynek głośników komputerowych. W tym samym roku inwestor przedsiębiorstwa "Riverside" przejął firmę Teufel od jej założyciela Petera Tschimmela. Rok później firma przeniosła się do budynku w dzielnicy Berlin-Schöneberg. W 2010 roku inwestor "HG Capita"l przejął firmę od przedsiębiorstwa "Riverside". W tym samym czasie Teufel zintegrował do swojej firmy berliński start-up "Raumfeld", który od 2008 roku tworzył i sprzedawał głośniki streamingowe multiroom.
W 2012 roku Holender Edgar van Velzen zastąpił Thorstena Reubera na stanowisku prezesa. Rozbudował on przede wszystkim międzynarodową działalność i rozszerzył asortyment o nowe kategorie, jak na przykład głośniki Bluetooth. W 2014 roku firma przeniosła się do świeżo wyremontowanego budynku Bikini w Berlinie. W tym samym czasie firma otworzyła swój pierwszy sklep firmowy o nazwie "Teufel Raumfeld Flagshipstore". W 2015 roku Teufel wprowadził na rynek przenośny głośnik ROCKSTER. W 2016 roku dotychczasowy dyrektor Działu "Marketingu i Sprzedaży" Sascha Mallah został prezesem firmy Teufel razem z Joachimem Wimmersem.
W lecie 2018 roku francuskie przedsiębiorstwo "Naxicap" przejęło firmę Teufel. Od marca 2020 roku firmą zarządza tylko Sascha Mallah.
Siedziba i sprzedaż.
W Berlinie znajdują się działy rozwoju, marketingu, sprzedaży, zarządzania, salon sztandarowy w centrum handlowym Bikini oraz sklep Teufel w centrum handlowym o nazwie Kaufhaus des Westens. W pozostałych sklepach Teufel jest zatrudnionych łącznie 38 pracowników. Ponadto chińscy przedstawiciele firmy Teufel mają swoją siedzibę w mieście Dongguan w Chinach i razem z 40 pracownikami dbają o zarządzanie dostawami i sprzedaż. Magazyny i dział logistyki znajduje się w Hamburgu.
Oprócz salonu sztandarowego i sklepu firmowego w centrum handlowym Kaufhaus des Westens firma Teufel posiada inne sklepy w Niemczech i Austrii. Do nich zaliczają się sklep firmowy Teufel w Essen, który został otworzony w sierpniu 2018 roku oraz sklep Teufel w centrum handlowym EMI Store w Wiedniu, który istnieje od września 2018 roku. Kolejne sklepy Teufel zostały otworzone w Kolonii i Stuttgarcie w październiku 2019 roku.
Produkty Teufel są dostępne wyłącznie w sprzedaży bezpośredniej w salonach firmowych i sklepach online.
Produkty.
Asortyment firmy Teufel obejmuje różnorodne kategorie audio i hi-fi:

</doc>
<doc id="3872299" url="https://pl.wikipedia.org/wiki?curid=3872299" title="High Garrett">
High Garrett

High Garrett – przysiółek w Anglii, w Esseksie. Leży 4,4 km od miasta Braintree, 20,8 km od miasta Chelmsford i 64 km od Londynu. W 2015 miejscowość liczyła 834 mieszkańców.

</doc>
<doc id="3872302" url="https://pl.wikipedia.org/wiki?curid=3872302" title="Stworzył nas jazz">
Stworzył nas jazz

Stworzył nas jazz (org. "Мы из джаза") – radziecka komedia muzyczna z 1983 roku w reż. Karena Szachnazarowa.
Opis fabuły.
ZSRR lat 20. XX w. Uczeń odeskiego technikum muzycznego Kostia, jest zafascynowany jazzem. Ta wysoce "burżuazyjna" pasja jest powodem jego wydalenia ze szkoły. Kostia pragnie stworzyć swój własny "jazz-band" i w tym celu poszukuje muzyków. Na jego ogłoszenie zgłasza się dwóch ulicznych muzykantów – Stiepan (banjo) i Gieorgij (perkusja), z czasem dołącza do nich saksofonista Iwan Iwanowicz. Życie grupy "jazzmanów" w ZSRR lat 20. nie jest jednak łatwe – muzycy "raz są na wozie, raz pod wozem". Przyjeżdżając do Leningradu i Moskwy, pragnąc zdobyć sławę i uznanie, goszczą na salonach lub klepią biedę. Jednak wzajemna przyjaźń i miłość do jazzu zawsze pomaga im przetrwać. W końcu oficjalny zakaz władz uznających jazz za muzykę "amerykańskiego imperializmu" przerywa ich działalność. Nie wiadomo, jak dalej potoczyły się losy czwórki przyjaciół, jednak w ostatnich scenach filmu można ich zobaczyć podstarzałych i koncertujących po latach we wspaniałej sali koncertowej, grających ukochaną muzykę.
Obsada aktorska.
i inni.

</doc>
<doc id="3872304" url="https://pl.wikipedia.org/wiki?curid=3872304" title="Błogosławiony Antolin">
Błogosławiony Antolin



</doc>
<doc id="3872309" url="https://pl.wikipedia.org/wiki?curid=3872309" title="Śmiertelny rejs">
Śmiertelny rejs

Śmiertelny rejs (ang. "Deep Rising") – amerykańsko-kanadyjski horror z 1998 roku.
Fabuła.
Grupa piratów wdziera się na pokład luksusowego transatlantyckiego statku Argonautica z zamiarem obrabowania jego bogatych pasażerów. Na pokładzie odnajdują jednak zmasakrowane ciała załogi i pasażerów. Wkrótce sami stają się obiektem ataku krwiożerczych morskich istot.

</doc>
<doc id="3872311" url="https://pl.wikipedia.org/wiki?curid=3872311" title="ProfiAuto">
ProfiAuto

ProfiAuto – ogólnopolska sieć hurtowni motoryzacyjnych, sklepów i serwisów samochodowych, założona w 2009 roku przez firmę Moto-Profil..
O sieci.
Sieć ProfiAuto tworzy ponad 250 sklepów i hurtowni motoryzacyjnych w Polsce, Czechach i na Słowacji, za pośrednictwem których dystrybuowanych jest około 350 000 części samochodowych. Pod marką ProfiAuto Serwis funkcjonuje niemal 2000 niezależnych serwisów samochodowych, które korzystają ze wsparcia biznesowego, technologicznego, informatycznego, marketingowego i szkoleniowego. Dołączenie do sieci wiąże się ze spełnieniem wymogów formalno-technicznych. Sprzedawane za pośrednictwem sieci części i akcesoria samochodowe pochodzą od największych producentów i są przeznaczone do wszystkich typów samochodów osobowych i dostawczych.
Aplikacja ProfiAuto.
Marka ProfiAuto opracowała pierwszą w Polsce aplikację mobilną, pozwalającą na korzystanie z usług serwisów samochodowych bez konieczności wychodzenia z domu. Aplikacja umożliwia kontakt z serwisem samochodowym, uzyskanie wyceny, umówienie terminu i sposobu odbioru samochodu, a także opłacenie usługi przy użyciu funkcji ProfiAuto Pay. Webowa wersja aplikacji pozwala na ratalne opłacenie napraw w wybranych warsztatach sieci. Użytkownik wybiera dogodną formę realizacji usługi: samodzielne dostarczenie i odbiór pojazdu z wybranego warsztatu albo systemy bezkontaktowe „Door to door” lub „Zaparkuj samochód w serwisie”. Realizacja usługi w systemie „Door to door” polega na odbiorze samochodu ze wskazanego miejsca przez przedstawiciela warsztatu ProfiAuto Serwis. Po skończonej naprawie lub innej czynności serwisowej, auto zostaje zdezynfekowane i odstawione. W systemie „Zaparkuj samochód w serwisie” kierowca przywozi samochód w wyznaczone miejsce i zostawia - bez kontaktu bezpośredniego z obsługą. Po wykonaniu zlecenia, kierowca odbiera pojazd samodzielnie lub zostaje on dostarczony przez obsługę serwisu we wskazane miejsce. Umożliwienie całkowicie zdalnych, bezkontaktowych napraw w systemie door-to-door stanowiło odpowiedź na zagrożenia związane z pandemią COVID-19. 
Wirtualny warsztat.
ProfiAuto jest inicjatorem pierwszego w Polsce projektu, który łączy prezentację modelowego warsztatu z podnoszeniem kompetencji mechaników przez Internet. „Idealny warsztat VR” początkowo był technologiczną ciekawostką. Jego prezentacja odbyła się podczas targów ProfiAuto Show 2019. Pierwotnie wykorzystywał gogle VR, system śledzenia ruchów i gestów użytkownika oraz specjalistyczne oprogramowanie. W okresie pandemii COVID-19 projekt zyskał internetową odsłonę i jako wirtualny warsztat – wzorcowy warsztat samochodowy, stał się narzędziem edukacyjnym. Użytkownik, poruszając się po wirtualnym warsztacie, może zapoznać się z modelową organizacją przestrzeni w serwisie oraz z wybranym wyposażeniem warsztatowym, m.in. podnośnikiem, wyważarką czy urządzeniem do geometrii kół oraz ich ruchomymi wizualizacjami (dostępne w wersji na PC). Po wirtualnym warsztacie można się przemieszczać bez gogli VR.
Marka ProfiPower.
W 2020 roku marka ProfiAuto wprowadziła na rynek markę własną części samochodowych ProfiPower – Siła jakości. Asortyment ProfiPower obejmuje m.in. akumulatory, filtry i elementy układu hamulcowego. Części samochodowe ProfiPower są dostępne w sklepach i hurtowniach sieci ProfiAuto w całej Polsce. Marka ProfiPower została laureatem ogólnopolskiego programu promocyjnego „Dobra Marka 2020 – jakość, zaufanie, renoma”.
Targi ProfiAuto Show.
ProfiAuto jest organizatorem corocznych targów motoryzacyjnych ProfiAuto Show – największej na południu Polski imprezy motoryzacyjnej, dedykowanej zarówno profesjonalistom z branży automotive, jak i fanom motoryzacji. W dniach 8-9 czerwca 2019 r. odbyła się XVI edycja imprezy, organizowana pod hasłem „Napędzane pasją". W trakcie ProfiAuto Show 2019, w katowickim Spodku i Międzynarodowym Centrum Kongresowym zaprezentowało się 150 wystawców z Polski i świata. Targi przyciągnęły rekordową liczbę 46 000 uczestników. Edycje 2020 i 2021 wydarzenia zostały odwołane ze względu na pandemię COVID-19.
ProfiAuto PitStop.
Sieć ProfiAuto jest pomysłodawcą wydarzenia ProfiAuto PitStop – cyklicznych akcji bezpłatnego sprawdzania stanu technicznego pojazdów, których celem jest uświadamianie kierowców o wpływie stanu technicznego samochodu na bezpieczeństwo jazdy. Akcje ProfiAuto PitStop organizowane są w różnych regionach Polski, a od 2016 roku także w Czechach i na Słowacji. W latach 2014-2019 przeprowadzono blisko pół tysiąca ProfiAuto PitStopów, a w ich trakcie sprawdzono stan prawie 35 000 samochodów. W 2019 roku akcje przeprowadzono w ponad 80 miastach w Polsce, Czechach i na Słowacji, gdzie zweryfikowano stan techniczny ponad 6500 aut. 
Projekt Warsztat.
We wrześniu 2016 roku stacja TVN Turbo rozpoczęła emisję I sezonu programu telewizyjnego Projekt Warsztat (7 odcinków), który powstał z inicjatywy ProfiAuto. Każdy odcinek pokazywał historię innego, polskiego warsztatu samochodowego, który przechodził metamorfozę, aby działać efektywniej. Prowadzącymi programu zostali: Łukasz Ryś – kierownik działu szkoleń ProfiAuto oraz Mariusz Maksym, koordynator sieci ProfiAuto Serwis. Każdy odcinek I sezonu obejrzało średnio 100 000 widzów, co plasowało program w czołowej piątce tygodnia TVN Turbo. Projekt Warsztat otrzymał wyróżnienie w Konkursie Kreacji w Reklamie „Kreatura” 2016 w kategorii „Content marketing/Branded content". Emisja drugiej edycji programu odbyła się jesienią 2017 roku.
ProfiAuto Racing Team.
Marka ProfiAuto jest sponsorem zespołu rajdowego ProfiAuto Racing Team, rywalizującego m.in. w Górskich Samochodowych Mistrzostwach Polski, Classicauto Cup, Rajdzie Barbórka oraz Rajdowych Samochodowych Mistrzostwach Śląska. Kierowcą ProfiAuto Racing jest Michał Tochowicz.
Ranking awaryjności samochodów.
Sieć ProfiAuto stworzyła pierwszy w Polsce „Ranking awaryjności samochodów według polskich mechaników”. Badanie przeprowadzono metodą CATI wśród 1300 polskich mechaników w miesiącach lipiec-sierpień 2017. Mechanikom zadawano 4 pytania dotyczące trzech wybranych modeli samochodów spośród 50 najpopularniejszych według analizy popularności Google Trends. Ankietowani, na podstawie swojego doświadczenia, wskazywali 5 najczęściej pojawiających się typów usterek w danym modelu. Oceniali niezawodność auta w skali 1-6 w 4 kategoriach: karoseria, układ elektryczny, napęd i zawieszenie. Wskazywali również najlepszą (najmniej zawodną) wersję silnika wybranego modelu oraz odpowiadali na pytanie "Czy poleciłby Pan ten samochód lubianemu członkowi rodziny?". Wyniki zostały zaprezentowane w formie raportu, który spotkał się z medialnym oddźwiękiem. 
ProfiAuto – inne inicjatywy.
Sieć ProfiAuto wspierała Imagine Cup – polską edycję największego konkursu technologicznego Microsoft dla studentów. Wspólnie z Philips była inicjatorem projektu Light Side – maratonu tworzenia innowacyjnego rozwiązania z zakresu oświetlenia samochodowego. Wraz z firmą Moto-Profil angażuje się w lokalne akcje charytatywne (np. Szlachetna Paczka). Prowadzi również bloga motoryzacyjnego oraz jest autorem „ProfiAuto Racing Cup. Wyścig po wiedzę” – projektu dla mechaników samochodowych, który łączy przekazywanie wiedzy z rywalizacją na torze wyścigowym. Ambasadorem pierwszych edycji ProfiAuto Racing Cup był Maciej Wisławski.

</doc>
<doc id="3872312" url="https://pl.wikipedia.org/wiki?curid=3872312" title="Krystyna Stołecka">
Krystyna Stołecka

Krystyna Stołecka z domu Urbańska (ur. 31 grudnia 1951 w Łodzi) – poetka, pisarka, felietonistka, redaktorka.
Debiutowała w 1991 roku, jej twórczość została nagrodzona w licznych konkursach literackich m.in. w Ogólnopolskim Konkursie Poetyckim im. Jacka Bierezina.
W latach 2002–2014 redagowała ogólnopolskie czasopismo społeczno-kulturalne „Tygiel Kultury”, od 2004 roku obejmując stanowisko zastępcy redaktora naczelnego, oraz książki wydawane przez towarzyszące czasopismu wydawnictwo. Zasiada w jury konkursów, m.in. Ogólnopolskiego Konkursu na prozę poetycką im. Witolda Sułkowskiego, Konkursu Poetyckiego dla Młodych Twórców im. Zbigniewa Dominiaka, Turnieju Jednego Wiersza o Czekan Jacka Bierezina.
Jest członkiem Stowarzyszenia Pisarzy Polskich, Stowarzyszenia Dziennikarzy Polskich, Stowarzyszenia Przyjaciół Twórczości Jana Kasprowicza.
Ma męża, córkę i dwóch synów.

</doc>
<doc id="3872321" url="https://pl.wikipedia.org/wiki?curid=3872321" title="A Cycle of the West">
A Cycle of the West

A Cycle of the West – dzieło poetyckie amerykańskiego autora Johna G. Neihardta. Utwór składa się z pięciu poematów epickich: "The Song of Three Friends" (1919), "The Song of Hugh Glass" (1915), "The Song of Jed Smith" (1941), "The Song of the Indian Wars" (1925) i "The Song of the Messiah" (1935). Wydanie zbiorcze ukazało się w 1949. Utwór opowiada o osadnictwie na preriach i wysiedlaniu Indian z ich tradycyjnej ojczyzny. Napisanie wszystkich części eposu zajęło autorowi dwadzieścia dziewięć lat. Utwór jest napisany dystychem bohaterskim (heroic couplet), czyli parzyście rymowanym pentametrem jambicznym.
&lt;poem&gt;
"Who now reads clear the roster of that band?" 
"Alas, Time scribbles with a careless hand" 
"And often pinchbeck doings from that pen" 
"Bite deep, where deeds and dooms of mighty men" 
"Are blotted out beneath a sordid scrawl!" 
"One hundred strong they flocked to Ashley's call" 
"That spring of eighteen hundred twenty-two;" 
"For tales of wealth, out-legending Peru," 
"Came wind-blown from Missouri's distant springs," 
"And that old sireny of unknown things" 
"Bewitched them, and they could not linger more." 
"(The Song of Three Friends)"
&lt;/poem&gt;

</doc>
<doc id="3872322" url="https://pl.wikipedia.org/wiki?curid=3872322" title="Eleonora kastylijska (żona Edwarda I)">
Eleonora kastylijska (żona Edwarda I)

Eleonora kastylijska (ur. ok. 1240, zm. 28 listopada 1290 w Harby) – królowa angielska, żona króla Edwarda I Długonogiego.
Życiorys.
Eleonora była córką króla Kastylii i Leónu Ferdynanda III Świętego i jego drugiej żony Joanny z Dammartin, hrabiny Ponthieu. 1 listopada 1254 w klasztorze Las Huelgas poślubiła dziedzica tronu angielskiego Edwarda, syna króla Anglii Henryka III z dynastii Plantagenetów. Podłoże małżeństwa było polityczne: dzięki niemu rozwiązano spór, jaki wywołały roszczenia brata Eleonory, króla Kastylii Alfonsa X Mądrego do pozostającej wówczas w angielskim ręku Gaskonii. Ważne dla Anglii były także prawa Eleonory do sukcesji po matce w graniczącym z Normandią hrabstwie Ponthieu (w 1279 odziedziczyła je po matce, a po śmierci Eleonory przypadło jej synowi Edwardowi II i pozostało w rękach korony angielskiej z przerwami do 1369).
Po ślubie Eleonora i Edward przebywali początkowo w Gaskonii, do Anglii przybyli dopiero w październiku 1255. Podczas walk przeciwko Szymonowi z Montfort (tzw. drugiej wojny baronów) dzieliła losy męża. W 1270 wyruszyła u boku męża na wyprawę krzyżową. W jej trakcie, podczas pobytu w Akce w czerwcu 1272, Edward został raniony przez asasyna – według romantycznej, ale niepotwierdzonej legendy, Eleonora miała uratować mu życie przez wyssanie trucizny z rany. W tym samym roku zmarł Henryk III i Edward odziedziczył tron angielski; małżonkowie zostali koronowani 19 sierpnia 1274, po powrocie z krucjaty. 
Postać Eleonory wzbudzała kontrowersje. Była osobą żywą i energiczną. Praktycznie nie rozstawała się z mężem, z którym była bardzo blisko związana (małżeństwo uznaje się za szczęśliwe), ale często objawiała brak zainteresowania losem swoich dzieci (większą troską zdawała się darzyć je Eleonora z Prowansji, jej teściowa). Umiała pisać i czytać, lubiła księgi – miała własną bibliotekę, zatrudniała skrybów i iluminatora, a Girart d'Amiens zadedykował jej swój arturiański poemat. Wśród ludności Anglii w swoich czasach była jednak niepopularna, przede wszystkim z powodu chciwości: wszelkimi sposobami powiększała swoje posiadłości, skandal wywołało przejmowanie przez nią długów od żydowskich lichwiarzy. Jej urzędnicy uciskali poddanych, obawiano się też gniewu królowej. W oczach potomnych reputacja Eleonory jednak uległa zmianie: opisywano ją jako osobę pobożną i stawiano jako wzór cnotliwej żony.
Zmarła, gdy mimo choroby podróżowała z mężem na północ Anglii. Jej wnętrzności pochowano w katedrze w Lincoln, a ciało zostało sprowadzone z Lincoln do Londynu i pochowane w opactwie westminsterskim (serce umieszczono w londyńskim kościele dominikanów). Dla uczczenia jej pamięci zrozpaczony Edward I wystawił w dwunastu miejscach postoju orszaku z ciałem zmarłej żony monumentalne gotyckie iglice, zwane krzyżami Eleonory.
Dzieci.
Ze związku Eleonory z Edwardem pochodziło piętnaścioro lub szesnaścioro dzieci, spośród których tylko pięć córek i najmłodszy syn przeżyło dzieciństwo:

</doc>
<doc id="3872324" url="https://pl.wikipedia.org/wiki?curid=3872324" title="Mosty w Toruniu">
Mosty w Toruniu



</doc>
<doc id="3872326" url="https://pl.wikipedia.org/wiki?curid=3872326" title="Rúnar Alex Rúnarsson">
Rúnar Alex Rúnarsson

Rúnar Alex Rúnarsson (ur. 18 lutego 1995 w Reykjavíku) – islandzki piłkarz występujący na pozycji bramkarza w tureckim klubie Antalyaspor oraz w reprezentacji Islandii.
Kariera klubowa.
Treningi piłkarskie rozpoczął jako pomocnik w KSC Lokeren, którego zawodnikiem był jego ojciec, a pozycję zmienił w wieku 8 lat. W lipcu 2007 trafił do KR. W pierwszej drużynie tego klubu zadebiutował 11 maja 2013 w wygranym 3:1 meczu z ÍBV, kiedy wszedł na boisko w 54. minucie po tym, jak Hannes Þór Halldórsson otrzymał czerwoną kartkę. W styczniu 2014 podpisał czteroletni kontrakt z FC Nordsjælland. Zadebiutował w tej drużynie 18 maja 2015 w przegranym 1:3 meczu z Esbjerg fB. W czerwcu 2018 podpisał czteroletni kontrakt z Dijon FCO. We wrześniu 2020 podpisał czteroletni kontrakt z Arsenalem. W sierpniu 2021 został wypożyczony do Oud-Heverlee Leuven.
Kariera reprezentacyjna.
Młodzieżowy reprezentant Islandii w kadrach od U-17 do U-21. W seniorskiej reprezentacji zadebiutował 8 listopada 2017 w przegranym 1:2 meczu z Czechami. 11 maja 2018 znalazł się w grupie 23 zawodników powołanych na mistrzostwa świata.
Życie osobiste.
Jego ojciec Rúnar Kristinsson również był piłkarzem, a po zakończeniu kariery został trenerem.

</doc>
<doc id="3872327" url="https://pl.wikipedia.org/wiki?curid=3872327" title="Cerkiew Świętej Trójcy w Szczepiatynie">
Cerkiew Świętej Trójcy w Szczepiatynie

Cerkiew Świętej Trójcy w Szczepiatynie – dawna filialna cerkiew greckokatolicka, wzniesiona w 1913 w Szczepiatynie.
Po 1947 przejęta i użytkowana przez kościół rzymskokatolicki jako kościół filialny Świętej Trójcy parafii w Tarnoszynie.
Cerkiew murowana na planie krzyża. W latach 1998-99 ponownie otynkowana. 
Obok świątyni drewniana trójkondygnacyjna dzwonnica z 1890, wpisana do rejestru zabytków w 1997. Konstrukcji słupowo-ramowej, na drewnianych peckach, o uskokowo zwężających się kondygnacjach. Nakryta kopulastym hełmem z kopułką zwieńczoną żelaznym krzyżem.

</doc>
<doc id="3872338" url="https://pl.wikipedia.org/wiki?curid=3872338" title="Bitwa o Nowe Kramsko">
Bitwa o Nowe Kramsko

Bitwa o Nowe Kramsko – bitwa powstania wielkopolskiego, stoczona w nocy z 2 na 3 lutego 1919 pod wsią Nowe Kramsko.
Geneza.
Wieś zajęli spieszeni ułani niemieckiego 10 Pułku z Sulechowa (Celichowy) w sile około 150 ludzi. Dodatkowo na południe od pobliskiego przysiółka Kolesin rozlokowała się bateria niemieckich armat. O obu tych wydarzeniach informację otrzymali powstańcy i postanowili nie tylko usunąć Niemców z obu tych miejscowości, ale również pozyskać wrogie armaty, bardzo potrzebne wojskom polskim.
Przygotowania.
Oddziały powstańcze skoncentrowano w Babimoście (trzy kolumny w sile 150 ludzi). Kolumna pierwsza przejść miała wzdłuż torowisk linii Babimost-Sulechów i odciąć drogę Niemcom od północy. Najsilniejsza kolumna druga (środkowa) miała przejść przez Kuligowo do drogi Wojnowo - Nowe Kramsko i zaatakować wieś od południa. Kolumna trzecia miała się oddzielić od drugiej przy drodze z Wojnowa, przebyć po lodzie zamarznięte jezioro Wojnowskie i od Starego Kramska uderzyć na baterię armat w Kolesinie. 
Bitwa.
Zgodnie z planem atak rozpoczęto o godzinie 4:00 rano 3 lutego 1919 roku. Niemcy, mimo że zaskoczeni, stawili silny opór. Zwycięstwo przyniósł odważny atak trzeciej kolumny, która nie zastawszy w Kolesinie spodziewanych tam armat, uderzyła na Nowe Kramsko od południowego zachodu. Kolumna północna (pierwsza) była za słaba i nie powstrzymała odwrotu Niemców, którzy wydostali się z okrążenia. Wieś znalazła się w rękach powstańców, jednak w obliczu zmasowanego kontrataku Niemców zdecydowano się ją opuścić. Sukcesem było jednak zdobycie znacznych ilości broni i amunicji: siedem ciężkich karabinów maszynowych, dwa lekkie, 40 karabinów ręcznych, wóz amunicyjny z dużym zapasem amunicji i kuchnia polowa. Wzięto 25 jeńców, zabito 40 Niemców i 50 raniono (w tym czterech oficerów). Straty polskie to sześciu zabitych i 17 rannych.

</doc>
<doc id="3872339" url="https://pl.wikipedia.org/wiki?curid=3872339" title="Smart grid">
Smart grid



</doc>
<doc id="3872342" url="https://pl.wikipedia.org/wiki?curid=3872342" title="Stoneyhills">
Stoneyhills

Stoneyhills – osada w Anglii, w Esseksie. Leży 13,7 km od miasta Southend-on-Sea, 25,4 km od miasta Chelmsford i 64,3 km od Londynu. W 2015 miejscowość liczyła 665 mieszkańców.

</doc>
<doc id="3872343" url="https://pl.wikipedia.org/wiki?curid=3872343" title="Nicole Michael">
Nicole Michael

Nicole C. Michael (ur. 26 czerwca 1987 w Nowym Jorku) – amerykańska koszykarka występująca na pozycji silnej skrzydłowej.
25 sierpnia 2015 roku została zawodniczką CCC Polkowice. 25 września 2016 roku związała się z zespołem JAS-FBG Zagłębia Sosnowiec. 3 stycznia 2017 podpisała drugą w karierze umowę z Energią Toruń.

</doc>
<doc id="3872344" url="https://pl.wikipedia.org/wiki?curid=3872344" title="Diacyclops skottsbergi">
Diacyclops skottsbergi

Diacyclops skottsbergi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1949 roku przez szwedzkiego zoologa Knuta Lindberga.

</doc>
<doc id="3872346" url="https://pl.wikipedia.org/wiki?curid=3872346" title="Thornwood Common">
Thornwood Common

Thornwood Common – przysiółek w Anglii, w Esseksie. Leży 2,6 km od miasta Epping, 24,2 km od miasta Chelmsford i 27,4 km od Londynu. W 2015 miejscowość liczyła 1000 mieszkańców.

</doc>
<doc id="3872348" url="https://pl.wikipedia.org/wiki?curid=3872348" title="Hiroshi Yoshizawa">
Hiroshi Yoshizawa

 – japoński skoczek narciarski i kombinator norweski, olimpijczyk związany z klubem narciarskim przy Waseda University/Dowa Mining Co.
W 1952 wystartował w igrzyskach olimpijskich w Oslo. Po skokach na odległość 59,5 oraz 56,5 na skoczni K-72 zajął 36. miejsce w zawodach. Później wziął udział w Festiwalu Skoków Narciarskich Holmenkollen i zajął w nim 66. miejsce. W 1954 wystartował w mistrzostwach świata w Falun. Zajął 46. miejsce po skokach na odległość 70 i 72,5 metra.
Dwa lata później wziął udział w igrzyskach w Cortina d’Ampezzo. Po pierwszej serii konkursu olimpijskiego na skoczni K-80 zajmował dziewiąte miejsce po skoku na odległość 80,5 metra. W drugiej serii uzyskał 74 metry, co przesunęło go na 13. miejsce w łącznej klasyfikacji zawodów. Yoshizawa wystartował także w olimpijskich zawodach kombinacji norweskiej. Po serii skoków zajmował piąte miejsce, lecz musiał wycofać się z biegu na 15 kilometrów z bliżej nieznanych przyczyn.
Ostatnim znanym europejskim występem Yoshizawy było 24. miejsce w Festiwalu Skoków Holmenkollen w 1957 roku. Osiągał sukcesy w zawodach krajowych – czterokrotnie został mistrzem Japonii w skokach (w latach 1953, 1955, 1958 oraz 1960).

</doc>
<doc id="3872349" url="https://pl.wikipedia.org/wiki?curid=3872349" title="Diacyclops eriophori">
Diacyclops eriophori

Diacyclops eriophori – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1927 roku przez brytyjskiego zoologa Roberta Gurneya.

</doc>
<doc id="3872352" url="https://pl.wikipedia.org/wiki?curid=3872352" title="Diacyclops hypnicola">
Diacyclops hypnicola

Diacyclops hypnicola – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1927 roku przez brytyjskiego zoologa Roberta Gurneya. Gatunek ten został ujęty w Katalogu Życia.

</doc>
<doc id="3872362" url="https://pl.wikipedia.org/wiki?curid=3872362" title="Weeley Heath">
Weeley Heath

Weeley Heath – przysiółek w Anglii, w Esseksie. Leży 16,3 km od miasta Colchester, 46,1 km od miasta Chelmsford i 91,6 km od Londynu. W 2015 miejscowość liczyła 682 mieszkańców.

</doc>
<doc id="3872414" url="https://pl.wikipedia.org/wiki?curid=3872414" title="Rezolucja Rady Bezpieczeństwa ONZ nr 242">
Rezolucja Rady Bezpieczeństwa ONZ nr 242

22 listopada 1967 Rada Bezpieczeństwa ONZ wystosowała Rezolucję nr 242, (S/RES/242) wzywającą do „utworzenia sprawiedliwego i trwałego pokoju na Bliskim Wschodzie”, który miał być osiągnięty poprzez przyjęcie następujących zasad:
Rezolucja została przyjęta jednogłośnie przez Radę Bezpieczeństwa ONZ. Została ona przyjęta na mocy rozdziału VI w Karcie Narodów Zjednoczonych. Uchwała została przedstawiona przez brytyjskiego ambasadora barona Caradona i była jednym z pięciu projektów rozpatrywanych w tym dniu.
23 listopada 1967 Sekretarz generalny Organizacji Narodów Zjednoczonych U Thant upoważnił szwedzkiego dyplomatę Gunnara Jarringa by jako specjalny wysłannik ONZ nadzorował wprowadzenie Rezolucji 242 w życie. Jarring umieścił swoją główną kwaterę na wyspie Cypr i rozpoczął konsultacje z Izraelem, Egiptem, Jordanią i Libanem. Syria odmówiła udziału w jakichkolwiek konsultacjach w sprawie porozumienia z Izraelem.
Konsultacje prowadzone przez Gunnara Jarringa były niezwykle trudne. Izrael nalegał na rozpoczęcie bezpośrednich rozmów pokojowych z państwami arabskimi twierdząc, że żadne ustępstwa terytorialne nie mogą być uczynione zanim nie powstanie perspektywa trwałego pokoju. Natomiast państwa arabskie popierane przez Związek Radziecki utrzymywały, że bezpośrednie rozmowy z Izraelem mogą rozpocząć się dopiero po wycofaniu jego wojsk z zajętych terenów. Impas doprowadził do zerwania konsultacji przez państwa arabskie.

</doc>
<doc id="3872415" url="https://pl.wikipedia.org/wiki?curid=3872415" title="Hold On (singel Månsa Zelmerlöwa)">
Hold On (singel Månsa Zelmerlöwa)

„Hold On” – singel szwedzkiego artysty Månsa Zelmerlöwa pochodzący z jego drugiego studyjnego albumu "MZW" wydanego w 2009 roku. Utwór został wydany 18 maja 2009. Singiel napisał Måns Zelmerlöw oraz David Clewett i Jason Gill. Singel został odnotowany na szwedzkiej liście przebojów.

</doc>
<doc id="3872417" url="https://pl.wikipedia.org/wiki?curid=3872417" title="Calypso (1907)">
Calypso (1907)

Calypso (Q48) – francuski okręt podwodny z początku XX wieku, druga zamówiona jednostka typu "Circé". Została zwodowana 22 października 1907 roku w stoczni Arsenal de Toulon, a do służby w Marine nationale weszła w 1909 roku. Okręt zatonął 7 lipca 1914 roku, po zderzeniu z bliźniaczą jednostką „Circé”.
Projekt i dane taktyczno–techniczne.
„Calypso” zamówiona została 8 października 1904 roku na podstawie programu rozbudowy floty francuskiej z 1904 roku. Jednostkę zaprojektował inż. Maxime Laubeuf, powiększając swój poprzedni projekt ("Aigrette") i dostosowując go do napędu dwuśrubowego.
„Calypso” była średniej wielkości dwukadłubowym okrętem podwodnym. Długość całkowita wynosiła 47,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 351 ton, a w zanurzeniu 491 ton. Okręt napędzany był na powierzchni przez dwa silniki Diesla MAN o łącznej mocy 630 koni mechanicznych (KM). Napęd podwodny zapewniały dwa silniki elektryczne Hillairet-Huguet o łącznej mocy 460 KM. Dwuśrubowy układ napędowy pozwalał osiągnąć prędkość 11,9 węzła na powierzchni i 7,7 węzła w zanurzeniu. Zasięg wynosił 2160 Mm przy prędkości 8 węzłów w położeniu nawodnym oraz 98 Mm przy prędkości 3,5 węzła pod wodą (lub 44 Mm przy prędkości 5,1 węzła). Dopuszczalna głębokość zanurzenia wynosiła 40 metrów.
Okręt wyposażony był w sześć zewnętrznych wyrzutni torped kalibru 450 mm (w tym dwie zewnętrzne systemu Drzewieckiego), z łącznym zapasem 6 torped. Uzbrojenie artyleryjskie stanowiło działo pokładowe kal. 47 mm L/50 M1902. Załoga okrętu składała się z 22 oficerów, podoficerów i marynarzy.
Budowa i przebieg służby.
„Calypso” zbudowana została w Arsenale w Tulonie. Stępkę okrętu położono w 1905 roku, został zwodowany 22 października 1907 roku, a do służby przyjęto go w 1909 roku. Nazwa nawiązywała do mitologicznej nimfy – Kalipso. Jednostka otrzymała numer burtowy Q48.
„Calypso” pełniła służbę przed wojną na Morzu Śródziemnym. 7 lipca 1914 roku na redzie Tulonu okręt zderzył się przypadkowo z bliźniaczą „Circé” i zatonął.

</doc>
<doc id="3872424" url="https://pl.wikipedia.org/wiki?curid=3872424" title="Schieland">
Schieland

Schieland – teren nizinny, położony w Holandii, będący najniższym punktem Europy (jeśli zaliczymy Morze Kaspijskie wyłącznie do Azji), położony -6,7 m n.p.m. Obszar ten powstał z osadów rzecznych, lodowcowych i morskich. Schieland ulega ciągłym działaniom antropogenicznym, prowadzone są na nim prace osuszające. Cały obszar ulega powolnemu zanurzaniu, co jest wynikiem ruchów izostatycznych zachodzących w rejonie Morza Północnego od czasu ostatniego zlodowacenia.

</doc>
<doc id="3872425" url="https://pl.wikipedia.org/wiki?curid=3872425" title="Akademia Telewizyjna">
Akademia Telewizyjna

Akademia Telewizyjna TVP.
"Akademia Telewizyjna" - to skrócona nazwa "Ośrodka Szkolenia i Rozwoju - Akademia Telewizyjna" Telewizji Polskiej.
OSiR-AT jest jednostką organizacyjną TVP SA odpowiedzialną za szkolenia wszystkich grup zawodowych zatrudnionych w TVP. Kursy te realizuje się w porozumieniu z innymi jednostkami organizacyjnymi TVP SA oraz we współpracy z wyższymi uczelniami, instytucjami naukowymi, a także organizacjami medialnymi.
Akademia Telewizyjna organizuje także konferencje, seminaria szkoleniowe oraz projekty edukacyjne popularyzujące wiedzę. Nawiązuje też współpracę z bliźniaczymi instytucjami szkoleniowymi wielkich europejskich korporacji medialnych takich jak Akademia BBC, Instytut Dziennikarstwa Agencji Reuter, Akademia Europejskiej Unii Nadawców - EBU.
W OSiR-AT dokonywane są analizy warsztatowe i formułowane opinie diagnostyczne oceniające poziom zawodowy dziennikarzy i jakość warsztatu poszczególnych audycji telewizyjnych. Monitorowane, a także certyfikowane kompetencje pracowników twórczych oraz współpracowników telewizji publicznej. Przy Akademii Telewizyjnej TVP funkcjonuje też komisja wydająca tzw. "karty ekranowe" - dokument potwierdzający uprawnienia i kwalifikacje antenowe wymagane od reporterów, prezenterów i lektorów. Działa "Poradnia Językowa" koordynująca prace związane z ochroną języka polskiego w działalności programowej i pozaprogramowej TVP SA. Akademia Telewizyjna prowadzi też działalność wydawniczą nastawioną głównie na publikowanie materiałów dydaktycznych i opracowań medialnych.
PiK.
W roku 1996 w Akademii Telewizyjnej powstał projekt „PiK-u” - Przeglądu i Konkursu Dziennikarskiego Oddziałów Terenowych TVP. Do roku 2016 odbyły się 23 edycje.
Historia.
Ośrodek Szkolenia i Rozwoju „Akademia Telewizyjna” powstał w wyniku licznych organizacyjnych przekształceń powołanego w roku 1973 w Komitecie ds. Radia i Telewizji - "Ośrodka Doskonalenia Zawodowego PRiTV". Od tego też czasu, aż po pierwsze, dokonane w roku 1986, rozdzielenie organizacyjne radia i telewizji i powołanie osobnych komórek szkoleniowych, zajmowano się tu realizacją koniecznych w każdej korporacji szkoleń: poczynając od pracy z mikrofonem, magnetofonem, kamerą, nauki montażu czy ćwiczeń prezenterskich, na kursach BHP czy obsługi wózków widłowych kończąc.
W latach 70. i 80. XX wieku miejsce to pełniło rolę swoistego departamentu kształcenia w "Ministerstwie Propagandy" jakim był Radiokomitet. Powołany na mocy zarządzenia nr 24 Przewodniczącego Komitetu ds. RTV z dnia 5.VIII.1973 Ośrodek Szkolenia i Doskonalenia Kadr Radia i TV, stworzono w ramach realizacji uchwały Biura Politycznego PZPR z 24 lipca 1973 r. "w sprawie dalszego rozwoju i umacniania polityczno-społecznej roli Polskiego Radia i Telewizji".
Powstawały tu liczne projekty edukacyjne: od Katowickiej Szkoły Telewizyjnej poczynając poprzez różnorodne projekty restrukturyzacyjne. Już w latach 80. XX wieku proponowano stworzyć Akademię Radiowo Telewizyjną, potem Instytut Szkolenia Kadr PRiTV. Wtedy też przygotowywano liczne projekty z zakresu metodyki nauczania.
Struktury korporacyjne i kierownictwo.
I. Ośrodkiem Doskonalenia Zawodowego Radia i Telewizji - kierowali:
1. Mirosława Zawirska (p/o 1972-1973);
2. Henryk Rakoczy (1974 do 1978),
3. Daniela Zawisza (1979-1982),
4. Zbigniew Burakowski (1982-1985)
II. Ośrodkiem Doskonalenia Zawodowego TVP - kierował
5. Włodzimierz Piekarski (1985-1988).
III. Na przełomie lat 80/90. XX wieku, dyrektorem Ośrodka Szkolenia Telewizji Polskiej "Radiokomitetu" był
6. Michał Anioł Bogusławski stając się zarazem Naczelnym Redaktorem „Studia im. Andrzeja Munka”, umiejscowionego w strukturze szkoleniowej Telewizji. Zatrudniono tu osoby związane ze zlikwidowanym w roku 1990 telewizyjnym Studiem "Solidarność" TVP (m.in. Krystynę Mokrosińską).
Ośrodek Szkoleń, stał się wtedy kuźnią filmowych debiutów i wdrażania systemu producenckiego. Podjęto współpracę z Łódzką Szkołą Filmową, warszawską Wytwórnią Filmów Dokumentalnych - nawiązując do "Studia Debiutów Filmowych - Studia Młodych TVP im. Andrzeja Munka", po raz pierwszy stworzonego w Telewizji pod koniec lat 70. XX wieku przez Wojciecha Wiszniewskiego. Ten etap zakończył się wraz z odejściem M.A. Bogusławskiego i likwidacją Studia Filmowego.
Po roku 1990 Ośrodek nazywano:
IV. w latach 1994-1999 - Ośrodek Szkolenia i Analiz Programowych (OSiAP);
V. od 1.I.2000 - Ośrodek Szkolenia "Akademia Telewizyjna";
VI. od 22.IV.2004 - "Centrum Strategii - Akademia Telewizyjna";
VII. od 9.V.2005 "Akademia Telewizyjna" funkcjonowała w strukturze "Biura Kadr, Szkoleń i Spraw Socjalnych TVP SA";
VIII. wreszcie 1.XI.2010 powstał - Ośrodek Szkolenia i Rozwoju AT (OSiR - AT).
Po roku 1990 kierowali nim kolejno:
7. Andrzej Wojnach (1991-1994) - (wcześniej zastępca M.A. Bogusławskiego),
8. Jacek Snopkiewicz (1994-1997, 2000-2002, 2004-2005, 2013-2016),
9. Halina Marszałek (1997-1999)- (zastępczyni J.Snopkiewicza w latach 1994-1997),
10. Janusz Cieliszak (2003, 2009),
11. Piotr Radomski (2006-2008),
12. Krzysztof Szurogajło (2008-2009),
13. Andrzej Kwiatkowski (2010-2013),
14. Włodzimierz Strzemiński (2016-2017).

</doc>
<doc id="3872426" url="https://pl.wikipedia.org/wiki?curid=3872426" title="Cerkiew w Wysocku Niżnym">
Cerkiew w Wysocku Niżnym



</doc>
<doc id="3872430" url="https://pl.wikipedia.org/wiki?curid=3872430" title="New American Epic Poem on the Discovery of America by Christopher Columbus">
New American Epic Poem on the Discovery of America by Christopher Columbus

New American Epic Poem on the Discovery of America by Christopher Columbus – poemat epicki opublikowany w 1868. Jego autorem był M.D.C. Luby, były profesor języków starożytnych i współczesnych na Uniwersytecie Notre Dame w Indianie. Utwór ukazał się nakładem wydawnictwa Daily Minnesota Volksblatt Print w Saint Paul. Poeta zadedykował go swojemu przyjacielowi, wielebnemu J.C. Carrierowi. Poemat jest jednym z wielu dzieł o odkryciu Ameryki przez Krzysztofa Kolumba. Utwór został napisany wierszem białym (blank verse), czyli nierymowanym pentametrem jambicznym. 
&lt;poem&gt;
"That spirit high which understood the wealth"
"Across the main, that thirsting soul for fame,"
"Which heaven's light had taught, the impious act"
"Of powerful monarchs to the benefactor of"
"Mankind, the sad distress of that true mind,"
"When object it could not attain; those small,"
"But yet discouraging unforeseen things,"
"Which as nought to th' Almighty did appear,"
"A sovereign, found both just and wise, who loved"
"Much more than hoarded treasure or the pomp"
"Of kings, the untaught law of charity,"
"A little bark most like a bird that swims"
"The boundless deep;"
&lt;/poem&gt;

</doc>
<doc id="3872432" url="https://pl.wikipedia.org/wiki?curid=3872432" title="Adam Sosnowski">
Adam Sosnowski



</doc>
<doc id="3872433" url="https://pl.wikipedia.org/wiki?curid=3872433" title="Pętla gamma">
Pętla gamma

Pętla gamma inaczej pętla rdzeniowo-mięśniowa lub układ wrzecionkowo-zwrotny – jeden z mechanizmów regulacji napięcia mięśniowego, obok odruchów rozciągania i odwróconego odruchu rozciągania. Aktywność tego układu wpływa wtórnie na czynność neuronów ruchowych powodujących skurcz mięśni.
Działanie.
Przy nienaruszonej pętli impulsy powstające w zakończeniach wrzecion przez alfa-motoneurony, docierają do włókien zewnątrz-wrzecionowych, które kurcząc się, modulują napięcie mięśniowe.
Pobudzenia gamma-motoneuronów mogą być wynikiem impulsacji zstępującej z wyższych pięter mózgowia albo z receptorów skórnych. Prowadzą one do skurczu zewnętrznych (poprzecznie prążkowanych) odcinków włókien intrafuzalnych. Sumarycznie aktywowany jest odruch toniczny rozciągania, co podtrzymuje napięcie mięśniowe.
Zadrażnienie włókien gamma powoduje skurcz włókien mięśniowych leżących obwodowo, co rozciąga środkowy odcinek wrzecionek, i tym samym pobudza zakończenia pierścienno-spiralne i włókna dośrodkowe, przekazujące z nich impulsy do rdzenia kręgowego.
Modulacja.
Modulacja pętli gamma przez OUN odbywa się za pośrednictwem szlaków zstępujących, które dzielimy na szlaki zstępujące boczne (np. droga korowo-rdzeniowa boczna i czerwienno-rdzeniowa), oraz szlaki zstępujące przyśrodkowe (np. korowo-rdzeniowa przednia, siatkowo-rdzeniowa).
Szlaki zstępujące boczne pobudzają alfa-motoneurony zginaczy, hamując te dla prostowników, a szlaki zstępujące przyśrodkowe działają odwrotnie.
Układ siatkowaty może również za pośrednictwem drogi siatkowo-rdzeniowej hamować działanie alfa- i gamma-motoneuronów.

</doc>
<doc id="3872434" url="https://pl.wikipedia.org/wiki?curid=3872434" title="Stanisław Potrzebowski">
Stanisław Potrzebowski

Stanisław Potrzebowski (ur. 9 lutego 1937 w Brześciu nad Bugiem) – doktor historii oraz filozofii, wykładowca akademicki, porucznik Sił Powietrznych LWP, założyciel i naczelnik związku wyznaniowego Rodzima Wiara, a także jeden z założycieli Europejskiego Kongresu Religii Etnicznych.
Życiorys.
Jesienią 1939 r. wobec perspektywy aresztowania ojca rodzina uciekła z Brześcia (pod okupacją sowiecką) do Suwałk (wówczas okupacja niemiecka), gdzie mieszkała rodzina matki. W kwietniu 1940 – prawdopodobnie w ramach akcji AB – ojciec Stanisława został aresztowany przez Niemców i zesłany do obozu Sachsenhausen, a następnie Mauthausen, gdzie umarł jesienią 1940. Do końca wojny rodzina Potrzebowskich mieszkała w Suwałkach, a po jej zakończeniu przeniosła się do Gliwic, gdzie Stanisław zdał maturę.
W latach 1954-1957 studiował geologię na Akademii Górniczo-Hutniczej w Krakowie. Poznał tam Bolesława Tejkowskiego (wówczas Bernarda) i zaangażował się w 1956 w działalność Rewolucyjnego Związku Młodzieży oraz kampanię poselską Tejkowskiego w styczniu 1957. W październiku 1957 zatrzymany i przesłuchany przez SB po rzuceniu w budynku AGH ulotek protestujących przeciw zamknięciu pisma „Po Prostu”, w konsekwencji czego wycofał się z wszelkiej działalności niezależnej. W latach 1958-1966 służył w lotnictwie LWP. W 1961 roku ukończył OSL w Dęblinie w stopniu podporucznika pilota, zostając lotnikiem wojskowym. Wojsko opuścił w stopniu porucznika w 1966 roku, początkowo utrzymując, że został usunięty za swoje nacjonalistyczne poglądy; później twierdził, że zwolnił się na własną prośbę. W 1972 roku skończył z wyróżnieniem studia na Uniwersytecie Wrocławskim, uzyskując tytuł magistra historii.
W 1971 został przyjęty na kontakt operacyjny Zarządu II Sztabu Generalnego WP. Wobec jego indywidualnych starań o rozpoczęcie studiów doktoranckich w RFN, polski wywiad zdecydował, że studia będą dobrym pretekstem (tzw. „legendą”) do prowadzenia działalności szpiegowskiej w RFN po aklimatyzacji i obronie doktoratu. W latach 1972-1973 odbył polskie przeszkolenie wywiadowcze, używał pseudonimu "Rymski". W 1973 wyjechał do RFN (z paszportem turystycznym), gdzie podjął studia doktoranckie. Wywiad PRL udzielał mu wsparcia finansowego, jednak było ono niewielkie i musiał podjąć pracę zarobkową.
Od 1974 mieszkał w Moguncji, przygotowując na uniwersytecie w Moguncji pod kierunkiem prof. Gottholda Rhode doktorat z filozofii nt. ruchu Zadrugi, obroniony i wydany drukiem pod tytułem "Zadruga. Eine völkische Bewegung in Polen" w Bonn, w 1982 roku. W trakcie pobytu nie wykonywał żadnych zadań wywiadowczych przedłużając okres aklimatyzacji, wyjąwszy zalecane przez centralę obronę doktoratu i małżeństwo (zawarte w 1978 z obywatelką USA, zakończone rozwodem). W 1981 odmówił polecenia powrotu do kraju, a od maja 1981 nie utrzymywał kontaktu z centralą. Wobec powyższego faktu i podejrzeń o dekonspirację (m.in. umieszczenie informacji o swojej zawodowej służbie wojskowej w notce biograficznej w swojej książce), wywiad PRL w 1986 roku zdecydował o rozwiązaniu z nim współpracy.
W latach 1982-1984 był dyrektorem Instytutu Socjologii Stosowanej w Bonn; w 1985 wyjechał do RPA, gdzie pracował m.in. w Deutsche Schule Pretoria; po wyjeździe z Europy wywiad PRL nie posiadał informacji o miejscu jego pobytu. Pobyt w RPA umocnił jego przekonania zadrużne. W 1991 roku wrócił do kraju, na stałe zamieszkując we Wrocławiu. W 1992 roku w swoim mieszkaniu ukrywał się poszukiwany przez policję lider PWN-PSN.
Kontrowersje.
W kwietniu 1993 roku Gazeta Wyborcza wydrukowała serię artykułów autorstwa Wojciecha Jagielskiego i Jerzego Jachowicza dotyczących zabójstwa Chrisa Haniego przez Janusza Walusia, w których przypisano Potrzebowskiemu działalność w Światowym Ruchu Apartheidu, współpracę z Bolesławem Tejkowskim oraz opłacenie kaucji za skinheadów, którzy w lutym 1990 roku pobili na rynku we Wrocławiu czarnych studentów świętujących uwolnienie Nelsona Mandeli, a także uczestnictwo w Afrykanerskim Ruchu Oporu. Część zarzutów potwierdzały wypowiedzi niektórych osób, w tym lidera Ruchu, jak również obecność współprowadzonego przez Potrzebowskiego zakładu badawczego w budynku gospodarzonym przez neofaszystów.
Potrzebowski w rozmowie z Jachowiczem miał zaprzeczyć zarzutom dotyczącym skinheadów oraz współpracy z Tejkowskim, tłumacząc się swoją nieobecnością w Polsce; przy tym przyznał, że poznał Walusia. Początkowo też miał przyznać, że był członkiem Światowego Ruchu Apartheidu, czemu jednak zaprzeczył w sprostowaniu wydrukowanym przez GW w 2002 roku.

</doc>
<doc id="3872438" url="https://pl.wikipedia.org/wiki?curid=3872438" title="Podgorzałka zielonogłowa">
Podgorzałka zielonogłowa

Podgorzałka zielonogłowa ("Aythya baeri") – gatunek średniej wielkości ptaka z rodziny kaczkowatych (Anatidae). Gniazduje w południowo-wschodniej Rosji i północno-wschodnich Chinach, zimuje w południowo-wschodniej Azji. Od 2012 uznawana przez IUCN za gatunek krytycznie zagrożony wyginięciem.
Długość ciała wynosi 41–47 cm. Występuje dymorfizm płciowy, przejawiający się również w masie ciała (samce około 880 g, samice – 680 g). Samce podgorzałki zielonogłowej najlepiej odróżniać od innych samców "Aythya" po kombinacji czarniawej głowy, górnej szyi i wierzchu ciała, białawych oczu oraz kasztanowo-białych boków ciała. W locie wzór na skrzydle identyczny ze wzorem podgorzałek zwyczajnych, ale biały pasek w górnej części skrzydła nie zachodzi tak daleko na zewnętrzne lotki. W szacie spoczynkowej samce przypominają samice, odróżnić je można po kolorze tęczówek. W przypadku samic w identyfikacji ważne jest połączenie ciemnobrązowej głowy z piersią w kolorze ciepłego brązu i białymi z przodu bokami.
Podgorzałki zielonogłowe są wędrowne. Gniazdują w dorzeczach Amuru i Ussuri w Rosji i w północno-wschodnich Chinach, zimują w południowo-wschodniej Azji. Zakładają gniazda w okolicach wód, zarówno w pobliżu jezior, mniejszych zbiorników wodnych, rzek, jak i rezerwuarów. Zimują na różnych obszarach podmokłych. Zniesienie liczy od 9 do 15 jaj. Inkubacja trwa 23–28 dni. Młode usamodzielniają się po 2–3 tygodniach. Podgorzałki zielonogłowe są klasyfikowane przez IUCN jako krytycznie zagrożone wyginięciem od 2012. Tamtego roku szacunkowo żyło nie więcej niż 1000 osobników. Według danych z 2013 był to najprawdopodobniej najszybciej ginący gatunek wśród azjatyckich kaczek. Do spadku liczebności przyczynia się głównie niszczenie środowiska życia oraz przetrzebianie ptaków przez nielegalny odłów, zarówno z użyciem broni palnej i trutek, jak i innych metod.
Taksonomia.
Po raz pierwszy gatunek opisał Gustav Radde w drugim tomie "Reisen im Süden von Ost-Sibirien in den Jahren 1855-1859" (tłum. "Podróż na południe z Zachodniej Syberii w latach 1855-59"), wydanym w 1863. Nowemu gatunkowi nadał nazwę "Anas (Fuligula) Bayeri". Holotyp pochodził ze środkowej doliny Amuru we wschodniej Syberii. Rade zamieścił jedynie informacje o morfologii, bez wzmianek dotyczących zachowania. Obecnie (2016) Międzynarodowy Komitet Ornitologiczny umieszcza podgorzałkę zielonogłową w rodzaju "Aythya", uznając ją za gatunek monotypowy. Epitet gatunkowy "baeri" upamiętnia postać Karl Ernst von Baera – pruskiego embriologa, antydarwinisty, geografa i podróżnika po Syberii. 
Najbliżej spokrewnionymi względem podgorzałki zielonogłowej gatunkami są najpewniej podgorzałki: australijska ("A. australis"), madagaskarska ("A. innotata") i zwyczajna ("A. nyroca"), względem której podgorzałka zielonogłowa jest gatunkiem siostrzanym. Podgorzałki: australijska i madagaskarska są gatunkami siostrzanymi względem kladu "A. nyroca"+"A. baeri". Pozycja "A. baeri" na kladogramie plemienia Aythyini według Livezaya (1996):
Morfologia.
Długość ciała wynosi około 41–47 cm. Masa ciała samca około 880 g, samicy – 680 g; rozpiętość skrzydeł 70–79 cm. Długość złożonego skrzydła u samców: 210–233 mm, u samic: 186–203 mm; długość górnej krawędzi dzioba: 48 mm u samców i 47–48 mm u samic; długość skoku ok. 37 mm.
Występuje dymorfizm płciowy w upierzeniu. Samiec ma głowę i szyję metalicznie zieloną, z wyjątkiem niższej części szyi, którą cechuje barwa czarna. Na brodzie występuje niewielka, biała plama. Górna część grzbietu pośrodku ma barwę czarną, po bokach czerwonokasztanową. Barkówki ciemnobrązowe, bardzo ciemne, pokryte nieodznaczającymi się, drobnymi brązowymi plamkami. Grzbiet, kuper, pokrywy nadogonowe i sterówki czarne. Pierś czerwonokasztanowa, po bokach ciała kolor ten przechodzi w brąz. Brzuch czysto biały, jedynie niższa jego część odznacza się brązową barwą. Pokrywy podogonowe białe. Zewnętrzne pokrywy skrzydłowe czarne. Dostrzec można charakterystyczne białe lusterko, od tyłu obrzeżone czarnym pasem utworzonym przez końce lotek II rzędu. Lotki I rzędu ciemnobrązowe, na wewnętrznych chorągiewkach perłowoszare. Lotki III rzędu czarne. Na spodzie skrzydła zewnętrzne pokrywy podskrzydłowe są ciemnobrązowe, reszta biała. Tęczówka biała, niekiedy żółtawa lub jasnożółta. Dziób o barwie od niebieskiej po łupkowoszarą, nasada i rogowa wypustka na końcu czarne; niebieski kolor jaśnieje ku końcowi dzioba. Nogi i stopy ołowianoszare, na zgięciach ciemniejsze. Samicę odróżnia słabszy połysk na głowie i szyi, obecność kasztanowej plamy przy nasadzie dzioba, bardziej matowy odcień kasztanowego w górnej części piersi i brak prążkowania w niej, zaś na piórach na brzuchu więcej brązu u nasady. Tęczówka jest ciemniejsza, niż u samców, a dziób i nogi jaśniejsze.
Samce podgorzałki zielonogłowej najlepiej odróżniać od innych samców "Aythya" po kombinacji czarniawej głowy, górnej części szyi i wierzchu ciała, białawych oczu oraz kasztanowo-białych boków ciała. W locie wzór na skrzydle identyczny ze wzorem podgorzałek zwyczajnych, ale biały pasek w górnej części skrzydła nie zachodzi tak daleko na zewnętrzne lotki. W szacie spoczynkowej samce przypominają samice, odróżnić je można po kolorze tęczówek. W przypadku samic w identyfikacji ważne jest połączenie ciemnobrązowej głowy z piersią w kolorze ciepłego brązu i białymi z przodu bokami.
Zasięg występowania.
Podgorzałki zielonogłowe są wędrowne. Gniazdują w dorzeczach Amuru i Ussuri w Rosji i w północno-wschodnich Chinach. W Chinach ich zasięg obejmuje prowincje: Heilongjiang, Jilin, Liaoning, Mongolia Wewnętrzna, Hebei oraz Pekin. W 2013 podczas sezonu lęgowego odnotowano kilka par na południe od dotychczas znanego zasięgu, w prowincjach Hubei, Szantung i Henan. W 2014 odkryto gniazda na rozlewiskach Jangcy nieopodal Huangpi w prowincji Hubei, gdzie dotychczas stwierdzano te kaczki jedynie podczas zimowania. Możliwe, że gniazdują w północno-wschodniej Korei Północnej, przy granicy z Rosją i w chińskiej prowincji Szantung (dane z 2014).
Zimowiska podgorzałek zielonogłowych znajdują się głównie we wschodnich i południowych Chinach, w Indiach (regularnie i lokalnie na północnym wschodzie, sporadycznie na całej powierzchni kraju), Bangladeszu i Mjamnie. Mniej licznie zimują w Japonii (głównie Honsiu, prócz tego Hokkaido, Kiusiu i Sikoku), Korei Północnej i Południowej (w ostatnich latach bardzo nieliczne stwierdzenia, w Korei Południowej około 20 od 1994, większość przed 2002), w Hongkongu, na Tajwanie, w Nepalu (sporadycznie), w Bhutanie (dwa stwierdzenia), Tajlandii, Laosie (pojedyncze stwierdzenie) i w Wietnamie (bardzo rzadki, odnotowany po raz pierwszy w 1971). W Nepalu niegdyś pojawiały się regularnie na wschodzie, w okolicach zapory Kosi, obecnie (stan z 2007) bardzo rzadko zalatują, w niektórych latach nieobecne.
Sporadycznie zalatują do wschodniej Mongolii. Czterokrotnie odnotowano ten gatunek na Filipinach, ostatnie stwierdzenie (stan z końca 2016) pochodzi ze stycznia 2015, kiedy to dorosłego samca stwierdzono w Candaba. W listopadzie 1901 i kwietniu 1911 podgorzałki zielonogłowe odnotowano w Anglii. Nie był to wówczas gatunek trzymany pospolicie w prywatnych ptaszarniach ani w Anglii, ani na kontynencie; John C. Phillips przypuszczał, że były to zabłąkane dzikie ptaki. W 1825 pruski odkrywca Heinrich von Kittlitz miał obserwować przedstawicieli tego gatunku na Kamczatce. Przez kolejne stulecie nie odnotowano już owych podgorzałek na Kamczatce, zaś BirdLife International w ogóle nie uwzględnia tego stwierdzenia na poświęconej gatunkowi stronie. Autorzy "Handbook of British Birds" (1939) skomentowali sprawę tak:
Inne pojedyncze doniesienie pochodzi z Oregonu, gdzie podczas United States Exploring Expedition odłowiono jeden okaz, jednak podano tylko stan, bez dokładniejszej lokalizacji. Było to jeszcze przed odkryciem gatunku; w Oregonie nie występują inne kaczki, z którymi można by pomylić podgorzałkę zielonogłową. W czasach historycznych (przed 1937) podgorzałkę zielonogłową odnotowano w południowej części Sachalinu, przed 1875 na Bajkale. Pojedyncze stwierdzenie z Pakistanu pochodzi z 1957.
Ekologia i zachowanie.
Podgorzałki zielonogłowe gnieżdżą się w gęstej trawie wokół jezior obfitujących w roślinność wodną albo na podmokłych łąkach porośniętymi formacją typu tussock lub krzewami. W okolicach jeziora Chanka gniazdowały często w koloniach mew. Na jeziorach Toriej (Barun-Toriej, Zun-Toriej) gnieździły się na niewielkich wysepkach gęsto porośniętych trawami. Podczas migracji zatrzymują się zwykle na niewielkich jeziorach i bagnistych wybrzeżach, porośniętych trzcinami i inną roślinnością typową dla mokradeł. W Liaoning zwykle występują na mokradłach na wybrzeżu lub na rzekach i niewielkich zbiornikach wodnych otoczonych lasem. W Gansu w trakcie wędrówek podgorzałki zielonogłowe zatrzymują się na jeziorach i na otwartych wodach rezerwuarów i rzek; podobnie i w Korei Południowej, gdzie stwierdzano je na wodach jezior i rezerwuarów. W Bhutanie obserwowano te ptaki w odcinku rzeki i zadrzewionym brzegu. W Nepalu odnotowywane przeważnie na bagnach, niewielkich zbiornikach wodnych, podmokłych polach ryżowych, piaszczystych wyspach i na wodach rzeki Kosi na wschód od zapory na niej.
Podgorzałki zielonogłowe żerują niemal wyłącznie podczas nurkowania. Były obserwowane podczas intensywnego żerowania w godzinach 8–9; nurkowały wówczas na głębokość 0,5–2 m na około 40 sekund. Są wszystkożerne. W trakcie migracji jedzą głównie rośliny wodne i nasiona. Podczas sezonu lęgowego spożywają więcej pokarmu zwierzęcego (owadów, mięczaków, krewetek i ryb). Ptaki obserwowane w Zhejiang na zimowiskach zjadały głównie ślimaki. Ptaki żyjące w Górach Wschodniomandżurskich mają żywić się nasionami, algami, mięczakami i owadami wodnymi, zaś wczesną wiosną w Heilongjiang – owadami i nasionami traw. W żołądku pewnego samca znaleziono szczątki chrząszczy "Dytiscus". W Korei Południowej, gdzie z rzadka zalatują w okresie zimowym, widywane są najczęściej w grupach wraz z głowienkami i czernicami ("A. fuligula").
Lęgi.
W Chinach pary zaczynają się tworzyć w środku kwietnia; okres składania jaj przypada na maj; zniesienie odnotowano najpóźniej 28 czerwca. W Górach Wschodniomandżurskich jaja składane są w późnym maju i wczesnym czerwcu. Zaloty, obserwowane u ptaków w niewoli, przebiegają bardzo podobnie do zalotów podgorzałek australijskich. Jeśli samicy spodoba się jakiś samiec, ustawiając się w jego kierunku czyści pióra pod skrzydłem. Samce, wykręcając głowę w sztucznie wyglądający sposób, wydają z siebie ostre "krraaaaa". Podobnie jak u podgorzałek australijskich samce podgorzałek zielonogłowych wyciągają głowę i szyję przed siebie ponad wodą, po czym wydają z siebie wspomniane ostre odgłosy. Mogą również odchylać głowę od kupra do przodu, zwracając się ku samicy, lub czyścić swoje lusterko, często równocześnie z samicą.
Gniazdo przeważnie umiejscowione jest na ziemi, dobrze ukryte między trawami lub pod krzewem, zawsze w pobliżu wody. Niekiedy zbudowane jest na wodzie lub między gałęziami. Zniesienie liczy od 9 do 15 jaj; w niewoli ma być to mniej, bo od 6 do 9. Ich wymiary to około 51 na 38 mm. Masa 27 jaj: 42,8 ± 2,2 g. Podczas badań w Chinach stwierdzono kilka przypadków podrzucania jaj innym ptakom – głowience ("A. ferina"; 7 przypadków) i krakwie ("Anas strepera"; 1 przypadek); obserwowano również głowienkę składającą jaja do gniazda podgorzałki zielonogłowej. Inkubacja trwa 23–28 dni. Wysiaduje jedynie samica; samiec strzeże okolic gniazda. Jeśli okolica jest spokojna, pisklęta zostają w okolicy gniazda 1 lub 2 dni po wykluciu. Pisklęta wyglądem mają być pośrednie między pisklętami podgorzałki zwyczajnej i australijskiej (autor nie podaje, jakie dokładnie). Jeśli ptaki są niepokojone, nie czekają na wyklucie się wszystkich młodych i zostawiają ostatnie dwa lub jedno jajo w gnieździe; zwykle są one zjadane przez ptaki szponiaste. Rodzice zajmują się młodymi przez 2–3 tygodnie od wyklucia; po upływie tego czasu są już one zdolne samodzielnie żerować, a samica zostawia je. Młode zaczynają się pierzyć i tworzą własne stada. W przypadku ptaków na jeziorze Chanka zauważono korelację między sukcesem lęgowym a poziomem wody. Podgorzałki zielonogłowe obszary gniazdowania opuszczają we wrześniu lub październiku.
Status.
Według stanu wiedzy z 2013 w ostatnich latach podgorzałki zielonogłowe przeżyły drastyczny spadek liczebności i stoją na granicy wymarcia na wolności. IUCN sklasyfikowało gatunek jako krytycznie zagrożony wyginięciem (CR, Critically Endangered) w latach 2016, 2015, 2013 i 2012. Wcześniej, w 2008, otrzymał rangę zagrożonego wyginięciem (EN, Endangered), a w latach 1994–2004 IUCN nadawał mu status narażonego na wymarcie (VU, Vulnerable). Podgorzałki zielonogłowe długo były przeoczane przez ornitologów, częściowo ze względu na trudno dostępne dla ludzi środowisko życia oraz niepewność co do zasięgu, wynikającą z nie zawsze wiarygodnych historycznych doniesień. Mimo uzyskania statusu narażonego (VU) w 1994 gatunek nie cieszył się dużym zainteresowaniem i brakowało nowych informacji o nim, mimo że powszechnie wiadomo było o jego zniknięciu ze znacznej części zimowisk na południu.
Liczebność.
W latach 90. XX wieku szacunki dotyczące liczebności różniły się znacząco; od "ponad 10 tys. osobników", przez "niecałe 25 tys. osobników" do "prawdopodobnie mniej niż 10 tys. osobników" czy "pomiędzy 10 a 20 tys. osobników" (1999). Wedle szacunków z 2012 żyło wówczas nie więcej niż 1000 osobników. Według stanu wiedzy z 2013 podgorzałki zielonogłowe traciły wówczas na liczebności najprawdopodobniej najszybciej ze wszystkich azjatyckich gatunków kaczek. 
Odnotowano spadek liczebności na terenach lęgowych w Chinach. W Xianghai Reserve podgorzałki zielonogłowe nie gniazdują już ze względu na długotrwałą suszę. W 2013 nie odnotowano żadnych lęgów w północno-wschodnich Chinach i przyległych obszarach Rosji – głównej części zasięgu tych ptaków. Stan populacji w Rosji jest słabo poznany. Między latami 30. a 70. XX wieku podgorzałki zielonogłowe były dosyć pospolite w dolinie Ussuri i na jeziorze Chanka. Gdy jego poziom wody zaczął się obniżać (1975–1978), kaczki te zaczęły znikać z jeziora.
Do zimy 2010/11 podgorzałki zielonogłowe przestały regularnie zimować gdziekolwiek poza kontynentalną częścią Chin. Zimą 2012/13 nie odnotowano żadnego przedstawiciela gatunku w kilku strategicznych miejscach w Bangladeszu i Mjanmie. W okresie od 1986/87 do 1992/93 w Chinach odnotowano 16 792 zimujących osobników, od 1993/94 do 1998/99 – 3472, od 2002/03 do 2010/11 – łącznie 2131 osobników, a zimą 2012–2013 jedynie 43 osobniki. W Bangladeszu w 1996 zaobserwowano 3000 osobników, w ostatnich latach (stan z 2012) już 20–30 (według innego źródła, najwyżej 17). W styczniu 2006 i 2007 nie było żadnych stwierdzeń z Mjanmy; w 2007 było to 129 ptaków, a w latach 90. XX wieku 500–1000 rocznie. Z Tajlandii podgorzałki zielonogłowe niemal zniknęły. Pod koniec lat 90. XX wieku były widywane regularnie (przykładowo, w 1998 doliczono się 596 osobników), w okresie 2007–2011 rocznie stwierdzano mniej niż 5 osobników. W Laosie w okresie 2002–2012 nie było żadnych obserwacji. W Korei Południowej zawsze były rzadkie, w ostatnich latach częstotliwość obserwacji jeszcze zmalała (w źródle nie podano, jak bardzo). W Indiach w 1995 i 1997 doliczono się łącznie 1400 sztuk, zaś podczas Asian Waterbird Census (2009) stwierdzono tylko 3.
Zagrożenia.
Przyczyny drastycznego spadku liczebności nie są do końca poznane. Wiele obszarów podmokłych jest poważnie zdegradowanych. Populacje innych gatunków nie zmniejszają jednak tak szybko swojej liczebności, więc musi być jakiś specyficzny czynnik wynikający z ekologii przedstawicieli "A. baeri". Innym zagrożeniem, właściwym wszystkim azjatyckim kaczkom, jest odłów. Skala jest trudna do oszacowania; najpewniej najintensywniej poluje się na nie w Chinach, gdzie nielegalne zatruwanie i łapanie ptactwa wodnego jest powszechne. Podgorzałki zielonogłowe były widywane na kaczych fermach, na których hoduje się również ptaki złapane na wolności lub te wyklute z jaj odebranych dzikim osobnikom. Skala zjawiska jest nieznana. W Chinach posiadanie broni palnej było legalne do 1996 i strzelanie do dzikich ptaków, w tym podgorzałek zielonogłowych, stanowiło znaczący problem. Obecnie nie jest to legalne, więc część polujących używa legalnie zakupionych łuków. Broń palną mogą jednak legalnie posiadać członkowie niektórych grup; istnieją udokumentowane przypadki polowania na dzikie ptactwo przez żołnierzy. Sytuacja z polowaniami na dzikie ptactwo wodne w 2012 przedstawiała się następująco:
Również i w Bangladeszu stwierdzono nielegalne polowanie z użyciem przynęty z trutką (ugotowanego ryżu z alfa-chloralozą) na dwóch bardziej znaczących mokradłach; podczas jednego incydentu w 2010 w Hakaluki Haor umarło z tego powodu 500 kaczek. Inne potencjalne zagrożenie stanowi hybrydyzacja.
Ochrona.
Podgorzałka zielonogłowa jest wymieniona w Załączniku II Konwencji o ochronie wędrownych gatunków dzikich zwierząt. Część miejsc, gdzie odnotowano te ptaki, leży w obrębie obszarów chronionych; są to m.in. Daurski Rezerwat Biosfery, jeziora Chanka i Bolon (Rosja), Sanjiang National Nature Reserve i Xianghai National Nature Reserve (Chiny), Mai Po Nature Reserve (Hongkong), okolice zapory na Kosi (Nepal) i Thale Noi Waterfowl Park (Tajlandia). Choć podgorzałki są łatwe do utrzymania w niewoli, akurat "A. baeri" nie jest popularnym wśród hodowców gatunkiem. Podgorzałka zielonogłowa uwzględniona jest w rosyjskiej Czerwonej Księdze. W Mongolii odłów możliwy jest tylko "na specjalny użytek". W Chinach nie jest chroniona na obszarze całego kraju, jedynie w Pekinie, Hebei, Shanxi, Henan i Hunan. W Mjanmie obejmuje ją ochrona całkowita. W Indiach nie jest uwzględniona w Załączniku I do Wildlife Act (1972), ale jest wzięta pod uwagę w Wykazie IV (traktującym ogólnikowo o „kaczkach”).

</doc>
<doc id="3872440" url="https://pl.wikipedia.org/wiki?curid=3872440" title="Cerkiew w Wysocku Wyżnym">
Cerkiew w Wysocku Wyżnym



</doc>
<doc id="3872445" url="https://pl.wikipedia.org/wiki?curid=3872445" title="Andy Ristie">
Andy Ristie

Andy Ristie (ur. 17 marca 1982 w Paramaribo) – surinamski kick-boxer reprezentujący również Holandię. Zwycięzca turnieju GLORY Lightweight World Championship Tournament w wadze lekkiej (-70 kg) z 2013 oraz były dwukrotny pretendent do pasa mistrzowskiego GLORY w tejże wadze z 2014 i 2015.
Kariera sportowa.
W wieku 20 lat, rozpoczął treningu boksu tajskiego. W amatorskiej karierze wywalczył tytuł interkontynentalnego mistrza WKN w wadze superpółśredniej. Przez pierwsze lata zawodowej kariery, walczył na lokalnych galach w Surinamie. W 2011 związał się z It’s Showtime, tocząc dla niej do 2012 sześć zwycięskich pojedynków. 27 maja 2012 wypunktował Ormianina Gago Drago na gali K-1 World MAX 2012 Final 16, kwalifikując się tym samym do głównego turnieju. 15 grudnia 2012, podczas finałowej gali K-1 World MAX 2012, przegrał w ćwierćfinale z utytułowanym Holendrem Andym Souwerem jednogłośnie na punkty i odpadł z rywalizacji.
W tym samym roku, związał się również z Glory World Series, tocząc tamże cztery zwycięskie pojedynki m.in. nad Holendrem Albertem Krausem, którego podczas gali GLORY 8 sensacyjnie znokautował w drugiej rundzie. Świetne występy zaowocowały włączeniem go do turnieju GLORY World Championship Tournament wagi lekkiej, który odbył się 23 listopada 2013 na gali GLORY 12. Ristie ponownie sprawił sensację najpierw nokautując w półfinale faworyta turnieju Włocha Giorgio Petrosyana lewym podbródkowym, by następnie w podobny sposób pokonać Holendra Robina van Roosmalena. Po tym sukcesie, został zestawiony do walki jako pierwszy pretendent do inauguracyjnego mistrzostwa GLORY w wadze lekkiej z Amerykaninem Ky Hollenbeckiem.
8 marca 2014 na GLORY 14, Ristie ostatecznie zmierzył w zastępstwie z Gruzinem Dawitem Kirią. Będący faworytem Ristie, nieoczekiwanie przegrał z Kirią przez techniczny nokaut w piątej rundzie mistrzowskiego boju. Po porażce w walce o pas, 21 czerwca 2014, zmierzył się zaległym pojedynku z Hollenbeckiem, wygrywając z nim przez nokaut. 6 lutego 2015, pokonał Australijczyka Steve’a Moxona, po czym ponownie otrzymał szansę walki o tytuł wagi lekkiej. 3 kwietnia 2015, podczas GLORY 20, w Dubaju, przegrał w rewanżu z ówczesnym mistrzem Robinem van Roosmalenem jednogłośnie na punkty.

</doc>
<doc id="3872449" url="https://pl.wikipedia.org/wiki?curid=3872449" title="Behar Shtylla">
Behar Shtylla

Behar Shtylla (ur. 11 marca 1918 w Ersece, zm. 8 grudnia 1994 w Tiranie) – albański polityk i dyplomata, minister spraw zagranicznych w latach 1953–1966.
Życiorys.
Ukończył liceum francuskojęzyczne w Korczy. 13 czerwca 1940 otrzymał od władz włoskich stypendium, dzięki któremu mógł podjąć studia na uniwersytecie w Rzymie. W 1942 uczył języka francuskiego w liceum w Korczy. Od 1944 działał w ruchu oporu.
W 1949 reprezentował Albanię przed Międzynarodowym Trybunałem Sprawiedliwości w kwestii sporu z Wielką Brytanią dotyczącego incydentu w cieśninie Korfu. W tym samym roku prowadził nieoficjalne rozmowy ze stroną amerykańską na temat przywrócenia stosunków dyplomatycznych między dwoma państwami, co miało umożliwić przyjęcie Albanii do Organizacji Narodów Zjednoczonych. W latach 1950–1952 pełnił funkcję ambasadora Albanii we Francji i we Włoszech. W 1953 zastąpił Envera Hodżę na stanowisku ministra spraw zagranicznych, które sprawował do 1966. Jego miejsce zajął b. ambasador Albanii w Chinach – Nesti Nase.
Od 1961 członek Komitetu Centralnego Albańskiej Partii Pracy. Od roku 1954 zasiadał w albańskim parlamencie, w latach 1969–1970 pełnił funkcję przewodniczącego legislatywy. W 1973 objął stanowisko ambasadora Albanii w Chinach.
W 1997 nakładem wydawnictwa Dituria ukazały się pośmiertnie wspomnienia Behara Shtylli pt. "Fan Noli siç e kam njohur: kujtime", w których autor opisał swoje ostatnie spotkanie z Fanem Nolim w czasie pobytu w USA.

</doc>
<doc id="3872450" url="https://pl.wikipedia.org/wiki?curid=3872450" title="Piotr Krawczyk (dyplomata)">
Piotr Krawczyk (dyplomata)

Piotr Krawczyk (ur. 16 czerwca 1978) – polski analityk, dyplomata i urzędnik państwowy. W latach 2016–2022 szef Agencji Wywiadu.
Życiorys.
Jest absolwentem Uniwersytetu Warszawskiego, na której to uczelni w 2004 ukończył stosunki międzynarodowe oraz orientalistykę ze specjalnością w zakresie iranistyki. W 2001 studiował w Uniwersytecie Tarbiyat-e Modarres w Teheranie jako stypendysta rządu irańskiego. W latach 2002–2004 był pełnomocnikiem rektora UW ds. studentów międzynarodowych.
Jako dyplomata w latach 2007–2008 był I sekretarzem i konsulem w Ambasadzie RP w Kabulu, natomiast w latach 2011–2012 był sekretarzem Międzyresortowego Zespołu ds. Afganistanu w Departamencie Azji i Pacyfiku, z kolei w latach 2012–2015 pracował w Ambasadzie RP w Ankarze jako zastępca Ambasadora RP, kierownik Wydziału Polityczno-Ekonomicznego w latach 2012–2013.
Jako analityk w latach 2005–2007 był ekspertem w Departamencie Kaukazu i Azji Centralnej w Ośrodku Studiów Wschodnich, natomiast w latach 2008–2010 był samodzielnym pracownikiem naukowym i kierownikiem projektu badawczego (Iran, Afganistan, Pakistan) w Polskim Instytucie Spraw Międzynarodowych, a także członkiem sieci międzynarodowych ekspertów ds. Afganistanu w IISS w Londynie.
W latach 2004–2005 był tłumaczem i doradcą w Sztabie Międzynarodowej Dywizji Centrum Południe w Iraku. W latach 2010–2011 był doradcą politycznym dowódcy Kontyngentu Polskich Sił Zbrojnych w Afganistanie w Siłach Zadaniowych Biały Orzeł w Ghazni.
8 grudnia 2015 premier Beata Szydło powołała Piotra Krawczyka na stanowisko Zastępcy Szefa Agencji Wywiadu. 27 września 2016 powierzyła mu pełnienie obowiązków Szefa AW. 28 grudnia 2016 został mianowany szefem Agencji Wywiadu. Wcześniej uzyskał on pozytywną opinię Prezydenta RP, Kolegium ds. Służb Specjalnych oraz Komisji ds. służb specjalnych. W sierpniu 2022 podał się do dymisji, motywując to powodami osobistymi. 
Zna trzy języki obce: angielski, perski i rosyjski.
Deklaruje się jako wielbiciel biegów długodystansowych. Lubi czytać książki.
Jest żonaty, ma troje dzieci.
Odznaczenia.
Został odznaczony medalami „Za zasługi dla obronności kraju”, NATO Non-Article 5 ISAF, Afghanistan Campaign Medal, a także Gwiazdą Afganistanu i Gwiazdą Iraku.

</doc>
<doc id="3872453" url="https://pl.wikipedia.org/wiki?curid=3872453" title="Piotr Krawczyk">
Piotr Krawczyk



</doc>
<doc id="3872454" url="https://pl.wikipedia.org/wiki?curid=3872454" title="Barka mieszkalna">
Barka mieszkalna

Barka mieszkalna (ang. "Houseboat") – jednostka pływająca, zaprojektowana lub zaadaptowana do celów mieszkalnych. Może być bez napędu lub wyposażona we własny napęd.
Barki mieszkalne są zwykle jednostkami płaskodennymi o niewielkim zanurzeniu, często nie są wyposażone w napęd, ponieważ są one zwykle zacumowane na stałe w jednym miejscu. Zazwyczaj są wtedy podłączone do lokalnych sieci wodno-kanalizacyjnych i energetycznych. Jednostki, które są w stanie samodzielnie pływać klasyfikuje się jako rodzaj jachtu motorowego, przeznaczonego do pływania wypornościowego z niedużą prędkością. Cechy nautyczne umożliwiają wykonywanie dłuższych rejsów turystycznych po wodach śródlądowych (lub rzadziej po morskich wodach wewnętrznych i przybrzeżnych).
Stanowić mogą tanią alternatywę mieszkaniową, pełnić też mogą funkcje hotelowe, gastronomiczne czy rozrywkowe.
Status w Polsce.
W Polsce barka mieszkalna może być zarejestrowana jako jednostka sportowa w Polskim Związku Żeglarskim lub jako statek żeglugi śródlądowej (definicja wg ustawy z 21 grudnia 2000 r. o żegludze śródlądowej - art. 5 ust. 1 - urządzenie pływające "do celów mieszkalnych", ).
W Polsce (na podstawie art. 37a ust. 4 ustawy z 21 grudnia 2000 r. o żegludze śródlądowej od 16 października 2010 nie wymaga się jakichkolwiek uprawnień do prowadzenia jachtów motorowych o mocy silnika do 75 kW i o długości kadłuba nie przekraczającej 13 m, których prędkość maksymalna ograniczona jest konstrukcyjnie do 15 km/h. W przypadku jachtów przeznaczonych do najmu konieczne jest odbycie przez prowadzącego jacht szkolenia z zakresu bezpieczeństwa na wodzie. Barki przekraczające te parametry prowadzić może osoba posiadająca patent sternika motorowodnego, który uprawnia do prowadzenia wszelkich jachtów motorowych na wodach śródlądowych.
Występowanie.
Barki mieszkalne cieszą się popularnością w Holandii (w samym Amsterdamie liczba takich jednostek oscyluje wokół 2500, są one podłączone do miejskich sieci wodno-kanalizacyjnej i energetycznej, a na wielu z nich urządzone zostały ogródki), gdzie od wielu lat są tradycyjnie używane w odpowiedzi na zdarzające się tam powodzie. Pływające mieszkania rozpatrywane są tam również jako perspektywiczne rozwiązanie problemu przeludnienia, wzrostu cen ziemi oraz spodziewanego podniesienia się poziomu wód wskutek efektu cieplarnianego.
Barki mieszkalne popularne są też w wielu innych krajach na wszystkich kontynentach z wyjątkiem Antarktydy. W Hamburgu na barce z 1906 zbudowano ewangelicki "Kościół Wioślarzy" ("Flussschifferkirche").
Pierwsze egzemplarze pojawiają się też w Polsce.
Sieć kanałów w Polsce nie jest rozbudowana a liczba przystani przeznaczonych do cumowania takich jednostek jest niewielka, choć w ostatnich latach podejmowane są działania, by polskie drogi wodne włączyć w europejski system. Żeglowny jest szlak z Bydgoszczy do Berlina, inną drogą wodną jest Odrzańska Droga Wodna, gdzie rekreacyjne wykorzystanie szlaku rozpoczyna się w Kędzierzynie-Koźlu (Marina Lasoki), a kończy w Szczecinie. Szlak ten ma też powiązanie z europejską siecią śródlądowych dróg wodnych, podobnie jak np. Pętla Żuławska.

</doc>
<doc id="3872455" url="https://pl.wikipedia.org/wiki?curid=3872455" title="Tribolium">
Tribolium

Trojszyk ("Tribolium") – rodzaj chrząszczy z rodziny czarnuchowatych i podrodziny Tenebrioninae.
Morfologia.
Chrząszcze o wydłużonym, trochę spłaszczonym ciele, długości od 3 do 5,5 mm. Ubarwienie mają od rdzawobrązowego po czarniawobrązowe. Boki ciała mają równoległe. Głowa wyraźnie węższa od przedplecza, o oczach podzielonych do około połowy długości lub prawie w całości poprzeczną listewką. Głaszczki szczękowe mają walcowaty ostatni człon. Czułki tylko nieco dłuższe od głowy, mają rozszerzone 3 do 5 ostatnich członów. Przedplecze jest poprzeczne, w obrysie prostokątne ma boki i tylne kąty obrzeżone listewką, a przednią krawędź wykrojoną. Pokrywy mają równoległe boki, ostre kąty barkowe, 1–2 szeregi punktów w rzędach i podłużne żeberka pośrodku międzyrzędów. Tylne skrzydła są w pełni rozwinięte, a odnóża krótkie i stosunkowo smukłe.
Biologia i występowanie.
Większość gatunków żyje w Afryce i Azji Południowej. Gatunki synantropijne są kosmopolityczne i żerują na różnych produktach spożywczych, zasiedlając miejsca ich magazynowania. W Palearktyce stwierdzono 7 gatunków, z czego w Polsce 4: "T. castaneum", "T. confusum", "T. destructor" i "T. madens".
Systematyka.
Należą tu gatunki:

</doc>
<doc id="3872458" url="https://pl.wikipedia.org/wiki?curid=3872458" title="The Book of Souls World Tour">
The Book of Souls World Tour

The Book of Souls World Tour – trasa koncertowa grupy Iron Maiden, promująca szesnasty album studyjny "The Book of Souls". Objazd świata rozpoczął się 24 lutego 2016 na Florydzie, zaś zakończył 22 lipca 2017 roku na nowojorskim Brooklinie. W ramach trasy grupa wystąpiła na sześciu kontynentach świata w 39 państwach, w tym po raz pierwszy w Salwadorze, na Litwie oraz w Chinach. Zespół wraz z ekipą techniczną podróżował w specjalnie przygotowanym samolocie typu Boeing 747-400, nazywanym tradycyjnie Ed Force One. W roku 2016 zespół dał 72 koncerty, w tym jedne z najbardziej spektakularnych występów festiwalowych i stadionowych. W związku z ogromnym zainteresowaniem, zespół przedłużył trasę na kolejny rok (2017), dając serię 13 koncertów w największych brytyjskich arenach, odwiedzając Niemcy oraz Belgię oraz anonsując 25 letnich koncertów w Ameryce Północnej, na tamtejszych arenach sportowych i amfiteatrach o pojemności ponad 20 tys. miejsc. Zainteresowanie koncertami zabukowanymi na rok 2017 okazało się tak duże, że w kilku przypadkach podwajano daty trasy. Potężna trasa promująca wspomniany album dobiegła końca 22 lipca 2017 roku, po dwóch koncertach na Brooklynie, w hali Barclays Center. Ostatecznie w ramach koncertów z cyklu „The Book of Souls World Tour 2016/17” muzycy zagrali 117 razy na sześciu kontynentach, w 39 krajach, przyciągając około 3,1 mln widzów (w tym 550 tys. uczestników specjalnej transmisji live z Wacken Open Air). Średnio w każdym ze spektakli uczestniczyło ponad 26 tys. osób, przy czym aż 74 występy zabukowano w arenach widowiskowo–sportowych.
Przygotowania.
Plany trasy musiały zostać przesunięte na rok 2016, aby wokalista Bruce Dickinson mógł w pełni odzyskać siły po walce z guzem nowotworowym zlokalizowanym u nasady języka. Tournée zostało ogłoszone 25 sierpnia 2015, do informacji publicznej podano wiadomość, że zespół odwiedzi 36 państw w Północnej i Południowej Ameryce, Japonię, Chiny, Nową Zelandię, Australię oraz Republikę Południowej Afryki a następnie aż do sierpnia będzie koncertować w Europie.
Daty dzienne poszczególnych koncertów zostały ogłoszone 14 września 2015. 1 października opublikowano dzienne daty koncertów w USA i Kanadzie, z zaznaczeniem, że występ w Fort Lauderdale będzie inaugurował trasę, dodano również kolejny koncert w Los Angeles. 
W ramach tras „Somewhere Back in Time” oraz „The Final Frontier World Tour” zespół podróżował prywatnym samolotem, niemniej tym razem wykorzystano dwa razy większy Boeing 747-400 jumbo jet, w porównaniu z mniejszym Boeing 757 wykorzystywanym uprzednio. Według Dickinson’a, który jest również zawodowym pilotem, znacznie większy 747-400 sprawił, że zespół mógł pokonywać dalsze dystanse, z większą prędkością, bez konieczności postojów na tankowanie, jak miało to miejsce w przypadku 757s.
Zmodernizowany i znacznie większy Ed Force One zabrał na pokład zespół, ekipę techniczną i 25 ton sprzętu technicznego, na wszystkie 51 koncertów trasy, skończywszy na występie w Göteborgu, 17 czerwca 2016. 12 marca samolot zderzył się z holownikiem ciągnikowym na lotnisku Comodoro Arturo Merino Benítez International Airport w Santiago. W wypadku ucierpiało dwóch pracowników naziemnej obsługi, dwa silniki samolotu zostały uszkodzone i wymagały natychmiastowej wymiany.
Na rok 2017 zostały anonsowane koncerty w Belgii, Niemczech oraz 13 koncertów w największych arenach sportowych Wielkiej Brytanii i Irlandii. W toku trasy zespół promował grę komputerową "Legacy of the Beast", udostępnioną nieodpłatnie na platformach Android oraz iOS. W połowie stycznia 2017 roku, anonsowano 25 letnich koncertów w Ameryce Północnej, na tamtejszych arenach sportowych i amfiteatrach o pojemności ponad 20 tys. miejsc.
Management słynnej formacji wprowadził pełną kontrolę nad dystrybucją elektronicznych biletów na trasę po arenach Wielkiej Brytanii. Sprzedaż biletów „z drugiej ręki” na koncerty zespołu spadła o 95%, fani mogli kupić bilety po cenie wyjściowej. Tylko w ciągu jednego dnia sprzedano około 120 tys. kart wstępu na koncerty brytyjskie. Kierownictwo zespołu po raz kolejny wykazało się bezsprzeczną innowacyjnością i wyczuciem rynku.
Setlista.
2016.
Bisy:
2017.
Bisy:
Oprawa trasy.
Nawiązując do tytułu promowanego albumu oraz wiodącej tematyki płyty, scenografia zbudowana na potrzeby tournée, odzwierciedlała rozwiązania architektoniczne, charakterystyczne dla budowli sakralnych starożytnych Majów. Maskotka grupy, Eddie the Head, pojawiła się w wersji mobilnej m.in. jako majański kapłan, podczas prezentacji koncertowej tytułowego utworu z albumu"The Book of Souls" oraz w trakcie prezentacji kompozycji „Iron Maiden” jako ogromne (10 metrów), nadmuchiwane popiersie znane z okładki promowanego albumu. Zespół zaprezentował rozbudowaną pirotechnikę, lasery, mobilne oświetlenie oparte na kilkunastu filarach - zbudowanych na planie piramidy, z okrągłą, ruchomą tarczą umieszczoną w centralnym punkcie, wokół której zamontowano multikolorowe reflektory LED, dające efekt promieniście rozchodzących się świateł w kierunku widowni.
Poszczególne segmenty scenografii, ustawione na podium estrady, jak i dwie wieże schodkowe ustawione w głębi sceny po jej skrajnych bokach, odwracano w przeciwnym kierunku do pierwotnego w trakcie prezentacji wybranych utworów, natomiast naniesione na nich inskrypcje i zdobienia zostały odpowiednio podświetlane, tworząc efekt realności. Panoramiczne backdropy zmieniające się co utwór, nawiązywały do konwencji graficznej i malowideł z epoki Majów, zamieszczonych oryginalnie w booklecie promowanego albumu "The Book of Souls".
Bruce Dickinson kilkakrotnie zmieniał przebrania i wykorzystywał rozmaite rekwizyty, wśród których znalazła się lateksowa maska diabła, mundur kawalerzysty, ogromny stryczek i włosiennica, pluszowe maskotki małpek czy kaptur. W kulminacyjnym momencie występu wyrywał z wnętrza maskotki, „bijące serce” i rzucał je w kierunku widowni. Oprawa tournée należała do najlepszych w dotychczasowej karierze sześcioosobowego składu grupy. Inną atrakcją była ośmiometrowa, nadmuchiwana lalka diabelskiego kozła, wyłaniająca się zza sceny podczas prezentacji „The Number of the Beast”. Trasa według wielu naocznych świadków należała do najbardziej widowiskowych, jakie zespół zorganizował od czasów reunion w sześcioosobowym składzie, w lutym 1999 roku.
Album koncertowy i film.
Pamiątką z tournée jest koncertowy album "" przeznaczony do wydania na 17 listopada 2017 roku. Album koncertowy ukazał się w kilku wersjach: limitowanej, audiofilskiej wersji winylową 3 LP 180 gram, jako podwójny booklet (analogiczne rozwiązanie jak "The Book of Souls" – do mniej wymagających nabywców adresowano standardowy 2CD i Digital Download dostępny odpłatnie. Na dwóch krążkach CD znalazło się 15 kompozycji, zarejestrowanych zarówno w arenach sportowych jak i przed ogromnymi audytoriami zgromadzonymi na stadionach i gigantycznych festiwalach, których headlinerami byli Iron Maiden. Za brzmienie tym razem odpowiadali Steve Harris i Tony Newton. Już promujący całość koncertowy teledysk do „Speed Of Light” (nagrany w Kapsztadzie, RPA) nie pozostawiał nawet cienia wątpliwości, że pod względem zarówno audialnym jak i wizualnym otrzymujemy produkt wysokiej jakości.
Podobnie jak w przypadku „FLIGHT 666” z 2009 roku i tym razem przygotowano koncertową kompilację nagrań zarejestrowanych w toku tej samej trasy na kilku kontynentach (w przypadku "" – sześciu!) oraz w różnych państwach globu i w wybranych miastach. Niezmiennymi pozostają set – lista (zachowano wersję z 2017 roku) i forma wykonawcza kapeli. Na dodatek S. Harris zadbał o trafny dobór wersji finalnych poszczególnych kompozycji, pochodzących z takich miejsc jak np. RPA, Polska, El Salvador, Kanada. Nie zabrakło również polskiego akcentu w programie płyty. „Death Or Glory” zarejestrowany we Wrocławiu, sprawia iż polscy fani mogą cieszyć się z owej niespodzianki. Zupełnie darmowo wszyscy zainteresowani mogli zobaczyć na własne oczy, jak grupa w latach 2016/17 prezentowała się w kolejnych krajach i miastach ‘na żywo’. Podwójnemu wydawnictwu towarzyszył bowiem film, który udostępniono w ramach nieodpłatnego streamingu oraz jako Free Digital Download. 11 listopada 2017 roku o godzinie 19:00 czasu brytyjskiego (GMT), odbyła się internetowa premiera filmu ”The Book of Souls: Live Chapter”. Streamingu dzieła dokonano via youtube.com/Iron Maiden – oficjalnego kanału YT formacji. Było to pierwsze tego typu przedsięwzięcie w historii grupy. Fani mogli podziwiać zespół występujący w latach 2016/17 w 12 z 39 krajów, które obejmowała trasa koncertowa, w tym również w Polsce. W późniejszym czasie film udostępniono w opcji Digital Download, co stanowiło akt wdzięczności ze strony kierownictwa formacji, za cztery dekady lojalności trzech pokoleń słuchaczy. Premierze filmu, adekwatnie do okoliczności, nadano tytuł „Stream For Me, You Tube”! Zarówno film jak i album koncertowy cieszyły się dużym powodzeniem

</doc>
<doc id="3872464" url="https://pl.wikipedia.org/wiki?curid=3872464" title="Atraphaxis pyrifolia">
Atraphaxis pyrifolia

Atraphaxis pyrifolia Bunge – gatunek rośliny z rodziny rdestowatych ("Polygonaceae" Juss.). Występuje naturalnie w Kazachstanie, Kirgistanie, Tadżykistanie, Afganistan, Pakistanie, Indiach oraz zachodnich Chinach (w regionie autonomicznym Sinciang). 
Biologia i ekologia.
Rośnie w zaroślach, na pustyniach oraz terenach skalistych. Występuje na wysokości od 700 do 3500 m n.p.m. Kwitnie od maja do czerwca.

</doc>
<doc id="3872467" url="https://pl.wikipedia.org/wiki?curid=3872467" title="Atraphaxis spinosa">
Atraphaxis spinosa

Atraphaxis spinosa L. – gatunek rośliny z rodziny rdestowatych ("Polygonaceae" Juss.). Występuje naturalnie w Rosji (w obwodach astrachańskim i wołgogradzkim), Gruzji, Azerbejdżanie, Armenii, Turcji, Syrii, Libanie, Izraelu, Palestynie, Egipcie, Jordanii, Arabii Saudyjskiej, Iranie, Pakistanie, Afganistanie, Turkmenistanie, Uzbekistanie, Kazachstanie, Tadżykistanie, Kirgistanie, Mongolii oraz Chinach (w regionie autonomicznym Sinciang). 
Biologia i ekologia.
Rośnie na polach uprawnych, nieużytkach, stokach oraz pustyniach. Występuje na wysokości do 1800 m n.p.m. Kwitnie od maja do września. 
Zmienność.
W obrębie tego gatunku wyróżniono jedną odmianę:

</doc>
<doc id="3872468" url="https://pl.wikipedia.org/wiki?curid=3872468" title="Atraphaxis virgata">
Atraphaxis virgata

Atraphaxis virgata (Regel) Krasn. – gatunek rośliny z rodziny rdestowatych ("Polygonaceae" Juss.). Występuje naturalnie w południowo-wschodniej Rosji, w Kazachstanie, Kirgistanie, Tadżykistanie, Turkmenistanie, Mongolii oraz zachodnich Chinach (w regionie autonomicznym Sinciang). 
Biologia i ekologia.
Rośnie na pustyniach. Występuje na wysokości od 600 do 1000 m n.p.m. Kwitnie od maja do lipca.

</doc>
<doc id="3872469" url="https://pl.wikipedia.org/wiki?curid=3872469" title="Trojszyk">
Trojszyk



</doc>
<doc id="3872470" url="https://pl.wikipedia.org/wiki?curid=3872470" title="Krzysztof Śmiszek">
Krzysztof Śmiszek

Krzysztof Jan Śmiszek (ur. 25 sierpnia 1979 w Stalowej Woli) – polski prawnik, adwokat, polityk, działacz na rzecz praw człowieka i praw mniejszości, doktor nauk prawnych, wykładowca akademicki.
Pomysłodawca, współzałożyciel i honorowy przewodniczący Polskiego Towarzystwa Prawa Antydyskryminacyjnego. Działacz Wiosny, poseł na Sejm RP IX kadencji. Od 2021 wiceprzewodniczący Nowej Lewicy.
Życiorys.
W 2003 roku ukończył studia na Wydziale Prawa i Administracji Uniwersytetu Warszawskiego. W 2006 roku został absolwentem Podyplomowego Studium Prawa Europejskiego UW.
W latach 2003–2005 pracował jako prawnik w Biurze Pełnomocnika Rządu ds. Równego Statusu Kobiet i Mężczyzn Izabeli Jarugi-Nowackiej i Magdaleny Środy, gdzie zajmował się analizą i praktycznym stosowaniem ustawodawstwa antydyskryminacyjnego.
Był ekspertem polskich organizacji pozarządowych zajmujących się przeciwdziałaniem dyskryminacji. Przez szereg lat był szefem Grupy Prawnej Stowarzyszenia Kampania Przeciw Homofobii. W latach 2008–2010 pracował w Brukseli jako prawnik i koordynator programowy w EQUINET – Europejskiej Sieci Współpracy Urzędów ds. Równego Traktowania. Od 2014 jest członkiem Europejskiej Sieci Ekspertów Prawnych w Dziedzinie Niedyskryminacji.
W latach 2011–2016 był pracownikiem naukowym w Zakładzie Praw Człowieka Wydziału Prawa i Administracji Uniwersytetu Warszawskiego. Był trenerem praw człowieka Rady Europy w ramach programu HELP (Human Rights Education for Legal Professionals) Rady Europy. Od 2011 prowadzi gościnne wykłady w Akademii Prawa Europejskiego w Trewirze.
W 2016 roku uzyskał na Wydziale Prawa i Administracji UW na podstawie rozprawy pt. "Europejski standard równości a prawo polskie. Aspekt materialny i instytucjonalny" napisanej pod kierunkiem Mirosława Wyrzykowskiego stopień doktora nauk prawnych w dyscyplinie prawo, specjalność: prawo europejskie.
W 2017 roku został członkiem rady programowej Archiwum im. Wiktora Osiatyńskiego, organizacji powołanej „jako obywatelskie centrum dokumentacji i analiz oraz społeczność ludzi zaangażowanych w budowanie Polski praworządnej, w której władza działa w granicach prawa, dla dobra publicznego, przestrzegając praw i wolności obywatelskich”.
Od 2017 jest sekretarzem redakcji międzynarodowego pisma prawniczego "Anti-Discrimination Law Review". Również od 2017 jest wykładowcą na Wydziale Prawa, Administracji i Stosunków Międzynarodowych Krakowskiej Akademii im. Andrzeja Frycza Modrzewskiego. W 2018 roku był stypendystą University of Michigan, the Weiser Center for Europe and Eurasia. Prowadził gościnne wykłady m.in. na University of Toronto oraz na University of Texas at Austin.
W 2019 zaangażował się w działalność partii Wiosna. W wyborach do Parlamentu Europejskiego bezskutecznie ubiegał się o mandat do PE jako lider listy tej partii w okręgu opolsko-dolnośląskim zdobywając 46 698 głosów.
W wyborach parlamentarnych w 2019 uzyskał mandat posła na Sejm RP IX kadencji, startując jako przedstawiciel Wiosny z listy SLD we Wrocławiu i zdobywając 43 447 głosów. Został wybrany na wiceprzewodniczącego klubu parlamentarnego Lewicy. W listopadzie 2019 roku został wybrany przewodniczącym nowo powstałego Parlamentarnego Zespołu ds. Równouprawnienia Społeczności LGBT+, oprócz tego jest członkiem Komisji Sprawiedliwości i Praw Człowieka i Komisji ds Unii Europejskiej. Jest także członkiem polskiej delegacji do Zgromadzenia Parlamentarnego Rady Europy. W czerwcu 2021, po rozwiązaniu Wiosny, został posłem Nowej Lewicy. W październiku 2021 roku został współprzewodniczącym wojewódzkich struktur Nowej Lewicy na Dolnym Śląsku.
Życie prywatne.
Jest otwarcie zdeklarowanym gejem. Od 2002 roku jest w związku z Robertem Biedroniem.

</doc>
<doc id="3872472" url="https://pl.wikipedia.org/wiki?curid=3872472" title="Okręty podwodne typu Circé (1907)">
Okręty podwodne typu Circé (1907)

Okręty podwodne typu Circé – francuskie okręty podwodne z początku XX wieku i okresu I wojny światowej. W latach 1905–1909 w stoczni Arsenal de Toulon zbudowano dwa okręty tego typu. Jednostki weszły w skład Marine nationale w 1909 roku. Obie jednostki stracono: 7 lipca 1914 roku w wyniku kolizji „Circé” zatopiła „Calypso”, sama ginąc od torpedy austro-węgierskiego okrętu podwodnego SM U-47 20 września 1918 roku.
Projekt i dane taktyczno–techniczne.
Okręty podwodne typu "Circé" zamówione zostały 8 października 1904 roku na podstawie programu rozbudowy floty francuskiej z 1904 roku. Jednostki zaprojektował inż. Maxime Laubeuf, powiększając swój poprzedni projekt ("Aigrette") i dostosowując go do napędu dwuśrubowego.
Jednostki typu "Circé" były średniej wielkości dwukadłubowymi okrętami podwodnymi. Długość całkowita wynosiła 47,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 351 ton, a w zanurzeniu 491 ton. Okręty napędzane były na powierzchni przez dwa silniki Diesla MAN o łącznej mocy 630 koni mechanicznych (KM). Napęd podwodny zapewniały dwa silniki elektryczne Hillairet-Huguet o łącznej mocy 460 KM. Dwuśrubowy układ napędowy pozwalał osiągnąć prędkość 11,9 węzła na powierzchni i 7,7 węzła w zanurzeniu. Zasięg wynosił 2160 Mm przy prędkości 8 węzłów w położeniu nawodnym oraz 98 Mm przy prędkości 3,5 węzła pod wodą (lub 44 Mm przy prędkości 5,1 węzła). Dopuszczalna głębokość zanurzenia wynosiła 40 metrów.
Okręty wyposażone były w sześć zewnętrznych wyrzutni torped kalibru 450 mm (w tym dwie systemu Drzewieckiego), z łącznym zapasem 6 torped. Uzbrojenie artyleryjskie stanowiło działo pokładowe kal. 47 mm L/50 M1902. Załoga pojedynczego okrętu składała się z 22 oficerów, podoficerów i marynarzy.
Budowa.
Obie jednostki zbudowane zostały w Arsenale w Tulonie. Stępki okrętów położono w 1905 roku, zostały zwodowane w 1907 roku, a do służby przyjęto je w roku 1909. Nazwy okrętów nawiązywały do mitologicznych postaci: wróżbitki Kirke i nimfy Kalipso. Okręty otrzymały numery burtowe Q47 i Q48.
Przebieg służby.
Oba okręty pełniły służbę na Morzu Śródziemnym. 7 lipca 1914 roku na redzie Tulonu „Circé” zderzył się przypadkowo z bliźniaczą „Calypso”, która zatonęła. Po wybuchu działań wojennych „Circé” operowała na Adriatyku. 25 maja 1917 roku okręt zatopił niemiecki podwodny stawiacz min SM UC-24. 20 września 1918 roku „Circé” zatonęła storpedowana nieopodal Kotoru przez austro-węgierski okręt podwodny SM U-47. Z załogi ocalała tylko jedna osoba. Okręt został odznaczony Krzyżem Wojennym.

</doc>
<doc id="3872483" url="https://pl.wikipedia.org/wiki?curid=3872483" title="Diacyclops eulitoralis">
Diacyclops eulitoralis

Diacyclops eulitoralis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1986 roku przez radzieckich (rosyjskich) hydrobiologów Władymira Romanowicza Aleksiejewa i Igora Wadimowicza Arowa. 

</doc>
<doc id="3872489" url="https://pl.wikipedia.org/wiki?curid=3872489" title="La Giasoneide, O Sia La Conquista Del Vello D’Oro">
La Giasoneide, O Sia La Conquista Del Vello D’Oro

La Giasoneide, O Sia La Conquista Del Vello D’Oro – epos włoskiego poety Ubalda Mariego, opublikowany w 1780. Utwór jest napisany oktawą (ottava rima), czyli strofą ośmiowersową rymowaną abababcc, pisaną jedenastozgłoskowcem (endecasillabo). Zwrotka ta była tradycyjnie formą włoskiego eposu i poematu heroikomicznego. Poemat został poprzedzony dedykacją dla króla Prus Fryderyka Wielkiego. Ta część dzieła jest napisana wierszem białym. Epos składa się z dziesięciu pieśni. Opowiada historię Jazona i Argonautów, którzy wypłynęli w rejs poszukiwaniu „Złotego runa”.

</doc>
<doc id="3872490" url="https://pl.wikipedia.org/wiki?curid=3872490" title="Język abakański">
Język abakański



</doc>
<doc id="3872495" url="https://pl.wikipedia.org/wiki?curid=3872495" title="Stanisław Niewiadomski (inżynier, profesor Politechniki Warszawskiej)">
Stanisław Niewiadomski (inżynier, profesor Politechniki Warszawskiej)



</doc>
<doc id="3872500" url="https://pl.wikipedia.org/wiki?curid=3872500" title="Zagan Pasza">
Zagan Pasza

Zagan Mehmed Pasza (zm. 1462 lub 1466) – wielki wezyr imperium osmańskiego w latach 1453-1456.
Był prawdopodobnie Grekiem, Serbem lub Albańczykiem. W młodości został wcielony w szeregi janczarów. Początkowo był zastępca wezyra. Wziął czynny udział w upadku Konstantynopola w 1453 roku. Po upadku Halila Paszy został wielkim wezyrem. Jego przyjaciele objęli wpływowe stanowiska. On i jego bliscy byli agresywnymi neofitami islamu, ludźmi bez usankcjonowanych praw, całkowicie uzależnionymi od łaski sułtana. W 1456 roku został zdymisjonowany po niedanej wyprawie przeciwko Węgrom.

</doc>
<doc id="3872502" url="https://pl.wikipedia.org/wiki?curid=3872502" title="Diacyclops fontinalis">
Diacyclops fontinalis

Diacyclops fontinalis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1969 roku przez bułgarskiego zoologa Weselina T. Najdenowa (1932-2001).

</doc>
<doc id="3872504" url="https://pl.wikipedia.org/wiki?curid=3872504" title="Cerkiew św. Paraskewy w Korniach">
Cerkiew św. Paraskewy w Korniach

Cerkiew św. Paraskewy w Korniach – dawna filialna cerkiew greckokatolicka, wzniesiona w 1910 w Korniach.
Po 1947 opuszczona. W latach 80. przejęta i użytkowana przez kościół rzymskokatolicki jako kościół filialny parafii w Siedliskach.
Murowaną cerkiew zbudowano w 1910 na miejscu wcześniejszych, drewnianych. Budowla na planie krzyża z dużą kopułą centralną. We wnętrzu stropy i ściany ozdobione barwną polichromią. Zachowały się elementy wyposażenia poprzedniej cerkwi z 1776: dwa ołtarzyki z ikonami Chrystusa i św. Paraskewy, dwa krzyże procesyjne i fragmenty późnobarokowego ołtarza.
Podczas święta patronki w świątyni odprawiane są nabożeństwa greckokatolickie, na które przyjeżdżają dawni mieszkańcy wsi.
Obok świątyni drewniana XVIII-wieczna dzwonnica konstrukcji słupowo-ramowej, wpisana do rejestru zabytków w 1992. Pokryta namiotowym dachem gontowym. Za cerkwią cmentarz z licznymi nagrobkami bruśnieńskimi. Przy wejściu na cmentarz znajduje się zbiorowa mogiła mieszkańców wsi zamordowanych 22 maja 1945 przez NKWD. W 50 rocznicę akcji „Wisła” Ukraińcy wystawili na cmentarzu pomnik z godłem ukraińskim upamiętniający 22 mieszkańców Korni, którzy zginęli w latach 1942–47. 

</doc>
<doc id="3872506" url="https://pl.wikipedia.org/wiki?curid=3872506" title="Somewhere Back in Time">
Somewhere Back in Time



</doc>
<doc id="3872507" url="https://pl.wikipedia.org/wiki?curid=3872507" title="Język chakaski">
Język chakaski

Język chakaski (inne nazwy: abakański, jenisejo-turecki lub turko-jenisejski) – język należący do grupy północnej języków tureckich (wg starszych opracowań – do grupy wschodniej), używany przez ponad 40 tys. użytkowników mieszkających nad rzeką Abakan (lewy dopływ górnego Jeniseju) w Chakaskim Okręgu Autonomicznym w Kraju Krasnojarskim na Syberii.

</doc>
<doc id="3872508" url="https://pl.wikipedia.org/wiki?curid=3872508" title="Diacyclops gauthieri">
Diacyclops gauthieri

Diacyclops gauthieri – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1962 roku przez brytyjskiego zoologa Jamesa B. Greena.

</doc>
<doc id="3872514" url="https://pl.wikipedia.org/wiki?curid=3872514" title="Diacyclops joycei">
Diacyclops joycei

Diacyclops joycei – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 2014 roku przez zespół naukowców w składzie: Tomislav Karanovic, John A.E. Gibson, Ian Hawes, Dale T. Andersen i Mark I. Stevens

</doc>
<doc id="3872515" url="https://pl.wikipedia.org/wiki?curid=3872515" title="Jerzy Birnbaum">
Jerzy Birnbaum



</doc>
<doc id="3872516" url="https://pl.wikipedia.org/wiki?curid=3872516" title="Dyonizy Aczkolwiek">
Dyonizy Aczkolwiek



</doc>
<doc id="3872519" url="https://pl.wikipedia.org/wiki?curid=3872519" title="Hendrik van Deventer">
Hendrik van Deventer

Hendrik van Deventer (ur. 1651, zm. 1724) – holenderski lekarz położnik. Wprowadził nowe metody badań oraz zabiegów położniczych. Dokonane przez niego pomiary kobiecej miednicy zmodernizowały ówczesne położnictwo.

</doc>
<doc id="3872521" url="https://pl.wikipedia.org/wiki?curid=3872521" title="Diacyclops kaupi">
Diacyclops kaupi

Diacyclops kaupi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 2014 roku przez zespół naukowców w składzie: Tomislav Karanovic, John A.E. Gibson, Ian Hawes, Dale T. Andersen i Mark I. Stevens

</doc>
<doc id="3872523" url="https://pl.wikipedia.org/wiki?curid=3872523" title="Diacyclops walkeri">
Diacyclops walkeri

Diacyclops walkeri – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 2014 roku przez zespół naukowców w składzie: Tomislav Karanovic, John A.E. Gibson, Ian Hawes, Dale T. Andersen i Mark I. Stevens

</doc>
<doc id="3872524" url="https://pl.wikipedia.org/wiki?curid=3872524" title="Europejscy Demokraci (koło poselskie)">
Europejscy Demokraci (koło poselskie)



</doc>
<doc id="3872535" url="https://pl.wikipedia.org/wiki?curid=3872535" title="Góry Niemiec">
Góry Niemiec



</doc>
<doc id="3872538" url="https://pl.wikipedia.org/wiki?curid=3872538" title="John Dollard">
John Dollard

John Dollard (ur. 19 sierpnia 1900 w Menasha, zm. 8 października 1981 w New Haven) – amerykański psycholog, profesor Uniwersytetu Yale. 
Prowadził badania z zakresu psychologii społecznej i osobowości. Był współtwórcą teorii frustracji-agresji.

</doc>
<doc id="3872539" url="https://pl.wikipedia.org/wiki?curid=3872539" title="Amanda Frost">
Amanda Frost

Amanda Emily Frost (ur. 21 marca 1991 w Riverside) – amerykańska koszykarka występująca na pozycji rzucającej.
9 grudnia 2016 została zawodniczką JAS-FBG Zagłębia Sosnowiec.

</doc>
<doc id="3872542" url="https://pl.wikipedia.org/wiki?curid=3872542" title="Ulewa (wiersz)">
Ulewa (wiersz)

Ulewa – wiersz Adama Asnyka. Utwór powstał 30 lipca 1879. Składa się z sześciu czterowersowych zwrotek. Wersy nieparzyste są ośmiozgłoskowe męskie, a parzyste siedmiozgłoskowe żeńskie. Strofy rymują się krzyżowo abab. Pod względem systemowym wiersz reprezentuje sylabotonizm. Metrum jest jambiczne. Dłuższe wersy są czterostopowe ze średniówką męską (sSsS||sSsS), a krótsze trójstopowe z hiperkataleksą (sSsSsSs). Wiersz zalicza się do nurtu liryki przyrody.
&lt;poem&gt;
"Na szczytach Tatr, na szczytach Tatr,"
"Króluje w mgłach świszczący wiatr"
&lt;/poem&gt;

</doc>
<doc id="3872545" url="https://pl.wikipedia.org/wiki?curid=3872545" title="Indrek Pertelson">
Indrek Pertelson

Indrek Pertelson (ur. 21 kwietnia 1971) – estoński judoka. Dwukrotny medalista olimpijski.
Brał udział w czterech igrzyskach olimpijskich (IO 1992, IO 1996, IO 2000, IO 2004), medale zdobywał w 2000 i 2004 w wadze ciężkiej, powyżej 100 kilogramów. Zostawał wicemistrzem świata w 1999 (waga ciężka) i 2003 (open). W 1996 sięgnął po złoto mistrzostw Europy (open), był srebrnym medalistą w 2004 (waga ciężka) i brązowym w 1997 (open), 1998 (open) i 1999 (waga ciężka). W 1990 i 1990 zostawał mistrzem Europy juniorów.

</doc>
<doc id="3872549" url="https://pl.wikipedia.org/wiki?curid=3872549" title="Diacyclops landei">
Diacyclops landei

Diacyclops landei – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1985 roku przez biologów Mahoon, M. S. i Zia, Z.

</doc>
<doc id="3872550" url="https://pl.wikipedia.org/wiki?curid=3872550" title="Dialekty achajskie">
Dialekty achajskie

Dialekty achajskie (arkadyjsko-cypryjskie) (czasem zapisywane w liczbie pojedynczej) – grupa dialektów języka starogreckiego używanych przez Achajów i ich potomków na obszarze Peloponezu (Arkadii) i Cypru.

</doc>
<doc id="3872551" url="https://pl.wikipedia.org/wiki?curid=3872551" title="Kalendarium historii Kenii">
Kalendarium historii Kenii

Kalendarium historii Kenii – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń z historii Kenii i jej terytorium.

</doc>
<doc id="3872554" url="https://pl.wikipedia.org/wiki?curid=3872554" title="Çandarlı Halil Pasza">
Çandarlı Halil Pasza

Çandarlı Halil Pasza (zm. 1 czerwca 1453) – wielki wezyr imperium osmańskiego w latach 1439–1453.
Jego dziadek Çandarlı Kara Halil Hayreddin Pasza był wielkim wezyrem w latach 1364–1387 za panowania Murada I. Wezyrami byli też: jego wuj Çandarlı Ali Pasza (1387-1406) i ojciec Çandarlı İbrahim Pasza (1421–1439). Jako wezyr opowiadał się za pokojową polityką wobec cesarstwa bizantyńskiego. Podczas oblężenia Konstantynopola 1453 roku proponował odstąpienie od miasta, co spowodowało spekulacje, że jest na żołdzie Bizantyńczyków. Po zajęciu miasta został aresztowany i skazany na śmierć. Po jego straceniu urząd wielkiego wezyra był przez blisko rok nie obsadzony. Wszystkie najważniejsze decyzje podejmował sam sułtan Mehmed II. Był pierwszym wielkim wezyrem, na którym wykonano karę śmierci. Jego syn Çandarlı İbrahim Pasza był też wielkim wezyrem (1498–1499).

</doc>
<doc id="3872565" url="https://pl.wikipedia.org/wiki?curid=3872565" title="Diacyclops languidulus">
Diacyclops languidulus

Diacyclops languidulus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1925 roku przez brytyjskiego zoologa Arthura Willeya.

</doc>
<doc id="3872567" url="https://pl.wikipedia.org/wiki?curid=3872567" title="Jewgienij Nowikow (piłkarz)">
Jewgienij Nowikow (piłkarz)

Jewgienij Władimirowicz Nowikow, kirg. i ros. Евгений Владимирович Новиков (ur. 16 lutego 1952, Kirgiska SRR) – kirgiski piłkarz pochodzenia rosyjskiego, grający na pozycji obrońcy, trener piłkarski.
Kariera piłkarska.
W 1970 rozpoczął karierę piłkarską w klubie Ałga Frunze. Latem 1981 przeniósł się do Semeteju Frunze. W 1983 przeszedł do Ałaju Osz, ale po roku wrócił do Ałgi, w której zakończył karierę piłkarza w roku 1986.
Kariera trenerska.
Po zakończeniu kariery piłkarza rozpoczął pracę szkoleniowca. Od 1987 do 1994 roku pomagał trenować rodzimy klub Ałga Frunze. W 1997 został zaproszony na stanowisko selekcjonera narodowej reprezentacji Kirgistanu, którą kierował do 2001.

</doc>
<doc id="3872570" url="https://pl.wikipedia.org/wiki?curid=3872570" title="Iwan Babak">
Iwan Babak

Iwan Iljicz Babak (ros. Иван Ильич Бабак, ur. 26 lipca 1919 we wsi Aleksiejewka w rejonie nikopolskim, zm. 24 czerwca 2001 w Połtawie) – radziecki lotnik wojskowy, Bohater Związku Radzieckiego (1943).
Życiorys.
Urodził się w ukraińskiej rodzinie chłopskiej. Ukończył aeroklub i Instytut Pedagogiczny w Zaporożu, pracował jako nauczyciel chemii i biologii w szkole średniej, od października 1940 służył w Armii Czerwonej. W 1942 ukończył wojskową szkołę lotniczą w Stalingradzie, od 1943 należał do WKP(b), od maja 1942 walczył w wojnie z Niemcami w składzie 45 pułku myśliwskiego 216 Mieszanej Dywizji Lotniczej, brał udział w walkach na Kubaniu i w wyzwalaniu Mariupola i Melitopola. Do października 1943 wykonał 242 loty bojowe, stoczył 83 walki powietrzne, strącił 18 samolotów wroga osobiście i 4 w grupie. W maju-czerwcu 1944 walczył przy granicy z Rumunią, później uczestniczył w operacji lwowsko-sandomierskiej, górnośląskiej i dolnośląskiej, 27 lutego 1945 został dowódcą 16 pułku myśliwskiego gwardii, później wziął udział w operacji berlińskiej. Łącznie podczas wojny z Niemcami wykonał 330 lotów bojowych, stoczył 103 walki powietrzne, strącił osobiście 37 samolotów i w grupie 4. Po wojnie do 1947 dowodził 32 pułkiem myśliwskim gwardii, w 1949 został przeniesiony do rezerwy w stopniu kapitana, później pracował jako nauczyciel i dyrektor szkoły.
Odznaczenia.
i inne medale.

</doc>
<doc id="3872582" url="https://pl.wikipedia.org/wiki?curid=3872582" title="Cora Sandel">
Cora Sandel

Cora Sander, właśc. "Sara Fabricius" (ur. 1880, zm. 1974) – norweska pisarka.
Pisała realistyczno-psychologiczne powieści środowiskowe, w których podejmowała temat emancypacji kobiet. Jest autorką m.in. trylogii z motywami autobiograficznymi (1926-1939), "Kranes konditori" ("Cukiernia Kranego", 1945), "Kjøp ikke Dondi" ("Nie kupuj Dondi", 1958). Pisała także opowiadania; polskie tłumaczenie jej opowiadań ukazało się w 1970 w antologii "Tam gdzie fiordy".

</doc>
<doc id="3872586" url="https://pl.wikipedia.org/wiki?curid=3872586" title="Argonautyki (Apollonios z Rodos)">
Argonautyki (Apollonios z Rodos)

Argonautyki – epos mitologiczny Apolloniosa z Rodos. Utwór opowiada o wyprawie Jazona i innych Argonautów po złote runo. Składa się z czterech ksiąg. Jest napisany heksametrem daktylicznym.
Utwór Apolloniosa z Rodos stał się źródłem inspiracji dla wielu innych twórców, między innymi Waleriusza Flakkusa i Ubalda Mariego.
Epos na język polski przełożyła Emilia Żybert-Pruchnicka.

</doc>
<doc id="3872588" url="https://pl.wikipedia.org/wiki?curid=3872588" title="August Wassermann">
August Wassermann



</doc>
<doc id="3872594" url="https://pl.wikipedia.org/wiki?curid=3872594" title="Marie Pujmanová">
Marie Pujmanová

Marie Pujmanová, właśc. "Marie Hennerová" (ur. 8 czerwca 1893 w Pradze, zm. 19 maja 1958 tamże) – czeska pisarka.
Pisała powieści głównie z życia środowiska mieszczańskiego. Napisała m.in. "Pacjentkę doktora Hegla" (1931, wyd. pol. 1948), trylogię powieściową "Ludzie na rozstajach" (1937, wyd. pol. 1948), "Igranie z ogniem" (1948, wyd. pol. 1949) i "Życie zwycięża śmierć" (1952, wyd. pol. 1955), w których ukazała panoramę czeskiego społeczeństwa od lat 20. XX wieku do końca II wojny światowej. Była jedną z głównych przedstawicielek prozy realistyczno-psychologicznej.
Życiorys.
Córka prawnika i nauczyciela akademickiego Kamila Hennera.
Od 1912 roku mieszkała w Czeskich Budziejowicach, gdzie wyszła za mąż za prawnika Vlastislava Zátkę. Małżeństwo po kilku latach zakończyło się jednak rozwodem. W 1917 roku podjęła pracę jako felietonistka w czasopiśmie "Lípa". W 1919 roku wzięła ślub z reżyserem Ferdinandem Pujmanem, mieli syna Petra Pujmana – pisarza i felietonistę. Od 1920 roku pełniła funkcję kierownika działu kultury dziennika "Národní politika".
Na przełomie lat 20. i 30. XX wieku związała się z ruchem komunistycznym, w 1932 roku odbyła podróż do Związku Radzieckiego. W latach 30. XX wieku angażowała się w działalność feministyczną i robotniczą, brała udział w kampaniach wyborczych Komunistycznej Partii Czechosłowacji. W 1946 roku wstąpiła do KSČ, była także członkiem władz organizacji zrzeszającej literatów – Svaz československých spisovatelů. 
Po przejęciu władzy przez komunistów aktywnie angażowała się w życie publiczne i polityczne, była członkiem wielu oficjalnych delegacji, m.in. do Polski, Bułgarii, Chin oraz Wielkiej Brytanii i Indii.

</doc>
<doc id="3872597" url="https://pl.wikipedia.org/wiki?curid=3872597" title="Roller Coaster DataBase">
Roller Coaster DataBase

Roller Coaster DataBase (RCDB) – założona w 1996 roku przez Duane'a Mardena internetowa baza danych kolejek górskich. Na rok 2021 baza zawierała niemal 11 tysięcy skatalogowanych kolejek górskich w ponad 5 tysiącach parków rozrywki na całym świecie. Zawarte w RCDB dane są dodawane do bazy wyłącznie na podstawie oficjalnych doniesień publikowanych przez parki rozrywki.
Zawartość.
W RCDB przechowywane są rekordy na temat:
Witryna internetowa RCDB udostępnia raporty, m.in. na temat nowych kolejek otwieranych w kolejnych latach, podstawowych statystyk i rekordowych konstrukcji, a także umożliwia tworzenie własnych zapytań.
Baza zawiera także fotografie pozyskane od parków oraz ich gości (w 2021 roku było ich prawie 11 tysięcy) oraz odnośniki do około 10 tysięcy materiałów wideo.

</doc>
<doc id="3872602" url="https://pl.wikipedia.org/wiki?curid=3872602" title="Dywan azerski">
Dywan azerski

Dywan azerski – ciężka, ręcznie tkana tkanina dekoracyjna z obszaru Azerbejdżanu oraz z irańskiej prowincji Azerbejdżan, wytwarzana z wełny, jedwabiu lub bawełny, rodzaj dywanu kaukaskiego.
W 2010 roku tradycyjna sztuka tkania dywanów azerskich została wpisana na listę niematerialnego dziedzictwa UNESCO.
Historia.
Tradycja tkania dywanów na terenach Azerbejdżanu sięga czasów antycznych. Od XIV w. dywany były eksportowane do Europy Zachodniej – dywany azerskie widoczne są na obrazach europejskich malarzy XV–XVII w. takich jak "Madonna z Dzieciątkiem i z jabłkiem" i "Portret młodzieńca" Hansa Memlinga, "Ambasadorowie" Hansa Holbeina czy "Zwiastowanie ze św. Emidiuszem" Carlo Crivelliego.
Jednak do połowy XIX wieku dywany produkowane były głównie na potrzeby własne. Na przełomie XIX i XX wieku produkcja rozwinęła się szybko na skalę przemysłową i dywany stały się głównym dobrem eksportowym, sprzedawane były przede wszystkim do Turcji.
W 2010 roku tradycyjna sztuka tkania dywanów azerskich została wpisana na listę niematerialnego dziedzictwa UNESCO.
Technika tkania i wzornictwo.
Tradycyjne dywany azerskie tkane są ręcznie przez kobiety na krosnach a sztuka ich tkania przekazywana jest ustnie z pokolenia na pokolenie. Przy ich produkcji stosowany jest węzeł symetryczny, zwany też węzłem tureckim czy węzłem typu giordi. Ukończony dywan jest zawsze uroczyście zdejmowany z krosna.
Różne rodzaje dywanów nazywane są najczęściej od nazw regionów i miejscowości gdzie są produkowane:
Dywany z Azerbejdżanu irańskiego to m.in.:
Muzeum Azerskiego Dywanu.
Muzeum Azerskiego Dywanu zostało założone w 1967 roku. Było to pierwsze muzeum tego typu na świecie. Pierwsza wystawa została otwarta w 1972 roku w gmachu Meczetu Piątkowego na starym mieście ("İçəri Şəhər") w Baku.
Kolekcja muzeum obejmuje 14 tys. tradycyjnych dywanów, kostiumów, biżuterii oraz współczesnych obiektów ze szkła, drewna i filcu.
W 2014 roku muzeum przeniosło się do nowoczesnego, wybudowanego na jego potrzeby gmachu, gdzie na trzech piętrach przedstawiona jest historia azerskiego dywanu, jego rola w kulturze oraz różne szkoły tkania dywanów azerskich. Nowy gmach kształtem przypomina zrolowany dywan.

</doc>
<doc id="3872611" url="https://pl.wikipedia.org/wiki?curid=3872611" title="RCDB">
RCDB



</doc>
<doc id="3872615" url="https://pl.wikipedia.org/wiki?curid=3872615" title="Język achuale">
Język achuale

Język achuale (inne nazwy: achuar-shiwiar, achuar, mayna) – autochtoniczny język wschodniego pogranicza Ekwadoru (Oriente) i Peru (Montania), należący do małej rodziny językowej jibaro. Używają go plemiona: Achuar, Shiwiar oraz Maina.

</doc>
<doc id="3872623" url="https://pl.wikipedia.org/wiki?curid=3872623" title="Rimantas Stankevičius">
Rimantas Stankevičius

Rimantas Antanas-Antano Stankevičius – radziecki kosmonauta litewskiego pochodzenia, pilot-oblatywacz i pilot wyczynowy. Członek grupy kosmonautów wahadłowca Buran, którego był pilotem testowym. Jedyny Litwin w korpusie radzieckich kosmonautów.
W 1962 ukończył liceum nr 2, a w 1966 ukończył wyższą szkołę lotniczą w Czernihowie. W latach 1969-1973 służył jako pilot myśliwców w radzieckich garnizonach w NRD, Turkmenistanie i Egipcie (gdzie walczył z siłami izraelskimi). W 1975 ukończył szkołę pilotów-oblatywaczy przy ministerstwie przemysłu lotniczego z tytułem pilota-oblatywacza 4. klasy. Rok później zdobył 3. klasę. W 1979 – klasę drugą, a w 1982 – klasę 1. Wylatał ponad 4000 godzin na 57 typach samolotów.
Udział w programie Buran.
12 lipca 1977 został wyznaczony do specjalnej grupy oblatywaczy programu Buran (kosmonauta-oblatywacz). Jego zdolność do lotów kosmicznych potwierdzono 19 stycznia 1979. Od kwietnia 1979 do grudnia 1980 szkolił się w Centrum Wyszkolenia Kosmonautów im. J. Gagarina. W dniu 12 lutego 1982, jako jedyny Litwin w historii, dołączył do korpusu radzieckich kosmonautów.
W latach 1984–1989, w ramach prac nad wahadłowcem, odbył szereg prób i lotów testowych na modelu Burana (OK-GLI):
W lutym 1987 został dowódcą plutonu kosmonautów. W sierpniu 1988 został zastępcą dowódcy kosmonautów-oblatywaczy. We wrześniu 1989 otrzymał nagrodę zasłużonego pilota-oblatywacza ZSRR.
Był też wyznaczony do podstawowej załogi odwołanego lotu kosmicznego Sojuz TM-8A.
Zginął w katastrofie samolotu Su-27 w trakcie pokazów lotniczych we włoskim Salgareda, koło Treviso. Został pochowany w Kownie.

</doc>
<doc id="3872638" url="https://pl.wikipedia.org/wiki?curid=3872638" title="Katarzyna Urban">
Katarzyna Urban



</doc>
<doc id="3872643" url="https://pl.wikipedia.org/wiki?curid=3872643" title="Do-Dodonpa">
Do-Dodonpa

 (do 2017 roku Dodonpa) – zbudowana w 2001 roku przez S&amp;S Worldwide stalowa kolejka górska typu "launch coaster" w parku Fuji-Q Highland w Japonii.
Kolejka została otwarta w 2001 roku pod nazwą "Dodonpa", następnie przeszła gruntowny remont na przełomie 2016 i 2017 roku i została ponownie otwarta w lipcu 2017 roku pod nazwą "Do-Dodonpa". W wyniku remontu zwiększyła się zarówno prędkość, jak i długość kolejki oraz dodana została inwersja – pionowa pętla. W dniu 13 sierpnia 2021 kolejka została ponownie zamknięta i od tamtej pory pozostaje niedostępna dla gości parku (SBNO, ang. "standing but not operating").
"Do-Dodonpa" jest kolejką górską o największym przyspieszeniu na świecie – napęd na sprężone powietrze przyspiesza pociągi do prędkości 180 km/h w ciągu 1,56 s (3,26 g).
Przebudowa.
Od 2 października 2016 roku do lipca 2017 roku kolejka przeszła poważny remont. Roller coaster został ponownie otwarty dla gości parku w dniu 9 lipca 2017 pod nową nazwą "Do-Dodonpa".
W pierwotnej wersji kolejka posiadała w miejscu pionowej pętli strome wzniesienie o wysokości 52 m (ang. "top hat"). Tor kolejki był krótszy (1189 m), a prędkość maksymalna niższa (172 km/h).
Opis przejazdu.
Pociąg opuszcza stację, wykonuje lekki skręt w prawo i ustawia się na umieszczonej w tunelu sekcji startowej, gdzie zostaje przyspieszony do maksymalnej prędkości 180 km/h. Następnie pokonuje długi zakręt w prawo o 180°, tunel, po czym pokonuje pionową pętlę o wysokości 49 metrów. Za wzniesieniem przejeżdża przez kolejny tunel, wykonuje skręt w lewo i zostaje wyhamowany, po czym wraca na stację.

</doc>
<doc id="3872648" url="https://pl.wikipedia.org/wiki?curid=3872648" title="Adamitik">
Adamitik

Adamitik – międzynarodowy sztuczny język opracowany na bazie języka węgierskiego około 1909 roku przez węgierskiego lekarza Antala Velicsa. 
Velics opublikował w Budapeszcie w 1914 roku pracę w języku angielskim pt. "Adamitics. An essay of first man's language or easiest way to learn foreign languages", w której przedstawił swoje lingwistyczne teorie. Jego nazwa odnosi się do przeświadczenia, że język węgierski był ojczystym dla pierwszego człowieka, tj. Adama. Dzisiaj praktycznie jest on nieużywany.

</doc>
<doc id="3872652" url="https://pl.wikipedia.org/wiki?curid=3872652" title="Zespół Cloustona">
Zespół Cloustona

Zespół Cloustona, in. dysplazja ektodermalna z zachowaną czynnością gruczołów potowych () – genetycznie uwarunkowany zespół wad wrodzonych, dziedziczony autosomalnie dominująco. Charakteryzuje się triadą objawów, na którą składają się: dysplazja paznokci, utrata włosów oraz rogowiec dłoni i stóp, bez objawów niepełnosprawności intelektualnej.
Zespół został po raz pierwszy opisany w 1929 przez kanadyjskiego lekarza Howarda Cloustona.
Etiologia.
Choroba spowodowana jest uszkodzeniem genu GJB6 zlokalizowanego na ramieniu długim chromosomu 13, w regionie q12. Mutacja genu powoduje uszkodzenie białka koneksyny-30.
Epidemiologia.
Częstość występowania szacowana jest na 1–9 na 100 000 urodzeń. Zespół jest przykładem genetycznego efektu założyciela w populacji Frankokanadyjczyków. W Polsce została opisana jedna rodzina z tym zespołem (2015).
Obraz kliniczny.
Zespół Cloustona charakteryzuje się triadą objawów, na którą składają się dysplazja paznokci, utrata włosów oraz rogowiec dłoni i stóp. Najbardziej charakterystycznym klinicznie oraz najczęściej występującym objawem jest dysplazja paznokci, która jest widoczna już przy urodzeniu lub pojawia się w okresie niemowlęcym. Paznokcie są pogrubione, wolno rosnące, łamliwe, często nadmiernie wypukłe, przebarwione oraz prążkowane, może dochodzić do onycholizy oraz nawracających zakażeń i całkowitej utraty paznokci. Utrata włosów może być widoczna już przy urodzeniu lub pojawiać się najpóźniej w okresie dziecięcym, całkowity brak włosów najczęściej obejmuje owłosienie głowy, pach oraz owłosienie łonowe, jednakże może być uogólniony. Rogowiec dłoni i stóp nie jest stałym objawem zespołu, pojawia się zwykle w dzieciństwie, z wiekiem następuje zarówno narastanie zmian na dłoniach i stopach, jak i mogą się pojawiać się ogniska rogowacenia w innych miejscach niż dłonie i stopy (transgrediencja). Zwykle nie występują wady w zakresie uzębienia i zawsze zachowana jest zdolność wydzielania potu. Zespół nie powoduje niepełnosprawności intelektualnej.
Diagnostyka różnicowa.
Zespół Cloustona należy różnicować z zespołem Coffina-Siris, zespołem dysplazji ektodermalnej Rappa-Hodgkina oraz wrodzonym zgrubieniem paznokci.
Ostatecznym potwierdzeniem rozpoznania jest potwierdzenie specyficznej mutacji w genie GJB6
Leczenie i rokowanie.
Nie ma specyficznego leczenia zespołu Cloustona (2016). Rokowanie co do życia jest dobre, długość życia również nie jest skrócona.

</doc>
<doc id="3872657" url="https://pl.wikipedia.org/wiki?curid=3872657" title="Eirik Sæterøy">
Eirik Sæterøy

Eirik Sæterøy (ur. 26 czerwca 1997) – norweski narciarz dowolny, specjalizujący się w slopestyle'u i big air. Nie startował na igrzyskach olimpijskich ani mistrzostwach świata. W zawodach Pucharu Świata zadebiutował 27 lutego 2015 roku w Park City, zajmując 48. miejsce w slopestyle'u. Pierwsze pucharowe punkty wywalczył 11 listopada 2016 roku w Mediolanie, zajmując trzecie miejsce w big air. W zawodach tych wyprzedzili go jedynie Kai Mahler ze Szwajcarii oraz kolejny Norweg - Øystein Bråten.

</doc>
<doc id="3872661" url="https://pl.wikipedia.org/wiki?curid=3872661" title="Raka (Rapla)">
Raka (Rapla)

Raka – wieś w Estonii, w prowincji Rapla, w gminie Rapla.

</doc>
<doc id="3872668" url="https://pl.wikipedia.org/wiki?curid=3872668" title="Romain Détraz">
Romain Détraz

Romain Détraz (ur. 21 grudnia 1993) – szwajcarski narciarz dowolny, specjalizujący się w skicrossie. Nie startował na igrzyskach olimpijskich ani mistrzostwach świata. W zawodach Pucharu Świata zadebiutował 5 grudnia 2015 roku w Montafon, zajmując 53. miejsce w skicrossie. Pierwsze pucharowe punkty wywalczył 17 stycznia 2016 roku w Watles, zajmując 24. miejsce. Na podium zawodów tego cyklu po raz pierwszy stanął 13 grudnia 2016 roku w Arosie, zwyciężając w tej samej konkurencji. W zawodach tych wyprzedził Kanadyjczyka Brady'ego Lemana i Francuza Jeana Frédérica Chapuisa.

</doc>
<doc id="3872670" url="https://pl.wikipedia.org/wiki?curid=3872670" title="Baltazar de Torres Arias">
Baltazar de Torres Arias



</doc>
<doc id="3872677" url="https://pl.wikipedia.org/wiki?curid=3872677" title="Błogosławiony Baltazar">
Błogosławiony Baltazar



</doc>
<doc id="3872678" url="https://pl.wikipedia.org/wiki?curid=3872678" title="Bł. Baltazar">
Bł. Baltazar



</doc>
<doc id="3872682" url="https://pl.wikipedia.org/wiki?curid=3872682" title="Języki adygejskie">
Języki adygejskie

Języki adygejskie (czerkieskie) – podgrupa dwóch języków abchasko-adygejskich, należących do rodziny języków północnokaukaskich. 

</doc>
<doc id="3872684" url="https://pl.wikipedia.org/wiki?curid=3872684" title="Order Republiki (Mołdawia)">
Order Republiki (Mołdawia)

Order Republiki (rum. "Ordinul Republicii") – jednoklasowe, najwyższe odznaczenie mołdawskie ustanowione przez Parlament Republiki Mołdawii w 1992 roku. Nadawany jest przez prezydenta za wybitne zasługi na rzecz Mołdawii i ludzkości.
Odznaka.
Wykonaną ze srebra odznakę orderu stanowi gwiazda o średnicy 45 mm, której osiem głównych pozłacanych promieni jest rozdzielonych ośmioma srebrnymi wiązkami drobniejszych promieni. W jej centrum umieszczony jest medalion z wytłoczonym ze złota herbem Mołdawii, którego tarcza została pokryta czerwoną i niebieską emalią. Gwiazda noszona jest na łańcuchu o długości 800 mm wykonanym z ośmiu gwiazd ośmiopromiennych, sześciu flag Mołdawii i szesnastu gałązek laurowych. Do 2005 odznakę orderową wieszano na wstędze w kolorach flagi mołdawskiej o szerokości 20 mm i długości 850 mm.
Odznaczeni.
Wśród odznaczonych Orderem Republiki jest również prezydent Polski Bronisław Komorowski.

</doc>
<doc id="3872686" url="https://pl.wikipedia.org/wiki?curid=3872686" title="Języki czerkieskie">
Języki czerkieskie



</doc>
<doc id="3872687" url="https://pl.wikipedia.org/wiki?curid=3872687" title="Daniel Zgliński">
Daniel Zgliński

Daniel Zgliński, właśc. Daniel Freudenson (ur. 23 listopada 1847 lub 15 grudnia 1847 w Warszawie, zm. 19 maja 1931 tamże) – polski aktor teatralny, krytyk literatury, dramatopisarz i dziennikarz. Posługiwał się również pseudonimem Adam Sylf.
Pochodził z rodziny rzemieślniczej. W Warszawie ukończył szkołę średnią, po czym wyjechał do Krakowa, gdzie w okresie od 23 lutego do 4 kwietnia 1868 roku występował na deskach Teatru Krakowskiego. Grał m.in. postać Lorda Hastingsa w sztuce "Ryszard III" i postać Ludwika w "Arcydziele nieznanym".
W 1868 roku wyjechał do Lipska na studia, których nie ukończył. Po powrocie do Warszawy pracował jako dziennikarz dla "Przeglądu Tygodniowego Życia Społecznego, Literatury i Sztuk Pięknych" (objął w nim dział recenzji teatralnych), "Bluszczu" i "Nowinek".
Działalność literacka.
Jeszcze w okresie studiów w Lipsku napisał rozprawę „Von dem Geiste der polnischen Dichtkunst in der ersten Hälfte des XIX. Jahrhunderts” (Rostock 1873). Jest autorem dramatów pt. "Jakub Warka" (wyróżnionego na konkursie „Kuriera Warszawskiego” w 1892 i wystawiany później na różnych scenach teatralnych.), "Szantaż", "Mściciel" "Tommaso Valle: dramat w 3ch aktach" (1876); powieści wydanej w Krakowie w 1875 roku "Z pamiętników aktora teatru w Gawronowie", będącej satyrą dla sceny artystycznej Teatru Krakowskiego za rządów dyr. Stanisława Koźmiana oraz rozpraw i studiów, m.in. "Humor w Panu Tadeuszu" (1883) czy "Wszechmoc wyobraźni twórczej: idee odległej przyszłości" (1911).
Pisał eseje, felietony, prace o charakterze publicystycznym m.in. "Felietony – Humoreski – Bajki" (1901), "Impertynencye i paradoksy: studya" (1911), "Dekadencja nienawiści polskiej, zarys psychodziejowy" (1918), "Materializm – szakalizm i przyszły człowiek" (1924); był jednym z czołowych krytyków pozytywistycznym, rzecznikiem naturalizmu. W 1929 roku za sprawą Instytutu Wydawniczego „Bibljoteka Polska”, została wydana ostatnia jego praca: "W labiryntach mądrości ludzkiej: impresje filozoficzne".
Pochowany został na cmentarzu żydowskim w Warszawie.

</doc>
<doc id="3872688" url="https://pl.wikipedia.org/wiki?curid=3872688" title="Pluviôse (1907)">
Pluviôse (1907)

Pluviôse (Q51) – francuski oceaniczny okręt podwodny z okresu I wojny światowej, prototypowa jednostka typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Pluviôse” został zwodowany 27 maja 1907 roku w stoczni Arsenal de Cherbourg w Cherbourgu, a do służby w Marine nationale wcielono go 5 października 1908 roku. 26 maja 1910 roku nieopodal Calais okręt został przypadkowo staranowany i zatopiony wraz z całą załogą przez cywilny parowiec „Pas-de-Calais”. Podniesiony i wyremontowany powrócił do służby. Jednostka została skreślona z listy floty w listopadzie 1919 roku i sprzedana w celu złomowania we wrześniu 1925 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się zdolnych do montażu na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą ilość niezawodnych silników Diesla. Okręty podwodne z napędem parowym oprócz zalet takich jak duża prędkość nawodna i niezawodność miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego typu, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Pluviôse” zamówiony 26 sierpnia 1905 roku w Arsenale w Cherbourgu, wraz z ośmioma siostrzanymi jednostkami zbudowanymi w tej stoczni (numer stoczniowy Q17). Stępkę okrętu położono w 1906 roku, a zwodowany został 27 maja 1907 roku. Nazwa nawiązywała do piątego miesiąca we francuskim kalendarzu rewolucyjnym. Jednostka otrzymała numer taktyczny Q51 i kod identyfikacyjny PL.
Dane taktyczno-techniczne.
Charakterystyka ogólna.
„Pluviôse” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. W kadłubie sztywnym znajdowały się dwa zbiorniki wody słodkiej o pojemności 1800 litrów, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem, produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy T.E.M. po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Monookularowy i wieloobiektywowy peryskop nocny miał długość 2,5 metra oraz średnicę 114 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Pluviôse” został wcielony do służby w Marine nationale 5 października 1908 roku. W dniach 6–9 października „Pluviôse”, „Ventôse” i „Germinal” wzięły udział w 730-milowym rejsie wzdłuż wybrzeża Normandii na trasie Cherbourg – Brest – Dunkierka – Cherbourg, którą pokonały w czasie 82 godzin ze średnią prędkością 9 węzłów. Między 6 maja a 11 czerwca 1908 roku „Pluviôse”, „Ventôse”, „Émeraude” i „Opale” wzięły udział w ćwiczeniach z Eskadrą Północną, przeprowadzając wspólnie 12 ataków na okręty nawodne i przebywając w morzu 10 dób i pokonując dystans 1000 Mm bez uzupełniania zapasów. Po 15 lutego 1909 roku z okrętu zdemontowano dziobową wyrzutnię torped i od tamtej pory był wyposażony jedynie w sześć zewnętrznych wyrzutni.
26 maja 1910 roku dowodzony przez kpt. mar. Maurice’a Callota okręt (z dowódcą 2. Flotylli okrętów podwodnych kmdr. por. Ernestem Pratem na pokładzie) wyszedł z Calais na ćwiczenia i zanurzył się zaraz za falochronem portu. Wkrótce po okręcie podwodnym w morze wyszedł bocznokołowy statek pasażersko-towarowy „Pas-de-Calais” (2000 BRT), który płynąc z prędkością 18 węzłów staranował i zatopił przebywający w zanurzeniu „Pluviôse” z całą, liczącą 27 osób załogą. Natychmiast zorganizowano akcję ratunkową pod kierunkiem przybyłego tego samego dnia do Calais Ministra Marynarki Wojennej, admirała Auguste’a Boué de Lapeyrère, jednak bez powodzenia. Po wielu próbach jednostkę podniesiono 19 czerwca 1910 roku, dwa dni później wydobywając ciała poległych (22 czerwca odbył się ich uroczysty pogrzeb). 25 czerwca okręt trafił do stoczni, gdzie go wyremontowano i z powrotem wcielono do aktywnej służby.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację niszczyciel). W sierpniu „Pluviôse”, „Germinal”, „Ventôse” i „Thermidor” wzięły udział w ćwiczeniach z eskadrą pancerników, przeprowadzając mimo złej pogody skuteczne ataki torpedowe na okręty i otrzymując pochwałę od dowódcy eskadry.
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Pluviôse”, „Prairial”, „Floréal”, „Ventôse”, „Germinal”, „Fructidor”, „Watt”, „Giffard” i „Berthelot”). Jeden z dywizjonów tworzyły „Pluviôse”, „Giffard” i „Berthelot”, a ich okrętem flagowym był niszczyciel „Fauconneau”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2. Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli zostały przesunięte do obrony Portsmouth, zaś „Pluviôse”, „Giffard” i „Berthelot” nadal prowadziły żmudną służbę patrolową na wodach La Manche.
19 października w związku z sygnałami o możliwym rozpoczęciu przez Niemców ofensywnych działań na Morzu Północnym, „Pluviôse”, „Archimède” i „Floréal” wraz z niszczycielem „Epée” zostały przebazowane do Calais i Dunkierki, w celu wzmocnienia 2. Flotylli okrętów podwodnych. Na przełomie 1914 i 1915 roku na okręcie zamontowano żyrokompas firmy Sperry. Przez cały 1915 rok okręt wraz z siostrzanymi jednostkami nadal prowadził służbę patrolową na wodach Kanału. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz. Pełniąc tę służbę wysłużony okręt doczekał zakończenia wojny.
Koniec służby.
Okręt został skreślony z listy floty w 12 listopada 1919 roku. Kadłub jednostki wykorzystywano następnie do prób ciśnieniowych. 4 września 1925 roku został sprzedany prywatnej firmie w celu złomowania za kwotę 83 103 franków, po czym rozebrany w Cherbourgu.

</doc>
<doc id="3872689" url="https://pl.wikipedia.org/wiki?curid=3872689" title="Tim Hronek">
Tim Hronek

Tim Hronek (ur. 1 czerwca 1995) – niemiecki narciarz dowolny, specjalizujący się w skicrossie. W 2013 roku wystartował na mistrzostwach świata juniorów w Chiesa in Valmalenco, jednak nie ukończył rywalizacji. jeszcze trzykrotnie startował na zawodach tego cyklu, najlepszy wynik osiągając podczas mistrzostw świata juniorów w Chiesa in Valmalenco w 2015 roku, gdzie zdobył srebrny medal. W zawodach Pucharu Świata zadebiutował 6 lutego 2015 roku w Arosie, zajmując 41. miejsce w skicrossie. Pierwsze pucharowe punkty wywalczył 11 grudnia 2015 roku w Val Thorens, zajmując 28. miejsce. Na podium zawodów tego cyklu po raz pierwszy stanął 21 grudnia 2016 roku w Innichen, zajmując drugie miejsce. W zawodach tych rozdzielił na podium Filipa Flisara ze Słowenii i Alexa Fivę ze Szwajcarii. W 2018 roku wystartował na Igrzyskach Olimpijskich, gdzie zajął 23. pozycję. Rok później na mistrzostwach świata w Solitude był 26.

</doc>
<doc id="3872692" url="https://pl.wikipedia.org/wiki?curid=3872692" title="Portret Juana Agustína Ceána Bermúdeza (ok. 1786)">
Portret Juana Agustína Ceána Bermúdeza (ok. 1786)

Portret Juana Agustína Ceána Bermúdeza (hiszp. "Retrato de Juan Agustín Ceán Bermúdez") – obraz olejny hiszpańskiego malarza Francisca Goi (1746–1828). Portret przedstawia Juana Agustína Ceána Bermúdeza (1749–1829), hiszpańskiego malarza, historyka i krytyka sztuki, a także długoletniego przyjaciela Goi. 
Okoliczności powstania.
Ceán Bermúdez należał do oświeceniowej arystokracji nazywanej "ilustrados", był malarzem i historykiem sztuki. Kolekcjonował ryciny i sztychy na podstawie znanych dzieł z różnych krajów i epok. Pełnił funkcję sekretarza Gaspara Melchora de Jovellanosa, później pracował dla finansisty François Cabarrusa. Przyjaźnił się także z poetą Moratínem. Wszystkie te postaci należały do kręgu przyjaciół oraz protektorów Goi i zostały przez niego kilkakrotnie sportretowane. Pierwszy portret Ceána Bermúdeza (półpostać) Goya namalował ok. 1785. 
Portret Ceána Bermúdeza siedzącego w fotelu prawdopodobnie powstał w 1786 z okazji jego ślubu z Manuelą Camas y de las Heras jako pendant do "Portretu markizy Bermúdez". Możliwe są także inne daty powstania wskazujące na okres 1790–1798, w którym Ceán przebywał na wygnaniu w Sewilli; m.in. podczas pierwszej podróży Goi do Andaluzji w latach 1792–1793, drugiej w latach 1796–1797 lub po powrocie Ceána do Madrytu w 1798. Jednak późniejsze daty są mało prawdopodobne, gdyż na portrecie Ceán wygląda na młodszego niż na rysunku sangwiną, który Goya wykonał ok. 1798–1799.
Znajomość artysty z Ceánem Bermúdezem zaowocowała ważnym zamówieniem na portrety dygnitarzy powstałego w 1782 Banku Narodowego San Carlos, instytucji finansowej poprzedzającej obecny Bank Hiszpanii. W późniejszych latach Ceán Bermúdez brał czynny udział w publikacji rycin Goi, m.in. zbiorów "Tauromachia" i "Okropności wojny".
Opis obrazu.
Ceán Bermúdez w swobodnej pozie siedzi w fotelu: prawa noga jest założona na lewą, a ręka oparta na okrągłym stole. Na stole widoczne są odbitki rycin nawiązujące do jego kolekcjonerskiej pasji. Przedstawienie postaci ma charakter nieoficjalny, Ceán Bermúdez w naturalny sposób spogląda na widza, jakby prowadził z kimś rozmowę. Ma na sobie brązowy futrzany płaszcz, białą kamizelkę i koszulę, spodnie z klamrami i białe pończochy. Kolorystyka obrazu jest ciemna, jaśniejsze akcenty stanowią białe elementy ubioru i odbijająca światło klamerka buta. Ciemne, jednolite tło, podobnie jak w większości portretów malarza, pomaga w podkreśleniu portretowanej osoby. Malarz stosował szybkie pociągnięcia pędzlem bez dbałości o szczegóły, skupiając uwagę widza na twarzy portretowanego.
Goya wielokrotnie malował zamawiane przez szlachtę i burżuazję pary portretów (pendanty) przedstawiające na oddzielnych płótnach zwróconych ku sobie małżonków. Według Juliet Wilson Bareau Goya sportretował nowożeńców, przedstawiając każdego z nich w czasie ulubionego zajęcia – Ceán Bermúdez przegląda kolekcjonowane ryciny, a jego żona trzyma igłę i rozpoczęty haft.
Proweniencja.
Obraz należał do portretowanego, później trafił do kolekcji markiza de Corvera (1900) i markiza de Perinat y Campo Real. Obecnie znajduje się w kolekcji prywatnej w Madrycie.

</doc>
<doc id="3872697" url="https://pl.wikipedia.org/wiki?curid=3872697" title="Joanna Frąckowiak">
Joanna Frąckowiak



</doc>
<doc id="3872702" url="https://pl.wikipedia.org/wiki?curid=3872702" title="Postępowanie w sprawach o wykroczenia">
Postępowanie w sprawach o wykroczenia

Postępowanie w sprawach o wykroczenia (postępowanie wykroczeniowe, dawniej postępowanie karno-administracyjne) – zespół norm prawnych regulujących czynności procesowe zmierzające do realizacji prawa wykroczeń. Jego głównym celem jest ustalenie, czy zaistniał czyn zabroniony mający postać wykroczenia, a następnie wykrycie jego sprawcy i pociągnięcie go do odpowiedzialności za nie.
Postępowanie wykroczeniowe reguluje w Polsce Kodeks postępowania w sprawach o wykroczenia i rozporządzenia wydane w celu jego wykonania. W tym postępowaniu stosuje się odpowiednio wskazane w Kodeksie postępowania w sprawach o wykroczenia przepisy Kodeksu postępowania karnego. Zasady i cele postępowania wykroczeniowego są bardzo zbliżone do postępowania regulowanego przez Kodeks postępowania karnego.
Sąd.
Sprawy o wykroczenia w pierwszej instancji rozpoznaje co do zasady sąd rejonowy. Orzekanie w sprawach wykroczeń popełnionych przez żołnierzy należy do wojskowego sądu garnizonowego. Do 2001 r. postępowanie wykroczeniowe w pierwszej instancji prowadziły kolegia do spraw wykroczeń, które były organami pozasądowymi.
Oskarżyciele i obwiniony.
W postępowaniu wykroczeniowym oskarżycielem publicznym jest Policja i inne wskazane ustawą organy (np. straż gminna (miejska)). Może nim być także prokurator. W postępowaniu może występować oskarżyciel posiłkowy (pokrzywdzony). Jeżeli sprawa dotyczy wykroczenia ściganego na żądanie pokrzywdzonego, może on sam zainicjować postępowanie przez złożenie wniosku o ukaranie. Obwinionym jest osoba, przeciwko której skierowano wniosek o ukaranie.

</doc>
<doc id="3872704" url="https://pl.wikipedia.org/wiki?curid=3872704" title="Chameleon (album)">
Chameleon (album)



</doc>
<doc id="3872705" url="https://pl.wikipedia.org/wiki?curid=3872705" title="Nicholas Shakespeare">
Nicholas Shakespeare

Nicholas William Richmond Shakespeare (ur. 3 marca 1957 w Worcester) – brytyjski pisarz.
W dzieciństwie jako syn dyplomaty przebywał we Francji, na Dalekim Wschodzie i w Ameryce Południowej. Ukończył studia na Uniwersytecie Cambridge. Później pracował jako dziennikarz w "The Daily Telegraph", "The Sunday Telegraph", "The Times" i "BBC".
W 1993 znalazł się na liście dwudziestu najlepszych młodych brytyjskich powieściopisarzy magazynu "Granta". Otrzymał nagrody literackie – "Betty Trask Award", "Somerset Maugham Award" (obie za powieść "The Vision of Elena Silves"), "American Library Association Award" (za powieść "Tancerz") oraz "Tasmania Book Prize" (za książkę "In Tasmania"). Jego powieść "Tancerz" doczekała się adaptacji filmowej w reżyserii Johna Malkovicha, do której sam napisał scenariusz.
Mieszka w Oksfordzie. Jest żonaty i ma dwóch synów.

</doc>
<doc id="3872706" url="https://pl.wikipedia.org/wiki?curid=3872706" title="Christoph Wahrstötter">
Christoph Wahrstötter

Christoph Wahrstötter (ur. 18 października 1989 w Kitzbühel) – austriacki narciarz dowolny, specjalizujący się w skicrossie. W 2011 roku wystartował na mistrzostwach świata w Deer Valley, zajmując 27. miejsce. Na rozgrywanych dwa lata później mistrzostw świata w Voss uplasował się dziewięć pozycji niżej. W 2014 roku wziął udział w igrzyskach olimpijskich w Soczi, kończąc rywalizację na dwudziestym miejscu. Był też piąty podczas mistrzostw świata w Sierra Nevada w 2017 roku. W zawodach Pucharu Świata zadebiutował 5 stycznia 2010 roku w St. Johann in Tirol, zajmując 70. miejsce w skicrossie. Pierwsze pucharowe punkty wywalczył 18 grudnia 2010 roku w Innichen, zajmując 28. miejsce. Na podium zawodów tego cyklu po raz pierwszy stanął 23 marca 2014 roku w La Plagne, zajmując drugie miejsce. W zawodach tych rozdzielił na podium Francuza Jeana Frédérica Chapuisa i Brady'ego Lemana z Kanady.

</doc>
<doc id="3872709" url="https://pl.wikipedia.org/wiki?curid=3872709" title="Constantin Schmid">
Constantin Schmid

Constantin Schmid (ur. 27 listopada 1999 w Bad Aibling) – niemiecki skoczek narciarski, reprezentujący klub WSV Oberaudorf. Drużynowy brązowy medalista Zimowych Igrzysk Olimpijskich 2022 oraz srebrny medalista Mistrzostw Świata w Lotach Narciarskich 2020. Ośmiokrotny medalista mistrzostw świata juniorów.
Jest starszym bratem Emanuela Schmida, również skoczka narciarskiego.
Przebieg kariery.
Wystąpił w zawodach skoków narciarskich na Zimowym Olimpijskim Festiwalu Młodzieży Europy 2015, zajmując 31. miejsce indywidualnie i 4. w drużynie. W marcu 2016 w Planicy w swoim pierwszym starcie w FIS Cup zajął 4. miejsce.
W sierpniu 2016 zajął 4. pozycję w zawodach Letniego Pucharu Kontynentalnego w Kuopio. 30 grudnia 2016 w Oberstdorfie zadebiutował w Pucharze Świata. Zawody rozgrywane w ramach 65. Turnieju Czterech Skoczni zakończył na 47. miejscu. Wystąpił na Mistrzostwach Świata Juniorów w Narciarstwie Klasycznym 2017, zdobywając brązowy medal w zawodach indywidualnych, a także srebrne w konkursach drużynowych: męskim i mieszanym. W lutym i marcu 2017 czterokrotnie stawał na podium zawodów Pucharu Kontynentalnego, odnosząc jedno zwycięstwo – 18 marca w Czajkowskim.
W sierpniu 2017 zadebiutował w Letnim Grand Prix. W zawodach w Courchevel zajął 27. lokatę. 10 grudnia 2017 w Titisee-Neustadt zdobył pierwsze punkty do klasyfikacji Pucharu Świata, zajmując w konkursie indywidualnym 8. miejsce. W trakcie sezonu 2017/2018 jeszcze sześciokrotnie zdobył punkty cyklu, najwyżej klasyfikowanym będąc na 15. pozycji, a cały sezon zakończył na 33. miejscu w klasyfikacji generalnej z 81 punktami. Raz zajął miejsce na podium Pucharu Kontynentalnego – w marcu 2018 był 2. w Czajkowskim. Na Mistrzostwach Świata Juniorów 2018 zdobył złoty medal w drużynie męskiej, a także srebrne indywidualnie i w drużynie mieszanej.
W sezonie 2018/2019 Pucharu Świata najwyżej sklasyfikowany był na 15. pozycji, w styczniu 2019 w Zakopanem. W klasyfikacji generalnej cykl zakończył na 38. miejscu z 86 punktami. Na Mistrzostwach Świata Juniorów w Narciarstwie Klasycznym 2019 indywidualnie zajął 4. miejsce, a w drużynie zdobył złoty medal z zespołem męskim i brązowy z mieszanym.
W Letnim Grand Prix 2019 najwyżej klasyfikowany był na 6. lokacie, jaką zajął w rozgrywanych w lipcu 2019 zawodach w Hinterzarten. W sezonie 2019/2020 Pucharu Świata regularnie zdobywał punkty, łącznie siedmiokrotnie kończąc konkursy w najlepszej dziesiątce. 22 lutego 2020 po raz pierwszy w karierze zajął miejsce na podium indywidualnych zawodów cyklu – w konkursie rozgrywanym w Râșnovie zajął 3. miejsce. W klasyfikacji generalnej sezon zakończył na 16. pozycji z 530 punktami.
W sezonie 2020/2021 Pucharu Świata wystąpił we wszystkich zawodach indywidualnych, ale w większości startów zajmował pozycje poza trzydziestką. Najwyżej sklasyfikowany był na 7. miejscu, w grudniu 2020 w Niżnym Tagile. Sezon zakończył na 30. pozycji w klasyfikacji generalnej ze 151 punktami. Wystąpił na Mistrzostwach Świata w Lotach Narciarskich 2020. Indywidualnie był 14., a w drużynie, wraz z Piusem Paschke, Markusem Eisenbichlerem i Karlem Geigerem, zdobył srebrny medal. Wystartował też na Mistrzostwach Świata w Narciarstwie Klasycznym 2021, zajmując 23. lokatę na skoczni normalnej.
W Letnim Grand Prix 2021 trzykrotnie kończył zawody w pierwszej dziesiątce. Najwyżej sklasyfikowany był na 5. miejscu, w październikowym konkursie w Klingenthal. W sezonie 2021/2022 Pucharu Świata najczęściej zajmował lokaty w drugiej dziesiątce. W zawodach indywidualnych najwyżej znalazł się na 8. pozycji, w grudniu 2021 w Klingenthal. Sezon zakończył na 23. miejscu w klasyfikacji generalnej z 332 punktami. Wystartował na Zimowych Igrzyskach Olimpijskich 2022. Indywidualnie zajął 11. pozycję na skoczni normalnej i 14. na dużej, w drużynie mieszanej był 9., a w zespole męskim, wraz z Stephanem Leyhe, Markusem Eisenbichlerem i Karlem Geigerem, zdobył brązowy medal. Wystąpił również na Mistrzostwach Świata w Lotach Narciarskich 2022, gdzie był 17. indywidualnie.

</doc>
<doc id="3872712" url="https://pl.wikipedia.org/wiki?curid=3872712" title="Bologna FC w europejskich pucharach">
Bologna FC w europejskich pucharach



</doc>
<doc id="3872713" url="https://pl.wikipedia.org/wiki?curid=3872713" title="S-60 (traktor)">
S-60 (traktor)



</doc>
<doc id="3872714" url="https://pl.wikipedia.org/wiki?curid=3872714" title="Meklis Koszalijew">
Meklis Koszalijew

Meklis Bejszenowicz Koszalijew, kirg. i ros. Меклис Бейшенович Кошалиев (ur. 30 listopada 1951 w Tałasie, Kirgiska SRR) – kirgiski piłkarz, grający na pozycji pomocnika, trener piłkarski.
Kariera piłkarska.
Wychowanek Szkoły Sportowej w Tałasie. Pierwszy trener Grigorij Pugaczow. Najpierw grał w amatorskim zespole ZIŁ, reprezentacji KGIFK (Kirgiskiego Państwowego Instytutu Kultury Fizycznej, który ukończył w 1975), w drużynie rezerwowej Ałga Frunze. W 1976 rozpoczął zawodową karierę piłkarską w Ałgie. Latem 1981 przeniósł się do Ałaju Osz, w którym zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. W 1982 roku pomagał trenować rodzimy klub Ałga Frunze. W 1983 prowadził Ałaj Osz. W latach 1986-1991 pracował w Internacie Sportowym im. Nadieżdy Krupskiej. Na początku 1992 roku, znów wrócił do Ałgi jako drugi trener. Ale już wkrótce, wiosną 1992 został zaproszony na stanowisko selekcjonera narodowej reprezentacji Kirgistanu, którą kierował do 1996. W 1995 trenował również. Od 1996 pracował jako dyrektor sekcji piłkarskiej Szkoły Piłkarskiej Rezerw Olimpijskich Kirgistanu oraz zajmował stanowisko dyrektora technicznego Federacji Piłki Nożnej w Kirgistanie.

</doc>
<doc id="3872715" url="https://pl.wikipedia.org/wiki?curid=3872715" title="Wang Xindi">
Wang Xindi

Wang Xindi (ur. 2 maja 1995) − chiński narciarz dowolny, specjalizujący się w skokach akrobatycznych. W 2012 roku wystartował na mistrzostwach świata juniorów w Chiesa in Valmalenco, zdobywając brązowy medal. Na rozgrywanych trzy lata później mistrzostwach świata w Kreischbergu był osiemnasty. W zawodach Pucharu Świata zadebiutował 5 stycznia 2013 roku w Changchun, zajmując piętnaste miejsce. Tym samym już w swoim debiucie zdobył pierwsze pucharowe punkty. Na podium zawodów tego cyklu po raz pierwszy stanął 18 grudnia 2016 roku w Beidahu, zajmując trzecie miejsce. W zawodach tych wyprzedzili go jedynie dwaj rodacy: Qi Guangpu oraz Liu Zhongqing. W 2019 roku, na mistrzostwach świata w Deer Valley wywalczył srebrny medal w rywalizacji drużynowej. Indywidualnie zajął 6. lokatę. W sezonie 2018/2019 zdobył mała kryształową kulę za zwycięstwo w klasyfikacji skoków. Z kolei w klasyfikacji generalnej był trzeci.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="3872717" url="https://pl.wikipedia.org/wiki?curid=3872717" title="Download (wydawnictwo muzyczne)">
Download (wydawnictwo muzyczne)



</doc>
<doc id="3872719" url="https://pl.wikipedia.org/wiki?curid=3872719" title="Diacyclops longifurcus">
Diacyclops longifurcus

Diacyclops longifurcus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1963 roku przez chińskich hydrobiologów Chena Yuana i Sunga Ta-Hsianga.

</doc>
<doc id="3872720" url="https://pl.wikipedia.org/wiki?curid=3872720" title="Ronald Zehrfeld">
Ronald Zehrfeld

Ronald Zehrfeld (ur. 15 stycznia 1977 w Berlinie Wschodnim) – niemiecki aktor, reżyser, scenarzysta, producent filmowy i telewizyjny.
Życiorys.
Wczesne lata.
Dorastał w Berlinie wschodnim. Jego ojciec był inżynierem, a jego matka ekonomistką biznesu. Obydwoje rodziców pracowało w liniach lotniczych NRD Interflug. Już w wieku pięciu lat w przedszkolu Zehrfeld rozpoczął treningi judo, następnie uczęszczał do dziecięco-młodzieżowej szkoły sportowej. Mając 14 lat jako judoka brał udział w zawodach sportowych. Największym sukcesem było zdobycie w wieku 11 lat tytułu mistrza NRD młodzieży w judo. 
W 1996 roku, po maturze, studiował politologię, literaturę i germanistykę na Uniwersytecie Humboldtów w Berlinie. 
Kariera.
Już w czasach liceum odkrył swoją nową pasję i uczestniczył w grupach teatralnych. Uczył się aktorstwa w szkole aktorskiej Hochschule für Schauspielkunst „Ernst Busch“ w Berlinie. Występował w teatrach: Berliner Ensemble, Deutsches Theater w Berlinie, m.in. w sztukach: "Król Edyp" (2002) czy "Matka Courage i jej dzieci" (2003), i St. Pauli Theater w Hamburgu.
W 2005 zadebiutował jako Ronny w filmie "Goldjunge". Po licznych rolach w produkcjach telewizyjnych, m.in. "Tatort: Miłość po południu", "Rosyjski kochanek" ("Der russische Geliebte"), "Jesteśmy ludźmi - miłość nie zna granic" ("Wir sind das Volk – Liebe kennt keine Grenzen"), można go było zobaczyć na dużym ekranie - jako Klausa Störtebekera w "12 kroków bez głowy" ("12 Meter ohne Kopf"). Został uhonorowany Jupiter Award za postać Niklasa Tannera w thrillerze "Niewidzialna dziewczyna" ("Das unsichtbare Mädchen", 2011), a za rolę André Reisera w dramacie "Barbara" (2012) był nominowany do nagrody w kategorii najlepszy aktor w roli pierwszoplanowej na 63. ceremonii wręczenia Niemieckich Nagród Filmowych. 
Rola komisarza Hauptmanna Heinza Gödicke w filmie WDR "Morderstwo w Eberswalde" ("Mord in Eberswalde", 2013) przyniosła mu nagrodę specjalną na Baden-Baden TV Film Festival, a jako Karl Angermann w dramacie biograficznym "Fritz Bauer kontra państwo" ("Der Staat gegen Fritz Bauer", 2015) otrzymał Niemiecką Nagrodę Filmową. W erotycznym dramacie telewizyjnym ARD "Nie mów mi nic" ("Sag mir nichts", 2016) wcielił się w żonatego lokalnego reportera Martina, który wdaje się w romans z fotografką.

</doc>
<doc id="3872724" url="https://pl.wikipedia.org/wiki?curid=3872724" title="Diacyclops tenuispinalis">
Diacyclops tenuispinalis

Diacyclops tenuispinalis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1963 roku przez chińskich hydrobiologów Chena Yuana i Sunga Ta-Hsianga.

</doc>
<doc id="3872725" url="https://pl.wikipedia.org/wiki?curid=3872725" title="Déjà Vu (kolejka górska)">
Déjà Vu (kolejka górska)



</doc>
<doc id="3872738" url="https://pl.wikipedia.org/wiki?curid=3872738" title="Johannes Schubert">
Johannes Schubert

Johannes Schubert (ur. 4 kwietnia 1997) – niemiecki skoczek narciarski, reprezentant klubu SG Nickelhuette Aue, wicemistrz Niemiec w skokach narciarskich w drużynie z 2016.
Wielokrotny uczestnik Alpen Cup, gdzie jego największym osiągnięciem było zwycięstwo 17 grudnia 2016 w Seefeld. Również w tym roku wystąpił w kwalifikacjach do zawodów Pucharu Świata w Oberstdorfie (w ramach 56. Turnieju Czterech Skoczni), jednak nie awansował do konkursu głównego.
W październiku 2016 w Oberhofie został wicemistrzem Niemiec w drużynie, reprezentując Saksonię wraz z Richardem Freitagiem, Martinem Hamannem i Julianem Hahnem.

</doc>
<doc id="3872739" url="https://pl.wikipedia.org/wiki?curid=3872739" title="Uczelnie i placówki naukowe w Toruniu">
Uczelnie i placówki naukowe w Toruniu

Uczelnie i placówki naukowe w Toruniu – szkolnictwo wyższe i instytucje naukowo-badawcze w Toruniu.
Nauka.
Rys historyczny.
Pierwszą uczelnią wyższą w Toruniu było Toruńskie Gimnazjum Akademickie, założone w 1568 roku przy ulicy Piekary. Było jedną z pierwszych uczelni wyższych w północnej Polsce. Gimnazjum Akademickie było prekursorem życia naukowego i kulturalnego (m.in. stworzyło pierwsze muzeum w 1594 roku) oraz promieniowało na cały region. Dzięki staraniom burmistrza Heinricha Strobanda uzyskało w 1594 roku dobre warunki pracy dydaktycznej i naukowej. Wśród jego profesorów w XVII i XVIII wieku znajdowali się zasłużeni badacze historii Polski i Prus, autorzy podręczników i rozpraw z różnych dziedzin wiedzy humanistycznej, współpracownicy czasopism naukowych.
O powołanie uniwersytetu w nowoczesnej formie zabiegano od XIX wieku. W czasie rozbiorów rządy pruskie planowały stworzyć Uniwersytet Teologiczny, m.in. z prawem i ekonomią, do czego jednak nie doszło.
W okresie międzywojennym władze Torunia również zabiegały o stworzenie uniwersytetu. Wkrótce po przyłączeniu Pomorza Nadwiślańskiego do odrodzonej Rzeczypospolitej w 1920 roku rozpoczął się nowy etap starań o uniwersytet. Jeszcze przed 1920 Naczelna Rada Ludowa rozważała projekt utworzenia na ziemiach polskich zaboru pruskiego uniwersytetu w Gdańsku lub w Toruniu. Jednak rozwój sytuacji politycznej oraz niepewna przyszłość Pomorza skłoniły Komisariat NRL do zaakceptowania w grudniu 1918 roku wcześniejszej uchwały Sejmu Dzielnicowego i powołaniu szkoły wyższej w Poznaniu.
W Toruniu w 1920 roku pierwsze deklaracje utworzenia uniwersytetu wysunęła w listopadzie Narodowa Partia Robotnicza, obierając za patrona uczelni Mikołaja Kopernika. W tym celu powołano m.in. Instytut Bałtycki (potem przeniesiony do wybudowanej Gdyni).
W tym okresie w Toruniu istniało także Konserwatorium Muzyczne przy Pomorskim Towarzystwie Muzycznym; status ten uzyskało w roku 1925. W roku 1939 roku wraz z wybuchem II wojny światowej Konserwatorium zostało zamknięte i już nigdy nie wznowiło działalności, po 1945 roku szkoły te były likwidowane, a w ich miejsce powoływano Akademie Muzyczne, w Toruniu jednak jej nie powołano.
W 1938 roku zapadła decyzja o powołaniu w Toruniu Uniwersytetu Mikołaja Kopernika jako filii Uniwersytetu Poznańskiego, z początkiem 1940 roku. Decyzję przerwała jednak II wojna światowa. Dopiero w 1947 roku, a więc 2 lata po utworzeniu Uniwersytetu Mikołaja Kopernika, prof. Karol Górski ujawnił, iż przed wybuchem II wojny światowej uzyskano zgodę na otwarcie w Toruniu w 1940 roku zamiejscowego wydziału Uniwersytetu Poznańskiego, obejmującego katedry humanistyczne i geografię.
Charakterystyka.
W Toruniu znajduje się najstarsza, największa i najlepsza uczelnia publiczna w północnej Polsce, czyli Uniwersytet Mikołaja Kopernika. Znajdują się tu jedyne w województwie placówki Polskiej Akademii Nauk, a także kilkanaście innych placówek naukowo-badawczych, z których na wyróżnienie zasługuje największa i najważniejsza w regionie, ministerialny Instytut Inżynierii Materiałów Polimerowych i Barwników, powstały w 1962 roku i posiadający oddziały w Gliwicach i Piastowie. Wreszcie działalność naukowo-badawczą prowadzą liczne towarzystwa i stowarzyszenia naukowe oraz społeczno-kulturalne posiadające oddziały (w większości o charakterze regionalnym) w Toruniu. Największą w regionie i jedną z najstarszych w Polsce takich instytucji jest Toruńskie Towarzystwo Naukowe, założone w 1875 roku i posiadające 7 wydziałów (Nauk Historycznych, Filologiczno-Filozoficzny, Matematyczno-Przyrodniczy, Prawny, Teologiczny, Medyczny, Ekonomii i Biznesu).
Świadectwem ogromnego znaczenia i niejako potwierdzającym tezę o dominującej roli w województwie Torunia w zakresie naukowo-badawczym może być liczba kształconych w mieście doktorantów. Na ogólną liczbę 1198 osób kształcących się w regionie, aż 763 pobiera naukę w Toruniu (na całym Uniwersytecie Mikołaja Kopernika jest to 881 osób, z czego 117 na Wydziałach Collegium Medicum w Bydgoszczy). Uczelnia posiada najszerszą ofertę kształcenia, obejmując 13 dziedzin naukowych i 26 dyscyplin.
Liczba studentów.
Liczba studentów na przestrzeni lat:
Jednostki naukowo-badawcze.
Placówki Polskiej Akademii Nauk.
Toruń to jedyne miasto w województwie będące siedzibą instytutów Polskiej Akademii Nauk, są to:
Placówki podległe ministerstwom.
Oprócz instytutów PAN w mieście swoją siedzibę mają liczne instytucje badawczo-rozwojowe podlegające odpowiednim ministerstwom, są to:

</doc>
<doc id="3872742" url="https://pl.wikipedia.org/wiki?curid=3872742" title="Diacyclops michaelseni">
Diacyclops michaelseni

Diacyclops michaelseni – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1901 roku przez czeskiego zoologa A. Mrázka.

</doc>
<doc id="3872746" url="https://pl.wikipedia.org/wiki?curid=3872746" title="Diacyclops mirnyi">
Diacyclops mirnyi

Diacyclops mirnyi – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1957 roku przez radzieckich zoologów Jewgienija Władimirowicza Boruckiego i Michaiła Jewgieniejewicza Winogradskiego.

</doc>
<doc id="3872747" url="https://pl.wikipedia.org/wiki?curid=3872747" title="Le Rousset-Marizy">
Le Rousset-Marizy

Le Rousset-Marizy – gmina we Francji, w regionie Burgundia-Franche-Comté, w departamencie Saona i Loara. W 2013 roku populacja ludności wynosiła 705 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Marizy oraz Le Rousset. Siedzibą gminy została miejscowość Marizy.

</doc>
<doc id="3872748" url="https://pl.wikipedia.org/wiki?curid=3872748" title="Siergiej Dworiankow">
Siergiej Dworiankow

Siergiej Aleksandrowicz Dworiankow, ros. Сергей Александрович Дворянков (ur. 12 grudnia 1969 w Moskwie, Rosyjska FSRR) – rosyjski trener i sędzia piłkarski.
Kariera sędziowska.
W latach 90. XX wieku rozpoczął karierę sędziowską. Najpierw sędziował mecze regionalne, a w 1997 otrzymał prawo sędziowania we Drugiej Lidze Rosji. Ogółem w II lidze rosyjskiej sędziował 3 mecze jako sędzia główny oraz 9 spotkań jako sędzia liniowy.
Kariera trenerska.
W 1994 rozpoczął pracę szkoleniowca. Najpierw pracował z dziećmi w Szkole Sportowej Buriewiestnik w Moskwie. Od 2005 do 2007 roku prowadził trzecioligowy KamAZ Moskwa. W 2007 dołączył do sztabu szkoleniowego kirgiskiego Dordoju Biszkek, a w 2008 stał na czele klubu, w którym pracował do 18 października 2013. 15 września 2012 został zaproszony na stanowisko selekcjonera narodowej reprezentacji Kirgistanu, którym kierował do wygaśnięcia kontraktu w maju 2014.

</doc>
<doc id="3872752" url="https://pl.wikipedia.org/wiki?curid=3872752" title="Diacyclops nagatoensis">
Diacyclops nagatoensis

Diacyclops nagatoensis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1964 roku przez japońskiego biologa ItoTak.

</doc>
<doc id="3872758" url="https://pl.wikipedia.org/wiki?curid=3872758" title="Juan Agustín Ceán Bermúdez (rysunek Goi)">
Juan Agustín Ceán Bermúdez (rysunek Goi)

Juan Agustín Ceán Bermúdez (hiszp. "Juan Agustín Ceán Bermúdez") – rysunek sangwiną hiszpańskiego malarza Francisca Goi (1746–1828). Portret przedstawia Juana Agustína Ceána Bermúdeza (1749–1829), hiszpańskiego malarza, historyka i krytyka sztuki, a także długoletniego przyjaciela Goi. Obecnie znajduje się w Colección Colomer w Madrycie. 
Okoliczności powstania.
Ceán Bermúdez należał do oświeceniowej arystokracji nazywanej "ilustrados", był także malarzem i historykiem sztuki. Kolekcjonował ryciny i sztychy na podstawie znanych dzieł z różnych krajów i epok. Pełnił funkcję sekretarza Gaspara Melchora de Jovellanosa, później pracował dla finansisty François Cabarrusa. Przyjaźnił i drugi ok. się także z poetą Moratínem. Wszystkie te postaci należały do kręgu przyjaciół i protektorów Goi, i zostały przez niego kilkakrotnie sportretowane. Goya namalował dwa olejne portrety Ceána Bermúdeza, pierwszy ok. 1785 i drugi ok. 1786. 
Znajomość artysty z Ceánem Bermúdezem zaowocowała ważnym zamówieniem na portrety dygnitarzy powstałego w 1782 Banku Narodowego San Carlos, instytucji finansowej poprzedzającej obecny Bank Hiszpanii. W późniejszych latach Ceán Bermúdez brał czynny udział w publikacji rycin Goi, m.in. zbiorów "Tauromachia" i "Okropności wojny".
W latach 90. XVIII w. Ceán Bermúdez pracował nad słownikiem artystów hiszpańskich ("Diccionario histórico de los más ilustres profesores de las Bellas Artes en España"), który wydał w 1800. Poprosił Goyę, aby przygotował portrety znanych malarzy i rzeźbiarzy do zilustrowania zbioru. Goya sporządził kopie portretów na podstawie kolekcji rycin i sztychów Ceána Bermúdeza, w większości posługując się sangwiną. Przygotował także portret autora, który miał posłużyć jako frontyspis słownika. Ostatecznie zbiór wydano bez ilustracji.
Opis rysunku.
Goya posługuje się sangwiną z wielką precyzją, zaznacza gęste brwi modela, okrągłą twarz i podwójny podbródek. Wydobywa i podkreśla poważne i inteligentne spojrzenie swojego przyjaciela.

</doc>
<doc id="3872760" url="https://pl.wikipedia.org/wiki?curid=3872760" title="Czerno More Warna w europejskich pucharach">
Czerno More Warna w europejskich pucharach



</doc>
<doc id="3872761" url="https://pl.wikipedia.org/wiki?curid=3872761" title="Diacyclops suoensis">
Diacyclops suoensis

Diacyclops suoensis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1954 roku przez japońskiego biologa ItoTak.

</doc>
<doc id="3872763" url="https://pl.wikipedia.org/wiki?curid=3872763" title="Mariusz Bober">
Mariusz Bober

Mariusz Bober (ur. 7 listopada 1965) – polski menedżer, były prezes zarządu Grupy Azoty, prezes zarządu Zakładów Azotowych „Puławy” (od 6.04.2016 r. do 17.01.2017 r.)
Ukończył studia ekonomiczne w Szkole Głównej Handlowej w Warszawie.
Posiada ponad 20-letnie doświadczenie w dużych grupach kapitałowych, takich jak KGHM Polska Miedź SA, Grupie Azoty Zakłady Chemiczne „Police” SA oraz w małych i średnich firmach na stanowiskach prezesa, członka zarządu lub dyrektora finansowego.
Doświadczenie.
W lutym 2016 r. powołany na stanowisko prezesa zarządu Grupy Azoty, gdzie odpowiadał za całościowy nadzór oraz zarządzanie Grupą Kapitałową, był odpowiedzialny za strategię, zarządzanie korporacyjne, w tym nadzór właścicielski, zarządzanie zasobami ludzkimi, komunikację i wizerunek (w tym:public relations i CSR). Został odwołany 16 grudnia 2016, decyzją Rady Nadzorczej, na jego miejsce powołany został Wojciech Wardacki.
Od 5 kwietnia 2016 roku do dnia 12 stycznia 2017 roku pełnił funkcję prezesa Zarządu Zakładów Azotowych „Puławy” z siedzibą w Puławach).
16 marca 2018 r. powołany na stanowisko Prezesa Zarządu KGHM Zanam, w dniu 27 marca 2018 r. złożył rezygnację z zajmowanego stanowiska.
1 kwietnia 2019 r. został powołany na stanowisko dyrektora operacyjnego Towarzystw Biznesowych.
Działalność społeczna i aktywność międzynarodowa.
30 czerwca 2016 r. podczas Zgromadzenia Ogólnego został wybrany członkiem Rady Pracodawców RP na lata 2016–2021.
Pełnił funkcję wiceprezydenta Fertilizers Europe.

</doc>
<doc id="3872768" url="https://pl.wikipedia.org/wiki?curid=3872768" title="Diacyclops yezoensis">
Diacyclops yezoensis

Diacyclops yezoensis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1953 roku przez japońskiego biologa ItoTak.

</doc>
<doc id="3872771" url="https://pl.wikipedia.org/wiki?curid=3872771" title="The Grand Tour">
The Grand Tour

The Grand Tour – brytyjski program motoryzacyjny produkowany na zlecenie Amazon.com. Jego prowadzącymi są Jeremy Clarkson, Richard Hammond i James May.
Historia.
W 2015 roku jeden z ówczesnych prowadzących program "Top Gear" – Jeremy Clarkson – po bójce z producentem podczas filmowania został zawieszony, a następnie zwolniony przez stację BBC. W efekcie tego z "Top Gear" odeszli dwaj pozostali prezenterzy – Richard Hammond i James May – oraz producent wykonawczy Andy Wilman. Pod koniec lipca Clarkson, Hammond, May oraz Wilman podpisali z Amazon.com umowę na stworzenie nowego programu motoryzacyjnego. Umowa stanowiła, że zostanie wyprodukowanych 36 odcinków (3 sezony po 12 odcinków), a budżet jednego odcinka wyniesie 4,4 miliona funtów.
Początkowe założenia mówiły, że w programie nie pojawi się studio. Nieznana była także nazwa programu. Spekulacje, jakoby miał się on nazywać "Gear Knobs", okazały się nieprawdziwe, ponieważ z powodów prawnych w nazwie programu nie mogło być użyte słowo „Gear”. 11 maja 2016 ogłoszono, iż program będzie się nazywał "The Grand Tour". Nazwa ma ścisły związek z formatem programu – wbrew pierwotnym założeniom w programie używane jest przenośne studio w postaci wielkiego namiotu. Z założenia każdy odcinek ma być nagrywany w innym kraju.
Pierwszy sezon programu zadebiutował 18 listopada 2016 roku dla subskrybentów ze Stanów Zjednoczonych, Wielkiej Brytanii, Niemiec, Austrii i Japonii. Mimo ograniczenia terytorialnego odcinki były dostępne od samego początku dla wszystkich jako usługa wakacyjna. Oficjalnie ogólnoświatowy dostęp nastąpił dopiero 14 grudnia 2016 roku wraz z premierą usługi PrimeVideo.com. Łącznie wyemitowanych zostało 13 odcinków, mimo pierwotnej zapowiedzi o 12 odcinkach.
5 czerwca 2017 roku James May w wywiadzie w programie "The One Show" ogłosił, że drugi sezon "The Grand Tour" ma pojawić się na platformie Amazon Prime w październiku 2017 roku. Pierwsza zapowiedź drugiego sezonu została opublikowana 11 lipca z okazji Prime Day.
Format.
Tor testowy.
Program ma własny tor testowy, zlokalizowany na lotnisku RAF koło Wroughton. Tor, ze względu na przypominający wirus Ebola kształt, został nazwany „Eboladrome”. Do jego elementów należą sekcja "Isn’t Straight", zakręt "Old Lady’s House" czy nawrót "Your Name Here".
Kierowcą testującym samochody w pierwszej serii był amerykański kierowca NASCAR, Mike Skinner, który w programie był przedstawiany jako "Amerykanin" (The American). Ze względu na zły odbiór tej postaci u widzów, został on zastąpiony, od drugiej serii programu, przez Brytyjkę Abbie Eaton.
Czasy samochodów testowanych na torze „Eboladrome” (stan na odc. 38):
Conversation Street.
Stałym elementem programu jest również „Conversation Street”. W części tej prezenterzy przedstawiają w formie rozmowy wiadomości na temat samochodów. Cechą charakterystyczną tej części jest jazzowy wstęp.
Celebrity Face Off "(dawniej Celebrity Brain Crash)".
W pierwszym sezonie programu, w tej części prezenterzy zapraszali znane osobistości, w celu przeprowadzeniu wywiadu, ale ta zawsze przed rozpoczęciem wywiadu w humorystyczny sposób „umierała”. Było to związane z działaniami prawnymi BBC, mającymi na celu uniemożliwienie prezenterom "The Grand Tour" przeprowadzania wywiadów z gwiazdami.
W drugim sezonie postanowiono zakończyć Celebrity Brain Crash i zastąpiono nim nową część o nazwie Celebrity Face Off, gdzie dwie znane osoby z danej dziedziny rywalizują ze sobą na torze testowym, w specjalnym samochodzie - Jaguar F-Type. Gwiazdy ścigają się na torze, który mieści się na lotnisku Enstone Airfield.
Lista odcinków.
Sezon 2 (2017-18).
Studio programu, w 2 sezonie, przez cały okres trwania programu będzie mieściło się w Anglii.

</doc>
<doc id="3872772" url="https://pl.wikipedia.org/wiki?curid=3872772" title="Franciszek Galvez Iranzo">
Franciszek Galvez Iranzo



</doc>
<doc id="3872782" url="https://pl.wikipedia.org/wiki?curid=3872782" title="Łokomotiw Sofia w europejskich pucharach">
Łokomotiw Sofia w europejskich pucharach



</doc>
<doc id="3872791" url="https://pl.wikipedia.org/wiki?curid=3872791" title="Qazim Laçi">
Qazim Laçi

Qazim Laçi (ur. 19 stycznia 1996 w Peshkopi) – albański piłkarz występujący na pozycji pomocnika w czeskim klubie Sparta Praga. Jest również reprezentantem Albanii.
Kariera klubowa.
Laçi jest wychowankiem greckiego klubu Olympiakos SFP. W klubie tym głównie grał w rozgrywkach młodzieżowych, w tym między innymi w Lidze Młodzieżowej UEFA, jednak udało mu się wystąpić w kilku spotkaniach pucharowych.. W sezonie 2013/14 zaledwie dwukrotnie wystąpił w pierwszym składzie, natomiast w kolejnym był już podstawowym zawodnikiem drużyny, która awansowała do fazy pucharowej, a on sam mocno się do tego przyczynił zdobyciem 4 bramek. Kolejny sezon znów spędził grając w Lidze Młodzieżowej, jednak Olympiakosowi podobnie jak dwa lata wcześniej nie udało się wyjść z grupy. Udało mu się zadebiutować w pierwszej drużynie w meczu ćwierćfinału Pucharu Grecji przeciwko Asterasowi Tripolis, gdy w 90. minucie zmienił Andreasa Buchalakisa. Po zakończeniu sezonu ogłoszono wypożyczenie zawodnika do APOEL FC.. W 2017 roku był wypożyczony do APO Lewadiakos, a w następnie wypożyczono go do AC Ajaccio. W 2018 przeszedł na stałe do Ajaccio. W 2023 roku został zawodnikiem Sparty Praga.
Kariera reprezentacyjna.
Zdecydowanie więcej występów niż w barwach klubowych, Laçi zaliczył w barwach narodowych. W reprezentacji Albanii do lat 17 wystąpił w przegranym 0:1 meczu z Węgrami w ramach eliminacji do Mistrzostw Europy U-17 2013. Na kolejny występ w oficjalnym meczu musiał czekać ponad 2 lata, gdy zagrał we wszystkich trzech meczach reprezentacji Albanii w eliminacjach do Mistrzostw Europy U-19 w roku 2015. Również w eliminacjach do Mistrzostw Europy U-21 w roku 2017 był etatowym graczem, gdyż wystąpił w aż 9 spotkaniach. W meczu z Liechtensteinem udało mu się zaliczyć debiutanckie trafienie dla kraju.
W reprezentacji Albanii Laçi zadebiutował 7 września 2020 w przegranym 0:1 meczu Ligi Narodów 2020/2021 z Litwą, rozegranym w Tiranie.

</doc>
<doc id="3872797" url="https://pl.wikipedia.org/wiki?curid=3872797" title="Kaganat ujgurski">
Kaganat ujgurski

Kaganat ujgurski, chanat ujgurski – twór państwowy powstały w miejsce kaganatu wschodniego po rozbiciu go przez Ujgurów w 745 roku. Przetrwał do 840 roku.
Geneza.
W 552 roku upadł kaganat rourański. W jego miejsce powstał chanat turecki, który w 603 roku rozpadł się na wrogie w stosunku do siebie kaganaty zachodni (obszar Mongolii od Dżungarii do Morza Kaspijskiego) i wschodni. Władcy wschodniego kaganatu aktywnie mieszali się w sprawy chińskie, usiłując nie dopuścić do wzmocnienia cesarstwa. W 630 roku Chiny narzuciły im trwającą pół wieku zwierzchność polityczną. W latach osiemdziesiątych VII wieku kaganat wschodni zdołał na krótko odbudować się na mniejszych niż przedtem terenach. Aktywne podboje i uciskanie sąsiednich plemion oraz interwencja chińska spowodowały przeciwdziałanie podbitych plemion i w 745 roku jedno z nich, Ujgurzy, rozbiło kaganat wschodni i stworzyło na jego terenach własny organizm państwowy.
Geografia.
Kaganat ujgurski był spadkobiercą kaganatu wschodniego. Istniał na obszarze współczesnej Mongolii, części Mandżurii na wschodzie i Dżungarii na zachodzie. Obejmował też swoimi wpływami kulturowymi lub politycznymi niektóre plemiona na zachód od Dżungarii. Zamieszkały był przez ludność koczowniczą, która zmieniała swoje siedziby. Chanowie rezydowali na stepach mongolskich. Po upadku kaganatu ujgurskiego potomkowie Ujgurów zamieszkali tereny współczesnych Chin i Kazachstanu.
Ustrój polityczny.
Organizacja państwowa kaganatu ujgurskiego dążyła do centralizacji i ustroju feudalnego. Prowincje kaganatu były zarządzane przez podległych chanom namiestników. Stepowymi pastwiskami rządziła arystokracja. Powstawała warstwa ludności rzemieślniczej, która przechodziła na tryb osiadły w nowo budowanych miastach (np. Karabał-gasun). Żywności i materiałów do wyrobnictwa dostarczali koczownicy.
Kultura i religia.
W drugiej połowie VIII wieku w kaganacie silną pozycję wśród warstw rządzących zdobył manicheizm, dzięki czemu w społeczeństwie rozpowszechniło się pismo. Ujgurzy korzystali z pisma sogdyjskiego, które dostosowali do swoich potrzeb. Prócz manicheizmu istnieli też wyznawcy szamanizmu, buddyzmu, chrześcijaństwa i islamu.
Upadek Ujgurii.
Na przyczyny upadku kaganatu złożyły się takie czynniki, jak osłabienie władzy centralnej, manicheizm i najazdy z zewnątrz. Na przełomie VIII i IX wieku Ujgurią rządzili słabi w sensie politycznym chanowie, co sprzyjało rozwojowi ścierających się ze sobą w walce o wpływy ugrupowań. Specyfika głównej religii państwowej przyczyniła się do upadku obyczajów. Od drugiej dekady IX wieku kaganat stał się obiektem najazdów Kirgizów jenisejskich. W 818 roku chanowie potrafili jeszcze odeprzeć ataki. Od 835 roku do ataków Kirgizów jenisejskich dołączyli przywódcy plemienni z własnego obszaru. W 840 roku stolica została zdobyta przez Kirgizów jenisejskich i splądrowana, a chan zabity. Część Ujgurów w ciągu kilku następnych lat usiłowała walczyć, jednak z pomocą chińską wszelki ich opór wewnątrz państwa został przezwyciężony. Ci Ujgurzy, którym udało się uciec na Zachód, założyli kilka samodzielnych państw na terenie Wschodniego Turkiestanu i dzisiejszej prowincji Gansu. Dwa z nich odegrały istotniejszą rolę w późniejszej historii. Pierwsze, powstałe w Kotlinie Turfańskiej, ze stolicą w Koczo, w XIII wieku przyjęło zwierzchność chanów mongolskich i przetrwało do połowy XIV wieku. Drugie – na terenie Gansu, ze stolicą w Zhangye, przetrwało do roku 1028, kiedy zostało podbite przez Tangutów z Xixia.

</doc>
<doc id="3872798" url="https://pl.wikipedia.org/wiki?curid=3872798" title="Tomasz Asen Paleolog">
Tomasz Asen Paleolog

Tomasz Asen Paleolog (gr. Θωμάς Ασάνης Παλαιολόγος, łac. Thomas Assanus Paleologus, zm. 1523?) – bizantyński uchodźca mieszkający w Królestwie Neapolu na początku XVI wieku.
Jego pochodzenie jest niepewne. Podawał się za potomka Paleologów i Asenów. Bulla papieża Pawła III z 1544 roku mówi o nim jako "byłym królu Koryntu w Morei" i "Panie Koryntu". Był organizatorem antytureckiego buntu w Grecji w nieznanym miejscu i czasie. Przed 1506 rokiem osiedlił się w Królestwie Neapolu. W Neapolu był donatorem pierwszej cerkwi prawosławnej w tym mieście - Chiesa dei Santi Pietro e Paolo dei Greci (1518). Kościół był powszechnie określany jako "kaplica Paleologów". Był ważnym ośrodkiem społeczności bizantyńskich wygnańców w Neapolu. Tomasz nie był aktywny podczas swojego wygania. Otrzymał przywileje od króla Ferdynanda. 

</doc>
<doc id="3872814" url="https://pl.wikipedia.org/wiki?curid=3872814" title="Stefan Gierasch">
Stefan Gierasch

Stefan Gierasch (ur. 5 lutego 1926 w Nowym Jorku, zm. 6 września 2014 w Santa Monica) – amerykański aktor filmowy i telewizyjny.

</doc>
<doc id="3872820" url="https://pl.wikipedia.org/wiki?curid=3872820" title="The Crickets">
The Crickets

The Crickets (pol. "Świerszcze") – amerykański zespół muzyczny związany przede wszystkim z gatunkiem rock and roll, ale również ze stylami pokrewnymi jak country, bluegrass czy rockabilly. 
Okres największej popularności zespołu to lata 1957-1958 kiedy jego liderem był Buddy Holly. 5 utworów z tamtego okresu znalazło się na liście 500 utworów wszech czasów magazynu Rolling Stone: "That'll Be The Day" (1957) - 39. miejsce, "Not Fade Away" (1957) - 108. miejsce, "Rave On" (1958) - 154. miejsce, "Peggy Sue" (1957) - 197. miejsce oraz "Everyday" (1957) - 238. miejsce.
Skład.
1957-1958

</doc>
<doc id="3872826" url="https://pl.wikipedia.org/wiki?curid=3872826" title="Jaźwik">
Jaźwik

Jaźwik – legendarny zbójnik związany z Beskidem Żywieckim, zwłaszcza masywem Babiej Góry.
Ustna tradycja głosiła, że pochodził z Piekielnika, ale nie wiadomo dokładnie w jakich czasach działał. Dowodził dwunastoosobową bandą zbójnicką, która grasowała głównie w rejonie Babiej Góry. Lokalne podania głosiły, że zwołując swoje towarzystwo każdej wiosny rozpalał na szczycie Babiej Góry potężne ognisko. Został prawdopodobnie złapany w 1860.

</doc>
<doc id="3872831" url="https://pl.wikipedia.org/wiki?curid=3872831" title="Mateusz Paleolog Asen">
Mateusz Paleolog Asen

Mateusz Paleolog Asen (gr. Ματθαῖος Παλαιολόγος Ἀσάνης, ur. ok. 1405, zm. 29 marca 1467) – bizantyński arystokrata. 
Życiorys.
Był synem Pawła Asena. W 1441 jego siostra Teodora poślubiła Demetriusza II Paleologa. Mateusz po raz pierwszy pojawia się we wrześniu 1423 roku, kiedy był został wysłany jako poseł do króla Zygmunta Luksemburskiego. W 1442 roku brał czynny udział wraz z Demetriuszem II Paleologiem w tureckim nieudanym oblężeniu Konstantynopola. Obaj zostali aresztowani na rozkaz cesarza Jana VIIII Paleologa. Udało się im uciec do genueńskiej Galaty. Od roku 1454 do 1458 był bizantyńskim gubernatorem Koryntu (aż do czasu przejęcia władzy nad miastem przez Turków). W 1460 był posłem Demetriusza do sułtana Mehmeda II. Został wtedy uwięziony. Po likwidacji despotatu Morei przez Turków kolejne siedem lat mieszkał w razem z rodziną Demetriusza. Zmarł w ubóstwie 29 marca 1467 roku. Jego wnukiem był prawdopodobnie Tomasz Asen Paleolog 

</doc>
<doc id="3872833" url="https://pl.wikipedia.org/wiki?curid=3872833" title="Ballon-Saint-Mars">
Ballon-Saint-Mars

Ballon-Saint-Mars – gmina we Francji, w regionie Kraj Loary, w departamencie Sarthe. W 2013 roku populacja ludności wynosiła 2174 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Ballon oraz Saint-Mars-sous-Ballon. Siedzibą gminy została miejscowość Ballon.

</doc>
<doc id="3872836" url="https://pl.wikipedia.org/wiki?curid=3872836" title="Ballon-Saint Mars">
Ballon-Saint Mars



</doc>
<doc id="3872837" url="https://pl.wikipedia.org/wiki?curid=3872837" title="Millennium Force">
Millennium Force

Millennium Force – stalowa kolejka górska wybudowana w 2000 roku w parku Cedar Point w USA przez firmę Intamin. Jest kolejką górską typu "giga coaster", tj. o wysokości powyżej 300 ft (91,5 m).
Opis przejazdu.
Pociąg zostaje wciągnięty za pomocą wyciągu linowego na główne wzniesienie o wysokości 94,5 m po czym zjeżdża w dół o 91,4 m pod kątem 80°, pokonuje stromo pochylony łuk zmieniając kierunek w prawo o 180° na wzniesieniu (ang. "overbanked turn"), następnie długi, częściowo położony w tunelu łuk o 90° w lewo, wzniesienie o wysokości 55,5 m, 360° spiralę w prawo, "overbanked turn" o 180° w lewo, łagodny łuk w prawo, wzniesienie o wysokości 51,5 m, łuk o 90° w lewo w tunelu, niskie wzniesienie "speed bump", lekki łuk w lewo, po czym pokonuje ostatni "overbanked turn" o 180° w prawo, zostaje wyhamowany i wraca na stację.
Pozycja w rankingach.
"Millennium Force" zajmuje niezmiennie wysokie notowania w rankingu najlepszych stalowych kolejek górskich Golden Ticket Awards przyznawanych przez czasopismo branżowe Amusement Today.

</doc>
<doc id="3872854" url="https://pl.wikipedia.org/wiki?curid=3872854" title="Franciszek Szkolnik">
Franciszek Szkolnik

Franciszek Szkolnik (ur. około 1870 w Zawoi) – babiogórski przewodnik i znakarz. Syn Wawrzyńca.
Był jednym z pionierów znakarstwa babiogórskiego. Latem 1906 wraz z W. Markiem wyznakował kluczowe szlaki Oddziału Babiogórskiego Polskiego Towarzystwa Tatrzańskiego z Zawoi do schroniska na Markowych Szczawinach: zielony przez Policzne i czerwony przez Sulową Cyrhlę. W tym samym czasie wyznakował też czerwony szlak z Markowych Szczawin przez przełęcz Bronę na Babią Górę. W 1907 i 1909 odnawiał zniszczone w czasie "wojny na pędzle" przez Beskidenverein polskie szlaki: czerwony na Babią Górę i żółty przez Czatożę na Markowe Szczawiny. Ślady znakowań Szkolnika (system jednopaskowy) czytelne były jeszcze w 1925.

</doc>
<doc id="3872858" url="https://pl.wikipedia.org/wiki?curid=3872858" title="Gaspare Visconti">
Gaspare Visconti

Gaspare Visconti (1538 – 12 stycznia 1595) – arcybiskup Mediolanu od 1584 do 1595 roku.
Wczesne lata życia.
Urodzony w roku 1538 w szlacheckiej rodzinie Visconti, Gaspare Visconti zdobył tytuł "Doctor Utriusque Iuris" na Uniwersytecie w Pawii, gdzie został profesorem prawa. Rozpocząwszy karierę kościelną, przeniósł się do Rzymu, otrzymał miejsce "auditora" (sędziego) Roty Rzymskiej. W roku 1580 papież Grzegorz XIII wyznaczył Viscontiego na swojego legata, aby przeprowadził dochodzenie w Zakonie Maltańskim i uspokoił spór dotyczący Wielkiego Mistrza Jeana de la Cassière. W roku 1583 powrócił z Malty do Włoch, 4 listopada 1584 roku został powołany na biskupa Novary, będąc poleconym papieżowi przez św. Karola Boromeusza.
Arcybiskup Mediolanu.
Arcybiskup Mediolanu Karol Boromeusz zmarł w nocy z 3 na 4 listopada 1584 roku, a już 28 listopada papież przeniósł Gaspare Viscontiego z diecezji w Novarze, gdzie jeszcze nie został wprowadzony, do Mediolanu. 13 grudnia 1584 roku został konsekrowany na biskupa przez kardynała Tolomeo Gallio. Wprowadzony został formalnie do Mediolanu w dniu 22 lipca 1585 roku.
W czasie arcybiskupstwa Viscontiego wiele zgromadzeń zakonnych otwarło w archidiecezji swoje klasztory, np. Kameduli w roku 1590 i Kamilianie w 1594.
W roku 1594 Visconti opublikował nowe wydanie Ambrozjańskiego, którego przygotowywanie rozpoczął jeszcze pod okiem Karola Boromeusza.
Idąc dalej śladami Boromeusza, arcybiskup zwołał sześć synodów diecezjalnych, zapoczątkował wizyty pastoralne we wszystkich podległych mu diecezjach, wzniósł nowe kościoły, np. Santa Saria in Paradiso w Mediolanie i kościół w Montevecchia oraz wybudował szpital Bonifratrów w Mediolanie. Podczas swojego pasterzowania jako biskup Visconti napotykał również na trudności, wciąż porównywany z Karolem Boromeuszem.
Gaspare Visconti zmarł 12 stycznia 1595 w Mediolanie, pochowany został w Południowej nawie katedry w Mediolanie.

</doc>
<doc id="3872866" url="https://pl.wikipedia.org/wiki?curid=3872866" title="Joseph Chipolina">
Joseph Chipolina

Joseph Luis Chipolina (ur. 14 grudnia 1987 na Gibraltarze) – gibraltarski piłkarz występujący na pozycji obrońcy w gibraltarskim klubie Lincoln Red Imps FC, w którym występuje od 2014 roku.
23-krotnie wystąpił w reprezentacji Gibraltaru.
Pierwszą bramkę (z rzutu karnego) zdobył 13 października 2018 w meczu z Armenią rozgrywanym w ramach Ligi Narodów. Dało to Gibraltarowi pierwsze, historyczne zwycięstwo w meczu o punkty.

</doc>
<doc id="3872872" url="https://pl.wikipedia.org/wiki?curid=3872872" title="Paddy (serial animowany)">
Paddy (serial animowany)

Paddy (fr. "Polochon") – belgijsko-francuski serial animowany z 1988 roku. Liczy 26 odcinków. 
Wersja polska.
W Polsce serial emitowany był z polskim dubbingiem na kanale TVP1 w Wieczorynce w 1996 roku.
W wersji polskiej udział wzięli:
i inni
Lista odcinków.
Źródło:

</doc>
<doc id="3872877" url="https://pl.wikipedia.org/wiki?curid=3872877" title="Gatunek 2">
Gatunek 2

Gatunek 2 (ang. "Species II") – amerykański horror z 1998 roku. Sequel filmu "Gatunek" z 1995 roku.
Opis fabuły.
Astronauta Patrick Ross, powraca na Ziemię po udanej wyprawie na Marsa. Zaczyna zauważać u siebie zmiany. Okazuje się, że na Marsie został zakażony i w jego organizmie rozwija się obca istota. Wkrótce Ross staje się siejącym śmierć potworem. Władze i naukowcy naukowcy próbują schwytać Patricka. By go odnaleźć postanawiają stworzyć istotę podobną do Sil (bohaterki filmu "Gatunek"). Z jej DNA tworzą Eve, która ma ich doprowadzić do Patricka.

</doc>
<doc id="3872878" url="https://pl.wikipedia.org/wiki?curid=3872878" title="Pomnik operacji jasko-kiszyniowskiej w Chițcani">
Pomnik operacji jasko-kiszyniowskiej w Chițcani

Pomnik operacji jasko-kiszyniowskiej – pomnik upamiętniający żołnierzy radzieckich poległych podczas operacji jasko-kiszyniowskiej, położony na terenie wsi Chițcani.
Historia i opis.
Pomnik znajduje się około 3 km od centrum wsi, na najwyższym punkcie wyniesienia. Został odsłonięty 9 maja 1972. Autorem jego projektu jest Siemion Szojchet. Monument składa się z 35-metrowego obelisku, do którego przytwierdzona jest płyta z napisem w językach rosyjskim oraz rumuńskim (mołdawskim) informującym o tym, że 20 sierpnia 1944 właśnie z tego miejsca rozpoczęło się natarcie jednostek 3 Frontu Ukraińskiego. W miejscu, gdzie znajduje się pomnik, pochowano we wspólnym grobie 1495 żołnierzy poległych podczas operacji.
W latach 1962–1990 w Chițcani, w dzwonnicy zlikwidowanego przez władze radzieckie monasteru Nowy Neamț, znajdowało się muzeum wojskowe poświęcone operacji. Przestało ono funkcjonować, gdy klasztor został restytuowany, po czym zostało przeniesione do domu kultury w centrum wsi. Przy pomniku odbywają się uroczystości upamiętniające żołnierzy radzieckich poległych podczas II wojny światowej oraz wkroczenie Armii Czerwonej do Bender w roku 1944. Pomnik jest przedstawiony na naddniestrzańskim banknocie jednorublowym.
W roku 2007 przed obeliskiem ustawiono kamień upamiętniający poległych podczas wojny o Naddniestrze. W latach 2009–2010 monument był remontowany.

</doc>
<doc id="3872882" url="https://pl.wikipedia.org/wiki?curid=3872882" title="Zaviša Milosavljević">
Zaviša Milosavljević

Zaviša Milosavljević, cyr. Завиша Милосављевић (ur. 14 lipca 1961 w Borze, Jugosławia) – serbski trener piłkarski.
Kariera trenerska.
W 1986 rozpoczął pracę szkoleniowca. Najpierw przez wiele lat pracował z dziećmi. Pomagał trenować piłkarzy Dinama Zagrzeb. Prowadził Dinamo Mogren i FK Bor. Od 2001 do 2002 z sukcesem kierował APR FC z Rwandy. Następnie przez 4 lata pracował z juniorskimi i młodzieżowymi reprezentacjami Serbii. Od 2007 do 2009 obejmował stanowisko selekcjonera narodowej reprezentacji Lesotho. W listopadzie 2011 został zaproszony na stanowisko selekcjonera narodowej reprezentacji Pakistanu, którym kierował do czerwca 2013. 25 stycznia 2014 stał na czele kirgiskiego Dordoju Biszkek. 27 października 2015 podał się do dymisji.

</doc>
<doc id="3872883" url="https://pl.wikipedia.org/wiki?curid=3872883" title="Il mondo nuovo (epos)">
Il mondo nuovo (epos)

Il mondo nuovo – epos siedemnastowiecznego włoskiego poety Tommasa Stiglianiego, opublikowany po raz pierwszy w pełnej wersji w 1628. Utwór opowiada o wyprawie Krzysztofa Kolumba i odkryciu Ameryki. Składa się z trzydziestu czterech pieśni. Poemat został napisany jedenastozgłoskowcem (endecasillabo) ujętym w oktawy (ottava rima), czyli strofy ośmiowersowe rymowane abababcc, typowe dla renesansowej i barokowej epiki włoskiej, hiszpańskiej i portugalskiej.

</doc>
<doc id="3872892" url="https://pl.wikipedia.org/wiki?curid=3872892" title="Węzeł autostradowy Schkeuditz">
Węzeł autostradowy Schkeuditz



</doc>
<doc id="3872895" url="https://pl.wikipedia.org/wiki?curid=3872895" title="Peltanthera floribunda">
Peltanthera floribunda

Peltanthera floribunda – gatunek rośliny z monotypowego rodzaju Peltanthera i monotypowej rodziny Peltantheraceae z rzędu jasnotowców ("Lamiales"). Jest to niewielkie drzewo występujące w Ameryce Południowej wzdłuż pasma Andów na obszarze od Boliwii na południu po Kostarykę na północy. Gatunek jest pod wieloma względami słabo poznany. 
Morfologia.
Niewielkie drzewa. Liście naprzeciwległe, ale nie połączone w węźle. Kwiaty drobne (poniżej 5 mm średnicy), promieniste, pięciokrotne, zebrane po silnie rozgałęzione kwiatostany wyrastające w kątach liści. Działki kielicha wolne. Pręcików jest 5. Mają tarczkowato rozrośnięty łącznik, na którym znajdują się woreczki pyłkowe. Słupek zakończony główkowatym znamieniem. Owocem jest podzielona na komory torebka.
Systematyka.
Rodzaj "Peltanthera" włączany bywa do ostrojowatych "Gesneriaceae", jednak badania molekularne wskazują na jego bazalną pozycję w stosunku do ostrojowatych i "Calceolariaceae". W systemie APG IV z 2016 rodzaj ma nieustaloną pozycję systematyczną w obrębie jasnotowców "Lamiales". Angiosperm Phylogeny Website wyodrębnia takson w randze rodziny "Peltantheraceae" bazalnej względem ostrojowatych i "Calceolariaceae".

</doc>
<doc id="3872896" url="https://pl.wikipedia.org/wiki?curid=3872896" title="Peltanthera">
Peltanthera



</doc>
<doc id="3872897" url="https://pl.wikipedia.org/wiki?curid=3872897" title="Peltantheraceae">
Peltantheraceae



</doc>
<doc id="3872900" url="https://pl.wikipedia.org/wiki?curid=3872900" title="Leon Kremer">
Leon Kremer

Leon Kremer (ur. 1901, zm. ok. 1940/1941) – polski szachista okresu międzywojennego.
Życiorys.
W 1927 oraz 1929 roku wygrał turniej o mistrzostwo Warszawy (w 1927 pierwsze miejsce dzielił ze Stanisławem Kohnem). Grając w reprezentacji Warszawy, zwyciężył w drużynowych mistrzostwach Polski w 1929 i 1934 roku.
Czterokrotnie uczestniczył w mistrzostwach Polski (1926 – 11., 1927 – 9., 1935 – 13., 1937 – 14.).
Uczestniczył w nieoficjalnej olimpiadzie szachowej 1936 w Monachium, gdzie w 20 partiach zdobył 15 punktów. Wraz z drużyną wywalczył na tej olimpiadzie srebrny medal.
Był zawodnikiem preferującym grę ofensywną oraz kombinacyjną.

</doc>
<doc id="3872902" url="https://pl.wikipedia.org/wiki?curid=3872902" title="Order Bogdana Założyciela">
Order Bogdana Założyciela

Order Bogdana Założyciela (rum. "Ordinul „Bogdan Întemeietorul”") – jednoklasowe, wysokie odznaczenie cywilne Mołdawii ustanowione przez Parlament Republiki Mołdawii w 2008 roku. Nadawany jest przez prezydenta za wybitne zasługi w rozwoju i umacniania państwowości mołdawskiej; znaczący wkład do odrodzenia narodowego, wzmocnienie pokój społeczny, ustanowienie zgody i spójności w społeczeństwie, harmonizacji stosunków międzyetnicznych; za szczególnie owocną działalność w celu zwiększenia międzynarodowego prestiżu kraju.
Historia.
Order został ustanowiony przez Parlament Mołdawii poprawką do ustawy o odznaczeniach państwowych Republiki Mołdawii, na pamiątkę 650 – lecia utworzenia Hospodarstwa Mołdawskiego przez Bogdana I, które miało być obchodzone w 2009 roku. W marcu rząd zlecił Mennicy Moskiewskiej wyprodukowanie 500 odznaczeń. Z powodu zmiany rządu po przegranych wyborach parlamentarnych w 2009 roku został wówczas nadany tylko jeden order. 11 września decyzją prezydenta Vladimira Voronina "na znak głębokiej wdzięczności za szczególne zasługi dla odrodzenia narodowego, za zasługi w rozwoju stosunków kulturalnych z zagranicą i niezwykłej aktywności w celu zwiększenia międzynarodowego prestiżu Mołdawii" Orderem Bogdana Założyciela został odznaczony poeta Ion Druţă. Reszta odznak trafiła do skarbca Banku Narodowego. W 2011 roku order został nadany po raz drugi, na mocy decyzji p.o. prezydenta Mariana Lupu "za wybitne osiągnięcia w dziele odrodzenia duchowego i moralnego społeczeństwa, wkład w promowaniu wartości chrześcijańsko – prawosławnych i odnawianie kultu" metropolicie kiszyniowskiemu i całej Mołdawii Włodzimierzowii.
Odznaka.
Wykonaną ze srebra odznakę orderu stanowi gwiazda orderowa o średnicy 45 mm, składająca się ze złotego krzyża greckiego o ramionach w kształcie lilii i czterech srebrnych wiązek promieni pomiędzy ramionami. Na środku krzyża umieszczony jest medalion ze złotym jeźdźcem na czerwonym, emaliowanym tle. Wokół medalionu na białym, emaliowanym tle złoty napis „Bogdan Întemeietorul".

</doc>
<doc id="3872916" url="https://pl.wikipedia.org/wiki?curid=3872916" title="Węzeł autostradowy Schöneberg">
Węzeł autostradowy Schöneberg



</doc>
<doc id="3872946" url="https://pl.wikipedia.org/wiki?curid=3872946" title="USS Ulysses S. Grant (SSBN-631)">
USS Ulysses S. Grant (SSBN-631)

USS Ulysses S. Grant (SSBN-631) – amerykański okręt podwodny o napędzie atomowym z okresu zimnej wojny typu "James Madison", przenoszący pociski SLBM. Wszedł do służby w 1964 roku. Okręt nazwano imieniem Ulyssesa Granta, generała wojny secesyjnej i 16. prezydenta Stanów Zjednoczonych. Wycofany ze służby w 1992 roku.
Historia.
Kontrakt na budowę okrętu został przydzielony stoczni Electric Boat w Groton 20 lipca 1961 roku. Rozpoczęcie budowy okrętu nastąpiło 18 sierpnia 1962 roku. Wodowanie miało miejsce 2 listopada 1963 roku, wejście do służby 17 lipca 1964 roku. Po wejściu do służby wykonał do 1969 roku 18 patroli na wodach Pacyfiku, bazując na Guam.
W 1969 roku na „Ulysses S. Grant” wymieniono pociski Polaris na Poseidon. Po modernizacji i testach morskich, okręt ponownie rozpoczął patrole morskie w 1970 roku, bazując w szkockiej bazie Holy Loch. Z bazy tej operował do września 1977 roku, kiedy to powrócił do Stanów Zjednoczonych, w celu wykonania remontu. 4 kwietnia 1987 roku, podczas sztormu, jedna z fal zmyła z pokładu okrętu dwóch członków załogi, których nie udało się uratować.
Okręt wycofano ze służby 12 czerwca 1992 roku. Złomowanie okrętu zakończyło się 23 października 1993 roku.

</doc>
<doc id="3872950" url="https://pl.wikipedia.org/wiki?curid=3872950" title="Tabaré (poemat)">
Tabaré (poemat)

Tabaré – poemat epicki Juana Zorrilli de San Martín, opublikowany po raz pierwszy w 1886, uważany za urugwajską epopeję narodową. Praca nad poematem zajęła autorowi siedem lat. Utwór opowiada o miłości Indianina imieniem Tabaré i Hiszpanki Bianki. Składa się z sześciu pieśni. Jest napisany głównie przy użyciu strofy czterowersowej. W szerszej perspektywie epos ukazuje los Indian z plemienia Charrúa, pokonanych przez konkwistadorów.

</doc>
<doc id="3872952" url="https://pl.wikipedia.org/wiki?curid=3872952" title="Mop i Smiff">
Mop i Smiff

Mop i Smiff (ang. "Mop and Smiff") – brytyjski serial dla dzieci z 1984 roku. Serial animowany połączony z epizodami aktorskimi. Twórca serialu – Mike Amatt, wystąpił w nim także razem ze swoim psem o imieniu Mop i kotem Smiff. Oprócz tego jest wykonawcą piosenek oraz autorem scenariusza. W Polsce serial emitowany był w 1995 na TVP3 Katowice i TV Kraków i Tele 3 Katowice w 1996 roku (TVP Regionalna) z angielskim dubbingiem i polskim lektorem.
Na podstawie serialu powstały historie o przygodach Mopa i Smiffa, które ukazały się w postaci serii książek oraz kaset kompaktowych. Utwór przewodni "Mop 'n Smiff" znalazł się w "Themes from Children's BBC" (kaseta audio i płyta CD) wydana przez Pickwick.
Piosenki.
Lista piosenek z serialu, która została wydana na płytach winylowych:
Źródło:
Wersja polska.
Wersja emitowana na TVP Regionalna z angielskim dubbingiem i polskim lektorem, którym był Stanisław Heropolitański.

</doc>
<doc id="3872959" url="https://pl.wikipedia.org/wiki?curid=3872959" title="Aniara (poemat)">
Aniara (poemat)

 
Aniara – poemat szwedzkiego poety, laureata Nagrody Nobla za rok 1974, Harry'ego Martinsona, opublikowany w 1956. Utwór zalicza się do nurtu science-fiction i opowiada o kosmicznym rejsie tytułowego statku, który zboczył z kursu i na zawsze utracił możność powrotu. 
Fragmenty poematu przełożył na język polski Janusz B. Roszkowski.

</doc>
<doc id="3872960" url="https://pl.wikipedia.org/wiki?curid=3872960" title="Kietowiszki">
Kietowiszki

Kietowiszki (Kietawiszki, lit. "Kietaviškės", "Naujosios Kietaviškės", "Nowe Kietowiszki") – wieś na Litwie, w okręgu wileńskim, w rejonie elektreńskim, w gminie Kietowiszki.
Geografia.
Miejscowość położona nad rzeką Strawą, ok. 14 km na południowy wschód od Żyżmor, 6 km na południowy zachód od Elektren, 5 km na północny wschód od Jagielan.
Historia.
W okresie Rzeczypospolitej Obojga Narodów Kietowiszki były miasteczkiem w powiecie trockim województwa trockiego. Należały do przedstawicieli magnackich rodów, przede wszystkim do Pociejów. 
Wśród właścicieli Kietowiszek wymieniani są także Baltazar Strawiński, Andruszowisz (krewny poprzedniego), Jan Rudomina-Dusiacki i Wolter (Walter) Korf, po którym Kietowiszki odziedziczyła jego żona, Regina z Ogińskich.
Leonard Gabriel Pociej, który wszedł w posiadanie Kietowiszek dzięki małżeństwu z Reginą "primo voto" Korfową, ufundował kościół w Kietowiszkach (1676). 
W okresie zaboru rosyjskiego miejscowość leżała w gminie Sumieliszki ujezdu trockiego guberni wileńskiej. Po powstaniu listopadowym dobra ziemskie Pociejów w Kietowiszkach zostały skonfiskowane przez rząd rosyjski (po 1831), za udział Teodora Pocieja w powstaniu. 
W 1866 było tu 59 mieszkańców, w tym 45 katolików i 14 żydów. W 1912 do miejscowej parafii katolickiej należało 3925 Litwinów i 811 Polaków.
W dwudziestoleciu międzywojennym Kietowiszki należały do Republiki Litewskiej – znajdowały się w litewskim powiecie trockim ("Trakų apskritis") z siedzibą w Koszedarach (po oderwaniu przez Polskę Litwy Środkowej wraz z Trokami). 

</doc>
<doc id="3872961" url="https://pl.wikipedia.org/wiki?curid=3872961" title="Kietawiszki">
Kietawiszki



</doc>
<doc id="3872968" url="https://pl.wikipedia.org/wiki?curid=3872968" title="Kino Kijów">
Kino Kijów



</doc>
<doc id="3872976" url="https://pl.wikipedia.org/wiki?curid=3872976" title="Lin-Manuel Miranda">
Lin-Manuel Miranda

Lin-Manuel Miranda (ur. 16 stycznia 1980 w Nowym Jorku) – amerykański aktor, dramatopisarz, kompozytor, raper i pisarz. Najszerzej znany z napisania muzyki, tekstu oraz występowania w broadwayowskich musicalach "In the Heights" i "Hamilton". Zdobył nagrodę Pulitzera, dwie nagrody Grammy, nagrodę Emmy, MacArthur Fellowship oraz trzy nagrody Tony.
Życiorys.
Miranda urodził się w północnej części Manhattanu jako syn psycholog Luzy Towns i konsultanta Partii Demokratycznej Luisa Mirandy Jr. Jest pochodzenia portorykańskiego.
Ukończył studia na Wesleyan University w 2002 roku. W 2004 założył komediową grupę hip-hopową nazwaną "Freestyle Love Supreme". Miranda napisał wczesną wersję "In the Heights" w 1999 roku, którą wystawił w kwietniu tego samego roku na scenie związanego z uniwersytetem Second Stage.
Kariera.
"In the Heights" (2002–2010).
W 2002 roku Miranda i John Buffalo Mailer nawiązali współpracę z reżyserem Thomasem Kailem, wspólnie pisząc pięć wersji "In the Heights". Po off-broadwayowskim sukcesie musical został wystawiony na Broadwayu w 2008 roku. Przedstawienie zdobyło nagrody Tony za najlepszy musical oraz najlepszą ścieżkę dźwiękową, a także nagrodę Grammy za najlepszy album musicalowy. Miranda za rolę Usnaviego uzyskał nominację do nagrody Tony za najlepszego aktora w musicalu.
Na początku 2009 roku Lin-Manuel Miranda opuścił rolę, lecz wystąpił jako Usnavi rok później w Los Angeles i w San Juan oraz w ostatnim miesiącu trwania przedstawienia na Broadwayu.
W tym okresie Miranda był zatrudniony do innych prac związanych z teatrem – między innymi napisał tłumaczenie dialogów na język hiszpański dla "West Side Story" oraz skomponował dwie nowe piosenki do "Working". Zagrał też rolę Alviego w "Dr House" oraz pełnił obowiązki kompozytora dla "Ulicy Sezamkowej".
"Bring It On" i role telewizyjne (2011–2014).
Lin-Manuel Miranda wspólnie z Tomem Kittem i Amandą Green napisali muzykę i tekst do "Bring It On", musicalu opowiadającego o waśniach pomiędzy drużynami cheerleaderek. Spektakl zadebiutował w Alliance Theatre w Atlancie w styczniu 2011 roku, po czym udał się na trasę po Stanach Zjednoczonych. Ostatnie przedstawienie miało miejsce 30 grudnia 2012 roku. Został nominowany do nagród Tony za najlepszy musical i najlepszą choreografię.
W 2011 roku Miranda wystąpił gościnnie w odcinku "Współczesnej rodziny". Rok później zagrał rolę Charley'ego w "Merrily We Roll Along" i w "Niezwykłym życiu Timothy’ego Greena" jako Reggie. W Do No Harm wcielił się w rolę doktora Rubena Marcado, którą zagrał we wszystkich trzynastu odcinkach serialu.
W 2013 roku wystąpił w "Jak poznałem waszą matkę" jako Gus. W 2014 roku dołączył do "The Skivvies", indie rockowego duetu komediowego. W tym samym roku napisał muzykę i tekst do trwającego piętnaście minut musicalu "21 Chump Street" oraz wystąpił w musicalu "Tick, Tick... Boom!".
"Hamilton" (2015–2016).
W czerwcu 2008 roku Miranda przeczytał biografię Alexandra Hamiltona autorstwa Rona Chernowa. Zaintrygowany postacią pierwszego sekretarza skarbu Stanów Zjednoczonych napisał rapowany utwór, który następnie przedstawił 12 maja 2009 roku na wieczorku poetyckim zorganizowanym przez prezydenta Stanów Zjednoczonych Baracka Obamę. Do 2012 roku Miranda napisał i skomponował znaczną część utworów o życiu Hamiltona.
"Hamilton" zadebiutował w styczniu 2015 roku na scenie The Public Theater na Off-Broadwayu. Miranda ponowił współpracę z Thomasem Kailem, reżyserem jego wcześniejszego dzieła "In the Heights". Uzyskując bardzo przychylne recenzje i wysokie wyniki sprzedaży biletów, przedstawienie przeniosło się na Broadway w sierpniu tego samego roku.
Na prośbę J.J. Abramsa Lin-Manuel Miranda skomponował fragmenty muzyki do "", w tym piosenkę do sceny w kantynie.
W kwietniu 2016 roku Miranda i Jeremy McCarter wydali książkę zatytułowaną "Hamilton: The Revolution", która opisuje szczegóły związane z produkcją "Hamiltona", realizacją początkowego pomysłu oraz wpływu kulturowego spektaklu.
Lin-Manuel Miranda wcielił się w rolę Alexandra Hamiltona po raz ostatni 9 lipca 2016 roku. Zastąpił go Javier Muñoz.
Po "Hamiltonie" (od 2016).
Miranda wraz z Opetaia Foa'i skomponował piosenki do filmu animowanego , który miał swoją premierę w 2016 roku. Ścieżkę dźwiękową natomiast skomponował Mark Mancina. Miranda wykonał następujące utwory w filmie: "We Know The Way" oraz jego repryzę (wraz z Opetaia Foa'i), a także "You're Welcome" w wersji z napisów końcowych (w duecie z Jordanem Fisherem).
Za piosenkę „How Far I'll Go“ otrzymał nominację do Złotego Globu.
Życie prywatne.
W 2010 Miranda poślubił Vanessę Adrianę Nadal, przyjaciółkę ze szkoły średniej. Mają 2 synów: Sebastiana (ur. 10 listopada 2014) oraz Francisco (ur. 2 lutego 2018).

</doc>
<doc id="3872982" url="https://pl.wikipedia.org/wiki?curid=3872982" title="Zapasy na Akademickich Mistrzostwach Świata 2004">
Zapasy na Akademickich Mistrzostwach Świata 2004

Szóste Akademickie Mistrzostwa Świata w zapasach w rozgrywane były w Łodzi, między 3 a 6 czerwca 2004 roku.

</doc>
<doc id="3873007" url="https://pl.wikipedia.org/wiki?curid=3873007" title="Red Zac-Erste Liga">
Red Zac-Erste Liga



</doc>
<doc id="3873017" url="https://pl.wikipedia.org/wiki?curid=3873017" title="Theodore Ligety">
Theodore Ligety



</doc>
<doc id="3873019" url="https://pl.wikipedia.org/wiki?curid=3873019" title="Phillip Mahre">
Phillip Mahre



</doc>
<doc id="3873020" url="https://pl.wikipedia.org/wiki?curid=3873020" title="Thomas Moe">
Thomas Moe



</doc>
<doc id="3873021" url="https://pl.wikipedia.org/wiki?curid=3873021" title="Romedi Reinalter">
Romedi Reinalter



</doc>
<doc id="3873022" url="https://pl.wikipedia.org/wiki?curid=3873022" title="Steven Mahre">
Steven Mahre



</doc>
<doc id="3873023" url="https://pl.wikipedia.org/wiki?curid=3873023" title="Edward Podivinsky">
Edward Podivinsky



</doc>
<doc id="3873025" url="https://pl.wikipedia.org/wiki?curid=3873025" title="Stephen Podborski">
Stephen Podborski



</doc>
<doc id="3873072" url="https://pl.wikipedia.org/wiki?curid=3873072" title="Za zasługi dla oświaty">
Za zasługi dla oświaty



</doc>
<doc id="3873078" url="https://pl.wikipedia.org/wiki?curid=3873078" title="Pływanie na Letnich Igrzyskach Olimpijskich 1952 – 400 m stylem dowolnym kobiet">
Pływanie na Letnich Igrzyskach Olimpijskich 1952 – 400 m stylem dowolnym kobiet

400 m stylem dowolnym kobiet – jedna z konkurencji pływackich rozgrywanych podczas XV Igrzysk Olimpijskich w Helsinkach. Eliminacje odbyły się 31 lipca, półfinały 1 sierpnia, a finał 2 sierpnia 1952 roku.
Mistrzynią olimpijską została reprezentantka Węgier Valéria Gyenge, która ustanowiła w finale nowy rekord olimpijski (5:12,1). Srebrny medal zdobyła także Węgierka, Éva Novák, uzyskawszy czas 5:13,7. Brąz, z czasem 5:14,6, wywalczyła Amerykanka Evelyn Kawamoto, która dwa dni wcześniej w eliminacjach pobiła rekord olimpijski.
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:
Wyniki.
Eliminacje.
Do półfinałów zakwalifikowało się 16 pływaczek z najlepszymi czasami.

</doc>
<doc id="3873094" url="https://pl.wikipedia.org/wiki?curid=3873094" title="Cerkiew Narodzenia Najświętszej Maryi Panny w Machnowie Starym">
Cerkiew Narodzenia Najświętszej Maryi Panny w Machnowie Starym

Cerkiew Narodzenia Najświętszej Maryi Panny w Machnowie Starym – dawna parafialna cerkiew greckokatolicka, wzniesiona w 1900 w Machnowie Starym.
Historia.
Po 1945 przejęta przez kościół rzymskokatolicki i użytkowana jako kościół filialny: parafii w Uhnowie w latach 1945-1951 oraz parafii w Lubyczy Królewskiej w latach 1951-1981. Od 1982 pełni funkcję kościoła filialnego nowej parafii w Machnowie Nowym.
W XVIII w. w Machnowie Starym stała drewniana cerkiew Narodzenia Najświętszej Marii Panny. W następnym stuleciu była już tylko drewniana kaplica. Na jej miejscu w 1900 zbudowano świątynię murowaną. Obok cerkwi stała drewniana dzwonnica, która spłonęła w 1984.

</doc>
<doc id="3873108" url="https://pl.wikipedia.org/wiki?curid=3873108" title="Odznaka „Za zasługi dla oświaty”">
Odznaka „Za zasługi dla oświaty”



</doc>
<doc id="3873113" url="https://pl.wikipedia.org/wiki?curid=3873113" title="Zapasy na Akademickich Mistrzostwach Świata 2002">
Zapasy na Akademickich Mistrzostwach Świata 2002

Piąte Akademickie Mistrzostwa Świata w zapasach w rozgrywane były w Edmonton, między 21 a 25 czerwca 2002 roku w hali Universiade Pavilion. Zawody organizował Uniwersytet Alberty.

</doc>
<doc id="3873116" url="https://pl.wikipedia.org/wiki?curid=3873116" title="Ľupčianka">
Ľupčianka

Ľupčianka – potok, lewy dopływ rzeki Wag. Jest ciekiem wodnym III rzędu. Ma źródła na wysokości około 1605 na północnych stokach przełęczy Sedlo Ďurkovej (1709 m) w Niżnych Tatrach na Słowacji. Spływa początkowo w kierunku północno-zachodnim, a potem mniej więcej północnym dnem Doliny Lupczańskiej. Po opuszczeniu Niżnych Tatr wypływa w miejscowości Partizánska Ľupča na Kotlinę Liptowską. W górnej części tej miejscowości rozdziela się na dwa koryta. Główne koryto płynie przez zabudowane obszary miejscowości, lewe po jej zachodniej stronie. Poniżej zabudowań Partizánskiej Ľupčy obydwa koryta łączą się i potok płynie po wschodniej stronie zabudowań miejscowości Liptovský Michal. Na wysokości około 522 m uchodzi do zbiornika wodnego Bešeňová na Wagu.
Jej główne dopływy to:
Ľupčianka to duży potok. Ma długość 23,7 km. Jego zlewnia obejmuje północne stoki głównej grani Niżnych Tatr od Chabeneca po szczyt Latiborská hoľa, wraz z Grupą Salatynów. Górna część tej zlewni znajduje się w obrębie Parku Narodowego Niżne Tatry.
Doliną Ľupčianki biegnie droga łącząca miejscowości Partizánska Ľupča i Liptovská Lúžna.

</doc>
<doc id="3873209" url="https://pl.wikipedia.org/wiki?curid=3873209" title="Stanisław Charzewski">
Stanisław Charzewski

Stanisław Charzewski (ur. 25 kwietnia 1882 w Brzozowie, zm. 5 lipca 1916 pod Kostiuchnówką) – podporucznik piechoty Legionów Polskich, działacz niepodległościowy, kawaler Orderu Virtuti Militari, prawnik.
Życiorys.
Urodził się 25 kwietnia 1882 w Brzozowie, ówczesnym mieście powiatowym Królestwa Galicji i Lodomerii, w rodzinie Konstantego, kasjera tamtejszego Towarzystwa Zaliczkowego (zm. przed 1903) i Ludwiki ze Sławińskich. Był młodszym bratem Tadeusza (1878–1915) i kuzynem Aleksandra (1878–1916), również legionistów.
W 1904 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Zdzisław Adamczyk, Witold Fusek, Bolesław Mozołowski, Bronisław Praszałowicz, Kazimierz Świtalski, Zygmunt Tomaszewski). Po śmierci ojca w trakcie nauki gimnazjalnej pozostawał pod opieką radcy sądu w Sanoku, Władysława Smólskiego. Ukończył studia na Wydziale Prawa Uniwersytetu Lwowskiego uzyskując tytuł doktora praw. Od początku studiów był członkiem Czytelni Akademickiej we Lwowie, a w ramach jej koła muzycznego prowadził kwartet smyczkowy. Był czynnym członkiem Akademickiego Klubu Turystycznego we Lwowie. Jeszcze podczas studiów od 22 lipca do 10 sierpnia 1908 prowadził wycieczkę pieszą z Sanoka przez Karpaty i Tatry na Babią Górę. Przed 1914 był zatrudniony w kancelarii adwokackiej. Był kawalerem.
Przed 1914 w Sanoku działał w organizacjach niepodległościowych. Był jednym z założycieli stowarzyszenia Towarzystwo Młodzieży Polskiej „Znicz” w Sanoku, powołanego 17 lipca 1904. W rodzinnym Brzozowie był członkiem LXIX Polskiej Drużyny Strzeleckiej i Związku Strzeleckiego. Organizował oddział ZS w Baligrodzie. Po wybuchu I wojny światowej z Brzozowa zostały wysłane do Legionów Polskich trzy grupy ochotników, wśród których dowódcami byli Stanisław i Aleksander Charzewscy. Stanisław Charzewski kierował grupą 13 ochotników z Baligrodu, wraz z którą dotarł do Krakowa. Służył w 1 pułku piechoty, później w 2 kompanii II batalionu 5 pułku piechoty w składzie I Brygady. W lutym 1915 był hospitalizowany w Szpitalu Zamek Bulowice w Kętach. Został awansowany do stopnia podporucznika piechoty od 13 czerwca 1915 lub 11 kwietnia 1916. W tym stopniu służąc w 6 kompanii 5 pułku piechoty poległ 5 lipca 1916 w bitwie pod Kostiuchnówką w trakcie kontrataku mjr. Tadeusza „Wyrwy” Furgalskiego.
Przed 1914 urzędnikiem podatkowym w Baligrodzie był Czesław Charzewski (ur. 1874), zaś urzędnikiem wydziału powiatowego w Brzozowie był Kazimierz Charzewski. Innym oficerem Legionów Polskich był pochodzący z podbrzozowskiej Raczkowej, Emil Holuka-Charzewski.
W 1934 w Lesku został ustanowiony pomnik (określany jako „Głaz Legionowy” bądź „Kamień Legionistów”) upamiętniający "wyruszających w bój o niepodległość ojczyzny z powiatu leskiego w szeregi Legionów Polskich". Na tablicy zostali wymienieni Stanisław i Tadeusz Charzewscy (a także m.in. August Krasicki, Wiktor Robel, Marian Wisz).

</doc>
<doc id="3873219" url="https://pl.wikipedia.org/wiki?curid=3873219" title="Léon Soulier">
Léon Soulier

Léon-Raymond Soulier (ur. 13 stycznia 1924 w Le Malzieu-Ville, zm. 25 grudnia 2016 w Chirac) – francuski duchowny katolicki, biskup diecezjalny Pamiers 1971-1987 i Limoges 1988-2000.
Życiorys.
Święcenia kapłańskie otrzymał 7 września 1947.
22 czerwca 1971 papież Paweł VI mianował go biskupem diecezjalnym Pamiers. 12 września tego samego roku z rąk biskupa René Boudona przyjął sakrę biskupią. 9 lipca 1987 wyznaczony na biskupa koadiutora Limoges. 13 lipca 1988 objął obowiązki biskupa diecezjalnego w tamtejszej diecezji. 24 października 2000 ze względu na wiek na ręce papieża Jana Pawła II złożył rezygnację z zajmowanej funkcji.
Zmarł 25 grudnia 2016.

</doc>
<doc id="3873226" url="https://pl.wikipedia.org/wiki?curid=3873226" title="Ľupčianska dolina">
Ľupčianska dolina

Ľupčianska dolina – dolina walna w Niżnych Tatrach na Słowacji. Ma długość 17 km. Opada spod ich głównej grani na północ, do Kotliny Liptowskiej w miejscowości Partizánska Ľupča.
Górą Ľupčianska dolina podchodzi pod główną grań Niżnych Tatr na odcinku od bezimiennego wierzchołka między szczytem Veľká hoľa (1640 m) i Latiborská hoľa (1643 m) po Chabenec (1955 m). Orograficznie lewe obramowanie tworzy grzbiet opadający od tego wierzchołka do Kotliny Liptowskiej przez szczyty i przełęcze: sedlo Prievalec, Senná kopa, Tlstá, Klin, Ráztocké sedlo, Salatín, Malý Salatín, Sliačska Magura, Homôľka. Prawe obramowanie tworzy północny grzbiet Chabenca opadający przez szczyty Krámec, Vysoká, Ľupčianska Magura i Predná Magura.
Ľupčianska dolina jest w większości porośnięta lasem, górną część najwyższych szczytów porasta wąski pas kosodrzewiny, a grzbietowe partie głównej grani zajmują hale. Dolina jest jednak częściowo zamieszkała, w jej górnych partiach znajdują się dwie osady: Železné i Magurka, a na dnie doliny leśniczówki Vršky, Lovnač i Kapustisko. Doliną biegnie droga łącząca przez przełęcz Prievalec miejscowości Partizánska Ľupča i Liptovská Lúžna i kilka szlaków turystyki pieszej i rowerowej. Górna część doliny znajduje się w obrębie Parku Narodowego Niżne Tatry.
Dnem doliny spływa potok Ľupčianka. Dolina ma kilka bocznych odgałęzień, którymi spływają dopływy Ľupčianki. Największa z tych bocznych dolin to Veľká Oružná.
Stoki doliny od średniowiecza po początki XX w. były terenem intensywnych prac górniczych. Wydobywano tu m.in. złoto, srebro, a w końcu antymon. Do dziś są zaznaczane na mapach sztolnie, są też rozpoznawalne w terenie wysokie hałdy skały płonnej oraz ślady dawnych dróg transportowych i górniczych ścieżek. Wydobywający te rudy górnicy mieszkali w osadach Železné i Magurka. Dolina była też wykorzystywana pastersko. Pozostałością dawnego pasterstwa są hale na głównej grani Niżnych Tatr oraz polany (m.in. Slatvinské.
Obecnie w dolinie żyje wiele dzikich zwierząt, a myśliwi mają tutaj wiele loży i domków myśliwskich. W dolinie jest kilka niewielkich jaskiń i wybijające spod skał źródło wody krasowej Očenášová.

</doc>
<doc id="3873232" url="https://pl.wikipedia.org/wiki?curid=3873232" title="Elektrownia jądrowa Aktau">
Elektrownia jądrowa Aktau

Elektrownia jądrowa Aktau (Elektrownia jądrowa Szewczenko) – kazachska elektrownia jądrowa . Pierwsza na świecie z reaktorem prędkim i pierwsza stacja odsalania wykorzystująca reaktor jądrowy. Położona niedaleko miasta Aktau nad Morzem Kaspijskim.
Budowa elektrowni rozpoczęła się w 1964. W 1972 reaktor pierwszy raz osiągnął krytyczność, a w 1973 elektrownia dostarczyła po raz pierwszy energię elektryczną do sieci energetycznej. Reaktor stanowił też część instalacji do odsalania wody morskiej (120 000 m³ słodkiej wody/dobę; wówczas 80% słodkiej wody w regionie), ciepłowni, i produkcji plutonu (z czego nigdy nie skorzystano).
Reaktor wyłączono w marcu 1998 na czas planowych przeglądów, remontów, i usprawnień bezpieczeństwa (zarekomendowanych przez IAEA po inspekcji reaktora) oraz na czas wymiany elementów paliwowych. Z uwagi na brak środków finansowych nie udało się wykonać całości prac. Regulator nie wydał więc pozwolenia na wznowienie pracy. Rząd Kazachstanu 22 kwietnia 1999 podjął decyzję o demontażu elektrowni, uzasadniając to brakiem pieniędzy i malejącym zapotrzebowaniem na energię elektryczną w regionie. Pierwotnie reaktor miał działać do 2003.
Zużyte paliwo jądrowe, zawierające 3000 kg plutonu o jakości wojskowej i 10 000 kg wysoko wzbogaconego uranu (poniżej 33%), z pomocą organizacyjną i finansową Stanów Zjednoczonych i Wielkiej Brytanii, przewieziono (w 12 transportach w latach 2006 i 2010) do suchego składowiska we wschodnim Kazachstanie. Operację zabezpieczenia zakończono w 2013. Stany Zjednoczone brały aktywny udział w początkowej fazie demontażu reaktora, w tym przede wszystkim w zmniejszeniu aktywności elementów paliwowych i zabezpieczenia chłodziwa sodowego. 
Awarie.
W ciągu pierwszych 6 miesięcy pracy awarii uległo 5 z 6 generatorów pary. Wycieki ciekłego sodu spowodowane były wadami fabrycznymi i wadliwymi spawami orurowania. Naprawy zostały dokonane na miejscu, zakończone w 1975, bez demontażu parowników. Moc cieplną reaktora zmniejszono jednak ostatecznie do 750 MW.
Niestabilności w pracy powodowała też duża liczba usterek elementów paliwowych. Zbyt mała szczelina dylatacyjna między paliwem a koszulką powodowała powstawanie pęcherzy gazowych, których ciśnienie w końcu spowodowało uszkodzenie koszulki. Problem został rozwiązany poprzez zmianę projektu elementów paliwowych. Uszkodzenia elementów paliwowych doprowadziły do kontaminacji chłodziwa cezem-137 (10 000 kiurów). Na etapie demontażu cez wychwycono specjalnymi pułapkami, zaprojektowanymi i dostarczonymi przez Stany Zjednoczone, przez co aktywność chłodziwa spadła z 740 000 Bq/g do 370 Bq/g.

</doc>
<doc id="3873239" url="https://pl.wikipedia.org/wiki?curid=3873239" title="Hubin (obwód wołyński)">
Hubin (obwód wołyński)

Hubin (ukr. Губин, "Hubyn") – wieś na Ukrainie, w obwodzie wołyńskim, w rejonie łokackim.
W okolicach wsi znajduje się rezerwat botaniczny.

</doc>
<doc id="3873245" url="https://pl.wikipedia.org/wiki?curid=3873245" title="Chițcani (rejon Căușeni)">
Chițcani (rejon Căușeni)

Chițcani (ros. Кицканы, "Kickany") – wieś w Mołdawii, położona w rejonie Căușeni, faktycznie na terenie kontrolowanym przez władze Naddniestrza, w rejonie Slobozia.
Położenie.
Chiţcani położone są na wysokim prawym brzegu Dniestru, między dolinami Dniestru i Botny, w odległości sześciu kilometrów od Tyraspola.   
Historia.
Chiţcani pierwszy raz wspomniane są w dokumentach z 1527, jednak uważa się, że wieś powstała dużo wcześniej, w 1368, a badania archeologiczne w okolicach wsi pozwalają domniemywać, że ludzie żyli w tym miejscu jeszcze wcześniej. W XVII-XVIII w. liczba mieszkańców wsi poważnie się wahała, gdyż na Chiţcani napadali Tatarzy, miejscowi chłopi uciekali na Sicz Zaporoską, Podole i do Galicji. Ludzie z Chiţcani byli również kierowani do pracy przy budowie i remontach twierdzy benderskiej oraz lokalnych dróg. W połowie XVIII w. Chiţcani zamieszkiwało 150-200 osób. 
W 1812, po przyłączeniu Besarabii do Imperium Rosyjskiego, wieś znalazła się w granicach ujezdu benderskiego guberni besarabskiej. 
W 1859 w miejscowości powstał prawosławny męski monaster Wniebowstąpienia Pańskiego Nowy Neamț. Został on założony przez mnichów z klasztoru Neamț w Mołdawii, którzy opuścili macierzystą wspólnotę po konflikcie ze świeckimi władzami Rumunii, które nakazały wprowadzić do nabożeństw język rumuński w miejsce cerkiewnosłowiańskiego oraz dokonały sekularyzacji dóbr cerkiewnych. W 1861 władze rosyjskie nadały klasztorowi 1859 dziesięcin lasu, zaś rok później przekazały całą liczącą 272 rodzin wieś, dotąd stanowiącą własność państwową, we władanie monasteru. Początkowo mnisi żyli przy starszej, wzniesionej w 1834 cerkwi św. Mikołaja, następnie kompleks monasterski został rozbudowany o trzy kolejne świątynie, a w przededniu I wojny światowej o 67-metrową dzwonnicę. 
W kwietniu 1944 toczyły się walki niemiecko-radzieckie o kontrolę nad przyczółkiem chiţcańskim, z którego następnie w sierpniu 1944 rozpoczęło się natarcie jednostek 3 Frontu Ukraińskiego, dowodzonych przez gen. Fiodora Tołbuchina, w ramach operacji jassko-kiszyniowskiej. 
Po II wojnie światowej w Chiţcani funkcjonował kołchoz "Krasnyj sadowod" zajmujący się ogrodnictwem, sadownictwem, uprawą winorości, hodowlą ryb i pszczelarstwem. Od lat 60. XX wieku do lat 80 XX w., przede wszystkim z funduszy kołchozu, we wsi zorganizowano szkołę ośmioklasową i 2 szkoły średnie, 4 przedszkola, studium muzyczne, szpital i aptekę, scenę i teatr letni, 2 biblioteki, park kultury i wypoczynku, dom kultury, klub szachowy. Po wybudowaniu mostu na Dniestrze z centrum Tyraspola miejscowość została skomunikowana z tym miastem oraz ze Slobozią. W 1972 w odległości 3 km od centrum miejscowości wzniesiono pomnik upamiętniający operację jassko-kiszyniowską, a także pomnik na zbiorowym grobie żołnierzy radzieckich oraz pomnik Włodzimierza Lenina. Wcześniej, w 1962, władze radzieckie zamknęły monaster Nowy Neamț. W jego zabudowaniach powstały szpital gruźliczy, magazyny oraz, na dzwonnicy, muzeum operacji jassko-kiszyniowskiej. Klasztor został restytuowany w 1989.
W latach 90. XX wieku kołchoz został zlikwidowany, na jego miejscu powstały mniejsze kooperatywy. Mieszkańcy wsi pracują w rolnictwie, sadownictwie, pszczelarstwie, przy uprawie winorośli, rybołówstwie, niektórzy dojeżdżają do pracy do Tyraspola lub Bender. W miejscowości oraz w sąsiednich miejscowościach Copanca i Cremienciug (obie pozostały po mołdawskiej stronie nieuznawanej granicy) toczyły się walki podczas wojny o Naddniestrze, w pierwszych dniach kwietnia 1992. W 2007 w sąsiedztwie obelisku pamięci operacji jassko-kiszyniowskiej wzniesiono kamień pamiątkowy ku czci poległych w tej wojnie po stronie naddniestrzańskiej. Przy wjeździe do wsi znajduje się prawosławny krzyż przydrożny.
Demografia.
W 2004 we wsi żyło 9 tys. osób, z niewielką przewagą (52%) kobiet. Większość mieszkańców stanowią Rosjanie (53%), kolejnymi grupami etnicznymi są Mołdawianie (34%) i Ukraińcy (10%), poza tym w Chiţcani żyją osoby deklarujące narodość bułgarską, gagauzką lub białoruską.
Infrastruktura.
W miejscowości działają trzy szkoły oraz dziecięca szkoła muzyczna, działa klub piłkarski i zespół tańca, pozostają czynne dwie biblioteki. Oprócz męskiego monasteru działa parafialna cerkiew św. Paisjusza Wieliczkowskiego.

</doc>
<doc id="3873246" url="https://pl.wikipedia.org/wiki?curid=3873246" title="Dean T. Kashiwagi">
Dean T. Kashiwagi

Dean T. Kashiwagi (ur. 27 października 1952) – profesor na uniwersytecie Arizona State University i specjalista Best Value Procurement, twórca systemu zakupowego opartego na rezultatach dostawców „PIPS” (ang. Performance Information Procurement System).
Życiorys.
Dean T. Kashiwagi urodził się 27 października 1952 roku i jest potomkiem japońskich imigrantów. Jego ojciec Shizuo, absolwent Inżynierii Lądowej na Uniwersytecie Hawajskim (University of Hawaii) był inżynierem oraz konstruktorem w Honolulu. Jego matka była przedsiębiorcą, również absolwentka Uniwersytetu Hawajskiego. Dean był najmłodszym z trojga dzieci. 
Kashiwagi otrzymał licencjat z inżynierii lądowej i wodnej, a następnie tytuł magistra w 1983 roku, oraz doktorat w 1991 z inżynierii przemysłowej.
Przez 14 lat służył w Siłach Powietrznych Stanów Zjednoczonych (United States Air Force). Podczas pobytu w college’u był członkiem programu szkolenia wojskowego ROTC (Reserve Officers' Training Corps). Po tym jak otrzymał licencjat, Kashiwagi został przeniesiony do bazy Sił Powietrznych Stanów Zjednoczonych (Holloman Air Force Base) w stanie Nowy Meksyk. W tym czasie Kashiwagi został wysłany na Arizona State University w celu ukończenia studiów doktoranckich. W 1992 roku zrezygnował ze służby w Siłach Powietrznych i zaczął wykładać na uniwersytecie Arizona State University.
Działalność i prace akademickie.
Kashiwagi rozwinął idee korzystania i zarządzania informacją. Stosując swoje teorie dla przedsiębiorstw, stworzył zmodyfikowany model systemu zakupowego opartego na rezultatach dostawców „PIPS” (Performance Information Procurement System). Opierając się na tym modelu rozpoczął badania z grupą Performance Based Research Group na uniwersytecie Arizona State University.

</doc>
<doc id="3873255" url="https://pl.wikipedia.org/wiki?curid=3873255" title="Jaume Camprodon Rovira">
Jaume Camprodon Rovira

Jaume Camprodon Rovira (ur. 18 grudnia 1926 w Torelló, zm. 26 grudnia 2016 w Gironie) – hiszpański duchowny katolicki, biskup diecezjalny Girona 1973-2001.
Życiorys.
Święcenia kapłańskie otrzymał 22 maja 1949.
1 września 1973 papież Paweł VI mianował go biskupem diecezjalnym Girona. 21 października tego samego roku z rąk arcybiskupa Luigiego Dadaglio przyjął sakrę biskupią. 30 października 2001 ze względu na wiek na ręce papieża Jana Pawła II złożył rezygnację z zajmowanej funkcji.
Zmarł 26 grudnia 2016.

</doc>
<doc id="3873258" url="https://pl.wikipedia.org/wiki?curid=3873258" title="Kickany">
Kickany



</doc>
<doc id="3873259" url="https://pl.wikipedia.org/wiki?curid=3873259" title="Obraz binarny">
Obraz binarny

Obraz binarny – obraz cyfrowy, w którym piksele mogą przyjmować tylko jedną z dwóch wartości (najczęściej 0 lub 1), co umożliwia zapisanie każdego z nich w pojedynczym bicie. Obrazy binarne znajdują zastosowanie w cyfrowym przetwarzaniu obrazów, mogą być wykorzystywane np.jako maska do oddzielenia pierwszego planu od tła.
Tworzenie obrazu binarnego.
Tworzenie obrazu binarnego na podstawie obrazu kolorowego lub w odcieniach szarości jest określane jako binaryzacja. Najczęściej jest ona realizowana za pomocą progowania (ang. "thresholding"), które polega na wyznaczeniu pewnego progu jasności, a następnie przypisaniu pikselom jaśniejszym od wartości tego progu jednej wartości (zwykle 0), a ciemniejszym drugiej (zwykle 1). Do wyznaczania wartości progowej może być wykorzystana np. metoda Otsu.
Przetwarzanie.
Na obrazach binarnych można wykonywać różne operacje morfologiczne, takie jak np. erozja, dylatacja, otwarcie i zamknięcie.

</doc>
<doc id="3873262" url="https://pl.wikipedia.org/wiki?curid=3873262" title="Kołpytów">
Kołpytów

Kołpytów (ukr. Колпитів, "Kołpytiw") – wieś na Ukrainie, w obwodzie wołyńskim, w rejonie łokackim.

</doc>
<doc id="3873263" url="https://pl.wikipedia.org/wiki?curid=3873263" title="Grand Canyon rzeki Yellowstone">
Grand Canyon rzeki Yellowstone



</doc>
<doc id="3873265" url="https://pl.wikipedia.org/wiki?curid=3873265" title="Dolina Lupczańska">
Dolina Lupczańska



</doc>
<doc id="3873269" url="https://pl.wikipedia.org/wiki?curid=3873269" title="Dekanat turkmeński">
Dekanat turkmeński



</doc>
<doc id="3873270" url="https://pl.wikipedia.org/wiki?curid=3873270" title="Parament">
Parament



</doc>
<doc id="3873273" url="https://pl.wikipedia.org/wiki?curid=3873273" title="Turopin">
Turopin

Turopin (ukr. Туропин, "Turopyn") – wieś na Ukrainie, w obwodzie wołyńskim, w rejonie turzyskim.
W pobliżu znajduje przystanek kolejowy Turopin, położony na linii Lwów – Sapieżanka – Kowel.

</doc>
<doc id="3873280" url="https://pl.wikipedia.org/wiki?curid=3873280" title="László Huzsvár">
László Huzsvár

László Huzsvár (ur. 21 lutego 1931 w Horgoš, zm. 10 grudnia 2016) – serbski duchowny katolicki, biskup diecezjalny Zrenjanin 1988-2007.
Życiorys.
Święcenia kapłańskie otrzymał 29 czerwca 1958.
7 stycznia 1988 papież Jan Paweł II mianował go biskupem diecezjalnym Zrenjanin. 14 lutego tego samego roku z rąk arcybiskupa Gabriela Montalvo Higuera przyjął sakrę biskupią. 30 czerwca 2007 ze względu na wiek na ręce papieża Benedykta XVI złożył rezygnację z zajmowanej funkcji.
Zmarł 10 grudnia 2016.

</doc>
<doc id="3873284" url="https://pl.wikipedia.org/wiki?curid=3873284" title="Radowicze (rejon turzyski)">
Radowicze (rejon turzyski)

Radowicze (ukr. Радовичі, "Radowyczi") – wieś na Ukrainie, w obwodzie wołyńskim, w rejonie turzyskim.

</doc>
<doc id="3873288" url="https://pl.wikipedia.org/wiki?curid=3873288" title="Abul-Samsari">
Abul-Samsari



</doc>
<doc id="3873292" url="https://pl.wikipedia.org/wiki?curid=3873292" title="Joseph-Marie Ndi-Okalla">
Joseph-Marie Ndi-Okalla

Joseph-Marie Ndi-Okalla (ur. 21 listopada 1957 w Duali) – kameruński duchowny katolicki, biskup Mbalmayo od 2017.
Życiorys.
Prezbiterat.
Święcenia kapłańskie otrzymał 13 sierpnia 1983 i został inkardynowany do diecezji Mbalmayo. Był m.in. wykładowcą i dyrektorem studiów w seminarium w Jaunde, kierownikiem formacji stałej duchowieństwa diecezjalnego, a także wicerektorem katolickiego uniwersytetu w Jaunde i sekretarzem komisji doktrynalnej kameruńskiej Konferencji Episkopatu. 
Episkopat.
27 grudnia 2016 papież Franciszek mianował go biskupem ordynariuszem diecezji Mbalmayo. Sakry udzielił mu 18 lutego 2017 nuncjusz apostolski w Kamerunie – arcybiskup Piero Pioppo.

</doc>
<doc id="3873295" url="https://pl.wikipedia.org/wiki?curid=3873295" title="Macrocheilus scapularis">
Macrocheilus scapularis

Macrocheilus scapularis – gatunek drapieżnego owada z rodziny biegaczowatych i podrodziny Anthiinae. Gatunek został opisany w 1843 roku przez Louisa Reicha.

</doc>
<doc id="3873296" url="https://pl.wikipedia.org/wiki?curid=3873296" title="Waza medycejska">
Waza medycejska

Waza medycejska, "Waza Medici" – starożytna grecka waza marmurowa, znajdująca się w zbiorach florenckiej Galerii Uffizi.
Waza, mająca postać wielkiego krateru o wysokości 1,73 m, jest dziełem anonimowego antycznego artysty tworzącego w stylu neoattyckim Jej dokładne pochodzenie jest nieznane, pierwsza wzmianka na jej temat pochodzi z 1598 roku, kiedy to poświadczona jest w katalogu dzieł znajdujących się w rzymskiej Willi Medici. W 1780 roku została przewieziona do Florencji, gdzie umieszczono ją w zbiorach Galerii Uffizi. Waza była podziwiana przez licznych nowożytnych artystów i doczekała się wielu kopii w marmurze, brązie, ceramice czy żelazie.
Waza ozdobiona jest motywem w postaci liści akantu oraz reliefami figuralnymi, przedstawiającymi trzech mężczyzn (młodzieńca, dorosłego i starca) oraz dwóch wojowników stojących przed posągiem bogini, z towarzyszącą im postacią ukazaną w pozie błagalnika. Na temat symboliki reliefu wysuwano liczne teorie, obecna jego forma została jednak częściowo zniekształcona w trakcie wykonanych w czasach nowożytnych renowacji zabytku. Dokonujący renowacji artysta zinterpretował ukazaną scenę jako ofiarowanie Ifigenii przez Agamemnona przed posągiem Artemidy w Aulidzie, oryginalnie mogła ona jednak przedstawiać coś innego.

</doc>
<doc id="3873297" url="https://pl.wikipedia.org/wiki?curid=3873297" title="Waza Medici">
Waza Medici



</doc>
<doc id="3873304" url="https://pl.wikipedia.org/wiki?curid=3873304" title="Podbaza">
Podbaza



</doc>
<doc id="3873305" url="https://pl.wikipedia.org/wiki?curid=3873305" title="Didi Abuli">
Didi Abuli

Didi Abuli (gruz. დიდი აბული) – najwyższy szczyt pasma Abul-Samsari i jeden z najwyższych w Małym Kaukazie. Wznosi się na wysokość 3300 (lub 3301 według innych źródeł) m n.p.m. Znajduje się w Gruzji, w regionie Samcche-Dżawachetia na południu kraju.

</doc>
<doc id="3873309" url="https://pl.wikipedia.org/wiki?curid=3873309" title="Roddreka Rogers">
Roddreka Rogers

Roddreka Rogers (ur. 1 grudnia 1993 w Denver) – amerykańska koszykarka występująca na pozycji niskiej oraz silnej skrzydłowej.
25 sierpnia 2016 została zawodniczką Cosinus Widzewa Łódź.
Jej ojcem jest Rodney Rogers – były zawodnik Nuggets, Clippers, Suns, Celtics, Nets, Hornets, 76ers. W 2003 roku został wicemistrzem NBA, natomiast trzy lata wcześniej otrzymał nagrodę dla najlepszego rezerwowego ligi.

</doc>
<doc id="3873310" url="https://pl.wikipedia.org/wiki?curid=3873310" title="Francja na Letnich Igrzyskach Olimpijskich 1924">
Francja na Letnich Igrzyskach Olimpijskich 1924

Francję na Letnich Igrzyskach Olimpijskich 1924 reprezentowało 401 zawodników: 373 mężczyzn i 28 kobiet. Był to siódmy start reprezentacji Francji na letnich igrzyskach olimpijskich.
Kolarstwo.
Lekkoatletyka.
Konkurencje biegowe
Konkurencje techniczne
Piłka nożna.
Reprezentacja mężczyzn
Runda 2.
 Ćwierćfinały 
Reprezentacja Francji została sklasyfikowana na 5. miejscu.
Piłka wodna.
Turniej główny
 Runda 1. 
 Ćwierćfinał 
 Półfinał 
 Finał 
Pływanie.
Mężczyźni
Kobiety
Polo.
Wyniki.
Drużyna Francji zajęła 5. miejsce
Rugby union.
Reprezentacja Francji zdobyła srebrny medal.
Skoki do wody.
Mężczyźni
Kobiety
Szermierka.
Mężczyźni
Kobiety

</doc>
<doc id="3873317" url="https://pl.wikipedia.org/wiki?curid=3873317" title="Daniel Roesner">
Daniel Roesner

Daniel Roesner (ur. 20 stycznia 1984 w Wiesbaden) – niemiecki aktor telewizyjny i filmowy. 
Życiorys.
Początkowo chciał zostać kaskaderem. Jednak w latach 2003-2004 uczęszczał do New York Film Academy (NYFA) w Los Angeles, a potem do Theatre of Arts w Hollywood. W latach 2004-2006 zagrał wiele ról teatralnych i filmowych przy współpracy z NYFA, w tym na scenie Court Theater i Olescar Theatre w Los Angeles. W 2006 zadebiutował w krótkometrażowym filmie "Die trojanische Kuh" i dramacie sci-fi "Chmura" ("Die Wolke") z Jennifer Ulrich. Wystąpił też w reklamie Deutsche Bahn. W 2010 był nominowany do nagrody Günter Strack TV Award w kategorii najlepszy młody aktor za rolę Markusa w jednym z odcinków serialu kryminalnego ZDF "Skrzynia dla dwojga" ("Ein Fall für zwei", 2008) - pt.: „Kleiner Satellit”. 
7 kwietnia 2016 trafił do serialu RTL "Kobra – oddział specjalny" ("Alarm für Cobra 11 – Die Autobahnpolizei") w odcinku pt.: „Cobra, übernehmen Sie!”, gdzie jako komisarz Paul Renner rozpoczął pracę z Semirem Gerkhanem (w tej roli Erdoğan Atalay). Po raz ostatni wystąpił w tym serialu 14 listopada 2019 w odcinku pt.: „Vermächtnis”.

</doc>
<doc id="3873321" url="https://pl.wikipedia.org/wiki?curid=3873321" title="Namiestnictwo Galicji">
Namiestnictwo Galicji

Namiestnictwo Galicji – organ i urząd o charakterze rządowym, funkcjonujący w ramach ustroju Królestwa Galicji i Lodomerii, formalnie oddzielnego państwa istniejącego w latach 1772-1918/19. Do 1850 zwane Gubernium Lwowskim z mianowanym przez cesarza gubernatorem.
Siedziba.
Siedzibą Namiestników Galicji był Pałac Namiestnikowski we Lwowie, wybudowany w roku 1821 dla gubernatora Franza von Hauera na tzw. "Wałach Gubernatorskich". W 1828 r. ulica otrzymała nazwę Pańska Wyższa, następnie od 1871 r. – ul. Czarnieckiego, w 1940 r. – Radziecka. Od 1992 r. ulica nosi nazwę Wynnyczenki.
Od roku 1920, tj. od ustanowienia województwa lwowskiego, w dawnym pałacu namiestnikowskim mieścił się Urząd Wojewódzki.

</doc>
<doc id="3873339" url="https://pl.wikipedia.org/wiki?curid=3873339" title="Hannelore Wenzel">
Hannelore Wenzel



</doc>
<doc id="3873341" url="https://pl.wikipedia.org/wiki?curid=3873341" title="Verena Schneider">
Verena Schneider



</doc>
<doc id="3873343" url="https://pl.wikipedia.org/wiki?curid=3873343" title="Studia Polsko-Ukraińskie">
Studia Polsko-Ukraińskie

 Studia Polsko-Ukraińskie – rocznik ukazujący się od 2014 roku w Warszawie. Wydawcą jest Wydział Lingwistyki Stosowanej Uniwersytetu Warszawskiego. Publikowane są w nim artykuły naukowe, recenzje, materiały dotyczące badań interdyscyplinarnych i komparatystycznych z zakresu literaturoznawstwa, historii oraz filozofii związanych z Ukrainą. Redaktorem naczelnym jest Walentyna Sobol.

</doc>
<doc id="3873344" url="https://pl.wikipedia.org/wiki?curid=3873344" title="Mathilde Gerg">
Mathilde Gerg



</doc>
<doc id="3873345" url="https://pl.wikipedia.org/wiki?curid=3873345" title="Christel Cranz">
Christel Cranz



</doc>
<doc id="3873347" url="https://pl.wikipedia.org/wiki?curid=3873347" title="Hedwig Schlunegger">
Hedwig Schlunegger



</doc>
<doc id="3873348" url="https://pl.wikipedia.org/wiki?curid=3873348" title="Katharine Kreiner">
Katharine Kreiner



</doc>
<doc id="3873349" url="https://pl.wikipedia.org/wiki?curid=3873349" title="Debra Armstrong">
Debra Armstrong

Deborah Sue Armstrong z domu Edwards (ur. 9 listopada 1954 w Taylor) – amerykańska lekkoatletka, sprinterka, dwukrotna olimpijka.
Kariera sportowa.
12 sierpnia 1972 w Champaign ustanowiła wraz z koleżankami z reprezentacji Stanów Zjednoczonych rekord świata w sztafecie 4 × 440 jardów czasem 3:33,9 (sztafeta biegła w ustawieniu: Edwards, Mable Fergerson, Madeline Jackson i Kathy Hammond).
Na igrzyskach olimpijskich w 1972 w Monachium Edwards odpadła w eliminacjach biegu na 400 metrów. Była rezerwową zawodniczką w sztafecie 4 × 400 metrów.
Na kolejnych igrzyskach olimpijskich w 1976 w Montrealu, startując już pod nazwiskiem Armstrong, odpadła w półfinale biegu na 200 metrów, zajęła 7. miejsce sztafecie 4 × 100 metrów (która biegła w składzie Martha Watson, Evelyn Ashford, Armstrong i Chandra Cheeseborough), a także była rezerwową zawodniczką w sztafecie 4 × 400 metrów.
Armstrong była mistrzynią Stanów Zjednoczonych (AAU) w biegu na 200 metrów w 1975.
Rekordy życiowe.
Rekordy życiowe Armstrong:
Rodzina.
Wyszła za mąż za Ainsleya Armstronga, sprintera z Trynidadu i Tobago, olimpijczyka w 1972 i 1976. Ich syn Aaron Armstrong reprezentował Trynidad i Tobago i był złotym medalistą igrzysk olimpijskich w 2008 w Pekinie w sztafecie 4 × 100 metrów.

</doc>
<doc id="3873350" url="https://pl.wikipedia.org/wiki?curid=3873350" title="Penelope Pitou">
Penelope Pitou



</doc>
<doc id="3873351" url="https://pl.wikipedia.org/wiki?curid=3873351" title="Elfriede Eder">
Elfriede Eder



</doc>
<doc id="3873352" url="https://pl.wikipedia.org/wiki?curid=3873352" title="Waltraud Hecher">
Waltraud Hecher



</doc>
<doc id="3873353" url="https://pl.wikipedia.org/wiki?curid=3873353" title="Therese Hammerer">
Therese Hammerer



</doc>
<doc id="3873354" url="https://pl.wikipedia.org/wiki?curid=3873354" title="Lélis Lara">
Lélis Lara

Lélis Lara CSsR (ur. 19 grudnia 1925 w Divinópolis, zm. 8 grudnia 2016 w diecezji Itabira–Fabriciano) – brazylijski duchowny katolicki, biskup pomocniczy Itabira 1976-1995 i biskup diecezjalny Itabira–Fabriciano 1996-2003.
Życiorys.
Święcenia kapłańskie otrzymał 2 lutego 1951.
6 grudnia 1976 papież Paweł VI mianował go biskupem pomocniczym Itabira, ze stolicą tytularną "Cellae in Mauretania". 2 lutego 1977 z rąk biskupa Mário Teixeira Gurgela przyjął sakrę biskupią. W 1979 diecezja zyskała nazwę Itabira–Fabriciano. 6 grudnia 1995 wyznaczony na biskupa koadiutora. 15 maja 1996 objął obowiązki biskupa diecezjalnego. 22 stycznia 2003 ze względu na wiek na ręce papieża Jana Pawła II złożył rezygnację z zajmowanej funkcji.
Zmarł 8 grudnia 2016 w Coronelie Fabricianie.

</doc>
<doc id="3873355" url="https://pl.wikipedia.org/wiki?curid=3873355" title="Cynthia Nelson">
Cynthia Nelson



</doc>
<doc id="3873357" url="https://pl.wikipedia.org/wiki?curid=3873357" title="Śląsk Wrocław (hokej na lodzie)">
Śląsk Wrocław (hokej na lodzie)

Śląsk Wrocław – sekcja hokeja na lodzie klubu sportowego WKS Śląsk Wrocław, rozwiązana w 1970 roku.
Historia.
Drużyna Śląska Wrocław występowała w II lidze w sezonie 1966/1967. Zespół brał także udział w edycji Pucharu Polski 1968/1969. Po sezonie II-ligowym 1969/1970 sekcja hokejowa Śląska została rozwiązana, a zawodnicy drużyny zasilili zespół Dolmelu Wrocław, który w kwalifikacjach awansował do II ligi edycji 1970/1971.

</doc>
<doc id="3873358" url="https://pl.wikipedia.org/wiki?curid=3873358" title="The Formation World Tour">
The Formation World Tour

The Formation World Tour – siódma trasa koncertowa amerykańskiej piosenkarki i autorki tekstów, Beyoncé, promująca jej szósty, studyjny album, "Lemonade". Podczas 50 pokazu półfinału Super Bowl oraz odbywająca się jedynie na stadionach, została potwierdzona. Trasa rozpoczęła się 27 kwietnia 2016 roku w Miami na Florydzie, a zakończyła się 7 października 2016 roku w East Rutherford w New Jersey. Nazwa jest odniesieniem do głównego singla piosenkarki z jej płyty, „Formation”.

</doc>
<doc id="3873362" url="https://pl.wikipedia.org/wiki?curid=3873362" title="Tyler Laser">
Tyler Laser

Tyler Amos Laser (ur. 2 maja 1988 w Hillsdale) – amerykański koszykarz, występujący na pozycji rozgrywającego, aktualnie zawodnik rumuńskiego CSU Atlassib Sibiu.
29 grudnia 2016 został zawodnikiem Trefla Sopot. 9 lipca 2017 podpisał umowę z rumuńskim CSU Atlassib Sibiu.

</doc>
<doc id="3873365" url="https://pl.wikipedia.org/wiki?curid=3873365" title="Calzoni">
Calzoni



</doc>
<doc id="3873371" url="https://pl.wikipedia.org/wiki?curid=3873371" title="Dariusz Mlącki">
Dariusz Mlącki

Dariusz Mlącki (ur. 1963 w Mińsku Mazowieckim) – polski artysta, malarz współczesny.
Jest stypendystą Fundacji Kultury, Ministerstwa Kultury i Sztuki, Fundacji Kultury Polskiej, Fundacji Stefana Batorego. Prace artysty znajdują się w zbiorach Muzeum Narodowego w Warszawie, Centrum Rzeźby w Orońsku, Fundacji Adenauera, Muzeum w Chełmie, Galerii Studio, Kolekcji Perii, Centrum Kultury Elektrownia Radom, Broadway Gallery NYC, Biennale Leśmianowskie Zamość, BWA Bielsko - Biała, Galerii Białej w Lublinie, Galerii Narodowej Zachęta oraz w kolekcjach prywatnych.

</doc>
<doc id="3873372" url="https://pl.wikipedia.org/wiki?curid=3873372" title="Cerkiew Opieki Bogurodzicy w Jureczkowej">
Cerkiew Opieki Bogurodzicy w Jureczkowej

Cerkiew Opieki Bogurodzicy w Jureczkowej – dawna filialna cerkiew greckokatolicka, zbudowana w 1914 w Nowosielcach Kozickich i przeniesiona w 1978 do Jureczkowej.
Od 1978 użytkowana jako rzymskokatolicki kościół filialny św. św. Piotra i Pawła parafii w Wojtkowej.

</doc>
<doc id="3873375" url="https://pl.wikipedia.org/wiki?curid=3873375" title="Zekarias Yohannes">
Zekarias Yohannes

Zekarias Yohannes (ur. 13 maja 1925 w Adigenú, zm. 1 grudnia 2016) – erytrejski duchowny katolicki rytu aleksandryjskiego, biskup diecezjalny Asmary.
Życiorys.
Święcenia kapłańskie otrzymał 2 czerwca 1949.
29 stycznia 1981 papież Jan Paweł II mianował go biskupem pomocniczym Asmary, ze stolicą tytularną "Barca". 6 czerwca tego samego roku z rąk arcybiskupa Paulosa Tzadua przyjął sakrę biskupią. 17 czerwca 1984 mianowany ordynariuszem Asmary. 25 czerwca 2001 ze względu na wiek na ręce papieża Jana Pawła II złożył rezygnację z zajmowanej funkcji.
Zmarł 1 grudnia 2016.

</doc>
<doc id="3873383" url="https://pl.wikipedia.org/wiki?curid=3873383" title="Serial kinowy">
Serial kinowy

Serial kinowy (ang. "serial" lub "serial film") – popularna w pierwszej połowie XX wieku forma filmowa, w ramach której utwór kinowy wyświetlano w postaci odcinkowej. W większości przypadków odcinki kończyły się tzw. cliffhangerami i emitowane były w tygodniowych odstępach czasu, często jako wstęp do głównego seansu filmowego. Ostatnie seriale kinowe miały swoją premierę w 1956 i zostały całkowicie zastąpione przez seriale telewizyjne.
Seriale kinowe czasami nieprawidłowo określane są mianem seriali filmowych (od dosłownego tłumaczenie angielskiego terminu "serial film") lub bywają mylone z seriami kinowymi (które składają się z pełnometrażowych filmów fabularnych lub animowanych, będących oddzielnymi produkcjami). Ponadto serialami kinowymi nie są filmy kinowe lub telewizyjne, które ze względu na objętość materiału podzielono na wyświetlane w odstępach czasu części, stanowiące odpowiednik filmu pełnometrażowego (np. dwuczęściowy "Potop" i trzyczęściowy "Jak rozpętałem drugą wojnę światową", natomiast seriale kinowe liczyły najczęściej 10-20 odcinków).
Historia.
Pierwsze seriale kinowe pojawiły się na przełomie pierwszej i drugiej dekady XX w., w epoce kina niemego. Forma ta szybko zyskała dużą popularność i do początku lat 20. XX w. w ciągu roku wyświetlano kilkadziesiąt zróżnicowanych gatunkowo (dramaty, komedie, westerny, seriale sensacyjne, detektywistyczne, przygodowe) produkcji tego typu. Kryzys w branży nastąpił wraz z popularyzacją filmów dźwiękowych w drugiej połowie lat 20. i nastaniem w 1929 kryzysu gospodarczego. Z kilkunastu studiów filmowych realizujących seriale kinowe do 1937 na rynku zdołały się utrzymać zaledwie trzy: Universal Studios (do 1946), Columbia Pictures (do 1956) i powstałe w wyniku fuzji 6 mniejszych przedsiębiorstw (w tym przede wszystkim Mascot Pictures) Republic Pictures (do 1955), a liczba ich produkcji spadła do kilku rocznie.
Z końcem kryzysu rozpoczęła się tzw. "złota era" seriali kinowych, trwająca od 1936 do końca II wojny światowej. Z tego okresu pochodzą najsłynniejsze produkcje: seriale detektywistyczne z Batmanem (2 seriale w 1943 i w 1949) lub Dickiem Tracym (4 seriale w latach 1936-1941), westerny z Samotnym Jeźdźcem (dwa seriale w latach 1938–1939) oraz space opery z Flashem Gordonem (3 seriale w latach 1936-1940) oraz Buckiem Rogersem (1 serial w 1939) z Busterem Crabbem w roli głównej, które w późniejszych latach stały się inspiracją m.in. dla "Gwiezdnych wojen" George Lucasa.
Rosnąca popularność telewizji po II wojnie światowej (w szczególności seriali telewizyjnych) negatywnie oddziaływała na seriale kinowe i w 1956 wyświetlono ostatni z nich: western "Blazing the Overland Trail" produkcji Columbia Pictures, co definitywnie zakończyło tę formę filmową.

</doc>
<doc id="3873385" url="https://pl.wikipedia.org/wiki?curid=3873385" title="Styczeń 2017">
Styczeń 2017



</doc>
<doc id="3873387" url="https://pl.wikipedia.org/wiki?curid=3873387" title="L’Italia liberata dai Goti">
L’Italia liberata dai Goti

L’Italia liberata dai Goti – epos szesnastowiecznego włoskiego poety Giana Giorgia Trissina. Utwór został wydany w 1547, choć był ukończony dwadzieścia lat wcześniej. Epos opowiada o wojnie toczonej przez cesarza Justyniana przeciwko Ostrogotom w latach 535-539. Został oparty na relacji Prokopiusza z Cezarei. Składa się z dwudziestu siedmiu ksiąg. Został napisany wierszem białym, jedenastozgłoskowym (endecasillabo).
&lt;poem&gt;
"Divino Apollo, e voi celesti Muse,"
"ch'avete in guardia i glorïosi fatti"
"e i bei pensier de le terrene menti,"
"piacciavi di cantar per la mia lingua"
"come quel giusto ch'ordinò le leggi"
"tolse a l’Italia il grave ed aspro giogo"
"de gli empi Gotti, che l'avean tenuta"
"in dura servitù presso a cent'anni:"
"per la cui libertà fu molta guerra,"
"molto sangue si sparse, e molta gente"
"passò 'nanz'il suo dì ne l'altra vita,"
"come permesse la divina altezza."
&lt;/poem&gt;

</doc>
<doc id="3873391" url="https://pl.wikipedia.org/wiki?curid=3873391" title="Stilbaceae">
Stilbaceae

Stilbaceae – rodzina roślin z rzędu jasnotowców ("Lamiales"). Obejmuje 9 rodzajów z 39 gatunkami. Zasięg występowania większości przedstawicieli obejmuje Kraj Przylądkowy w Afryce Południowej, nieliczni ("Nuxia", "Halleria") są szerzej rozprzestrzenieni w Afryce Subsaharyjskiej, na Madagaskarze i Maskarenach oraz południowych krańcach Półwyspu Arabskiego. Różne gatunki z tej rodziny wykorzystywane są jako ozdobne.
Systematyka.
W wąskim ujęciu rodzina "Stilbaceae" obejmuje 6 rodzajów wrzosopodobnych roślin endemicznych dla Kraju Przylądkowego. W szerszym ujęciu włączane są do nich spokrewnione, choć nierzadko dość odmiennie morfologicznie rodzaje.

</doc>
<doc id="3873399" url="https://pl.wikipedia.org/wiki?curid=3873399" title="Slammiversary (2007)">
Slammiversary (2007)

Slammiversary (2007) – gala wrestlingu wyprodukowana przez amerykańską federację Total Nonstop Action Wrestling (TNA), nadawana na żywo w systemie pay-per-view. Odbyła się 17 czerwca 2007 roku w Nashville Municipal Auditorium w Nashville w Tennessee. Była to trzecia gala z cyklu Slammiversary, a zarazem szóste pay-per-view TNA w 2007 roku. Ponadto federacja celebrowała piątą rocznicę założenia.
Karta walk składała się z jedenastu pojedynków, w tym trzech o tytuły mistrzowskie oraz jednego dark matchu. Spotkaniem kończącym galę był King of the Mountain match o zawieszone TNA World Heavyweight Championship. Kurt Angle pokonał Samoa Joe, A.J. Stylesa, Chrisa Harrisa i Christiana Cage'a, zostając niekwestionowanym mistrzem wagi ciężkiej.
Przed walką wieczoru na telebimie wyświetlono wywiad z Jeffem Jarrettem. Rozważał w nim śmierć Jill, swojej żony, która zmarła 23 maja na raka piersi. Wspominał również, jaki wpływ Jill wywarła na federację w jej początkach. Zastanawiał się, czy i kiedy wróci do ringu. Kończąc rozmowę, podziękował kibicom za ich wsparcie. Fani zareagowali pozytywnie, skandując imię Jill oraz „Thank you, Jeff”.

</doc>
<doc id="3873403" url="https://pl.wikipedia.org/wiki?curid=3873403" title="S.K.A.J.">
S.K.A.J.



</doc>
<doc id="3873409" url="https://pl.wikipedia.org/wiki?curid=3873409" title="Eddie Rips Up the World Tour">
Eddie Rips Up the World Tour

Eddie Rips Up the World Tour – pierwsza retrospektywna trasa koncertowa grupy Iron Maiden przypadająca na rok 2005. Repertuar koncertów został oparty na programie pierwszych czterech albumów studyjnych ("Iron Maiden", "Killers", "The Number of the Beast" oraz "Piece of Mind"), w zamyśle tournee miało pomóc zaprezentować młodemu pokoleniu widzów, zawartość retrospektywnego zestawu DVD "The Early Days" wydanego w listopadzie 2004 roku.
Tournee było pierwszym koncertowym przedsięwzięciem zespołu o skali stadionowej, grupa wystąpiła jako gwiazda największych festiwali oraz dała indywidualne koncerty na stadionach. Do historii przeszedł (wyprzedany w ciągu 90 minut) koncert dla 60 tys. widzów na Ullevi Stadium w szwedzkim Göteborgu, 9 lipca 2005 roku. Show było w całości transmitowane na żywo przez szwedzkie radio i telewizję dla 60 mln słuchaczy. Zespół wraz z Black Sabbath był co-headlinerem największego amerykańskiego festiwalu muzycznego "Ozzfest".
Ostatni spektakl trasy amerykańskiej (20 sierpnia 2005, Hyundai Pavilion w San Bernardino) został zapamiętany jako jeden z największych skandali w karierze grupy. W trakcie tournee, wokalista grupy Bruce Dickinson nie szczędził cierpkich komentarzy odnośnie do programów w rodzaju Reality TV, dokładnie w stylu „Rodziny Osbourne’ów” – którego bohaterem był m.in. wokalista Black Sabbath, Ozzy Osbourne.
Znacznie lepsze przyjęcie koncertów Iron Maiden, oraz fakt, iż byli oni samodzielną gwiazdą kilku przystanków festiwalu trasy (ze względu na niedyspozycję Ozzy'go Osbourne'a) sprawiło, iż w koncertowym tłumie znalazły się wynajęte przez Sharon Osbourne osoby, których zadaniem było sabotowanie koncertów Iron Maiden, rzucając w ich kierunku jajka, butelki oraz monety – wprost z pierwszych rzędów widowni. Wielokrotnie wyłączano system PA, odcinano zasilanie mikrofonu Dickinsona oraz instrumentów całego zespołu. Członkowie innych formacji biorących udział w festiwalu, byli rekrutowani w celu wywoływania dalszych zakłóceń, m.in. wkroczenia na estradę z amerykańską flagę podczas „The Trooper”. Wysiłki organizatorów i managementu Ozzy Osbourne'a spełzły na niczym, co więcej niewzruszona postawa głównych bohaterów zjednała im sympatię wielotysięcznych rzesz widzów. Krótko po trasie z Iron Maiden, Sharon Osbourne jednoznacznie stwierdziła, iż kocha Iron Maiden, zaś wszystkiemu winny był Bruce Dickinson.
Menadżer Iron Maiden, Rod Smallwood wystosował specjalną notę dla mediów, w której rzeczowo omówił kulisy incydentu oraz motywów skandalicznego zachowania organizatorów festiwalu, stwierdzając jednoznacznie, iż „"(...) było to najmniej profesjonalne, najbardziej podłe postępowanie organizatorów, z jakim spotkałem się w 30-letniej karierze muzycznego impresario"”. 48 koncertów trasy w 20 krajach, przyciągnęło niemal 1,7 mln widzów w Europie i Ameryce Północnej.
Setlista.
Bisy
Uwagi:
Oprawa trasy.
Scenografia wykorzystana na potrzeby tournee, nawiązywała do ilustracji okładkowej DVD "The Early Days". Estradę otaczały wybiegi oparte na planie podkowy, udekorowane planszami z reprodukcją murów i ścian budynków, ozdobionych plakatami grupy z epoki "Live at the Rainbow", oraz "Iron Maiden" i "Killers". Na krańcach wybiegów znajdowały się latarnie znane z okładek obu płyt oraz tabliczka z napisem „Acacia Avenue”.
Rozbudowany system oświetleniowy składał się z siedmiu trójkątnych ramp z reflektorami i rzutnikami, opartych na projekcie znanym z 1983 roku. W głębi sceny pojawiała się ogromna kotara z neonem LED wyświetlającym liczbę "666", tradycyjnie już zaprezentowano ogromne backdropy z ilustracjami płyt i singli, nawiązujące do wykonywanej kompozycji oraz (na początku koncertów) otoczony halogenami kilkumetrowy trójkąt z wizerunkiem Eddiego znanego z albumu "Killers". Nie zabrakło również pirotechniki oraz specjalnych układów choreograficznych. W trakcie prezentacji utworu „The Number of the Beast” na scenie pojawiały się modelki przebrane za diabelskie kapłanki, zaś na widzów spoglądała mechatroniczna lalka Bafometa. Po raz pierwszy na szerszą skalę wykorzystano telebimy stadionowe, emitujące obraz na znaczne odległości. W przypadku kolejnych tras obecność wideo - ekranów stała się standardem na niemal każdym show.
Zespół zabrał w trasę aż cztery różne wersje maskotek Eddiego. Podczas kilku koncertów w kulminacyjnym momencie prezentacji utworu „Iron Maiden”, oczom publiczności ukazywała się kilkumetrowa, nadmuchiwana głowa Eddiego, wyglądająca identycznie jak na okładce debiutanckiego albumu z 1980 roku. Aczkolwiek w przypadku większości koncertów zastąpiono ją popiersiem wielkiego Eddiego pamiętanym z „Give Me Ed... 'Til I'm Dead Tour”. Mobilny Eddie pojawiał się podczas prezentacji utworu „Drifter”, zarówno w wersji z okładki albumu "Piece of Mind" oraz jako replika kukły używanej podczas trasy „The Beast on the Road”.

</doc>
<doc id="3873411" url="https://pl.wikipedia.org/wiki?curid=3873411" title="Zespół Szkoły Podstawowej i Przedszkola im. Jana Pawła II w Czechach">
Zespół Szkoły Podstawowej i Przedszkola im. Jana Pawła II w Czechach

Zespół Szkoły Podstawowej i Przedszkola w Czechach im. Jana Pawła II – zespół szkół w województwie łódzkim, w gminie Zduńska Wola.
Historia.
Pierwsza szkoła podstawowa powstała w 1917 r. jako placówka prywatna. Mieściła się ona w jednoizbowym budynku. Rok później, czyli w 1918 szkoła otrzymała prawa publiczne od władz polskich, a w 1919 została przeniesiona do wynajmowanego dwuizbowego budynku. Funkcjonowała tak jako 7-letnia szkoła rozwojowa we wsi Czechy. Działalność placówki została zawieszona na w latach 1939–1945. W 1962 r. rozpoczęła się budowa nowego budynku. Budynek został oddany do działania już w 1963 r. W 1999 r. została oddana do użytku nowa sala gimnastyczna, a w 2003 r. został dobudowany nowoczesny budynek gimnazjum. W 2009 r. przedszkole mieszczące się w budynku szkoły podstawowej, zostało przeniesione do nowo wybudowanego budynku w kompleksie.
Na terenie szkoły mieści się arboretum oraz kompleks sportowy Orlik 2012, oddany do użytkowania w 2010 r.
W 2005 r. szkoła otrzymała imię Jana Pawła II.
Absolwentem szkoły jest Marcel Jarosławki (ur. 1987), polski paraolimpijczyk w skoku wzwyż oraz członek polskiego komitetu paraolimpijskiego.

</doc>
<doc id="3873414" url="https://pl.wikipedia.org/wiki?curid=3873414" title="Dywizja zmotoryzowana (ZSRR)">
Dywizja zmotoryzowana (ZSRR)



</doc>
<doc id="3873420" url="https://pl.wikipedia.org/wiki?curid=3873420" title="Tony Maiello">
Tony Maiello

Tony Maiello (ur. 15 marca 1989 roku w Castellammare di Stabia) – włoski piosenkarz i autor piosenek, uczestnik pierwszej włoskiej edycji programu "X Factor" (2008).

</doc>
<doc id="3873421" url="https://pl.wikipedia.org/wiki?curid=3873421" title="Atraphaxis frutescens">
Atraphaxis frutescens

Atraphaxis frutescens (L.) K.Koch – gatunek rośliny z rodziny rdestowatych ("Polygonaceae" Juss.). Występuje naturalnie w Rosji (na Kaukazie Północnym, w Baszkortostanie, Buriacji, Tuwie, Republice Ałtaju, w Kraju Krasnojarskim, a także w obwodach saratowskim, samarskim, czelabińskim i omskim), Kazachstanie, Turkmenistanie, Mongolii oraz Chinach (w prowincjach Gansu i Qinghai, a także w regionach autonomicznych Sinciang, Ningxia i Mongolia Wewnętrzna). 
Biologia i ekologia.
Rośnie na terenach uprawnych, stepach, stokach, wydmach oraz brzegach rzek. Występuje na wysokości od 500 do 3000 m n.p.m. Kwitnie od maja do sierpnia. 
Zastosowanie.
"Atraphaxis frutescens" bywa sadzony jako roślina zapobiegająca erozję gleby. Ponadto jest uprawiany w Chinach (w Mongolii Wewnętrznej).

</doc>
<doc id="3873422" url="https://pl.wikipedia.org/wiki?curid=3873422" title="Atraphaxis laetevirens">
Atraphaxis laetevirens

Atraphaxis laetevirens (Ledeb.) Jaub. &amp; Spach – gatunek rośliny z rodziny rdestowatych ("Polygonaceae" Juss.). Występuje naturalnie w południowo-wschodniej Rosji, Kazachstanie, Kirgistanie, Mongolii oraz zachodnich Chinach (w regionie autonomicznym Sinciang). 
Biologia i ekologia.
Rośnie na stepach oraz stokach. Występuje na wysokości od 900 do 1500 m n.p.m. Kwitnie od maja do czerwca.

</doc>
<doc id="3873423" url="https://pl.wikipedia.org/wiki?curid=3873423" title="Atraphaxis muschketowii">
Atraphaxis muschketowii

Atraphaxis muschketowii Krasn. – gatunek rośliny z rodziny rdestowatych ("Polygonaceae" Juss.). Występuje naturalnie w Kazachstanie. 
Biologia i ekologia.
Rośnie na stepach oraz stokach.

</doc>
<doc id="3873424" url="https://pl.wikipedia.org/wiki?curid=3873424" title="Atraphaxis pungens">
Atraphaxis pungens

Atraphaxis pungens (M.Bieb.) Jaub. &amp; Spach – gatunek rośliny z rodziny rdestowatych ("Polygonaceae" Juss.). Występuje naturalnie w południowo-wschodniej Rosji, Kazachstanie, Mongolii oraz zachodnich Chinach (w prowincjach Gansu i Qinghai, a także w regionach autonomicznych Mongolia Wewnętrzna i Sinciang). 
Biologia i ekologia.
Rośnie na pustyniach oraz terenach skalistych. Występuje na wysokości od 500 do 3400 m n.p.m. Kwitnie od maja do sierpnia.

</doc>
<doc id="3873429" url="https://pl.wikipedia.org/wiki?curid=3873429" title="Placówka Straży Granicznej w Paczkowie">
Placówka Straży Granicznej w Paczkowie

Placówka Straży Granicznej w Paczkowie – nieistniejąca obecnie graniczna jednostka organizacyjna Straży Granicznej realizująca zadania w ochronie granicy państwowej na granicy z Republiką Czeską.
Formowanie i zmiany organizacyjne.
Placówka Straży Granicznej w Paczkowie (Placówka SG w Paczkowie), z siedzibą po stronie czeskiej w miejscowości Bílý Potok, została powołana 24 sierpnia 2005 roku Ustawą z 22 kwietnia 2005 roku O zmianie ustawy o Straży Granicznej..., w strukturach Śląskiego Oddziału Straży Granicznej, z przemianowania Granicznej Placówki Kontrolnej Straży Granicznej w Paczkowie (GPK SG w Paczkowie).
Zgodnie z zarządzeniem Komendanta Głównego Straży Granicznej, 14 czerwca 2006 roku Placówka SG w Paczkowie przejęła wraz z obsadą etatową pod ochronę odcinek graniczny oraz przejściami granicznymi, po rozformowanej Placówce SG w Jasienicy Górnej.
Zgodnie z propozycją Komendanta Śląskiego Oddziału Straży Granicznej obiekt w Jasienicy Górnej był w dalszym ciągu wykorzystywany między innymi przez grupę operacyjno-śledczą oraz pełniona w nim była służba dyżurna przez pomocnika kierownika zmiany Placówki SG w Paczkowie.
W związku z reorganizacją Śląskiego Oddziału Straży Granicznej, związaną z realizacją przez Straż Graniczną nowych zadań, po włączeniu Polski do strefy Schengen (zniesienie kontroli granicznej i odstąpienie od konieczności fizycznej ochrony granicy państwowej), obszar działania uległ przesunięciu w głąb kraju, Placówka Straży Granicznej w Paczkowie 15 stycznia 2008 roku została zlikwidowana. Zadania zlikwidowanej placówki przejęła Placówka Straży Granicznej w Nysie, która swym terytorialnym zasięgiem objęła część województwa opolskiego, przejęła do ochrony odcinek granicy dotychczas ochraniany przez placówki Straży Granicznej w Paczkowie, Jasienicy Górnej i Głuchołazach.
Ochrona granicy.
Placówka SG w Paczkowie ochraniała odcinek granicy państwowej:
14 czerwca 2006 roku odcinek granicy został wydłużony po rozformowanej placówce SG w Jasienicy Górnej, tj. odcinek od znaku granicznego nr "II/170", do znaku granicznego nr "II/182".
Placówka SG w Paczkowie ochraniała odcinek granicy państwowej:

</doc>
<doc id="3873430" url="https://pl.wikipedia.org/wiki?curid=3873430" title="Who Wants to Be a Millionaire (Stany Zjednoczone)">
Who Wants to Be a Millionaire (Stany Zjednoczone)

Who Wants to Be a Millionaire – amerykański teleturniej oparty na brytyjskim formacie "Who Wants to Be a Millionaire?" emitowany w latach 1999–2021. Jego uczestnicy odpowiadają na kilkanaście pytań, aby wygrać milion dolarów (okazjonalnie nawet większe kwoty).
Zasady gry serii emitowanych przez ABC.
Dziesięciu uczestników bierze udział w eliminacjach "kto pierwszy, ten lepszy" ("Fastest Finger First"). Osoba, która ułoży cztery odpowiedzi w odpowiedniej kolejności szybciej od rywali, awansuje do etapu zasadniczego.
Aby zdobyć główną nagrodę, musi odpowiedzieć na 15 pytań. Każde z nich ma cztery możliwe warianty odpowiedzi, z których tylko jeden jest prawidłowy. Za każdą poprawną odpowiedź dostaje nagrodę zgodnie z tabelą niżej. W każdej chwili może się wycofać i zabrać to, co uzyskał. Udzieliwszy błędnej odpowiedzi, zawodnik traci pieniądze, i zabiera kwotę gwarantowaną (lub – jeżeli żadnej nie zdobył – odchodzi z niczym). Zawodnik ma do dyspozycji trzy koła ratunkowe (ang. "lifelines"):
Klasyczna wersja programu emitowana była w latach 1999–2002. W 2004 roku teleturniej powrócił do pierwotnej stacji z 12 odcinkami jako Who Wants to Be a Super Millionaire? (ang. "Kto chce być supermilionerem?"), w której do wygrania było 10 milionów dolarów, a po osiągnięciu drugiej kwoty gwarantowanej zawodnik otrzymywał dwa dodatkowe koła ratunkowe: Trzech mędrców ("Three Wise Men") – połączenie z trzema osobami, na zasadzie "pomocy eksperta" oraz Podwójny strzał ("Double Dip") – prawo do zaznaczenia dwóch wariantów odpowiedzi (nie można wcześniej użyć "pół na pół"), wiązało się ono jednak z utratą możliwości wycofania się lub użycia innego koła ratunkowego. 
W 2009 roku, z okazji 10. rocznicy pojawienia się programu w USA, tradycyjny format powrócił jeszcze raz, tym razem na 11 odcinków.
Na początku stycznia 2020 roku stacja ABC potwierdziła, że wyemituje specjalną wersję z gwiazdami z okazji 20-lecia programu w Stanach Zjednoczonych. Pojawiła się ona na ekranach w kwietniu 2020 roku w głównym czasie antenowym i składała się z dziewięciu odcinków. Stacja reklamowała ją jako powrót do „Milionerów” znanych z początku jej emisji – przywrócono oryginalną ścieżkę dźwiękową, pierwotne drzewko pieniędzy i tradycyjne koła ratunkowe (z wyjątkiem pomocy publiczności). Nowe studio zbudowano bazując na najnowszym brytyjskim układzie. Prowadzącym został Jimmy Kimmel, a na fotelu gracza zasiadali celebryci. Nowością było również wprowadzenie koła ratunkowego Konsultacja z prowadzącym ("Ask the Host") w miejsce pytania do publiczności, której nie było w studio w związku z pandemią COVID-19. Każdy zawodnik mógł ponadto zaprosić pomocnika, z którym przez pierwsze 10 pytań mógł porozumiewać się bez ograniczeń, a w późniejszym etapie gry tylko raz, o ile zdecydował się poświęcić w tym celu jedno koło ratunkowe. Wszystkie wygrane przekazano na cele charytatywne; każdemu uczestnikowi zagwarantowano kwotę minimum 32 000 dolarów (nawet, jeśli w czasie gry zdobył mniej).
W sezonie 2020/2021 na fotelu gracza zasiadali na przemian celebryci i zwykli uczestnicy, często poszkodowani przez pandemię. Zasady gry były identyczne z obowiązującymi wiosną 2020 roku.
Edycje dystrybucji lokalnej ("syndication").
Jedną z większych zmian w formacie była rezygnacja producentów z eliminacji w studio.
Pierwszą serię emitowano w sezonie 2002/2003. Drugą – 2003/2004.
Trzecia seria (2004/2005) przyniosła pewne zmiany. Zawodnicy po odpowiedzi na 10. pytanie otrzymywali czwarte koło ratunkowe: Zamiana pytania ("Switch the Question"), które pozwalało na zmianę dowolnego pytania na inne.
W sezonie 7. (2008/2009) wprowadzono grę na czas. Zawodnicy mieli ustalony limit czasu na udzielenie odpowiedzi (pyt. 1–5 – 15 sekund, pyt. 6–10 – 30 sekund, pyt. 11–14 – 45 sekund, pyt. 15 – 45 sekund+niewykorzystany z poprzednich); niepodanie jej w tym czasie traktowane było jak wycofanie się. Ponadto "Pół na pół" oraz "Zamiana pytania" zostały zastąpione przez Podwójną odpowiedź, a także Pytanie do eksperta ("Ask the Expert") – zawodnik mógł rozmawiać za pomocą połączenia wideo z ekspertem (najczęściej wcześniejszym uczestnikiem programu lub osobą powszechnie znaną), jednak dopiero po przekroczeniu 1. progu gwarantowanego.
W serii 8. (2009/2010) obowiązywały nowe stawki. Również od 11 stycznia 2010, ze względu na rosnące używanie dostępu do Internetu, wycofano "Telefon do przyjaciela", udzielając graczowi "Pytanie do eksperta" dostępnym przez całą grę.
Sezon 9. (2010/2011) przyniósł bardzo dużo zmian. Po pierwsze "Podwójną odpowiedź" i "Pytanie do eksperta" zastąpiono nowym kołem ratunkowym: Przeskocz pytanie ("Jump the Question") – uczestnik dostawał je w dwóch egzemplarzach; pozwalało ono uczestnikowi ominąć jedno pytanie, natomiast nie dostawał za nie wynagrodzenia. Jednak przede wszystkim zmienił się sposób przyznawania nagród ("Shuffle Format"). Po raz pierwszy zaczęły się one sumować. Zawodnik odpowiadał na pytanie, tak naprawdę nie wiedząc o ile gra; dowiadywał się o tym dopiero po oznajmieniu poprawnej odpowiedzi. Tę część nazywano "SuperMix round." Gdy odpowiedział już na 10 pytań, przechodził do klasycznej rozgrywki ("Classic round" / "Classic Millionaire") – do miliona zostawały mu już tylko 4 pytania, a suma gwarantowana wynosiła 25 000 (chyba, że przeskoczył 10. pytanie, wtedy ta kwota nie obowiązywała). W czasie specjalnego tygodnia Halloween uczestnicy dostawali dodatkową pomoc: Kryształową kulę ("Crystal ball"), która pozwalała „podejrzeć”, ile warte jest pytanie (tylko w "SuperMix round").
Pierwsze dziewięć sezonów nagrywano w standardowej rozdzielczości obrazu, natomiast osiem kolejnych (w emisji od września 2011) – w wysokiej rozdzielczości z zastosowaniem panoramicznych (16:9) proporcji obrazu.
W 12. serii (2013/2014) zmieniono prowadzącego – Meredith Vieirę zastąpił Cedric the Entertainer.
W 13. serii (2014/2015) prowadzącym został Terry Crews i zamieniono również jedno "Przeskocz pytanie" nowym kołem: Plus jeden / +1 ("Plus One" / "+1"), za pomocą którego zawodnik mógł skonsultować się z osobą towarzyszącą, którą zaprosił ze sobą do studia.
Od 14. sezonu (2015/2016) prezenterem teleturnieju jest Chris Harrison. Zrezygnowano również z wersji "Shuffle Format" i przywrócono standardowy tok gry, a w miejsce drugiego koła "Przeskocz pytanie" przywrócono "Pół na pół". 
Przy okazji tzw. tygodni mądrych dzieci młodzi uczestnicy otrzymują czwarte koło ratunkowe: Utnij pytanie ("Cut the Question"), działające na zasadzie "Zmiany pytania".
17 maja 2019 roku po 17 latach (w sumie z poprzednimi odcinkami w ABC – 20 lat po emisji pierwszego odcinka) podjęto decyzję o zakończeniu emisji w lokalnej dystrybucji. 31 maja 2019 roku ukazał się ostatni odcinek.
Dostępność kół ratunkowych według sezonu.
Legenda:

</doc>
<doc id="3873442" url="https://pl.wikipedia.org/wiki?curid=3873442" title="Who Wants to Be a Millionaire? (Wielka Brytania)">
Who Wants to Be a Millionaire? (Wielka Brytania)

Who Wants to Be a Millionaire? – brytyjski teleturniej prowadzony przez Jeremy’ego Clarksona (od 2018), dawniej przez Chrisa Tarranta i stworzony przez Davida Briggsa wraz ze Stevenem Knightem i Mikiem Whitehillem oraz emitowany na antenie ITV od 4 września 1998 do 14 lutego 2014 oraz ponownie od 5 maja 2018.
Zadaniem uczestnika jest udzielenie poprawnych odpowiedzi na 15 pytań (w latach 2007–2014 – 12) z zakresu wiedzy ogólnej.
13 września 2018 roku stacja ITV potwierdziła powrót programu z Jeremym Clarksonem.
Emisja w Polsce.
"Who Wants to Be a Millionaire?" było pierwszym programem emitowanym na antenie TV6. 30 maja 2011 kanał rozpoczął emisję piątej serii teleturnieju. Po raz ostatni stacja pokazała format 13 lipca 2013 r. (wyświetlono wtedy najprawdopodobniej ostatni odcinek dziewiątej serii). Całość nadawana była w oryginalnej wersji językowej – bez tłumaczenia na język polski.
Od 25 stycznia 2019 na antenie BBC Brit można oglądać 31. serię programu z polskim lektorem i spolszczonymi belkami. Stacja nadaje ją pod nazwą Who Wants to Be a Millionaire z Jeremym Clarksonem. 25 października tego samego roku w ofercie stacji pojawiła się 32. seria teleturnieju.
Zasady gry.
Eliminacje.
Lata 1998–2010 i od 2018 ("Fastest Finger First").
Dziesięcioro zawodników w studio odpowiadało na pytanie, do którego podane były cztery możliwe warianty odpowiedzi. Ze wszystkich, którzy zaznaczyli prawidłową odpowiedź, wybierana była osoba, która zrobiła to najszybciej i automatycznie przechodziła do zasadniczej części gry. W drugiej serii programu zmieniono jedną rzecz: 4 podane odpowiedzi trzeba było ułożyć w odpowiedniej kolejności (np. alfabetycznie, chronologicznie czy od najmniejszego do największego). W 2018 roku liczbę uczestników biorących udział w eliminacjach zmniejszono z 10 do 6.
2010–2014.
Zawodnicy wchodzili do gry po kwalifikacjach przed nagraniem, a eliminacje "kto pierwszy, ten lepszy" nie były już praktykowane.
Gra właściwa.
Aby wygrać główną nagrodę, gracz musi udzielić 15 (w latach 2007–2014 – 12) poprawnych odpowiedzi na pytania, gdzie przy każdym z nich widnieją cztery możliwe odpowiedzi, wśród których zawsze jedna była poprawna. Za odpowiedzi na poszczególne pytania uczestnik może wygrać:
Wygrane nie kumulują się, tzn. odpowiadając poprawnie na trzy pierwsze pytania zawodnik ma na koncie 300 funtów (a nie: 100+200+300=600).
W każdej chwili istnieje możliwość wycofania się z gry i zabrania ostatnio wygranej kwoty. Jeżeli jednak zawodnik zdecyduje się grać, ale odpowie błędnie – traci to co uzyskał i wygrywa kwotę gwarantowaną (w tabeli zaznaczone tłustą czcionką).
Koła ratunkowe.
W ciągu gry zawodnik może wykorzystać cztery koła ratunkowe (ang. "lifelines"):
W latach 2002–2003 i 2010–2014 dostępne było dodatkowe koło ratunkowe: Zamiana pytania "(Switch the Question)." Gdy pojawiło się pierwszy raz, gracze mogli go użyć w zamian za inne koło ratunkowe. Gdy po latach powróciło, dostawali je bonusowo po osiągnięciu drugim progu gwarantowanego (50 000 £).
Ze względu na nieobecność publiczności podczas nagrań w czasie pandemii koronawirusa koło „pytanie do publiczności” zastąpiono w roku 2020 drugim „telefonem do przyjaciela” (uczestnik może użyć tego koła dwukrotnie).
Gra na czas.
W 2010 wprowadzono pewną wariację – określony limit czasu na udzielenie odpowiedzi. Dla pierwszych dwóch pytań wynosił on 15 sekund, dla pytań 3–7 – 30 sekund; kolejne pytania czas nie był określony. Nieudzielenie odpowiedzi w czasie traktowane było jak udzielenie błędnej (utrata wszystkiego lub spadek do kwoty gwarantowanej). W przypadku chęci użycia koła ratunkowego, czas zostawał zatrzymywany, ale tylko na czas korzystania z pomocy.
Prowadzący zwykle nazywał zegar odliczający czas "wielkim, złym zegarem" ("The Big Bad Clock").
Po powrocie programu w 2018 przywrócono nieograniczony czas na zastanawianie się nad odpowiedzią.
Zwycięzcy.
W całej historii brytyjskiej wersji programu główna wygrana padła 6 razy. Zdobyli ją: Judith Keppel (20 listopada 2000), David Edwards (21 kwietnia 2001), Robert Brydges (29 września 2001), Pat Gibson (24 kwietnia 2004), Ingram Wilcox (23 września 2006) oraz Donald Fear (11 września 2020). Wszyscy zwyciężyli w 15-pytaniowej wersji gry.
Oszustwo za milion.
Główną wygraną udało się zdobyć jeszcze jednemu mężczyźnie. Jednemu z zawodników brytyjskiej wersji programu – Charlesowi Ingramowi – udowodniono, że w czasie gry porozumiewała się z nim jedna z osób przystępujących do eliminacji – Tecwen Whittock. Za pomocą kaszlnięć oczekujący na rundę kwalifikacyjną sugerował, która z odpowiedzi jest poprawna. W przypadku, gdy uczestnik nie znał odpowiedzi, głośno zastanawiał się nad pytaniem i rozważał każdy z możliwych wariantów, po czym podpowiadający zaczynał kaszleć w momencie, gdy rozważana opcja była poprawna. Wiedzę na ten temat czerpał dzięki podłączonym do siebie pagerom. W oszustwo zamieszana była również żona zawodnika – Diana Ingram – która siedziała wśród publiczności i podpowiadała uczestnikowi, gdy nie udawało się to osobie oczekującej na rundę eliminacyjną. Tym sposobem wspólnicy odpowiedzieli poprawnie na wszystkie pytania w grze.
Sposób, w jaki przebiegała gra, budził wiele zastrzeżeń wśród realizatorów. Podejrzewali oni, że zawodnik oszukuje, ale trudno było im odgadnąć, jak tego dokonuje. Na trop afery wpadł jeden z pozostałych 10 uczestników oczekujących na etap "kto pierwszy, ten lepszy". Przy przedostatnim pytaniu zwrócił uwagę na Whittocka kaszlącego w nienaturalny sposób. Utwierdził się w swoim przekonaniu, gdy podpowiadający kaszlnął dokładnie w chwili, kiedy Ingram rozważał poprawną odpowiedź przy ostatnim, 15. pytaniu:
Po zakończeniu nagrania producenci i reżyseria zostali poinformowani o całym zajściu.
Wypłacenie nagrody zostało wstrzymane. Odcinek miał zostać pokazany 18 września 2001, jednak został wyemitowany 21 kwietnia 2003 wraz z reportażem opisującym aferę. Oskarżeni: 39-letni wówczas Charles Ingram, jego żona Diana oraz wspólnik Tecwen Whittock, zostali uznani na początku 2003 roku przez londyński sąd za winnych spisku i próby wyłudzenia miliona funtów.
O oszustwie opowiada film dokumentalny "Who Wants To be a Millionaire: Major Fraud," w którym zawarto również wypowiedzi producentów oraz świadków skandalu obecnych w studiu.
Na kanwie tej historii w 2020 roku dla stacji itv powstał trzyodcinkowy serial, zatytułowany „Quiz”. Jego scenariusz bazuje na sztuce teatralnej o tym samym tytule.
Oprawa teleturnieju.
W 2010 roku studio zostało odnowione. Sprawiało wrażenie, że jest w nim więcej miejsca; zamontowano nowocześniejsze światła, dodano nowe kolory. Również podkład muzyczny został odświeżony, wiele utworów zaaranżowano w stylu techno. Na 20-lecie programu zostało wybudowane nowe studio, różniące się od poprzednich – z założenia bardziej nowoczesne, z wyświetlaczem jako podłogą.
Nagrody zdobyte przez teleturniej.
Oryginalna wersja programu "Who Wants to Be a Millionaire?" zdobyła w Wielkiej Brytanii 13 nagród.
Na międzynarodowych festiwalach teleturniej został nagrodzony trzykrotnie.
Promocja programu.
Na brytyjskim rynku dostępna była książka "Behind the Scenes at „Who Wants to be a Millionaire?”" autorstwa Toma McGregora, opisująca szczegóły powstawania i produkcji teleturnieju oraz statystyki wszystkich rozgrywek. Ponadto do kupienia był pełny soundtrack z programu, zawierający wszystkie motywy muzyczne i dźwiękowe teleturnieju oraz 5 książek z zestawami pytań do teleturnieju.
Gry na podstawie teleturnieju.
Gry planszowe
W 1999 roku wyprodukowana została przez firmę Upstars gra planszowa, imitująca zasady teleturnieju. Łącznie zostały wydane 3 wersje tej gry, różniące się pytaniami.
Gry komputerowe
W Wielkiej Brytanii zostały wydane cztery wersje gry wideo. Pierwsza z nich, pt. "Who Wants to Be a Millionaire?", została wydana w 2000 roku i wyprodukowana przez Eidos na platformy PC, Macintosh oraz PlayStation. Następne wersje: "Who Wants to Be a Millionaire? 2nd Edition", "Who Wants to Be a Millionaire? Party Edition" oraz "Who Wants to Be a Millionaire? Junior Edition" różnią się w stosunku do pierwszej edycji modyfikacjami kosmetycznymi w grafice oraz nowymi zestawami pytań. W 2011 roku ukazała się również wersja na Xbox 360 z obsługą Kinecta, z możliwością ustnych odpowiedzi na pytania (w języku angielskim).
Gry Java
Gra "Who Wants to Be a Millionaire?" ukazała się w wersji na telefony komórkowe z obsługą Java. Powstało pięć edycji tej gry, różniących się głównie pytaniami. W najnowszej wersji została wprowadzona nowa grafika, wzorowana na oprawie odświeżonej edycji teleturnieju. Zasady gry w wersji na telefon komórkowy są zbieżne z tymi, które obowiązują w prawdziwym wydaniu: grający odpowiada na kolejne pytania (z ograniczeniem czasowym do 40 sekund), obowiązują te same progi nagród oraz sumy gwarantowane, może również skorzystać z trzech kół ratunkowych. Ze względu na ograniczenia techniczne, koło "telefon do przyjaciela" polega na tym, iż gracz otrzymuje odpowiedź „przyjaciela” wraz z jego opisem na ile pewna jest to odpowiedź (np. „Wydaje mi się, że to C”). Koło ratunkowe "pytanie do publiczności" charakteryzuje się tym, iż wraz ze wzrostem trudności pytania mniejsza liczba osób wskazuje poprawną odpowiedź. Gra Java została wyprodukowana przez firmę Glu Mobile.

</doc>
<doc id="3873446" url="https://pl.wikipedia.org/wiki?curid=3873446" title="Wielopole (województwo opolskie)">
Wielopole (województwo opolskie)



</doc>
<doc id="3873448" url="https://pl.wikipedia.org/wiki?curid=3873448" title="Wielopole (województwo lubuskie)">
Wielopole (województwo lubuskie)



</doc>
<doc id="3873459" url="https://pl.wikipedia.org/wiki?curid=3873459" title="Davis McCaughey">
Davis McCaughey

Davis McCaughey (ur. 12 lipca 1914 w Belfaście, zm. 25 marca 2005 w Melbourne) – australijski duchowny i teolog protestancki pochodzenia brytyjskiego, nauczyciel akademicki, działacz kościelny i urzędnik państwowy. Od 1977 do 1979 zwierzchnik Kościoła Zjednoczonego w Australii, w latach 1986-1992 gubernator Wiktorii.
Biografia.
Działalność naukowa i kościelna.
Pochodził z Irlandii Północnej. W 1941 został ordynowany na duchownego prezbiteriańskiego, a następnie podjął pracę dla Brytyjskiej Rady Kościołów. Był doktorem teologii. W 1953 przeniósł się wraz z rodziną do Australii, aby objąć stanowisko profesora teologii, a ściślej studiów nowotestamentowych, na University of Melbourne. W latach 1957-1979 stał na czele wchodzącego w skład tej uczelni Ormond College. Należał także do grona założycieli La Trobe University. Po powstaniu Kościoła Zjednoczonego w Australii w 1977, został pierwszym przewodniczącym Zgromadzenia Kościoła, co czyniło z niego najwyższego urzędnika kościelnego w tej wspólnocie. Zajmował to stanowisko przez dwa lata. Był także głównym autorem porozumienia teologicznego między prezbiterianami, metodystami i kongregacjonistami, na bazie którego powstał nowy Kościół. 
Gubernator Wiktorii.
W latach 1986-1992 zajmował w dużej mierze reprezentacyjne i ceremonialne, choć bardzo prestiżowe, stanowisko gubernatora Wiktorii. Wypracował nowy model pełnienia tego urzędu, w którym nacisk kładziony był na otwartość i dostępność gubernatora i jego siedziby dla zwykłych obywateli, w przeciwieństwie do pompy i elitaryzmu wielu jego poprzedników. 
Śmierć.
Zmarł w wieku 90 lat. Jego rodzina odmówiła pogrzebu z honorami państwowymi, zamiast tego pożegnano go poprzez uroczystość o charakterze stricte religijnym z udziałem ok. 1300 żałobników.

</doc>
<doc id="3873460" url="https://pl.wikipedia.org/wiki?curid=3873460" title="Mysz optyczna">
Mysz optyczna



</doc>
<doc id="3873470" url="https://pl.wikipedia.org/wiki?curid=3873470" title="Myszka optyczna">
Myszka optyczna



</doc>
<doc id="3873471" url="https://pl.wikipedia.org/wiki?curid=3873471" title="Via Carpathia">
Via Carpathia



</doc>
<doc id="3873477" url="https://pl.wikipedia.org/wiki?curid=3873477" title="Sedlo Prievalec">
Sedlo Prievalec

Sedlo Prievalec – położona na wysokości około 1100 m przełęcz w Niżnych Tatrach na Słowacji. Znajduje się w zachodniej części Niżnych Tatr, w ich bocznym grzbiecie pomiędzy szczytami Senná kopa (1222 m) i bezimiennym wierzchołkiem w północnym grzbiecie szczytu Veľká hoľa (1640 m). Prowadzi przez nią droga łącząca miejscowości Partizánska Ľupča i Liptovská Osada. Północno-wschodnie stoki przełęczy opadają do Doliny Lupczańskiej (Ľupčianska dolina), zachodnie do doliny potoku Lúžňanka.

</doc>
<doc id="3873495" url="https://pl.wikipedia.org/wiki?curid=3873495" title="Język północnojukagirski">
Język północnojukagirski



</doc>
<doc id="3873500" url="https://pl.wikipedia.org/wiki?curid=3873500" title="Drogi i szlaki rowerowe w Warszawie">
Drogi i szlaki rowerowe w Warszawie



</doc>
<doc id="3873502" url="https://pl.wikipedia.org/wiki?curid=3873502" title="Dow Bar-Nir">
Dow Bar-Nir

Dow Bar-Nir (hebr.: דב בר-ניר, ang.: "Dov Bar-Nir", ur. 3 grudnia 1911 w Brukseli, zm. 7 maja 2000) – izraelski polityk, w latach 1949–1951 poseł do Knesetu z listy Mapam.
W wyborach parlamentarnych w 1949 po raz pierwszy i jedyny dostał się do izraelskiego parlamentu. 10 kwietnia 1951 zrezygnował z zasiadania w Knesiecie, zastąpił go Menachem Racon.

</doc>
<doc id="3873504" url="https://pl.wikipedia.org/wiki?curid=3873504" title="Dov Bar-Nir">
Dov Bar-Nir



</doc>
<doc id="3873513" url="https://pl.wikipedia.org/wiki?curid=3873513" title="Tichon Bumażkow">
Tichon Bumażkow

Tichon Pimienowicz Bumażkow (ros. Тихон Пименович Бумажков, ur. w miejscowości Swijagino w Kraju Nadmorskim, zm. 1 grudnia 1941 w Orżyci) – jeden z pierwszych dowódców partyzanckich ZSRR podczas wojny niemiecko-radzieckiej, Bohater Związku Radzieckiego (1941).
Życiorys.
Od 1930 należał do WKP(b), w 1933 ukończył studia chemiczno-technologiczne w Mińsku, od 1935 był pracownikiem organów administracyjno-gospodarczych, państwowych i partyjnych w obwodzie mohylewskim i homelskim, m.in. dyrektorem fabryki i przewodniczącym rejonowego komitetu wykonawczego. W latach 1933–1935 służył w Armii Czerwonej, w lipcu 1939 został I sekretarzem oktiabrskiego rejonowego komitetu WKP(b). Po ataku Niemiec na ZSRR, w końcu czerwca 1941 wraz z Fiodorem Pawłowskim założył oddział partyzancki „Krasnyj Oktiabr'” („Czerwony Październik”), a w lipcu 1941 został jego komisarzem. Oddział ten współdziałał z regularnymi siłami Armii Czerwonej, dokonując dywersji na tyłach niemieckich oddziałów. W sierpniu 1941 T. Bumażkow został skierowany do jednostki frontowej na Front Południowo-Zachodni jako szef wydziału politycznego grupy kawalerii w korpusie Oki Gorodowikowa, 1 grudnia 1941 podczas wychodzenia z okrążenia w walkach w obwodzie połtawskim zginął.
6 sierpnia 1941 za zasługi w organizowaniu ruchu partyzanckiego w wojnie z Niemcami został uhonorowany tytułem Bohatera Związku Radzieckiego i Orderem Lenina.

</doc>
<doc id="3873515" url="https://pl.wikipedia.org/wiki?curid=3873515" title="Ja’akow Hazan">
Ja’akow Hazan



</doc>
<doc id="3873516" url="https://pl.wikipedia.org/wiki?curid=3873516" title="Ja'akow Chazan">
Ja'akow Chazan



</doc>
<doc id="3873517" url="https://pl.wikipedia.org/wiki?curid=3873517" title="Ya'akov Hazan">
Ya'akov Hazan



</doc>
<doc id="3873518" url="https://pl.wikipedia.org/wiki?curid=3873518" title="Jaakow Chazan">
Jaakow Chazan



</doc>
<doc id="3873519" url="https://pl.wikipedia.org/wiki?curid=3873519" title="Yaakov Chazan">
Yaakov Chazan



</doc>
<doc id="3873520" url="https://pl.wikipedia.org/wiki?curid=3873520" title="Ja’akow Chazzan">
Ja’akow Chazzan

Ja’akow Chazzan (hebr.: יעקב חזן, ang.: "Ya'akov Hazan", "Yaakov Chazan" ur. 4 czerwca 1899 w Brześciu, zm. 22 lipca 1992) – izraelski polityk, w latach 1949–1974 poseł do Knesetu z listy Mapam.
W wyborach parlamentarnych w 1949 po raz pierwszy dostał się do izraelskiego parlamentu. Zasiadał w Knesetach I, II, III, IV, V, VI i VII kadencji, przy czym w tej ostatniej z listy Koalicji Pracy.

</doc>
<doc id="3873528" url="https://pl.wikipedia.org/wiki?curid=3873528" title="Osumi (półwysep)">
Osumi (półwysep)



</doc>
<doc id="3873530" url="https://pl.wikipedia.org/wiki?curid=3873530" title="Senná kopa (Niżne Tatry)">
Senná kopa (Niżne Tatry)

Senná kopa (1222 m) – szczyt w zachodniej części Niżnych Tatr na Słowacji. Znajduje się w bocznym grzbiecie między szczytem Tlstá (1555 m) a przełęczą Prievalec (ok. 1100 m). Jest to niewielki, ale dość wybitny szczyt całkowicie porośnięty lasem. Jego południowo-zachodnie stoki opadają do doliny Lúžňanki, północno-wschodnie do Doliny Lupczańskiej (Ľupčianska dolina). U północno-wschodnich podnóży znajduje się osada Železné, w której dawniej mieszkali górnicy wydobywający rudy metali w okolicznych górach. Rudy metali w Dolinie Lupczańskiej wydobywano od średniowiecza do początków XX wieku.

</doc>
<doc id="3873534" url="https://pl.wikipedia.org/wiki?curid=3873534" title="Sucha Beskidzka Zamek">
Sucha Beskidzka Zamek

Sucha Beskidzka Zamek – przystanek kolejowy w Suchej Beskidzkiej w województwie małopolskim na wybudowanej w 2016 roku linii kolejowej nr 625 Sucha Beskidzka Północ – Sucha Beskidzka Południe (łącznicy pomiędzy liniami 97 i 98). Przystanek zlokalizowany jest w pobliżu targowiska miejskiego w Suchej Beskidzkiej. Nazwa przystanku nawiązuje do położonego w pobliżu Zamku Suskiego. Wcześniej proponowano nazwę Sucha Beskidzka Rynek.
Przystanek oraz łącznica zostały wykonane przez firmę Skanska na zlecenie PKP Polskich Linii Kolejowych. Jego uruchomienie miało miejsce 11 czerwca 2017.
W roku 2021 przystanek obsługiwał 10–19 pasażerów na dobę.

</doc>
<doc id="3873535" url="https://pl.wikipedia.org/wiki?curid=3873535" title="Fiodor Pawłowski">
Fiodor Pawłowski

Fiodor Iłłarionowicz Pawłowski (ros. Фёдор Илларионович Павловский, ur. we wsi Mychajliwka w obwodzie zaporoskim, zm. 6 kwietnia 1989 w Mińsku) – radziecki dowódca partyzancki, Bohater Związku Radzieckiego (1941).
Życiorys.
Urodził się w ukraińskiej rodzinie chłopskiej. Skończył niepełną szkołę średnią i kursy budownictwa radzieckiego w Moskwie, pracował w kopalni w Donbasie, od 1932 należał do WKP(b). Od 1930 służył w Armii Czerwonej, w 1938 brał udział w walkach nad jeziorem Chasan, a 1939-1940 wojnie z Finlandią, w 1940 skończył kursy kadry politycznej. Po ataku Niemiec na ZSRR brał udział w walkach, na przełomie czerwca i lipca 1941 wraz z Tichonem Bumażkowem założył oddział partyzancki „Krasnyj Oktiabr'” („Czerwony Październik”), którego następnie został dowódcą. Kierował akcjami dywersyjnymi na tyłach wroga. Od stycznia do maja 1942 dowodził zgrupowaniem partyzanckim, a od maja 1942 do maja 1944 123 Brygadą Partyzancką im. 25-lecia Radzieckiej Białorusi i jednocześnie 1943–1944 był członkiem Poleskiego Komitetu Obwodowego i Oktiabrskiego Komitetu Rejonowego Komunistycznej Partii (bolszewików) Białorusi. W lipcu 1944 został przeniesiony do rezerwy w stopniu pułkownika, 1945-1966 zajmował różne kierownicze stanowiska w Mińsku. Szkoły nr 31 i 93 nazwano imieniem F. Pawłowskiego i T. Bumażkowa.
Odznaczenia.
I medale.

</doc>
<doc id="3873536" url="https://pl.wikipedia.org/wiki?curid=3873536" title="Płaskowyż Dżawachecki">
Płaskowyż Dżawachecki

Płaskowyż Dżawachecki (gruz. ჯავახეთის პლატო) – wulkaniczny płaskowyż w regionie Samcche-Dżawachetia w południowej Gruzji, przy jej granicy z Turcją i Armenią. Teren ten jest płaski i bezleśny, porośnięty trawą (step alpejski). Znajdują się na nim również liczne mokradła oraz jeziora (m.in. Parawani, Tabackuri, Chanczali, Madatapa, Chozapini, Saghamo).
Z północy na południe płaskowyż przecina wulkaniczne pasmo Abul-Samsari z najwyższym szczytem Didi Abuli o wysokości 3300 m n.p.m. Zachodni kraniec płaskowyżu stanowi pasmo gór Dżawacheckich.
Szlaki handlowe łączące Armenię z Bizancjum przechodziły przez obszar Płaskowyżu Dżawacheckiego.

</doc>
<doc id="3873537" url="https://pl.wikipedia.org/wiki?curid=3873537" title="Finn Wittrock">
Finn Wittrock

Peter „Finn” Wittrock, Jr. (ur. 28 października 1984 w Lenox) – amerykański aktor i scenarzysta. Znany głównie z serialu "American Horror Story", który przyniósł mu nominację do Emmy.
Życiorys.
Wczesne lata.
Urodził się w Lenox w stanie Massachusetts jako syn Kate Claire Crowley, profesor terapii zajęciowej na Uniwersytecie Południowej Kalifornii, i Petera L. Wittrocka, Sr., aktora. Wychowywał się niedaleko teatru Shakespeare &amp; Company, gdzie pracował jego ojciec. Uczęszczał do Los Angeles Conty High School for the Arts. Następnie został przyjęty do prestiżowej szkoły Juilliard School, którą ukończył w 2008.
Kariera.
Związał się z Mechanicals Theatre Group. W 2008 grał tytułowego Romea w tragedii Szekspira "Romeo i Julia" Shakespeare Theatre Company w Waszyngtonie. Występował jako Eugene Marchbanks w sztuce "Candida" George’a Bernarda Shawa, a także "Słodki ptak młodości" Tennessee Williamsa z Diane Lane.
Pojawiał się gościnnie w serialach: "Ostry dyżur" (2003) i "" (2004). Potem wystąpił jako Damon Miller w 112 odcinkach opery mydlanej ABC "Wszystkie moje dzieci" (2009–2011).
W 2012 zadebiutował na Broadwayu jako Happy Loman w spektaklu Arthura Millera "Śmierć komiwojażera" z Philipem Seymourem Hoffmanem w roli Williama „Willy’ego“ Lomana.
Zagrał postać Gabriela w filmie fantasy Akiva Goldsmana "Zimowa opowieść" (2014) wg powieści Marka Helprina obok takich aktorów jak Colin Farrell, Jennifer Connelly, Russell Crowe i William Hurt. Znalazł się też w obsadzie filmów: "" (2014), "Niezłomny" (2014) u boku Angeliny Jolie, "Big Short" (2015) i "La La Land" (2016).
18 października 2014 poślubił Sarę Roberts.

</doc>
<doc id="3873541" url="https://pl.wikipedia.org/wiki?curid=3873541" title="Timur Frunze">
Timur Frunze

Timur Michajłowicz Frunze (ros. Тимур Михайлович Фрунзе, ur. 5 kwietnia 1923 w Charkowie, zm. 19 stycznia 1942 w rejonie Starej Russy) – radziecki lotnik wojskowy, Bohater Związku Radzieckiego (1942).
Życiorys.
Był synem rewolucjonisty i dowódcy Michaiła Frunzego. Od 1931 wychowywał się w rodzinie Woroszyłowa, uczył się w szkole średniej w Moskwie, od 1938 należał do Komsomołu, w 1940 ukończył szkołę artyleryjską. Od 1940 służył w Armii Czerwonej, w 1941 ukończył Kaczyńską Wyższą Wojskową Szkołę Lotniczą dla Pilotów, od końca grudnia 1941 walczył na Froncie Północno-Zachodnim jako lotnik 161 myśliwskiego pułku lotniczego. Wykonał 9 lotów bojowych, brał udział w trzech walkach powietrznych, strącił osobiście dwa i w grupie jeden samolot wroga. Zginął w walce powietrznej 19 stycznia 1942. Uchwałą Prezydium Rady Najwyższej ZSRR z 16 marca 1942 pośmiertnie otrzymał tytuł Bohatera Związku Radzieckiego i Order Lenina. Został pochowany na Cmentarzu Nowodziewiczym.

</doc>
<doc id="3873548" url="https://pl.wikipedia.org/wiki?curid=3873548" title="Punkt skupienia">
Punkt skupienia



</doc>
<doc id="3873569" url="https://pl.wikipedia.org/wiki?curid=3873569" title="Siemion Rudniew">
Siemion Rudniew

Siemion Wasiljewicz Rudniew (ros. Семён Васильевич Руднев; ur. we wsi Moisiejewka w rejonie putywelskim, zm. 4 sierpnia 1943 pod Delatynem) – jeden z dowódców ruchu partyzanckiego na Ukrainie podczas II wojny światowej, Bohater Związku Radzieckiego (1944).
Życiorys.
Urodził się w ukraińskiej rodzinie chłopskiej. Pracował jako stolarz, w marcu 1917 wstąpił do partii komunistycznej, był aresztowany i krótko więziony. Podczas rewolucji październikowej uczestniczył w zajmowaniu przez bolszewików Pałacu Zimowego, od 1918 służył w Armii Czerwonej jako dowódca plutonu, sekretarz organizacji partyjnej 373. pułku w 42. Dywizji Strzelców, instruktor wydziału politycznego Donieckiej Armii Pracowniczej i pomocnikiem komisarza 44. pułku strzelców w 15. Siwaszskiej Dywizji Strzeleckiej. Walczył na Froncie Południowym wojny domowej. W 1929 ukończył Akademię Wojskowo-Polityczną im. Tołmaczowa i został komisarzem 61. pułku w Sewastopolu, od lutego 1932 do sierpnia 1932 na Dalekim Wschodzie był komisarzem i szefem wydziału politycznego De-Kastronskiego Rejonu Ufortyfikowanego, a od sierpnia 1937 do lutego 1938 szefem Wydziału Politycznego 1. Brygady na Dalekim Wschodzie.
7 lutego 1938 został aresztowany przez NKWD pod wątpliwym zarzutem „założenia organizacji prawicowo-trockistowskiej” w swoim rejonie ufortyfikowanym, szpiegostwa i działalności dywersyjnej; po brutalnym śledztwie w maju 1939 przyznał się do pierwszego zarzutu, jednak w lipcu 1939 po rozpatrzeniu sprawy przez wojenny trybunał 2. Armii został wypuszczony z aresztu. Z powodu stanu zdrowia został zdemobilizowany z armii, wrócił do Putywla, gdzie pracował.
We wrześniu 1941 założył oddział partyzancki w obwodzie sumskim i został jego dowódcą, stał się jednym z organizatorów i przywódców antyfaszystowskiego ruchu partyzanckiego ZSRR na Ukrainie. W październiku 1941 jego oddział połączył się z oddziałem Sidora Kowpaka, w którym Rudniew został komisarzem; później oddział ten stał się jednym z ważniejszych zgrupowań partyzanckich na Ukrainie. Zimą 1942 został ranny. 9 kwietnia 1943 otrzymał stopień generała-majora. Brał udział w rajdzie zgrupowania partyzanckiego na zachód Ukrainy, podczas którego 4 sierpnia 1943 zginął pod Delatynem w obwodzie iwanofrankiwskim. Jego imieniem nazwano ulice w Putywlu i Sewastopolu.

</doc>
<doc id="3873581" url="https://pl.wikipedia.org/wiki?curid=3873581" title="Fajge Ilanit">
Fajge Ilanit

Fajge Ilanit (hebr.: פייגה אילנית, ang.: "Fayge Ilanit", ur. 7 lutego 1909 w Brańsku, zm. 14 lipca 2002) – izraelska polityk, w latach 1949–1951 poseł do Knesetu z listy Mapam.
W wyborach parlamentarnych w 1949 po raz pierwszy i jedyny dostała się do izraelskiego parlamentu.

</doc>
<doc id="3873583" url="https://pl.wikipedia.org/wiki?curid=3873583" title="Fayge Ilanit">
Fayge Ilanit



</doc>
<doc id="3873593" url="https://pl.wikipedia.org/wiki?curid=3873593" title="Fatułła Achmiedow">
Fatułła Achmiedow

Fatułła Achmiedow (; ur. 14 kwietnia 1918 w kiszłaku Kulangir w rejonie chodżenckim w Tadżykistanie, zm. 30 lipca 1944 k. Siedlec) – radziecki wojskowy, sierżant, Bohater Związku Radzieckiego (1945).
Życiorys.
Urodził się w tadżyckiej rodzinie chłopskiej. Pracował jako traktorzysta w kołchozie, od 1941 służył w Armii Czerwonej, walczył na Froncie Zachodnim, Briańskim, Centralnym i 1 Białoruskim. Był żołnierzem oddziału karabinów maszynowych, w 1942 podczas walk pod Żyzdrą zniszczył dwa czołgi, w 1943 ukończył kursy podoficerskie i został dowódcą działonu moździerzy, w styczniu 1944 wyróżnił się podczas wyzwalania białoruskiego Polesia, gdzie uczestniczył m.in. w walkach o Mozyrz i forsowaniu Prypeci. Latem 1944 brał udział w operacji białoruskiej w składzie 61 gwardyjskiego pułku kawalerii 17 Gwardyjskiej Dywizji Kawalerii 2 Gwardyjskiego Korpusu Kawalerii 1 Frontu Białoruskiego w stopniu sierżanta, wyróżnił się w walkach o Łuków, gdzie został ranny, później walczył pod Siedlcami, gdzie długo toczył walkę z okrążającymi jego i pluton Niemcami, po czym zginął. Został pochowany w Siedlcach.

</doc>
<doc id="3873601" url="https://pl.wikipedia.org/wiki?curid=3873601" title="Me’ir Ja’ari">
Me’ir Ja’ari

Me’ir Ja’ari (hebr.: מאיר יערי, ang.: "Meir Ya'ari" lub "Meir Yaari", ur. 24 kwietnia 1897 w Kańczudze, zm. 21 lutego 1987) – izraelski polityk, w latach 1949–1974 poseł do Knesetu z listy Mapam.
W wyborach parlamentarnych w 1949 po raz pierwszy dostał się do izraelskiego parlamentu. Zasiadał w Knesetach I, II, III, IV, V, VI i VII kadencji, przy czym w ostatniej kadencji z listy Koalicji Pracy.

</doc>
<doc id="3873602" url="https://pl.wikipedia.org/wiki?curid=3873602" title="Meir Yaari">
Meir Yaari



</doc>
<doc id="3873603" url="https://pl.wikipedia.org/wiki?curid=3873603" title="Me'ir Ja'ari">
Me'ir Ja'ari



</doc>
<doc id="3873604" url="https://pl.wikipedia.org/wiki?curid=3873604" title="Meir Ja'ari">
Meir Ja'ari



</doc>
<doc id="3873605" url="https://pl.wikipedia.org/wiki?curid=3873605" title="Meir Ya'ari">
Meir Ya'ari



</doc>
<doc id="3873611" url="https://pl.wikipedia.org/wiki?curid=3873611" title="37 Sochaczewski Dywizjon Rakietowy Obrony Powietrznej (3 BROP)">
37 Sochaczewski Dywizjon Rakietowy Obrony Powietrznej (3 BROP)



</doc>
<doc id="3873613" url="https://pl.wikipedia.org/wiki?curid=3873613" title="Raluca Turcan">
Raluca Turcan

Raluca Turcan (ur. 2 kwietnia 1976 w Botoszanach) – rumuńska polityk i ekonomistka, posłanka do Izby Deputowanych, od 2016 do 2017 pełniąca obowiązki przewodniczącego Partii Narodowo-Liberalnej (PNL), w latach 2019–2020 wicepremier, od 2020 do 2021 minister pracy i ochrony socjalnej.
Życiorys.
Absolwentka ekonomii na Akademii Studiów Ekonomicznych w Bukareszcie (1999). Od 1996 do 1999 studiowała również w Państwowym Instytucie Języka Rosyjskiego im. Aleksandra Siergiejewicza Puszkina. Pracowała jako konsultantka do spraw komunikacji (1999–2000), nauczyciel akademicki na Universitatea Transilvania w Braszowie (2001–2006) i ekspert partyjnej frakcji w Senacie.
Działalność polityczną podjęła w Partii Narodowo-Liberalnej, od 2004 do 2006 zasiadała w jej biurze krajowym. Odeszła następnie do rozłamowej Partii Liberalno-Demokratycznej (PLD), w której w 2007 objęła funkcję wiceprzewodniczącej. Razem z tym ugrupowaniem dołączyła do Partii Demokratyczno-Liberalnej (PDL), w której do 2011 i ponownie od 2012 zajmowała stanowisko wiceprzewodniczącej. Wraz z w PDL w 2014 przystąpiła do Partii Narodowo-Liberalnej, powracając tym samym do swojego pierwszego ugrupowania. W PNL również została wiceprzewodniczącą partii.
W 2004 po raz pierwszy wybrana do Izby Deputowanych z okręgu Sybin, reelekcję uzyskiwała w wyborach w 2008, 2012, 2016 i 2020.
13 grudnia 2016 została pełniącą obowiązki przewodniczącego PNL, zastępując Alinę Gorghiu, która zrezygnowała z przywództwa w partii z uwagi na słaby wynik ugrupowania w wyborach parlamentarnych. Partią kierowała do czerwca 2017, gdy na jej czele stanął Ludovic Orban. W listopadzie 2019 w nowo powołanym rządzie lidera liberałów objęła urząd wicepremiera. Pozostała na tej funkcji również w utworzonym w marcu 2020 drugim gabinecie dotychczasowego premiera. W grudniu 2020 została natomiast ministrem pracy i ochrony socjalnej w rządzie Florina Cîțu. Zakończyła urzędowanie w listopadzie 2021.

</doc>
<doc id="3873615" url="https://pl.wikipedia.org/wiki?curid=3873615" title="Roberts Neilands">
Roberts Neilands

Roberts Neilands (ur. 13 lipca 1899, zm. 21 lipca 1941 w Moskwie) – działacz partyjny Łotewskiej SRR.
Życiorys.
Od 1919 należał do RKP(b), 1919-1921 służył w Armii Czerwonej, w 1924 był sekretarzem KC Komsomołu Łotwy. W 1926 został aresztowany przez łotewskie władze skazany na 6 lat robót, jednak objęła go wymiana więźniów między Łotwą a ZSRR i wkrótce ponownie znalazł się w ZSRR. Do 1930 studiował w Komunistycznym Uniwersytecie Mniejszości Narodowych Zachodu im. Juliana Marchlewskiego, później wrócił nielegalnie do Łotwy, gdzie 1931-1932 był sekretarzem KC Komunistycznej Partii Łotwy, w sierpniu 1932 został aresztowany i skazany na 8 lat robót, 21 czerwca 1940 wypuszczony na wolność. Od czerwca do sierpnia 1940 był sekretarzem Łatgalskiego Komitetu Obwodowego KPŁ, od 26 czerwca 1940 zastępcą przewodniczącego Rady Komisarzy Ludowych Łotewskiej SRR, a od 21 grudnia 1940 II sekretarzem KC Komunistycznej Partii (bolszewików) Łotwy i członkiem Biura KC tej partii. Zginął w Moskwie podczas bombardowania.

</doc>
<doc id="3873616" url="https://pl.wikipedia.org/wiki?curid=3873616" title="Patriarszy Dekanat turkmeński">
Patriarszy Dekanat turkmeński



</doc>
<doc id="3873617" url="https://pl.wikipedia.org/wiki?curid=3873617" title="Calceolariaceae">
Calceolariaceae

Calceolariaceae – rodzina roślin z rzędu jasnotowców ("Lamiales"). Obejmuje dwa rodzaje z ok. 260 gatunkami, z czego tylko kilka reprezentuje występujący w Nowej Zelandii rodzaj "Jovellana". Wszystkie pozostałe gatunki należą do rodzaju pantofelnik "Calceolaria" występującego w Ameryce Południowej wzdłuż Andów od Ziemi Ognistej po północne krańce kontynentu oraz w Ameryce Środkowej po Meksyk na północy. Liczne gatunki uprawiane są jako rośliny ozdobne. 
Systematyka.
Rodzina siostrzana dla ostrojowatych "Gesneriaceae".

</doc>
<doc id="3873619" url="https://pl.wikipedia.org/wiki?curid=3873619" title="Arcturian">
Arcturian

Arcturian – piąty album studyjny norweskiego zespołu muzycznego Arcturus. Wydawnictwo ukazało się 8 maja 2015 roku nakładem wytwórni muzycznej Prophecy Productions. Nagrania zostały zarejestrowane w Mølla Studio w Gjerstad we współpracy z producentem muzycznym Martinem „MK” Kollerem.
Album dotarł do 15. miejsca niemieckiej listy przebojów – Media Control Charts.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="3873620" url="https://pl.wikipedia.org/wiki?curid=3873620" title="Góra Uszeście">
Góra Uszeście

Góra Uszeście – wzgórze morenowe na Wysoczyźnie Drohiczyńskiej z dwoma wyraźnymi kulminacjami: Dużego (204 m n.p.m.) i Małego (172 m n.p.m.) Usześcia, położone w woj. podlaskim, w powiecie siemiatyckim, na północnym obrzeżu wsi Mielnik. Stanowi przedłużenie ciągu moren czołowych stadiału Warty, zlodowacenia środkowo-polskiego, ciągnących się równoleżnikowo od Kornicy do Mielnika. Zbudowane jest z piasków i żwirów, przewarstwione gliną zwałową. Utwory te pokrywają, niezbyt grubą warstwą, płytko zalegające tu skały kredowe.
Sprzyjające warunki siedliskowe zadecydowały o występowaniu na Górze Uszeście zwartego, bogatego florystycznie, stanowiska muraw kserotermicznych. Roślinność sucho i ciepłolubna porasta szczytowe części Dużego i Małego Usześcia oraz znaczną część południowego, dobrze nasłonecznionego, stoku Małego Usześcia. Roślinami dominującymi w murawach są trawy, w tym: strzęplica nadobna ("Koeleria gracilis"), kłosowica pierzasta ("Brachypodium pinnatum") i tymotka Boehmera ("Phleum phleoides"). Środkowe i dolne części zboczy zajmują zbiorowiska leśne w których dominuje sosna.
W celu ochrony i zachowania roślinności kserotermicznej w 1985 r. został założony rezerwat przyrody "Góra Uszeście" o powierzchni 12,06 ha, obejmujący swym zasięgiem Duże i Małe Uszeście.

</doc>
<doc id="3873622" url="https://pl.wikipedia.org/wiki?curid=3873622" title="Olga Auguste">
Olga Auguste

Olga Auguste (ur. 1896 w guberni kurlandzkiej, zm. 5 lipca 1973 w Rydze) – polityk Łotewskiej SRR.
Od 1925 należała do WKP(b), do 1934 studiowała w Komunistycznym Uniwersytecie Mniejszości Narodowych Zachodu im. Juliana Marchlewskiego, od 1935 prowadziła nielegalną działalność komunistyczną na Łotwie. Została aresztowana i 21 czerwca 1940 zwolniona. Od 21 czerwca do października 1940 była sekretarzem KC KPŁ, od października 1940 członkiem Biura KC Komunistycznej Partii (bolszewików) Łotwy, od 21 grudnia 1940 do 26 sierpnia 1944 sekretarzem KC KP(b)Ł ds. kadr, a 1951-1957 zastępcą przewodniczącego Prezydium Rady Najwyższej Łotewskiej SRR.

</doc>
<doc id="3873637" url="https://pl.wikipedia.org/wiki?curid=3873637" title="Mario Praz">
Mario Praz

Mario Praz (ur. 6 września 1896 w Rzymie, zm. 23 marca 1982 tamże) – włoski krytyk literacki i eseista.
W latach 1934-1966 wykładał na uniwersytecie w Rzymie, był członkiem Narodowej Akademii Rysiów. Badał i tłumaczył literaturę angielską oraz francuską. Jest autorem m.in. prac "Zmysły, śmierć i diabeł w literaturze romantycznej" (1930, wyd. pol. 1974) i "Mnemosyne. Rzecz o powinowactwie literatury i sztuk plastycznych" (1967, wyd. pol. 1981).

</doc>
<doc id="3873647" url="https://pl.wikipedia.org/wiki?curid=3873647" title="Tomas Vincour">
Tomas Vincour



</doc>
<doc id="3873648" url="https://pl.wikipedia.org/wiki?curid=3873648" title="Jose Chatruc">
Jose Chatruc



</doc>
<doc id="3873656" url="https://pl.wikipedia.org/wiki?curid=3873656" title="ABC Data S.A.">
ABC Data S.A.



</doc>
<doc id="3873669" url="https://pl.wikipedia.org/wiki?curid=3873669" title="Punkt izolowany">
Punkt izolowany



</doc>
<doc id="3873675" url="https://pl.wikipedia.org/wiki?curid=3873675" title="Punkt kondensacji">
Punkt kondensacji



</doc>
<doc id="3873676" url="https://pl.wikipedia.org/wiki?curid=3873676" title="Drogi rowerowe we Wrocławiu">
Drogi rowerowe we Wrocławiu



</doc>
<doc id="3873679" url="https://pl.wikipedia.org/wiki?curid=3873679" title="South Africa Sevens 2004">
South Africa Sevens 2004

South Africa Sevens 2004 – szósta edycja wchodzącego w skład IRB Sevens World Series turnieju South Africa Sevens przeznaczonego dla męskich reprezentacji narodowych w rugby 7. Odbyła się w dniach 10–11 grudnia 2004 roku na Outeniqua Park w George będąc drugim turniejem sezonu 2004/2005.
Informacje ogólne.
Rozegrane na Outeniqua Park zawody były drugim turniejem sezonu 2004/2005 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Rozkład gier został opublikowany na początku listopada 2004 roku.
Niespodzianką pierwszego dnia był awans do ćwierćfinałów Kenii i Tunezji. W turnieju triumfowali reprezentanci Nowej Zelandii po finałowej wygranej nad Fidżi, a wśród zwycięzców wyróżniali się Roy Kinikinilau, Sosene Anesi i Liam Messam. Najwięcej punktów w zawodach zdobył Nick Reily.

</doc>
<doc id="3873680" url="https://pl.wikipedia.org/wiki?curid=3873680" title="China Open 2017">
China Open 2017

China Open 2017 – osiemnasty rankingowy turniej snookerowy sezonu 2016/2017 rozegrany został w dniach 27 marca–2 kwietnia 2017 roku w hali widowiskowej Uniwersytetu Pekińskiego w Pekinie (Chiny).
Runda dzikich kart.
Mecze w rundzie dzikich kart zostały rozegrane 27 marca 2017 w Pekinie.
Kwalifikacje.
Mecze zostały rozegrane w dniach 24-27 stycznia w Guild Hall, Preston (pary nr. 1, 12, 48 oraz 64 rozegrały swoje mecze kwalifikacyjne w trakcie fazy telewizyjnej). Wszystkie mecze były rozgrywane do 5 wygranych frame’ów.

</doc>
<doc id="3873685" url="https://pl.wikipedia.org/wiki?curid=3873685" title="Ventôse (1907)">
Ventôse (1907)

Ventôse (Q52) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Ventôse” został zwodowany 15 września 1907 roku w stoczni Arsenal de Cherbourg w Cherbourgu, a do służby w Marine nationale wcielono go 5 października 1908 roku. Uczestniczył w działaniach wojennych, operując na wodach kanału La Manche i Morzu Śródziemnym. Jednostka została skreślona z listy floty 1 grudnia 1919 roku i sprzedana w celu złomowania w sierpniu 1921 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się zdolnych do montażu na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą ilość niezawodnych silników Diesla. Okręty podwodne z napędem parowym oprócz zalet takich jak duża prędkość nawodna i niezawodność miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego typu, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Ventôse” został zamówiony 26 sierpnia 1905 roku w Arsenale w Cherbourgu, wraz z ośmioma siostrzanymi jednostkami zbudowanymi w tej stoczni (numer stoczniowy Q18). Stępkę okrętu położono w 1906 roku, a zwodowany został 15 września 1907 roku. Nazwa nawiązywała do szóstego miesiąca we francuskim kalendarzu rewolucyjnym. Jednostka otrzymała numer taktyczny Q52 i kod identyfikacyjny VE. W grudniu 1907 roku na okręcie nastąpiła eksplozja akumulatorów, w wyniku zniszczonych zostało 120 ogniw, a rany odniosło kilku marynarzy; straty materialne oszacowano na kwotę 150 000 franków.
Dane taktyczno-techniczne.
Charakterystyka ogólna.
„Ventôse” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Dwa zbiorniki wody słodkiej o pojemności 2200 litrów znajdowały się poza kadłubem sztywnym, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów, a kompensacyjny zbiornik pierścieniowego luku wyrzutni torpedowej mieścił 390 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem, produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Tudor po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Binokularowy i dwuobiektywowy peryskop nocny miał długość 2,5 metra oraz średnicę 140 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Ventôse” został wcielony do służby w Marine nationale 5 października 1908 roku. W dniach 6–9 października „Ventôse”, „Pluviôse” i „Germinal” wzięły udział w 730-milowym rejsie wzdłuż wybrzeża Normandii na trasie Cherbourg – Brest – Dunkierka – Cherbourg, którą pokonały w czasie 82 godzin ze średnią prędkością 9 węzłów. Między 6 maja a 11 czerwca 1908 roku „Ventôse”, „Pluviôse”, „Émeraude” i „Opale” wzięły udział w ćwiczeniach z Eskadrą Północną, przeprowadzając wspólnie 12 ataków na okręty nawodne i przebywając w morzu 10 dób i pokonując dystans 1000 Mm bez uzupełniania zapasów. Od 6 do 11 maja 1909 roku „Ventôse” w towarzystwie „Pluviôse” w ciągu sześciu dni przepłynął dystans 1000 Mm bez uzupełniania zapasów. W 1910 roku „Ventôse” był jednym z trzech okrętów podwodnych stacjonujących w Calais (wraz z „Pluviôse” i „Germinal”). 9 kwietnia 1910 roku nieopodal Cherbourga okręt zszedł na rekordową głębokość 35 metrów, utrzymując ją przez 24 minuty. 26 maja 1910 roku „Ventôse” wraz „Pluviôse” wyszły z Calais na ćwiczenia, podczas których „Pluviôse” został staranowany i zatopiony z całą załogą przez bocznokołowy statek pasażersko-towarowy „Pas-de-Calais”.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel). W sierpniu „Ventôse”, „Pluviôse”, „Germinal” i „Thermidor” wzięły udział w ćwiczeniach z eskadrą pancerników, przeprowadzając mimo złej pogody skuteczne ataki torpedowe na okręty i otrzymując pochwałę od dowódcy eskadry.
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Ventôse”, „Pluviôse”, „Prairial”, „Floréal”, „Germinal”, „Fructidor”, „Watt”, „Giffard” i „Berthelot”). Jeden z dywizjonów tworzyły „Ventôse”, „Germinal” i „Fructidor”, a ich okrętem flagowym był niszczyciel „Sabre”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2. Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Ventôse”, „Watt”, „Prairial”, „Fructidor”, „Floréal” i „Germinal” oraz niszczyciele „Sabre” i „Francisque”) zostały przesunięte do obrony Portsmouth. 23 września „Ventôse” i „Germinal” wyszły z Portsmouth, udając się do Cherbourga na remont (zluzowane poprzedniego dnia przez „Berthelota”).
Na przełomie 1914 i 1915 roku na okręcie zamontowano żyrokompas firmy Sperry. Przez 1915 i 1916 rok okręt wraz z siostrzanymi jednostkami nadal prowadził służbę patrolową na wodach Kanału. 22 grudnia 1916 roku nieopodal Calais „Ventôse” zderzył się z uzbrojonym trawlerem „Capricorne”. Okręt trafił na remont do Brestu, a po jego zakończeniu 12 października 1917 roku wypłynął w rejs na Morze Śródziemne, docierając do Mudros via Bizerta i Korfu. Przeplatając służbę patrolową na Morzu Egejskim remontami okręt, dowodzony przez kpt. mar. (fr. "lieutenant de vaisseau") Vena, nie zanotował do końca wojny żadnych osiągnięć bojowych; w drugiej połowie 1918 roku prowadził służbę dozorową stacjonując w Salonikach. Okręt znajdował się wówczas w złym stanie technicznym (m.in. przeciekały zbiorniki paliwa), a czas zanurzenia dochodził do 10 minut. Mimo to wysłużony okręt doczekał zakończenia wojny.
Koniec służby.
16 października 1919 roku jednostka została zakonserwowana w Bizercie. „Ventôse” został skreślony z listy floty 1 grudnia 1919 roku. 1 sierpnia 1921 roku został sprzedany w celu złomowania panu Ralfonowi Vita z Tunisu za sumę 33 000 franków, po czym rozebrany w Bizercie.

</doc>
<doc id="3873691" url="https://pl.wikipedia.org/wiki?curid=3873691" title="Slammiversary (2006)">
Slammiversary (2006)

Slammiversary (2006) – gala wrestlingu wyprodukowana przez amerykańską federację Total Nonstop Action Wrestling (TNA), nadawana na żywo w systemie pay-per-view. Odbyła się 18 czerwca 2006 roku Impact Zone w Orlando na Florydzie. Była to druga gala z cyklu Slammiversary, a zarazem szóste pay-per-view TNA w 2006 roku.
Karta walk składała się z ośmiu pojedynków, w tym dwóch o tytuły mistrzowskie oraz jednego preshow matchu. Walką wieczoru był King of the Mountain match o NWA World Heavyweight Championship. Jeff Jarrett pokonał Christiana Cage'a, Abyssa, Rona Killingsa i Stinga, zostając nowym mistrzem wagi ciężkiej.

</doc>
<doc id="3873695" url="https://pl.wikipedia.org/wiki?curid=3873695" title="Germinal (1907)">
Germinal (1907)

Germinal (Q53) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Germinal” został zwodowany 7 grudnia 1907 roku w stoczni Arsenal de Cherbourg w Cherbourgu, a do służby w Marine nationale wcielono go 30 września 1908 roku. Uczestniczył w działaniach wojennych, operując na wodach kanału La Manche i Oceanie Atlantyckim. Jednostka została skreślona z listy floty 1 grudnia 1919 roku i sprzedana w celu złomowania w czerwcu 1921 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Germinal” został zamówiony 26 sierpnia 1905 roku w Arsenale w Cherbourgu wraz z ośmioma siostrzanymi jednostkami zbudowanymi w tej stoczni (numer stoczniowy Q19). Stępkę okrętu położono 8 października 1905 roku, a zwodowany został 7 grudnia 1907 roku. Uroczystość wodowania odbyła się w obecności prefekta morskiego Cherbourga, wiceadmirała Josepha Bessona, kontradmirała Luciena-Josepha Berryera – generał majora Cherbourga oraz dyrektora stoczni Chorona i budowniczych. Nazwa okrętu nawiązywała do siódmego miesiąca we francuskim kalendarzu rewolucyjnym. Jednostka otrzymała numer taktyczny Q53 i kod identyfikacyjny GL. 2 czerwca 1908 roku, podczas prób stoczniowych na okręcie doszło do eksplozji, w wyniku której zginął kwatermistrz Brochard.
Dane taktyczno-techniczne.
Charakterystyka ogólna.
„Germinal” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. W kadłubie sztywnym znajdowały się dwa zbiorniki wody słodkiej o pojemności 1800 litrów, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów, a kompensacyjny zbiornik pierścieniowego luku wyrzutni torpedowej mieścił 390 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Brequet z Paryża. Prędkość obrotowa wynosiła od 160 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych z niezależnym wzbudzeniem i uzwojenie kompensujące połączone szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Fulmen d’Arsonval po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Binokularowy i wieloobiektywowy peryskop nocny miał długość 2,5 metra oraz średnicę 140 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Germinal” został wcielony do służby w Marine nationale 30 września 1908 roku. Dowódcą okrętu został mianowany kpt. mar. (fr. "lieutenant de vaisseau") Daguerre. W dniach 6–9 października „Germinal”, „Pluviôse” i „Ventôse” wzięły udział w 730-milowym rejsie wzdłuż wybrzeża Normandii na trasie Cherbourg – Brest – Dunkierka – Cherbourg, którą pokonały w czasie 82 godzin ze średnią prędkością 9 węzłów. W 1910 roku „Germinal” był jednym z trzech okrętów podwodnych stacjonujących w Calais (wraz z „Pluviôse” i „Ventôse”). 1 marca nowym dowódcą jednostki został kpt. mar. Besnard. 4 listopada wychodząc z Calais okręt zderzył się z trawlerem „Notre-Dame-des-Dunes”, który zatonął (licząca 14 osób załoga została uratowana przez inne trawlery), sam nie odnosząc poważniejszych uszkodzeń; w 1914 roku Rada Stanu uznała winę załogi okrętu podwodnego w doprowadzeniu do kolizji.
27 marca 1911 roku podczas ćwiczeń z torpedowcami „Germinal” wynurzył się pod dziobem torpedowca Nr 206, doznając uszkodzeń i unikając zatopienia dzięki przytomnym decyzjom dowódców obu jednostek. 31 marca okręt wchodząc podczas sztormu do portu w Hawrze uderzył w nabrzeże, dodatkowo uszkadzając stery głębokości (jednostka trafiła na remont do suchego doku w Cherbourgu przy pomocy dwóch holowników). Decyzją prezydenta Francji Armanda Fallièresa z 25 sierpnia dowództwo „Germinala” objął kpt. mar. Michel Burckardt.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel). W sierpniu „Germinal”, „Pluviôse”, „Ventôse” i „Thermidor” wzięły udział w ćwiczeniach z eskadrą pancerników, przeprowadzając mimo złej pogody skuteczne ataki torpedowe na okręty i otrzymując pochwałę od dowódcy eskadry.
2 października 1913 roku nowym dowódcą okrętu został kpt. mar. Bordeaux.
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Germinal”, „Pluviôse”, „Ventôse”, „Prairial”, „Floréal”, „Fructidor”, „Watt”, „Giffard” i „Berthelot”). Jeden z dywizjonów tworzyły „Germinal”, „Ventôse” i „Fructidor”, a ich okrętem flagowym był niszczyciel „Sabre”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2. Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Germinal”, „Ventôse”, „Watt”, „Prairial”, „Fructidor” i „Floréal” oraz niszczyciele „Sabre” i „Francisque”) zostały przesunięte do obrony Portsmouth. 23 września „Germinal” i „Ventôse” wyszły z Portsmouth, udając się do Cherbourga na remont (zluzowane poprzedniego dnia przez „Berthelota”).
Na przełomie 1914 i 1915 roku na okręcie zamontowano żyrokompas firmy Sperry. Przez cały 1915 rok okręt wraz z siostrzanymi jednostkami nadal prowadził służbę patrolową na wodach Kanału. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz. W 1917 roku przerzucony do La Rochelle „Germinal” prowadził wspólne operacje ze statkami-pułapkami przeciw wrogim okrętom podwodnym, stosując brytyjską taktykę holowania zanurzonego okrętu podwodnego przez statek-pułapkę. Żadna z misji nie zakończyła się powodzeniem, a podczas jednej z nich okręt został poważnie uszkodzony po wejściu na minę. Pomimo to wysłużony okręt doczekał zakończenia wojny.
Koniec służby.
16 października 1919 roku jednostka została zakonserwowana w Bizercie. „Germinal” został skreślony z listy floty 1 grudnia 1919 roku. 11 czerwca 1921 roku został sprzedany w celu złomowania za sumę 31 256 franków, po czym rozebrany w Bizercie.

</doc>
<doc id="3873697" url="https://pl.wikipedia.org/wiki?curid=3873697" title="André Delvaux">
André Delvaux

André Delvaux (ur. 21 marca 1926 w Heverlee, zm. 4 października 2002 w Walencji) – belgijski reżyser i scenarzysta filmowy.
Życiorys.
Studiował prawo, grę na fortepianie i filologię germańską, później wykładał w szkole filmowej w Brukseli. 
W 1955 zadebiutował krótkim filmem, "Nous étions treize". W 1965 nakręcił flamandzkojęzyczny film - oniryczny dramat psychologiczny "De man die zijn haar kort liet knippen" ("Mężczyzna z ogoloną głową"), który przyniósł mu międzynarodowy sukces i uznanie. 
Inne ważne jego filmy to "En vro-u tussen hand en wolf" ("Kobieta o zmierzchu") i "Benvenuta" (1983). Eksperymentował w dziedzinie obrazowania filmowego.
Zasiadał w jury konkursu głównego na 28. (1975) oraz na 33. MFF w Cannes (1980).

</doc>
<doc id="3873701" url="https://pl.wikipedia.org/wiki?curid=3873701" title="Sweet 17th">
Sweet 17th

Sweet 17th – kompilacja nagrań polskiego rapera Popka. Wydawnictwo ukazało się 16 grudnia 2016 roku nakładem wytwórni muzycznej Step Records.
Album dotarł do 18. miejsca polskiej listy przebojów – OLiS. Nagrania były promowane teledyskiem do premierowego utworu „Wjeżdżają Cyganie”.
Lista utworów.
Opracowano na podstawie materiału źródłowego.

</doc>
<doc id="3873708" url="https://pl.wikipedia.org/wiki?curid=3873708" title="Koleje chińskie">
Koleje chińskie



</doc>
<doc id="3873711" url="https://pl.wikipedia.org/wiki?curid=3873711" title="Channa Lamdan">
Channa Lamdan

Channa Lamdan (hebr.: חנה למדן, ang.: "Hannah Lamdan", ur. 5 stycznia 1905 w Imperium Rosyjskim, zm. 10 kwietnia 1995) – izraelska polityk, w latach 1949–1955, 1957–1961 oraz 1962–1965 poseł do Knesetu z list Mapam i Mapai.
W wyborach parlamentarnych w 1949 po raz pierwszy dostała się do izraelskiego parlamentu z listy Mapam. W kolejnych udało jej się dokonać reelekcji. W trakcie tej kadencji opuściła Mapam, przez jakiś czas należała do efemerycznej partii Achdut ha-Awoda – Frakcja Niezależna, by ostatecznie dołączyć do Mapai. Z listy tego ugrupowania w wyborach w 1955 nie zdobyła mandatu, jednak powróciła do Knesetu 31 lipca 1957 po rezygnacji Ehuda Awri’ela. W 1959 zdobyła mandat poselski, ale sztuka ta nie udała się w przyspieszonych wyborach dwa lata później utraciła miejsce w parlamencie. Do Knesetu piątej kadencji trafiła jednak 23 sierpnia 1962 po śmierci Giory Joseftala. W 1965 opuściła Mapai wraz z grupą posłów skupionych wokół Dawida Ben Guriona i dołączyła do nowo powstałej partii Rafi. Z listy tego ugrupowania nie dostała się do Knesetu w wyborach przeprowadzonych w listopadzie tegoż roku.

</doc>
<doc id="3873712" url="https://pl.wikipedia.org/wiki?curid=3873712" title="Hannah Lamdan">
Hannah Lamdan



</doc>
<doc id="3873713" url="https://pl.wikipedia.org/wiki?curid=3873713" title="Hanna Lamdan">
Hanna Lamdan



</doc>
<doc id="3873715" url="https://pl.wikipedia.org/wiki?curid=3873715" title="Lista latarni morskich w Bułgarii">
Lista latarni morskich w Bułgarii



</doc>
<doc id="3873720" url="https://pl.wikipedia.org/wiki?curid=3873720" title="Michajło Łomonosow">
Michajło Łomonosow

Michajło Łomonosow (ros. "Михайло Ломоносов") – teleskop kosmiczny użytkowany przez Moskiewski Uniwersytet Państwowy, zbudowany przez moskiewską firmę WNIIEM, wykorzystywany do obserwacji rozbłysków promieniowania gamma oraz wysokoenergetycznego promieniowania kosmicznego. Teleskop ten jest jednym z czterech satelitów, wystrzelonych 28 kwietnia 2016 z kosmodromu Wostocznyj w obwodzie amurskim na wschodniej części Syberii. Nazwa satelity wywodzi się od rosyjskiego fizyka i chemika Michaiła Łomonosowa.

</doc>
<doc id="3873721" url="https://pl.wikipedia.org/wiki?curid=3873721" title="Stanisław Rewera Potocki">
Stanisław Rewera Potocki



</doc>
<doc id="3873724" url="https://pl.wikipedia.org/wiki?curid=3873724" title="Ryan Kelley">
Ryan Kelley

Ryan Jonathan Kelley (ur. 31 sierpnia 1986 w Putnam Valley, Illinois) – amerykański aktor.
Urodził się i wychowywał w Glen Ellyn, na zachodnich przedmieściach Chicago. Ryan jest piątym dzieckiem spośród piętnaściorga rodzeństwa ; dziewięcioro z nich zostało adoptowane. Od drugiego roku życia Kelley zagrał w ponad 50 kampaniach reklamowych. Ryan Kelley jest znany przede wszystkim ze swoich ról w "Tajemnice Smallville", w którym gra 13-letniego Ryana Jamesa. W USA rozpoznawany jest za swoją rolę jako "Ben Tennyson" w "Ben 10: Alien Swarm" zrealizowane dla Cartoon Network. 
Większe role w "Skradzione lato", serialu dokumentalnego dla "Project Greenlight". W 2006 roku otrzymał rolę w "Listach z Iwo Jimy" oraz "Modlitwy za Bobby’ego", filmie który swoją premierę miał w dniu 24 stycznia 2009 roku. Od 2014 do 2017 roku drugoplanowa rola jako "Jordan Parrish", zastępca szeryfa w serialu "".

</doc>
<doc id="3873727" url="https://pl.wikipedia.org/wiki?curid=3873727" title="Dmitrij Moor">
Dmitrij Moor

Dmitrij Moor, właśc. "Dmitrij Stachijewicz Orłow" (ros. Дми́трий Моор (Дми́трий Стахи́евич Орло́в), ur. 3 listopada 1883 w Nowoczerkasku, zm. 24 października 1946 w Moskwie) – radziecki grafik i rysownik.
Życiorys.
Był synem inżyniera górniczego. W 1898 wraz z rodzicami przeniósł się do Moskwy. Nie miał systematycznego wykształcenia plastycznego – studiował na Wydziale Fizyczno-Matematycznym i później Wydziale Prawnym Uniwersytetu Moskiewskiego. Brał aktywny udział w rewolucji 1905 roku, pracował w drukarni mamontowskiej, od 1907 publikował w prasie swoje karykatury, usiłując przy tym walczyć z carską cenzurą. W latach 1909–1917 tworzył plakaty kinowe, rysunki i karykatury dla pisma „Budilnik” i gazet „Russkoje Słowo” i „Utra Rossji”, w 1917 poparł rewolucję, od 1918 pracował w wydawnictwie WCIK. Swoje karykatury i rysunki polityczne publikował w „Izwiestijach” i piśmie „Krasnoarmiejec” (1919–1920) i w gazecie „Prawda” (od 1920); tworzył także ilustracje książkowe. W latach 1930–1932 wykładał w Moskiewskim Instytucie Poligraficznym, a 1939–1943 w Moskiewskim Instytucie Sztuk Pięknych. W 1932 został deputowanym Rady Moskiewskiej. Był jednym z twórców radzieckiego plakatu politycznego. Jego plakaty wyróżniała lapidarna, syntetyzująca forma, silnie wydobyte kontury i ostrymi kontrastami kolorów i walorów (m.in. plakat "Pomocy" stworzony w latach 1921–1922). Podczas wojny niemiecko-radzieckiej mieszkał w Samarkandzie. Jego prochy złożono na Cmentarzu Nowodziewiczym.

</doc>
<doc id="3873735" url="https://pl.wikipedia.org/wiki?curid=3873735" title="Schlegeliaceae">
Schlegeliaceae

Schlegeliaceae – rodzina roślin z rzędu jasnotowców ("Lamiales"). Obejmuje cztery rodzaje z ok. 28 gatunkami. Największy zasięg ma najbardziej zróżnicowany rodzaj – liczący 15 gatunków "Schlegelia", którego przedstawiciele rosną na obszarze od południowego Meksyku na północy po Peru i Brazylię. Rośliny z rodzaju "Gibsoniothamnus" występują między Meksykiem i Panamą. Zasięg jedynego gatunku z rodzaju "Exarata" obejmuje Kolumbię i Ekwador, a gatunku z rodzaju "Synapsis" – Kubę. Rośliny te rosną w wilgotnych lasach i nie mają znaczenia ekonomicznego. 
Systematyka.
Rodzina siostrzana dla pływaczowatych "Lentibulariaceae".

</doc>
<doc id="3873739" url="https://pl.wikipedia.org/wiki?curid=3873739" title="Edward Moore (dramaturg)">
Edward Moore (dramaturg)

Edward Moore (ur. 22 marca 1712 w Abingdon w Berkshire, zm. 1 marca 1757 w Londynie) – angielski dramaturg.
Obok George’a Lilla był drugim klasykiem mieszczańskiej tzw. "tragedii domowej". W 1744 napisał "Bajki o płci żeńskiej". Jego głównym utworem jest "Gracz" (1753, wyd. pol. 1777 pod tytułem "Bewerley, czyli Gracz angielski", polskie następne wydanie ukazało się w 1955 w zbiorze "Angielski dramat mieszczański XVIII w.").

</doc>
<doc id="3873751" url="https://pl.wikipedia.org/wiki?curid=3873751" title="George Lillo">
George Lillo

George Lillo (ur. 4 lutego 1693 w Londynie, zm. 3 września 1739 tamże) – angielski dramaturg.
Był synem holenderskiego złotnika. Był w Anglii pionierem gatunku nazwanego "tragedią domową". Prozą napisał m.in. dramat mieszczański "Kupiec londyński" (wyd. pol. ukazało się w 1955 w zbiorze "Angielski dramat mieszczański XVIII w."), a białym wierszem utwór "Fatal Curiosity" z 1736. "Kupiec londyński" był oparty na starej balladzie i inspirowany elżbietańskim dramatem namiętności; opowiada o londyńskim uczniu, który trzykrotnie okrada swojego mistrza i morduje jego wuja, a w końcu okazuje skruchę; mimo to zostaje stracony.

</doc>
<doc id="3873754" url="https://pl.wikipedia.org/wiki?curid=3873754" title="Floréal (1908)">
Floréal (1908)

Floréal (Q54) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Floréal” został zwodowany 18 kwietnia 1908 roku w stoczni Arsenal de Cherbourg w Cherbourgu, a do służby w Marine nationale wcielono go 16 czerwca 1909 roku. Uczestniczył w działaniach wojennych, operując na wodach kanału La Manche, Oceanie Atlantyckim i Morzu Śródziemnym. Okręt zatonął 2 sierpnia 1918 roku na Morzu Egejskim, po kolizji z brytyjskim uzbrojonym parowcem HMS „Hazel”.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym oprócz zalet takich jak duża prędkość nawodna i niezawodność miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Floréal” został zamówiony 26 sierpnia 1905 roku w Arsenale w Cherbourgu wraz z ośmioma siostrzanymi jednostkami zbudowanymi w tej stoczni (numer stoczniowy Q20). Stępkę okrętu położono w 1906 roku, a zwodowany został 18 kwietnia 1908 roku. Nazwa okrętu nawiązywała do ósmego miesiąca we francuskim kalendarzu rewolucyjnym. Jednostka otrzymała numer taktyczny Q54 i kod identyfikacyjny FL.
Dane taktyczno-techniczne.
Charakterystyka ogólna.
„Floréal” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. W kadłubie sztywnym znajdowały się dwa zbiorniki wody słodkiej o pojemności 1800 litrów, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów, a kompensacyjny zbiornik pierścieniowego luku wyrzutni torpedowej mieścił 390 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Fulmen d’Arsonval po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Binokularowy i dwuobiektywowy peryskop nocny miał długość 2,5 metra oraz średnicę 140 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Floréal” został wcielony do służby w Marine nationale 16 czerwca 1909 roku. We wrześniu okręt pokonał trasę Cherbourg – Brest i z powrotem. 31 grudnia dowodzący jednostką Carré otrzymał awans na stopień kpt. mar. (fr. "lieutenant de vaisseau"). 27 marca 1910 roku wracający z ćwiczeń „Floréal” zderzył się w basenie portu w Cherbourgu z okrętem podwodnym „Français”, uszkadzając rufę ponad linią wodną. 15 kwietnia nowym dowódcą okrętu został mianowany kpt. mar. Eugène-Charles-Joseph Moysan.
22 grudnia 1911 roku podczas rejsu na wodach kanału La Manche „Floréal” wpadł w strefę sztormowej pogody, w wyniku czego musiał szukać schronienia w Hawrze. Okręt doznał poważnych uszkodzeń zbiorników balastowych i sterów głębokości.
8 czerwca 1912 roku „Floréal”, „Messidor” i „Vendémiaire” wyszły z Cherbourga, by wziąć udział w ćwiczebnym ataku na siły 3. Eskadry (w składzie sześciu pancerników i trzech krążowników), operujących w pobliżu półwyspu Cotentin. Podczas ćwiczeń pancernik „Saint Louis” staranował znajdującego się na głębokości peryskopowej „Vendémiaire”, który zatonął wraz z całą, liczącą 24 osoby załogą. We wrześniu „Floréal” wraz z pancernikiem „Carnot” i niszczycielem „Durandal” wziął udział w Cherbourgu i Breście w udanych testach telegrafu bezprzewodowego firmy Thomson.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel).
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Floréal”, „Pluviôse”, „Ventôse”, „Prairial”, „Germinal”, „Fructidor”, „Watt”, „Giffard” i „Berthelot”). Jeden z dywizjonów tworzyły „Floréal”, „Prairial” i „Watt”, a ich okrętem flagowym był niszczyciel „Francisque”. W styczniu 1914 roku dowództwo okrętu objął kpt. mar. Desprez Bourdon.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2. Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Floréal”, „Ventôse”, „Germinal”, „Watt”, „Prairial” i „Fructidor” oraz niszczyciele „Sabre” i „Francisque”) zostały przesunięte do obrony Portsmouth. „Floréal” operował stamtąd do końca września, po czym wraz z „Wattem”, „Berthelotem” i „Sabre” powrócił do Cherbourga.
19 października w związku z sygnałami o możliwym rozpoczęciu przez Niemców ofensywnych działań na Morzu Północnym, „Floréal”, „Pluviôse” i „Archimède” wraz z niszczycielem „Epée” zostały przebazowane do Calais i Dunkierki, w celu wzmocnienia 2. Flotylli okrętów podwodnych. Na przełomie 1914 i 1915 roku na okręcie zamontowano żyrokompas firmy Sperry. Przez większość 1915 roku okręt wraz z siostrzanymi jednostkami nadal prowadził służbę patrolową na wodach Kanału. Na początku września 1915 roku dywizjon okrętów podwodnych w składzie: „Floréal”, „Watt” i „Berthelot” wraz z niszczycielem „Francisque” przerzucony został do La Rochelle, by prowadzić operacje przeciw U-Bootom; od 22 września te zadania realizował z bazy w Breście. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz.
W marcu 1916 roku okręt przeszedł do Brestu, a następnie wypłynął w rejs na Morze Egejskie, by uczestniczyć w blokadzie cieśnin tureckich. „Floréal” prowadził operacje na tych wodach do lata 1918 roku, jednak nie zanotował żadnych osiągnięć bojowych. 1 sierpnia o godzinie 19:00 jednostka wyszła w rejs do Tarentu w eskorcie niszczyciela „Baliste”. 2 sierpnia o 1:45 francuskie okręty dostrzegły na kursie dwa statki, z których jeden (brytyjski uzbrojony parowiec HMS „Hazel”) wykonał nagły zwrot i mimo wysyłania sygnałów ostrzegawczych przez niszczyciel zderzył się z „Floréalem”. O 2:10 „Baliste” wziął na hol zachowujący pływalność okręt podwodny, biorąc na pokład 13 członków załogi, i wyruszył w kierunku Salonik. O 3:25 „Floréal” jednak zaczął tonąć i holujący go niszczyciel podjął z niego resztę załogi; okręt podwodny zatonął na pozycji . W feralnym rejsie na pokładzie jednostki przebywało 26 osób (nikt nie zginął).
4 lutego 1919 roku w Tulonie odbyła się rozprawa przed sądem wojskowym w sprawie utraty okrętu, która zakończyła się uniewinnieniem dowódcy „Floréala”, kpt. mar. Férauda.

</doc>
<doc id="3873758" url="https://pl.wikipedia.org/wiki?curid=3873758" title="Salatín">
Salatín



</doc>
<doc id="3873764" url="https://pl.wikipedia.org/wiki?curid=3873764" title="Joe Slovo">
Joe Slovo

Joe Slovo, właśc. "Yossel Mashel Slovo" (ur. 23 maja 1926 w Abelach, zm. 6 stycznia 1995 w Johannesburgu) – południowoafrykański prawnik i działacz polityczny.
Urodził się w żydowskiej rodzinie na Litwie. W 1935 jego rodzina wyemigrowała do Południowej Afryki. W wieku 13 lat opuścił szkołę, 3 lata później wstąpił do Południowoafrykańskiej Partii Komunistycznej, która wówczas była jedyną wielorasową organizacją w RPA. Po odbyciu służby wojskowej studiował prawo na University of Witwatersrand, gdzie zaprzyjaźnił się z Nelsonem Mandelą. W 1950 partia komunistyczna została zdelegalizowana, a Slovo otrzymał w 1954 zakaz działalności politycznej, w związku z czym zaczął udzielać porad prawnych czarnym dysydentom. W 1955 pomógł działaczom Afrykańskiego Kongresu Narodowego założyć , a w 1961 pracował przy formowaniu jej zbrojnego skrzydła – Umkhonto we Sizwe ("Włócznia Narodu"). Po aresztowaniu w 1963 liderów Afrykańskiego Kongresu Narodowego wyemigrował, kontynuując działalność w Południowoafrykańskiej Partii Komunistycznej, której 1984–1987 (i ponownie 1991–1995 r.) był przewodniczącym, a 1987–1991 sekretarzem generalnym. Po wypuszczeniu z więzienia Nelsona Mandeli w 1990, Slovo wrócił do Johannesburga. W 1994 został ministrem gospodarki w pierwszym wielorasowym rządzie RPA.
W 1993 znalazł się na drugim miejscu na liście osób, które Clive Derby-Lewis polecił zabić Januszowi Walusiowi.

</doc>
<doc id="3873765" url="https://pl.wikipedia.org/wiki?curid=3873765" title="Za zasługi dla obronności kraju">
Za zasługi dla obronności kraju



</doc>
<doc id="3873766" url="https://pl.wikipedia.org/wiki?curid=3873766" title="Prairial (1908)">
Prairial (1908)

Prairial (Q55) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt miał wyporność 404 ton w położeniu nawodnym i 553 ton pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Prairial” został zwodowany 26 września 1908 roku w stoczni Arsenal de Cherbourg w Cherbourgu, a do służby w Marine nationale wcielono go 16 czerwca 1909 roku. Uczestniczył w działaniach wojennych, operując na wodach kanału La Manche i Oceanie Atlantyckim. Okręt zatonął 29 kwietnia 1918 roku nieopodal Hawru, po kolizji z brytyjskim parowcem „Tropic”.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i wygaszenia kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Prairial” został zamówiony 26 sierpnia 1905 roku w Arsenale w Cherbourgu wraz z ośmioma siostrzanymi jednostkami zbudowanymi w tej stoczni (numer stoczniowy Q21). Stępkę okrętu położono 8 października 1905 roku, a zwodowany został 26 września 1908 roku. Nazwa okrętu nawiązywała do dziewiątego miesiąca we francuskim kalendarzu rewolucyjnym. Jednostka otrzymała numer taktyczny Q55 i kod identyfikacyjny PL.
Dane taktyczno-techniczne.
Charakterystyka ogólna.
„Prairial” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. W kadłubie sztywnym znajdowały się dwa zbiorniki wody słodkiej o pojemności 1800 litrów, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów, a kompensacyjny zbiornik pierścieniowego luku wyrzutni torpedowej mieścił 390 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Fulmen d’Arsonval po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Binokularowy i wieloobiektywowy peryskop nocny miał długość 2,5 metra oraz średnicę 140 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona o długości 3,67 metra każda, a także mosiężna boja ratunkowa, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Prairial” został wcielony do służby w Marine nationale 16 czerwca 1909 roku. Pierwszym dowódcą okrętu został kpt. mar. (fr. "lieutenant de vaisseau") Carré. We wrześniu okręt pokonał trasę Cherbourg – Calais i z powrotem. 23 sierpnia 1910 roku dowodzona przez kpt. mar. Decaux jednostka zderzyła się w porcie w Cherbourgu z barką i musiała trafić do stoczni na remont. Decyzją prezydenta Francji Armanda Fallièresa z 1 września dowództwo „Prairiala” objął kpt. mar. Marie-Joseph-Léon Latron. Na początku 1911 roku „Prairial” wraz z okrętem pancernym „Bouvines” przeprowadził udane testy telegrafu bezprzewodowego firmy Thomson, po których we wrześniu ministerstwo nakazało instalację tego urządzenia na pokładach siostrzanych jednostek „Pluviôse”, „Ventôse”, „Germinal” i „Thermidor”.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel).
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Prairial”, „Pluviôse”, „Ventôse”, „Floréal”, „Germinal”, „Fructidor”, „Watt”, „Giffard” i „Berthelot”). Jeden z dywizjonów tworzyły „Prairial”, „Floréal” i „Watt”, a ich okrętem flagowym był niszczyciel „Francisque”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2. Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Prairial”, „Ventôse”, „Germinal”, „Floréal”, „Watt” i „Fructidor” oraz niszczyciele „Sabre” i „Francisque”) zostały przesunięte do obrony Portsmouth. „Prairial” operował stamtąd do końca września, po czym powrócił do Francji.
Na przełomie 1914 i 1915 roku na okręcie zamontowano żyrokompas firmy Sperry. Przez większość 1915 roku okręt wraz z siostrzanymi jednostkami nadal prowadził służbę patrolową na wodach Kanału. W maju 1915 roku dywizjon okrętów podwodnych w składzie: „Prairial”, „Fructidor” i „Thermidor” wraz z niszczycielem „Sabre” przerzucony został do Hawru, by prowadzić operacje przeciw U-Bootom. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz. W późniejszym czasie okręt został przeniesiony do dywizjonu 3. eskadry okrętów podwodnych w Bretanii, a następnie do dywizjonu eskadry okrętów podwodnych w Normandii.
29 kwietnia 1918 roku o godzinie 02:30 „Prairial” wyszedł z Hawru w eskorcie ścigacza okrętów podwodnych C-11 do wyznaczonego sektora na kolejną misję przeciw wrogim okrętom podwodnym. Ścigacz towarzyszący jednostce płynął z jej lewej burty w odległości około jednego kabla (ok. 185 metrów), zwiększając ją później do dwóch kabli. Wkrótce dowódca okrętu podwodnego otrzymał meldunek o zbliżających się z prawej strony dwóch niszczycielach oraz statku handlowym, po czym zarządził zwrot w prawo, by zbliżyć się i wymienić sygnały rozpoznawcze. Przy widoczności nie przekraczającej 50 metrów „Prairial” przeszedł równolegle do niszczycieli, po czym zaczął wykonywać zwrot w lewo, by powrócić na poprzedni kurs i zbliżyć się do C-11. Za chwilę zaobserwowano w bliskiej odległości brytyjski parowiec „Tropic”, który o 3:48 staranował okręt z prawej burty pod kątem 30°, w odległości 5 metrów od stewy dziobowej. „Prairial” obrócił się wokół dziobu brytyjskiego statku i zaczął tonąć z przegłębieniem dziobowym. Towarzyszący parowcowi niszczyciel HMS „Scott” zdołał uratować jedynie siedmiu członków załogi okrętu podwodnego – pozostałych 19 zginęło, w tym dowódca, kpt. mar. Le Moullec. Prócz dowódcy śmierć na pokładzie „Prairiala” ponieśli: drugi oficer Ferey oraz marynarze o nazwiskach Prigent, Fossey, Busson, Le Berme, Lalanne, Ferlier, Martelot, Bastien, Dumas, Chuquet, Leroux, Fournier, Treffel, Delasalle, Michel, Queran i Adam. Do zdarzenia doszło na pozycji .
Przeprowadzone później dochodzenie doprowadziło do przyjęcia wniosku, że przyczyną katastrofy był zbieg niesprzyjających okoliczności (zła widoczność, niekorzystne warunki pogodowe, skupienie dużej liczby jednostek na niewielkim akwenie i niesprawność żyrokompasu); dowódca został uznany za niewinnego w doprowadzeniu do utraty okrętu.

</doc>
<doc id="3873779" url="https://pl.wikipedia.org/wiki?curid=3873779" title="Messidor (1908)">
Messidor (1908)

Messidor (Q56) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Messidor” został zwodowany 24 grudnia 1908 roku w stoczni Arsenal de Cherbourg w Cherbourgu, a do służby w Marine nationale wcielono go 30 listopada 1909 roku. Służył początkowo na wodach kanału La Manche, a następnie uczestniczył w działaniach wojennych na Morzu Śródziemnym. Jednostka została skreślona z listy floty w listopadzie 1919 roku i sprzedana w celu złomowania we wrześniu 1922 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu "Sirène" zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się zdatnych do montażu na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym oprócz zalet takich jak duża prędkość nawodna i niezawodność miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowej konstrukcji, nazwanych od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Messidor” został zamówiony 26 sierpnia 1905 roku w Arsenale w Cherbourgu, wraz z ośmioma siostrzanymi jednostkami zbudowanymi w tej stoczni (numer stoczniowy Q22). Stępkę okrętu położono w 1906 roku, a zwodowany został 24 grudnia 1908 roku. Nazwa nawiązywała do dziesiątego miesiąca we francuskim kalendarzu rewolucyjnym. Jednostka otrzymała numer taktyczny Q56 i kod identyfikacyjny ME.
Dane taktyczno-techniczne.
Charakterystyka ogólna.
„Messidor” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. W kadłubie sztywnym znajdowały się dwa zbiorniki wody słodkiej o pojemności 1800 litrów, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem, produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Brequet z Paryża. Prędkość obrotowa wynosiła od 160 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych z niezależnym wzbudzeniem i uzwojenie kompensujące połączone szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy T.E.M. po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Monookularowy i wieloobiektywowy peryskop nocny miał długość 2,5 metra oraz średnicę 114 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Messidor” został wcielony do służby w Marine nationale 30 listopada 1909 roku. Po 15 lutego 1909 roku z okrętu zdemontowano dziobową wyrzutnię torped i od tamtej pory był wyposażony jedynie w sześć zewnętrznych wyrzutni. 12 lipca 1910 roku w Cherbourgu „Messidor” wraz z okrętem podwodnym „Français” wziął udział w udanych testach telefonii podwodnej. Decyzją prezydenta Francji Armanda Fallièresa z 29 listopada 1910 roku dowództwo stacjonującego w Cherbourgu „Messidora” objął kpt. mar. (fr. "lieutenant de vaisseau") Hoger-Guillaume-André Dumont.
8 czerwca 1912 roku „Messidor”, „Floréal” i „Vendémiaire” wyszły z Cherbourga, by wziąć udział w ćwiczebnym ataku na siły 3. Eskadry (w składzie sześciu pancerników i trzech krążowników), operujących w pobliżu półwyspu Cotentin. Podczas ćwiczeń pancernik „Saint Louis” staranował znajdującego się na głębokości peryskopowej „Vendémiaire”, który zatonął wraz z całą 24-osobową załogą.
W 1912 roku zmieniono taktykę użycia jednostek typu "Pluviôse", które razem z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację niszczyciel). 2 listopada 1912 roku „Messidor” i „Fresnel” wyszły z Algieru i skierowały się w stronę Tulonu, kiedy na wysokości Balearów napotkały gwałtowny sztorm, który spowodował rozdzielenie się okrętów i ich samotne dotarcie do portu przeznaczenia.
27 kwietnia 1913 roku nieopodal Tulonu wystrzelona przez „Messidora” torpeda z powodu zablokowanego steru głębokości wykonała pod wodą okrąg i uderzyła w okręt. Dowódca jednostki, którym był kpt. mar. Chalvignac, natychmiast wydał rozkaz powrotu do bazy, w której nurkowie stwierdzili jedynie uszkodzenie kilu.
Tuż przed wybuchem I wojny światowej „Messidor” znajdował się w składzie bazującej w Tulonie 1. Flotylli okrętów podwodnych (wraz z siostrzanymi okrętami „Ampère”, „Cugnot”, „Fresnel”, „Gay-Lussac”, „Monge” i „Papin” oraz niszczycielami „Arbalète”, „Arc” i „Hallebarde”).
I wojna światowa.
W momencie wybuchu wojny jednostki 1. Flotylli przechodziły bieżące remonty i serwis mechanizmów okrętowych (m.in. oczyszczano podwodne części kadłubów). Po ich zakończeniu okręty typu "Pluviôse" otrzymały zadanie obrony swojej bazy w Tulonie, zaś 2. Flotylla (składająca się z jednostek typu "Brumaire") została skierowana do działań ofensywnych u wybrzeży Austro-Węgier. Wobec problemów technicznych nękających okręty typu "Brumaire" do działań u wybrzeży nieprzyjaciela musiały przystąpić także jednostki typu "Pluviôse", które zostały przerzucone na Maltę. 3 października 1914 roku z Valletty na holu „Foudre” i transportowca wyszły w morze „Messidor” i „Gay-Lussac”, eskortowane przez niszczyciele „Arbalète” i „Dehorter”. Celem okrętów była blokada portów Antivari i Cattaro, która zakończyła się bez efektów 8 października. Kolejny patrol na wodach Zatoki Kotorskiej „Messidor” rozpoczął 21 października, po czym 24 października powrócił na Maltę.
Na początku listopada okręt został wyposażony w relingi przeciwminowe. Okręt wraz z siostrzanymi jednostkami prowadził naprzemiennie z Malty żmudne i bezowocne patrole pod Cattaro do maja 1915 roku, kiedy to do wojny po stronie Ententy przystąpiły Włochy. 24 maja „Messidor”, „Ampère”, „Cugnot”, „Fresnel” i „Monge” w eskorcie dwóch niszczycieli wyszły z Malty i udały się do Brindisi, tworząc tam razem z dwoma dywizjonami niszczycieli oraz brytyjskimi okrętami podwodnymi Samodzielną Flotyllę, która miała podlegać włoskiemu dowództwu. Wkrótce do flotylli w Brindisi dołączyły „Gay-Lussac” i „Papin”, przez co cała francuska 1. Flotylla znalazła się na Adriatyku. Zadaniem francuskich okrętów była obrona podejść do bazy, stałe patrolowanie Zatoki Kotorskiej i ochrona większych jednostek Regia Marina.
18 sierpnia 1915 roku przebywający na patrolu w pobliżu wysp Pelagosa „Messidor” nie został powiadomiony o ewakuacji włoskich wojsk z archipelagu i rozpoczął atak na zauważony krążownik eskortowany przez niszczyciele, w ostatniej chwili przerywając go po poprawnym rozpoznaniu sojuszniczych jednostek (niedoszłym celem okazał się brytyjski krążownik lekki HMS „Bristol”).
W trzecim kwartale 1915 roku na okręcie zamontowano działo pokładowe kalibru 37 mm jako konsekwencję wydanego 18 września przez dowództwo rozkazu dopuszczającego wykonywanie ataków na wrogie statki handlowe. Jednostka wraz z siostrzanymi okrętami dalej przeprowadzała bezowocne rejsy dozorowe pod portami Cattaro i Pola, które spotykały się coraz częściej z przeciwdziałaniem sił lotniczych i morskich przeciwnika. Operacje przeplatane były przeprowadzanymi w Tarencie okresowymi remontami i oczyszczaniem podwodnej części kadłuba.
W ciągu 1916 roku wszystkie jednostki typu "Pluviôse" operujące z Brindisi przeszły kolejno remonty w macierzystej bazie w Tulonie; na „Messidorze” przeprowadzono go w październiku. 4 sierpnia francuskie Ministerstwo Marynarki wydało rozkaz wycofania z Adriatyku jednostek typu "Pluviôse" i zastąpienie ich nowocześniejszymi, napędzanymi silnikami Diesla okrętami podwodnymi, jednak wobec nieprzygotowania tych ostatnich do prowadzenia działań ostatecznie 29 sierpnia rozkaz odpłynięcia do Gibraltaru anulowano. W październiku większość parowych okrętów podwodnych jednak wycofano z Adriatyku – w Brindisi pozostały jedynie „Cugnot” i „Gay-Lussac”. Podczas służby na Morzu Adriatyckim dowództwo okrętu sprawował kpt. mar. G. Walser, który otrzymał za zasługi wojenne order Legii Honorowej. Wysłużony okręt doczekał zakończenia wojny, pełniąc służbę patrolową wokół własnych baz i przechodząc konieczne remonty.
Koniec służby.
Okręt został skreślony z listy floty w 12 listopada 1919 roku. Kadłub jednostki wykorzystywano następnie do prób z wybuchami podwodnymi. 23 września 1922 roku został sprzedany osobie prywatnej w celu złomowania za kwotę 44 500 franków, po czym rozebrany w Tulonie.

</doc>
<doc id="3873786" url="https://pl.wikipedia.org/wiki?curid=3873786" title="Ośrodki treningowe na Euro 2012">
Ośrodki treningowe na Euro 2012



</doc>
<doc id="3873788" url="https://pl.wikipedia.org/wiki?curid=3873788" title="CLJ">
CLJ



</doc>
<doc id="3873789" url="https://pl.wikipedia.org/wiki?curid=3873789" title="Thermidor (1909)">
Thermidor (1909)

Thermidor (Q57) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 396 ton w położeniu nawodnym i 551 ton pod wodą, a jego główną bronią było sześć torped kalibru 450 mm wystrzeliwanych z sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Thermidor” został zwodowany 3 lipca 1909 roku w stoczni Arsenal de Cherbourg w Cherbourgu, a do służby w Marine nationale wcielono go 13 lipca 1910 roku. Uczestniczył w działaniach wojennych, operując na wodach kanału La Manche i Oceanie Atlantyckim. Jednostka została skreślona z listy floty 12 listopada 1919 roku i sprzedana w celu złomowania w maju 1921 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Thermidor” został zamówiony 26 sierpnia 1905 roku w Arsenale w Cherbourgu wraz z ośmioma siostrzanymi jednostkami zbudowanymi w tej stoczni (numer stoczniowy Q23). Stępkę okrętu położono w 1906 roku. W maju 1909 roku kpt. mar. (fr. "lieutenant de vaisseau") Frochen został wyznaczony do nadzorowania zakończenia budowy okrętu. Jednostka została zwodowana 3 lipca 1909 roku. Nazwa okrętu nawiązywała do 11. miesiąca we francuskim kalendarzu rewolucyjnym. Jednostka otrzymała numer taktyczny Q57 i kod identyfikacyjny TR. Konstrukcja okrętu różniła się od pozostałych jednostek tego typu ze względu na zmienione wymiary zbiorników balastowych, które znalazły się później w tej formie na jednostkach typu "Brumaire".
Dane taktyczno-techniczne.
Charakterystyka ogólna.
„Thermidor” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 52,15 metra (51,37 metra na wodnicy), szerokość 5,42 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 156 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Dwa zbiorniki wody słodkiej o pojemności 2200 litrów znajdowały się poza kadłubem sztywnym, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3370 litrów, a zbiornik zastępczy montowany na dziobie zamiast torpedy mieścił 530 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 396 ton, a w zanurzeniu 551 ton. Zapas pływalności wynosił 28%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Brequet z Paryża. Prędkość obrotowa wynosiła od 160 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych z niezależnym wzbudzeniem i uzwojenie kompensujące połączone szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Tudor po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie i wyposażenie.
Okręt wyposażony był w sześć zewnętrznych wyrzutni torped kalibru 450 mm: dwie po obu stronach kiosku (odchylone o 7° od osi symetrii okrętu), dwie na rufie (odchylone o 5° od osi symetrii okrętu) i umieszczone na zbiornikach balastowych poniżej pokładu kiosku dwie systemu Drzewieckiego, z łącznym zapasem 6 torped modèle 1906. Torpeda miała długość 5,07 metra, zaś jej masa wynosiła 646 kg.
Jednostka wyposażona była w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Monookularowy i wieloobiektywowy peryskop nocny miał długość 2,5 metra oraz średnicę 114 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Thermidor” został wcielony do służby w Marine nationale 13 lipca 1910 roku. W sierpniu tego roku jednostka odbyła rejs na trasie Cherbourg – Hawr – Dieppe – Boulogne-sur-Mer – Dunkierka – Cherbourg. Decyzją prezydenta Francji Armanda Fallièresa z 25 sierpnia 1911 roku dowództwo okrętu objął w Calais kpt. mar. Numa-Fernand-Georges Combet.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel). 10 czerwca 1913 roku wchodzący do Cherbourga „Thermidor” uderzył w stojącego w basenie portowym „Watta”, w wyniku czego oba okręty zostały uszkodzone. W październiku nowym dowódcą jednostki został mianowany kpt. mar. Richard.
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu, zaś „Thermidor” został przyporządkowany do również bazującej w Cherbourgu 3. Flotylli (w jej skład wchodziły również „Archimède”, „Montgolfier”, „Foucault”, „Franklin” i „Amiral Bourgois”). Jeden z dywizjonów tworzyły „Thermidor”, „Archimède” i „Amiral Bourgois”, a ich okrętem flagowym był niszczyciel „Epée”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2 Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Fructidor”, „Ventôse”, „Germinal”, „Watt”, „Prairial” i „Floréal” oraz niszczyciele „Sabre” i „Francisque”) zostały przesunięte do obrony Portsmouth, przybywając do portu 2 września. Pod koniec września sojusznicy ustalili, że dywizjon w składzie „Thermidor”, „Fructidor” i „Giffard” wraz z „Francisque” pozostanie w Portsmouth, zaś reszta okrętów typu "Pluviôse" powróci do Francji. W ciągu kolejnych miesięcy jednostki stacjonujące w Portsmouth były zastępowane przez inne, a same przechodziły w tym czasie konieczne remonty w stoczniach francuskich.
Na przełomie 1914 i 1915 roku na okręcie zamontowano żyrokompas firmy Sperry. Przez cały 1915 rok okręt wraz z siostrzanymi jednostkami nadal prowadził służbę patrolową na wodach Kanału. W maju 1915 roku dywizjon okrętów podwodnych w składzie: „Thermidor”, „Fructidor” i „Prairial” wraz z niszczycielem „Sabre” przerzucony został do Hawru, by prowadzić operacje przeciw U-Bootom. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz. Pełniąc tę służbę wysłużony okręt doczekał zakończenia wojny.
Podczas wojny na okręcie zainstalowano działo pokładowe kalibru 75 mm, osadzone na łożu modèle 1916. Jednostka zyskała też osłonę sterówki, komin został osadzony na stałe, zamontowano też niskie anteny radiowe.
Koniec służby.
„Thermidor” został skreślony z listy floty 12 listopada 1919 roku. 23 maja 1921 roku został sprzedany osobie prywatnej w celu złomowania za kwotę 43 150 franków, po czym rozebrany w Cherbourgu.

</doc>
<doc id="3873791" url="https://pl.wikipedia.org/wiki?curid=3873791" title="Fructidor (1909)">
Fructidor (1909)

Fructidor (Q58) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było sześć torped kalibru 450 mm wystrzeliwanych z sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Fructidor” został zwodowany 13 listopada 1909 roku w stoczni Arsenal de Cherbourg w Cherbourgu, a do służby w Marine nationale wcielono go 29 czerwca 1910 roku. Uczestniczył w działaniach wojennych, operując na wodach kanału La Manche i Oceanie Atlantyckim. Jednostka została skreślona z listy floty 12 listopada 1919 roku i sprzedana w celu złomowania w maju 1921 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Fructidor” został zamówiony 26 sierpnia 1905 roku w Arsenale w Cherbourgu wraz z ośmioma siostrzanymi jednostkami zbudowanymi w tej stoczni (numer stoczniowy Q24). Stępkę okrętu położono w 1906 roku. W sierpniu 1909 roku kpt. mar. (fr. "lieutenant de vaisseau") M.-L. Sibeud został zdjęty z krążownika „Victor Hugo” i wyznaczony do nadzorowania zakończenia budowy okrętu. Jednostka została zwodowana 13 listopada 1909 roku. Nazwa okrętu nawiązywała do 12. miesiąca we francuskim kalendarzu rewolucyjnym. Jednostka otrzymała numer taktyczny Q58 i kod identyfikacyjny FR.
Dane taktyczno-techniczne.
Charakterystyka ogólna.
„Fructidor” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Dwa zbiorniki wody słodkiej o pojemności 2200 litrów znajdowały się poza kadłubem sztywnym, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów, a zbiornik zastępczy montowany na dziobie zamiast torpedy mieścił 530 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Brequet z Paryża. Prędkość obrotowa wynosiła od 160 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych z niezależnym wzbudzeniem i uzwojenie kompensujące połączone szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Tudor po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie i wyposażenie.
Okręt wyposażony był w sześć zewnętrznych wyrzutni torped kalibru 450 mm: dwie po obu stronach kiosku (odchylone o 7° od osi symetrii okrętu), dwie na rufie (odchylone o 5° od osi symetrii okrętu) i umieszczone na pokładzie rufowym dwie systemu Drzewieckiego, z łącznym zapasem 6 torped modèle 1906. Torpeda miała długość 5,07 metra, zaś jej masa wynosiła 646 kg.
Jednostka wyposażona była w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Binokularowy i dwuobiektywowy peryskop nocny miał długość 2,5 metra oraz średnicę 140 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Fructidor” został wcielony do służby w Marine nationale 29 czerwca 1910 roku. We wrześniu 1911 roku rozkaz objęcia dowództwa okrętu otrzymał kpt. mar. Changeux.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel).
28 czerwca 1913 roku na dowódcę „Fructidora” został wyznaczony kpt. mar. Mars.
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Fructidor”, „Pluviôse”, „Ventôse”, „Germinal”, „Prairial”, „Floréal”, „Watt”, „Giffard” i „Berthelot”). Jeden z dywizjonów tworzyły „Fructidor”, „Ventôse” i „Germinal”, a ich okrętem flagowym był niszczyciel „Sabre”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2 Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Fructidor”, „Ventôse”, „Germinal”, „Watt”, „Prairial” i „Floréal” oraz niszczyciele „Sabre” i „Francisque”) zostały przesunięte do obrony Portsmouth, przybywając do portu 2 września. Pod koniec września sojusznicy ustalili, że dywizjon w składzie „Fructidor”, „Giffard” i „Thermidor” wraz z „Francisque” pozostanie w Portsmouth, zaś reszta okrętów typu "Pluviôse" powróci do Francji. W ciągu kolejnych miesięcy jednostki stacjonujące w Portsmouth były zastępowane przez inne, a same przechodziły w tym czasie konieczne remonty w stoczniach francuskich.
Na przełomie 1914 i 1915 roku na okręcie zamontowano żyrokompas firmy Sperry. Przez cały 1915 rok okręt wraz z siostrzanymi jednostkami nadal prowadził służbę patrolową na wodach Kanału. W maju 1915 roku dywizjon okrętów podwodnych w składzie: „Fructidor”, „Prairial” i „Thermidor” wraz z niszczycielem „Sabre” przerzucony został do Hawru, by prowadzić operacje przeciw U-Bootom. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz. Pełniąc tę służbę wysłużony okręt doczekał zakończenia wojny.
Podczas wojny na okręcie zainstalowano działo pokładowe kalibru 75 mm, osadzone na łożu modèle 1916. Jednostka zyskała też osłonę sterówki, a komin został osadzony na stałe.
Koniec służby.
„Fructidor” został skreślony z listy floty 12 listopada 1919 roku. 23 maja 1921 roku został sprzedany w celu złomowania, po czym rozebrany w Cherbourgu.

</doc>
<doc id="3873793" url="https://pl.wikipedia.org/wiki?curid=3873793" title="Pełziec afrykański">
Pełziec afrykański

Pełziec afrykański ("Salpornis salvadori") – gatunek małego ptaka z rodziny pełźców (Salpornithidae). Występuje w Afryce Subsaharyjskiej. Nie jest zagrożony wyginięciem.
Taksonomia.
Po raz pierwszy gatunek opisał portugalski zoolog José Vicente Barbosa du Bocage w 1878 na łamach "Jornal de sciencias mathematicas, physicas e naturaes". Holotyp pochodził z Angoli. Autor nadał nowemu gatunkowi nazwę "Hylypsornis salvadori". Obecnie (2021) Międzynarodowy Komitet Ornitologiczny umieszcza pełźca afrykańskiego w rodzaju "Salpornis" jako odrębny gatunek, wyróżnia cztery podgatunki. Zależnie od klasyfikacji, "S. salvadori" bywa uznawany również za podgatunek pełźca indyjskiego ("S. spilonotus"). Przedstawiciele obydwu gatunków różnią się pieśnią.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi około 15 cm; masa ciała 13,5–16 g. Wymiary szczegółowe podane w mm przedstawia poniższa tabela (liczba osobników "S. s. emini" – 16; "S. s. erlangeri" – 13; "S. s. salvadori" – 21):
Ekologia i zachowanie.
Środowiskiem życia pełźców afrykańskich są głównie zadrzewienia "Brachystegia" i "Julbernardia". Pożywienie wyszukują w korze drzew, poruszając się po pniu po spiralnym torze. Zjadają ćmy, gąsienice, chrząszcze, pluskwiaki i pajęczaki. Okres składania jaj trwa od sierpnia do października. Gniazdo ma formę otwartego kubeczka o wysokich ściankach, zbudowane jest z traw, owłosionych łodyg, ogonków liści, porostów, kory i kawałków drewna, spojonych pajęczynami i miękkim materiałem roślinnym. Zwykle umieszczone jest 3–12 m nad ziemią. Zniesienie liczy 2 lub 3 jaja. Wysiaduje jedynie samica, karmiona przez samca. Młodymi zajmują się obydwa ptaki z pary; pisklęta otrzymują głównie ćmy i gąsienice.
Status.
IUCN uznaje pełźca afrykańskiego za gatunek najmniejszej troski (LC, "Least Concern") od 2016 roku; wcześniej gatunek nie był klasyfikowany jako osobny gatunek. Trend liczebności populacji uznawany jest za spadkowy.

</doc>
<doc id="3873805" url="https://pl.wikipedia.org/wiki?curid=3873805" title="Tuffé-Val-de-la-Chéronne">
Tuffé-Val-de-la-Chéronne

Tuffé-Val-de-la-Chéronne – gmina we Francji, w regionie Kraj Loary, w departamencie Sarthe. W 2013 roku populacja ludności wynosiła 1744 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Saint-Hilaire-le-Lierru oraz Tuffé. Siedzibą gminy została miejscowość Tuffé.

</doc>
<doc id="3873807" url="https://pl.wikipedia.org/wiki?curid=3873807" title="Tuffé Val de la Chéronne">
Tuffé Val de la Chéronne



</doc>
<doc id="3873808" url="https://pl.wikipedia.org/wiki?curid=3873808" title="Vendémiaire (1910)">
Vendémiaire (1910)

Vendémiaire (Q59) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Vendémiaire” został zwodowany 7 lipca 1910 roku w stoczni Arsenal de Cherbourg w Cherbourgu, a do służby w Marine nationale wcielono go 4 lutego 1911 roku. 8 czerwca 1912 roku nieopodal przylądka La Hague okręt został staranowany i zatopiony wraz z całą załogą przez francuski przeddrednot „Saint Louis”. Wrak jednostki został odnaleziony w 2016 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu "Sirène" zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się zdatnych do montażu na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym oprócz zalet takich jak duża prędkość nawodna i niezawodność miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowej konstrukcji, nazwanych od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Vendémiaire” został zamówiony 26 sierpnia 1905 roku w Arsenale w Cherbourgu, wraz z ośmioma siostrzanymi jednostkami zbudowanymi w tej stoczni (numer stoczniowy Q25). Stępkę okrętu położono w 1906 roku, a zwodowany został 7 lipca 1910 roku. Nazwa nawiązywała do pierwszego miesiąca we francuskim kalendarzu rewolucyjnym. Jednostka otrzymała numer taktyczny Q59 i kod identyfikacyjny VE. Podczas przeprowadzonych 19 grudnia 1910 roku prób okręt zanurzył się w czasie 8 minut na głębokość 9 metrów, by w ciągu następnych 40 sekund osiągnąć głębokość 45 metrów; manewr wynurzenia z głębokości 9 metrów do chwili uruchomienia maszyn parowych trwał 18 minut. 
Dane taktyczno-techniczne.
Charakterystyka ogólna.
„Vendémiaire” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Dwa zbiorniki wody słodkiej o pojemności 2200 litrów znajdowały się poza kadłubem sztywnym, zaś w luku między maszynami znajdował się rezerwowy cylindryczny zbiornik na 1280 litrów; trzy zbiorniki wyrównawcze miały pojemność 3950 litrów, a kompensacyjny zbiornik pierścieniowego luku wyrzutni torpedowej mieścił 390 litrów.
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z dwóch oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem, produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Brequet z Paryża. Prędkość obrotowa wynosiła od 160 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych z niezależnym wzbudzeniem i uzwojenie kompensujące połączone szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Tudor po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Okręt wyposażony był w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Binokularowy i dwuobiektywowy peryskop nocny miał długość 2,5 metra oraz średnicę 114 mm i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Vendémiaire” został wcielony do służby w Marine nationale 4 lutego 1911 roku. Jego pierwszym dowódcą został kpt. mar. (fr. "lieutenant de vaisseau") de Meaux. 1 kwietnia 1912 roku dowództwo okrętu objął kpt. mar. M. Prioul.
Rankiem 8 czerwca 1912 roku o godzinie 4:00 dowodzony przez kpt. mar. Prioula „Vendémiaire”, a także „Floréal” i „Messidor” wyszły z Cherbourga, by wziąć udział w ćwiczebnym ataku na siły 3. Eskadry (w składzie sześciu pancerników i trzech krążowników), operujących w pobliżu półwyspu Cotentin. Około 6:00 okręt przeprowadził ćwiczebny atak torpedowy na przeddrednot „Saint Louis”, a po 15 minutach, płynąc na głębokości peryskopowej, znalazł się na skutek silnych prądów na kursie pancernika. Płynący nieopodal przylądka La Hague pancernik staranował „Vendémiaire”, który został przecięty na pół i zatonął wraz z całą, 24-osobową załogą. Z załogi okrętu podwodnego ocalał st. mar. (fr. "quartier-maître") Caugan, który został wysłany po prowiant i z tego powodu nie znalazł się na jednostce. „Vendémiaire” osiadł na dnie na dużej głębokości 53 metrów, co spowodowało, że nie podjęto prób jego wydobycia (jak stało się w przepadku „Pluviôse” i „Fresnela”).
Lista ofiar.
Zestawienie na podstawie i :
Upamiętnienie i odnalezienie wraku okrętu.
Katastrofę „Vendémiaire” upamiętnia wzniesiony nieopodal latarni morskiej w Auderville pamiątkowy krzyż. W 2016 roku ekipa nurków z Omonville-la-Rogue odkryła spoczywający na głębokości 70 metrów wrak jednostki.

</doc>
<doc id="3873809" url="https://pl.wikipedia.org/wiki?curid=3873809" title="Maciej Trojan">
Maciej Trojan

Maciej Piotr Trojan – polski psycholog, doktor habilitowany nauk społecznych w zakresie psychologii, nauczyciel akademicki Uniwersytetu Warszawskiego i Uniwersytetu Mikołaja Kopernika w Toruniu.
Życiorys.
W 1996 ukończył w Uniwersytecie Warszawskim studia w zakresie psychologii. W 2000 na podstawie rozprawy pt. "Standaryzacja testu otwartego pola" (Promotorem był prof. dr hab. Jan Matysiak) otrzymał na Wydziale Psychologii Uniwersytetu Warszawskiego stopień naukowy doktora nauk humanistycznych w zakresie psychologii, specjalności: etologia, psychologia porównawcza. Tam też w 2014 na podstawie dorobku naukowego oraz rozprawy pt. "Na tropie zwierzęcego umysłu" uzyskał stopień doktora habilitowanego nauk społecznych w dyscyplinie psychologia, specjalności: etologia, psychologia porównawcza. Został nauczycielem akademickim UW i Uniwersytetu Mikołaja Kopernika w Toruniu.
Współpraca międzynarodowa.
Od 2014 członek międzynarodowego zespołu do spraw programu studiów na uniwersytecie w Kioto. 

</doc>
<doc id="3873818" url="https://pl.wikipedia.org/wiki?curid=3873818" title="Wave Gotik Treffen">
Wave Gotik Treffen



</doc>
<doc id="3873820" url="https://pl.wikipedia.org/wiki?curid=3873820" title="Stosunki polsko-chińskie">
Stosunki polsko-chińskie

Stosunki polsko-chińskie – relacje międzynarodowe łączące Polskę i Chiny. Od 1949 Polska utrzymuje stosunki dyplomatyczne z Chińską Republiką Ludową. Zgodnie z zasadą jednych Chin nie uznaje natomiast oficjalnie państwowości Republiki Chińskiej, czyli Tajwanu (zwanego także Chińskim Tajpej) ale utrzymuje z nim nieformalne relacje.
Polska ambasada w Chinach znajduje się w Pekinie, a ambasada ChRL w Polsce – w Warszawie. Polskie urzędy konsularne mieszczą się w Chengdu, Kantonie, Szanghaju i Hongkongu.
Historia.
Okres do 1918.
Jednym z najwcześniej udokumentowanych stosunków polsko-chińskich była działalność misyjna jezuitów Michała Boyma, Mikołaja Smoguleckiego, Andrzeja Rudominy i Jana Chryzostoma Bąkowskiego w XVII i XVIII wieku.
Stosunki z Republiką Chińską.
Republika Chińska uznała niepodległość Polski 27 marca 1920. Jednak już od 1919 w Chinach istniały polskie konsulaty w Szanghaju i w Harbinie. Od 1922 w Harbinie mieściła się Delegatura RP (od 1931 ponownie konsulat, od 1932 w Mandżukuo, od 1936 do 1941 roku konsulat generalny (Polska uznawała niepodległość Mandżukuo w latach 1938–1941)). W marcu 1929 otwarto Poselstwo RP w Nankinie – ówczesnej stolicy Chin. W 1937, po wkroczeniu do Nankinu Japończyków, siedzibę poselstwa przeniesiono do Chongqingu, gdzie udał się chiński rząd.
5 lipca 1945 rząd Republiki Chińskiej wycofał uznanie dla rządu Rzeczypospolitej Polskiej na uchodźstwie i uznał rząd komunistyczny w Warszawie. Polscy dyplomaci dostali miesiąc na opuszczenie Chin. Nowe władze Polski otworzyły swoje przedstawicielstwo w Nankinie.
Po zwycięstwie komunistów w chińskiej wojnie domowej w 1949 rząd polski 5 października tego roku za legalne władze Chin uznał rząd nowo proklamowanej Chińskiej Republiki Ludowej. Wstrzymane zostały tym samym wszelkie oficjalne kontakty z ewakuowanym na wyspę Tajwan rządem Republiki Chińskiej.
Zobacz też: Stosunki polsko-tajwańskie
Stosunki z ChRL.
Stosunki dyplomatyczne między Chińską Republiką Ludową i Polską rozpoczęły się 5 października 1949. Misje dyplomatyczne zostały utworzone 7 października 1949. Polska, stanowiąc część obozu socjalistycznego, utrzymywała przyjazne stosunki z Chinami i współpracowała w międzynarodowych sprawach, takich jak wojna koreańska.
W latach 50. z powodu rozłamu radziecko-chińskiego stosunki między dwoma krajami uległy pogorszeniu. Mimo to Polska wspierała wniosek Chińskiej Republiki Ludowej o uzyskanie stałego miejsca Organizacji Narodów Zjednoczonych. Premier Zhou Enlai odwiedził Polskę dwukrotnie w 1950 roku.
Spośród polskich prezydentów Chiny odwiedzili Aleksander Zawadzki (1959), Wojciech Jaruzelski (1986), Aleksander Kwaśniewski (1997), Bronisław Komorowski (2011) i Andrzej Duda (2015), spośród premierów Józef Cyrankiewicz (1957), Zbigniew Messner (1988), Waldemar Pawlak (1994), Donald Tusk (2008) i Beata Szydło (2017), wizyty złożyli też liderzy Partii Robotniczej Bolesław Bierut (1954) i Edward Ochab (1956).
Pod koniec lat 80. XX w. Polska przeszła zmiany polityczne i społeczne. Zbliżyła do zachodniej liberalnej demokracji i wybrała kapitalizm rynkowy, a Chiny przystąpiły do reform gospodarczych Denga Xiaopinga.
Stosunki gospodarcze.
W ciągu lat 50. do 90. oba kraje prowadziły działalność gospodarczą z wykorzystaniem umów międzyrządowych. Roczna wartość transakcji między tymi państwami wyniosła prawie 1 mld USD w 1986.
W latach 90. podpisano umowy o handlowych płatnościach w wymienialnej walucie. Handel obniżył się z 0,322 mld USD w 1990 do 0,144 mld USD w 1991. W 1992 zaczął ponownie rosnąć. Dwustronna wymiana handlowa wzrosła bardziej w następnych latach. Do 2001 obroty handlowe między dwoma krajami szacowano na 1,242 mld USD – 29,5% wyższe niż w 2000. W 2008 polski eksport do Chin wyniósł około 1 mld USD, ale import z Chin to około 11 mld USD.
Stosunki gospodarcze Polski i ChRL dotyczą takich dziedzin, jak ochrona środowiska, finanse, maszyny rolnicze, przemysł miedziowy i górnictwo węgla kamiennego. Obejmuje to również nowe kierunki, jak wysokie technologie, przyjazne dla środowiska źródła energii, siła robocza, usługi i infrastruktura.

</doc>
<doc id="3873825" url="https://pl.wikipedia.org/wiki?curid=3873825" title="Avatar (zespół muzyczny)">
Avatar (zespół muzyczny)

 
Avatar – szwedzki zespół muzyczny, założony w 2001 roku w Göteborgu. Różnorodnie klasyfikowany, zespół w swej twórczości odwołuje się m.in. do melodic death metalu i nu metalu. Od 2012 roku skład grupy tworzą wokalista Johannes Eckerström, perkusista John Alfredsson, gitarzyści Jonas Jarlsby i Tim Öhrström oraz basista Henrik Sandelin. Do 2016 roku ukazało się sześć albumów studyjnych formacji, cieszących się, prawdopodobnie największą popularnością w Szwecji oraz Stanach Zjednoczonych.
Historia.
Grupę założyli w 2001 roku w Göteborgu, początkowo pod nazwą Lost Soul. Pierwszy skład utworzyli wokalista Johannes Eckerström, perkusista John Alfredsson, gitarzyści Jonas Jarlsby i Simon Andersson oraz basista Henrik Sandelin. Początkowo grupa występowała lokalnie. Z tego okresu pochodzą, wydane w 2004 roku dema "4 Reasons to Die" i "Personal Observations". Debiutancki album formacji zatytułowany "Thoughts of No Tomorrow" ukazał się 25 stycznia 2006 roku. W ramach promocji zespół dał szereg koncertów w Europie u boku Impaled Nazarene i Evergrey. Na początku 2007 roku grupa udała się w trasę koncertową po Skandynawii wraz z In Flames. 24 października tego samego roku został wydany drugi album długogrający zespołu pt. "Schlacht". Nagrania zostały zaprezentowane na żywo podczas Eastpak Antidote Tour u boku Soilwork, Caliban, Dark Tranquillity oraz Sonic Syndicate.
W 2008 roku grupa występowała w Europie wraz z Obituary i Holy Moses, a także podczas licznych festiwali, m.in. takich jak: ARTmania w Rumunii, czy Arvikafestivalen w Szwecji. Na początku 2009 roku grupa intensywnie koncertowała w Europie m.in. wraz z Hardcore Superstar. Trzeci album studyjny grupy pt. "Avatar" trafił do sprzedaży 11 listopada 2009 roku. Na przełomie 2010 i 2011 roku zespół koncertował w Europie w ramach The 7 Sinners European Tour wspierając Helloween i Stratovarius. Natomiast pod koniec 2011 roku grupa ponownie koncertowała wraz z Hardcore Superstar. 
25 stycznia 2012 roku ukazał się czwarty album zespołu pt. "Black Waltz". Premierowe nagrania zespół zaprezentował podczas koncertów w Europie u boku Mascot Parade, Miosis i The Bjorn. Na początku 2013 roku muzycy udali się do USA gdzie występowali u boku Sevendust i Lacuna Coil. Po powrocie do Europy grupa odbyła trasę Tour Of The Dead wraz z zespołami Engel i Smash Into Pieces. Pod koniec roku zespół ponownie wyjechał do USA gdzie koncertował wraz z Avenged Sevenfold i Five Finger Death Punch.
Piąty album studyjny formacji pt. "Hail the Apocalypse" został wydany 14 maja 2014 roku. Materiał dotarł do 97. miejsca amerykańskiej listy przebojów Billboard 200. Wydawnictwo było promowane podczas europejskiej trasy koncertowej wraz z zespołem Killus. Grupa dała także szereg koncertów w USA podczas tournée u boku Escape the Fate, Glamour of the Kill oraz Pop Evil. Następnie muzycy zaprezentowali premierowe nagrania podczas letnich festiwali m.in. takich jak: Bloodstock Open Air w Niemczech czy Alcatraz Metal Fest w Belgii. Drugą połowę roku zespół spędził intensywnie koncertując w Stanach Zjednoczonych m.in. wraz z All That Remains i Mushroomhead.
Na początku 2015 roku grupa koncertowała wraz z Sabatonem w Norwegii. Następnie grupa udała się do USA gdzie wystąpiła m.in. podczas festiwali Welcome to Rockville oraz Earthday Birthday. Latem muzycy wystąpili na europejskich festiwalach Metaldays w Słowenii oraz Wacken Open Air w Niemczech. Wkrótce potem zespół powrócił do USA gdzie koncertował w ramach tournée Hail the Apocalypse Tour. 13 maja 2016 roku do sprzedaży trafił szósty album długogrający zespołu zatytułowany "Feathers &amp; Flesh". Wydawnictwo promowane teledyskiem do utworu "Night Never Ending" uplasował się na 88. miejscu listy Billboard 200 w USA. Nagrania z szóstego albumu zespół zaprezentował m.in. podczas festiwali Carolina Rebellion w Stanach Zjednoczonych, Download w Wielkiej Brytanii oraz Rock am Ring w Niemczech. Pod koniec roku muzycy udali się w europejską trasę koncertową wraz z The Last Band.

</doc>
<doc id="3873826" url="https://pl.wikipedia.org/wiki?curid=3873826" title="Śmiertelna poświata">
Śmiertelna poświata

Śmiertelna poświata (oryg. "Blue Sunshine") – amerykański niezależny film fabularny, niskobudżetowy horror z 1978 roku. 
Fabuła.
Dziesięć lat po studenckich eksperymentach z narkotykami grupa byłych hippisów z Los Angeles zaczyna zagrażać innym ludziom. Tylko jeden z członków dawnej „paczki” zachowuje rozsądek i próbuje wyjaśnić przerażającą tajemnicę.

</doc>
<doc id="3873828" url="https://pl.wikipedia.org/wiki?curid=3873828" title="Pomnik ks. Jerzego Popiełuszki w Ząbkach">
Pomnik ks. Jerzego Popiełuszki w Ząbkach



</doc>
<doc id="3873834" url="https://pl.wikipedia.org/wiki?curid=3873834" title="Jouko Hein">
Jouko Hein

Jouko Hein (ur. 23 lutego 1980 w Rakvere lub Valdze) – estoński skoczek narciarski. Uczestnik mistrzostw świata (2001), mistrzostw świata w lotach narciarskich (2000) i mistrzostw świata juniorów (1998). Trzykrotny srebrny medalista mistrzostw Estonii w konkursach drużynowych.
Przebieg kariery.
W 1998 w Sankt Moritz zajął ostatnie, 67. miejsce w mistrzostwach świata juniorów (jako jedyny z zawodników nie wystartował wówczas w drugiej serii).
W Pucharze Świata zadebiutował 29 listopada 1997 w Lillehammer, odpadając w kwalifikacjach. W sumie, w latach 1997–2003 ponad 30 razy brał udział w zawodach tej rangi, jednak tylko raz wystartował w konkursie głównym – 1 marca 1998 w Vikersund, po skoku na odległość 113 metrów, zajął 54. pozycję (wyprzedzając 4 zawodników, w tym Adama Małysza). Ponadto w latach 1994–2003 prawie 60 razy startował w konkursach Pucharu Kontynentalnego, jednak tylko raz punktował – 6 kwietnia 1997 w Lahti był 27.
W 2001 wystartował w mistrzostwach świata seniorów w Lahti, odpadając w kwalifikacjach do obu konkursów indywidualnych. W 2000 w Vikersund wziął udział w mistrzostwach świata w lotach narciarskich zajmując ostatnie, 47. miejsce po skoku na odległość 88 metrów. W 2002 w Harrachovie ponownie został zgłoszony do mistrzostw świata w lotach, jednak ostatecznie nie stanął na starcie konkursu.
Trzykrotnie stawał na podium mistrzostw Estonii w skokach narciarskich, za każdym razem zdobywając srebrne medale konkursów drużynowych w barwach klubu SuK Telemark: zimą w 2003 i 2004 oraz latem w 2003. Wielokrotnie zdobywał medale juniorskich mistrzostw kraju, zarówno w skokach narciarskich, jak i kombinacji norweskiej.
Jego ojciec Hillar również był skoczkiem narciarskim i kombinatorem norweskim, a później trenerem.

</doc>
<doc id="3873836" url="https://pl.wikipedia.org/wiki?curid=3873836" title="Charles Kuentz">
Charles Kuentz

Charles Kuentz (ur. 18 lutego 1897 w Ranspach, zm. 7 kwietnia 2005 w Colmarze) – ostatni alzacki weteran cesarskiej armii Wilhelma II.
Biografia.
Charles Kuentz był synem kolejarza. W trakcie I wojny światowej, tak jak 380 000
Alzatczyków i Lotaryńczyków, został zmobilizowany do armii niemieckiej. Powołanie otrzymał w 1916, służył jako artylerzysta na obu frontach do końca wojny. Po zawieszeniu broni wrócił do domu, podobnie jak większość Alzatczyków i Lotaryńczyków, wystąpił o przyznanie obywatelstwa francuskiego. W okresie międzywojennym pracował jako urzędnik pocztowy, ożenił się i miał czwórkę dzieci.
Po wybuchu II wojny światowej został ponownie zmobilizowany, tym razem do armii francuskiej, lecz jego służba nie trwała długo, został zwolniony do cywila ze względu na wiek i sytuację rodzinną. W 1940, kiedy Alzacja ponownie została włączona do Niemiec, przeprowadził się z rodziną do Colmaru. Jego najstarszy syn François został siłą wcielony do Waffen-SS. Jak wielu Malgré-nous poległ na froncie w 1944, podczas walk w Normandii.
W listopadzie 2004 w Ieper, Charles Kuentz spotkał się z Harrym Patchem, ostatnim żyjącym brytyjskim weteranem wielkiej wojny, który walczył po przeciwnej stronie w bitwie pod Passchendaele. Ich spotkanie zostało sfilmowane i wyemitowane w BBC One rok później pod tytułem "The last Tommy". W tym samym roku Kuentz udzielił około 30 wywiadów, w których przedstawił swoje wspomnienia z I wojny światowej. Jak sam twierdził, czynił to, aby nikt nie zapomniał o wojnie i aby już nigdy nie doszło do takiej tragedii.
Charles Kuentz zmarł 7 kwietnia 2005 w Colmarze w wieku 108 lat i 48 dni.

</doc>
<doc id="3873841" url="https://pl.wikipedia.org/wiki?curid=3873841" title="Kościół San Cesareo in Palatio">
Kościół San Cesareo in Palatio



</doc>
<doc id="3873842" url="https://pl.wikipedia.org/wiki?curid=3873842" title="Rezerwat Zarafszański">
Rezerwat Zarafszański

Rezerwat Zarafszański (uz. "Zarafshon davlat qoʻriqxonasi") – rezerwat przyrody położony we wschodnim Uzbekistanie, w dolinie rzeki Zarafszan w południowo-wschodniej części wilajetu samarkandzkiego. Głównym celem jego utworzenia była ochrona występującej w nim odmiany lasu łęgowego, tzw. tugaju.
Warunki naturalne.
Rezerwat Zarafszański rozciąga się od wzgórza Chapan-Ata w górę rzeki Zarafszan, wzdłuż jej prawego brzegu. Składa się z dwóch części, oddalonych od siebie o około 300 m. Ich szerokość wynosi 100–140 m, przeciętna długość – 47 km. Najpospolitsze są gleby aluwialne. Najpospolitsze drzewa w rezerwacie to topole z gatunków "Populus pruinosa" i topola eufracka ("P. euphratica") oraz wierzby: "Salix wilhelmsiana" i "Salix songorica". Wśród krzewów dominuje słonisz srebrzysty ("Halimodendron halodendron").
Fauna.
W rezerwacie odnotowano 24 gatunki ssaków, w tym jelenie szlachetne ("Cervus elaphus"; reintrodukowane na teren rezerwatu w 2007), 10 gatunków gadów, 2 gatunki płazów i blisko 18 gatunków ryb. W rezerwacie stwierdzono 218 gatunków ptaków. BirdLife International od 2008 roku uznaje rezerwat za ostoję ptaków IBA. Do gatunków, które zaważyły o uznaniu rezerwatu za ostoję, należą: dzięcioł białoskrzydły ("Dendrocopos leucopterus"), kraska zwyczajna ("Coracias garrulus"), orlik grubodzioby ("Clanga clanga"), syczek arabski ("Otus brucei"), ślepowron zwyczajny ("Nycticorax nycticorax"), lelek egipski ("Caprimulgus aegyptius") i trznadel rudogłowy ("Granativora bruniceps"). Jednym z celów utworzenia rezerwatu była ochrona podgatunku bażantów zwyczajnych "Phasianus colchicus zerafschanicus".

</doc>
<doc id="3873843" url="https://pl.wikipedia.org/wiki?curid=3873843" title="Kościół św. Cezara z Afryki">
Kościół św. Cezara z Afryki



</doc>
<doc id="3873845" url="https://pl.wikipedia.org/wiki?curid=3873845" title="Kościół św. Cezara w Pałacu">
Kościół św. Cezara w Pałacu



</doc>
<doc id="3873847" url="https://pl.wikipedia.org/wiki?curid=3873847" title="Andrzej Kojder">
Andrzej Kojder

Andrzej Kojder (ur. 25 kwietnia 1941 w Grzęsce, zm. 18 stycznia 2021 w Warszawie) – polski socjolog prawa, doktor habilitowany nauk humanistycznych, profesor nadzwyczajny Wydziału Prawa i Administracji Uniwersytetu Warszawskiego.
Życiorys.
Jego rodzicami byli: działacz ruchu ludowego Władysław Kojder (1902–1945) i Aurelia z domu Winkiel (1906–1959). Był mężem Ewy Pajestki-Kojder (ur. 1953) oraz ojcem Kai Kojder-Demskiej.
Specjalizował się w socjologii prawa. Od 1969 pracował na Uniwersytecie Warszawskim, od 1976 r. na Wydziale Prawa i Administracji, gdzie w latach 1981–1987 był zastępcą dyrektora Instytutu Nauk o Państwie i Prawie, a następnie do roku 2016 kierował Zakładem Socjologii Prawa, przekształconym później w Katedrę Socjologii Prawa. W 1997 na podstawie dorobku naukowego oraz rozprawy pt. "Godność i siła prawa" uzyskał na Wydziale Filozofii i Socjologii UW stopień doktora habilitowanego nauk humanistycznych w zakresie socjologii. Jego szczególną pasją było propagowanie dorobku Leona Petrażyckiego.
Wypromował ponad stu magistrów i troje doktorów. Był autorem ponad trzystu publikacji. Działał w środowisku naukowym, m.in. był przewodniczącym Polskiego Towarzystwa Socjologicznego (1998–2002), członkiem Zarządu Transparency International Polska (2001–2004), przewodniczącym Komitetu Socjologii PAN (2003–2011), przewodniczącym Rady Fundacji CBOS (2006–2009), członkiem Komitetu Badań nad Zagrożeniami przy Prezydium PAN (2007–2011), członkiem Rady Naukowej Ośrodka Badawczego Adwokatury im. Witolda Bayera (2010–2013), ekspertem Narodowego Centrum Nauki (2013–2014). Na forum międzynarodowym: w International Sociological Association pełnił funkcje: członka Rady Dyrektorów Komitetu Badawczego Socjologii Dewiacji i Kontroli Społecznej (1990–1994) oraz wiceprzewodniczącego Komitetu Badawczego Socjotechniki (1998–2002), zaś w International Union of Anthropological and Ethnological Sciences był członkiem Commision on Folk Law and Legal Pluralism (1984–1993).
W pracy pozaakademickiej był dyrektorem Biura Obsługi Politycznej Prezydenta RP, a następnie podsekretarzem stanu w Kancelarii Prezydenta RP (1992–1995) oraz szefem Gabinetu Politycznego Ministra Kultury i Sztuki (1999–2000).
Został odznaczony Brązowym Krzyż Zasługi (2004) i Krzyżem Kawalerskim Orderu Odrodzenia Polski (2020).
Pochowany na cmentarzu Powązki Wojskowe w Warszawie (kwatera A3 tuje-2-49).

</doc>
<doc id="3873850" url="https://pl.wikipedia.org/wiki?curid=3873850" title="Wadim Krasnosielski">
Wadim Krasnosielski

Wadim Nikołajewicz Krasnosielski (ros. Вадим Николаевич Красносельский, ur. 14 kwietnia 1970 w Dauriji) – naddniestrzański polityk, przewodniczący Rady Najwyższej Naddniestrza (2015–2016), a następnie trzeci prezydent Naddniestrza (od grudnia 2016).
Życiorys.
Jest synem wojskowego. Gdy miał 8 lat, razem z rodziną przeniósł się do Bender, dokąd skierowano jego ojca. Ukończył wyższą szkołę oficerską wojsk inżynieryjnych w Charkowie w 1993, po czym powrócił do Bender i podjął pracę w milicji, gdzie stopniowo awansował, dochodząc w 2003 do stanowiska naczelnika milicji w mieście. Posiada stopień generała majora milicji. W 2002 (według innego źródła – w 2000) ukończył studia prawnicze na Naddniestrzańskim Uniwersytecie Państwowym im. Szewczenki. W 2006 został pierwszym zastępcą ministra spraw wewnętrznych, zaś rok później – ministrem spraw wewnętrznych Naddniestrza. Na urzędzie pozostawał do 2012. Zaczął pracę dla holdingu Sheriff, gdzie został szefem ochrony jednej ze spółek. Jest objęty zakazem wjazdu na terytorium Unii Europejskiej.
W listopadzie 2015 w wyborach parlamentarnych w Naddniestrzu zdobył mandat deputowanego z ramienia sponsorowanej przez Sheriffa Partii Odnowa, w IX okręgu wyborczym. 23 listopada został wybrany na przewodniczącego naddniestrzańskiej Rady Najwyższej.
Prezydent Naddniestrza.
11 grudnia 2016 zwyciężył w pierwszej turze wyborów prezydenckich w Naddniestrzu, uzyskując 62,3% głosów i pokonując dotychczasowego prezydenta Jewgienija Szewczuka, na którego zagłosowało 27,38% osób. Startował w wyborach jako kandydat niezależny, jednak według analityków reprezentował w rzeczywistości interesy Sheriffa, a o jego sukcesie przesądziła ogromna niechęć społeczeństwa wobec Szewczuka po pięciu latach jego rządów. 16 grudnia 2016 został zaprzysiężony na urząd. Dzień później zarekomendował na stanowisko premiera Naddniestrza Aleksandra Martynowa.
Wadim Krasnosielski jest żonaty, ma troje dzieci. Jego żona Swietłana jest z wykształcenia nauczycielką języka i literatury rosyjskiej.

</doc>
<doc id="3873886" url="https://pl.wikipedia.org/wiki?curid=3873886" title="Czerwony Klasztor (klasztor)">
Czerwony Klasztor (klasztor)



</doc>
<doc id="3873904" url="https://pl.wikipedia.org/wiki?curid=3873904" title="Węzeł autostradowy Kamen">
Węzeł autostradowy Kamen



</doc>
<doc id="3873907" url="https://pl.wikipedia.org/wiki?curid=3873907" title="Dennis Weaver">
Dennis Weaver

William Dennis Weaver (ur. 4 czerwca 1924 w Joplin, zm. 24 lutego 2006 w Ridgway) – amerykański aktor filmowy i telewizyjny.
Stał się najbardziej znany z roli zastępcy szeryfa Chestera Goode'a w klasycznym seryjnym westernie telewizyjnym "Gunsmoke" (1955-64), za którą w 1959 roku otrzymał nagrodę Emmy. Wyreżyserował kilka odcinków różnych produkcji telewizyjnych, pisał wiersze, a w 2001 roku wydał autobiografię "All the World's a Stage" ("Cały świat to teatr"). W latach 50., po debiucie na Broadwayu w sztuce "Come Back, Little Sheba", podpisał kontrakt z Universal Studios i rozpoczął karierę w Hollywood. Należał do Screen Actors Guild (1973–75).
20 października 1945 ożenił się z Geraldine Stowell, z którą miał trzech synów: Rusty'ego, Ricka i Roba, a także doczekał się trzech wnuków.
Zmarł 24 lutego 2006 w swoim domu w Ridgway. Przyczyną były powikłania raka. Miał 81 lat.

</doc>
<doc id="3873909" url="https://pl.wikipedia.org/wiki?curid=3873909" title="Karl Hildemann">
Karl Hildemann

Karl Hildemann (ur. 7 września 1901, zm. 10 czerwca 1948 w Białej Podlaskiej) – SS-Obersturmführer, członek SD i NSDAP, niemiecki zbrodniarz wojenny.
W czasie II wojny światowej kierownik ekspozytury policji i służby bezpieczeństwa w Białej Podlaskiej (od 14 listopada 1939 r. do 10 września 1941). Bezpośrednio odpowiedzialny za liczne zbrodnie i akty terroru skierowane przeciw ludności polskiej, m.in. masowe i indywidualne egzekucje, rewizje, aresztowania oraz tortury. Na polecenie Hildemanna urządzono w siedzibie komisariatu policji granicznej przy ul. Dreszera (obecnie ul. Łomaska) salę tortur, zwaną przez podwładnych Hildemanna „gabinetem operacyjnym”, gdzie biciem i znęcaniem się wymuszano na aresztowanych zeznania. Hildemann często osobiście brał udział w torturowaniu więźniów i ich rozstrzeliwaniu w lesie Grabarka.
W 1948 r. odbył się w Białej Podlaskiej proces karny przeciwko Hildemannowi. Wyrokiem Wydziału Zamiejscowego Siedleckiego Sądu Okręgowego z 8 kwietnia 1948 r. skazany on został na karę śmierci. Wyrok wykonano 10 czerwca 1948 r. w Białej Podlaskiej.

</doc>
<doc id="3873941" url="https://pl.wikipedia.org/wiki?curid=3873941" title="Paralysed Age">
Paralysed Age

Paralysed Age – niemiecki zespół rocka gotyckiego oraz darkwave założony w 1991 roku. W roku 2006 zespół zawiesił działalność na nieokreślony czas. 
Historia.
Zespół w roku 1991 założyło trzech młodych niemieckich muzyków Marco Neumann, Stefan Kirsch i Michael Knust. Tego samego roku nagrali kolejno dwie wydane własnym sumptem kasety magnetofonowe zatytułowane "The Last Procession oraz Candledance". W roku 1992 pod flagą Negative Choice grupa wydała kolejną kasetę "Christened Child", a rok później kolejną "Exile". 
W roku 1994 grupa nawiązała współpracę z wytwórnią Glasnost Records, w efekcie której ukazała się płyta CD "Nocturne" oraz EPka "Bloodsucker". 
Materiał z tych wszystkich dotychczasowych wydawnictw został zebrany na wydanej w 1999 roku w USA kompilacji "Empire Of The Vampire", w międzyczasie jednak w roku 1998 zespół zmienił zasadniczo skład, odeszli założyciele Marco Neumann i Stefan Kirsch a w nowym składzie zespołu jego członkami zostali Michael Knust (nadal) i Andrea Knust. Pod dotychczasową nazwą zespół działał dalej już jako duet. 
W tym składzie grupa nagrywała w amerykańskiej wytwórni Dancing Ferret Discs kolejne albumy. Były to kolejno, w roku 2001 "Into The Ice", w nagrywaniu którego wzięła udział amerykańska skrzypaczka Rachel MacDonnell z zespołu The Crüxshadows, oraz w roku 2006 "Tragedia Nosferata". Po wydaniu tej płyty zespół zaprzestał działalności i jego status stał się nieokreślony. 
W listopadzie 2016 roku pojawiła się nieoficjalna informacja o zbliżającym się ukazaniu kolejnego albumu grupy, zatytułowanego "Intermezzo".
Styl muzyczny.
Muzyka zespołu to typowy rock gotycki, niektóre utwory nagrywane są jednak w stylu darkwave. Teksty zespołu często dotyczą wampirów i ogólnie rozmaitych "nocnych kreatur". Inspiracją dla zespołu, jak przyznają sami członkowie jest twórczość Brama Stokera i Edgara Allana Poego.

</doc>
<doc id="3873948" url="https://pl.wikipedia.org/wiki?curid=3873948" title="Sonety wojenne">
Sonety wojenne

Sonety wojenne – zbiór poetycki Stefana Garczyńskiego opublikowany w 1833 roku]. W skład zbioru wchodził cykl wierszy stanowiących zapis obserwacji wydarzeń z powstania listopadowego, w których autor brał czynny udział. Poeta zadedykował cykl swojemu dowódcy, generałowi Umińskiemu. Składa się z trzynastu utworów. 
Sonety składające się na cykl są napisane trzynastozgłoskowcem ze średniówką po sylabie siódmej. Agnieszka Wnuk zauważa, że cykl Garczyńskiego pod względem kompozycji zbliża się do eposu, będąc poetycką kroniką wojenną.

</doc>
<doc id="3873969" url="https://pl.wikipedia.org/wiki?curid=3873969" title="Gian Giorgio Trissino">
Gian Giorgio Trissino

Gian Giorgio Trissino (ur. 8 lipca 1478 w Vicenzy, zm. 8 grudnia 1550 w Rzymie) – poeta włoski okresu renesansu.
Życiorys.
Gian Giorgio Trissino urodził się 8 lipca 1478 w Vicenzy, która była częścią Rzeczypospolitej Weneckiej. W młodości studiował grekę w Mediolanie i filozofię w Ferrarze. Należał też do kręgu Niccolò Machiavellego we Florencji. Następnie osiedlił się w Rzymie, gdzie służył papieżom, Leonowi X i Klemensowi VII. Zmarł w Rzymie 8 grudnia 1550.
Twórczość.
Gian Giorgio Trissino zasłynął jako autor tragedii Sofonisba, będącej pierwszą renesansową sztuką zbudowaną zgodnie z klasycznymi zasadami dramatu antycznego. Sztuka ta została napisana w latach 1514–1515. Opublikowana była w 1524, natomiast wystawiona po raz pierwszy w 1562. Opowiadała epizod z wojen punickich i była oparta na relacji Liwiusza. Autor zastosował w niej wiersz biały. Oprócz tego napisał epos "L’Italia liberata dai Goti" w dwudziestu siedmiu księgach, traktujący o wojnie Justyniana z Ostrogotami. Również ten utwór został napisany białym wierszem (endecasillabo, czyli jedenastozgłoskowcem). Poza tym autor zajmował się zagadnieniami ortografii włoskiej.

</doc>
<doc id="3873980" url="https://pl.wikipedia.org/wiki?curid=3873980" title="Ridaküla (Rapla)">
Ridaküla (Rapla)

Ridaküla – wieś w Estonii, w prowincji Rapla, w gminie Rapla.

</doc>
<doc id="3873985" url="https://pl.wikipedia.org/wiki?curid=3873985" title="Eurydice (program)">
Eurydice (program)



</doc>
<doc id="3873993" url="https://pl.wikipedia.org/wiki?curid=3873993" title="Lifelong Learning Programme">
Lifelong Learning Programme



</doc>
<doc id="3873994" url="https://pl.wikipedia.org/wiki?curid=3873994" title="Argonautyki (Waleriusz Flakkus)">
Argonautyki (Waleriusz Flakkus)

Argonautyki ("Argonautica") - epos rzymskiego poety Waleriusza Flakkusa, opowiadający o wyprawie Jazona i Argonautów po złote runo. Utwór jest oparty na wcześniejszym dziele Apolloniosa z Rodos pod tym samym tytułem. Utwór jest napisany heksametrem daktylicznym. Został zadedykowany cesarzowi Wespazjanowi. 
&lt;poem&gt;
"Prima deum magnis canimus freta pervia natis"
"fatidicamque ratem, Scythici quae Phasidis oras"
"ausa sequi mediosque inter iuga concita cursus"
"rumpere flammifero tandem consedit Olympo."
"(Liber primus, 1-4)"
&lt;/poem&gt;
Argonautyki są dziełem nieukończonym. Urywa się w środku księgi ósmej.

</doc>
<doc id="3873997" url="https://pl.wikipedia.org/wiki?curid=3873997" title="Jean Monnet (program)">
Jean Monnet (program)



</doc>
<doc id="3874007" url="https://pl.wikipedia.org/wiki?curid=3874007" title="Socrates I">
Socrates I



</doc>
<doc id="3874014" url="https://pl.wikipedia.org/wiki?curid=3874014" title="Matt Carragher">
Matt Carragher

Matt Carragher (ur. 14 stycznia 1976 w Liverpoolu, zm. 30 grudnia 2016) – angielski piłkarz, grający na pozycji obrońcy.
Kariera piłkarska.
Karierę sportową rozpoczął w Wigan Athletic F.C.. Zagrał w ponad stu spotkaniach, a w klubie Port Vale rozegrał prawie 200 meczów. Również wystąpił w takich klubach jak: Macclesfield Town i Stafford Rangers. Zmarł 30 grudnia 2016 w wyniku choroby nowotworowej.

</doc>
<doc id="3874018" url="https://pl.wikipedia.org/wiki?curid=3874018" title="Dzieje Dionizosa">
Dzieje Dionizosa

Dzieje Dionizosa ("Dionysiaká)") – grecki epos Nonnosa z Panopolis z V wieku n.e. Utwór jest napisany heksametrem daktylicznym. Składa się z czterdziestu ośmiu ksiąg. Liczy ponad dwadzieścia jeden tysięcy wersów. Opowiada o podróży boga Dionizosa do Indii. Zawiera wiele wątków pobocznych. Jest jednym z ostatnich dzieł starożytności.

</doc>
<doc id="3874025" url="https://pl.wikipedia.org/wiki?curid=3874025" title="Terpiłowscy herbu własnego">
Terpiłowscy herbu własnego

Terpiłowscy – polski ród szlachecki pochodzenia tatarskiego, pieczętujący się herbem własnym, przedstawiającym w godle srebrny topór w polu purpurowym, nad którym takaż brama, a w klejnocie - srebrnego jastrzębia.
Zgodnie z legendą rodową, Terpiłowscy mają pochodzić od jednego ze zbiegłych dowódców tatarskich - z których wielu przechodziło na chrześcijaństwo, stawając w szeregach polskich rycerzy - obdarowanego za zasługi przez króla Kazimierza Wielkiego dobrami na Podolu. Z czasem Terpiłowscy rozszerzyli teren swojego rozsiedlenia na Wołyń i Polesie. Zaczęli również pełnić urzędy staropolskie, zaś jeden z nich - Samuel "Skrobot" Terpiłowski - miał być nawet kasztelanem krakowskim.
W 1564 roku przedstawiciele jednej z gałęzi Terpiłowskich, noszącej przydomek "Kantemir", za szczególne zasługi otrzymali ziemię od Jerzego Ilinicza. Odtąd ich rodową siedzibą była miejscowość Terpiłowicze (dawniej Kniaziorod a obecnie Zieleniec) w parafii Czarnawczyce, województwa brzesko-litewskiego.
Po rozbiorach Rzeczypospolitej Terpiłowscy wylegitymowali się ze staropolskiego szlachectwa w zaborze rosyjskim. W 1805 roku udowodnił swoje szlacheckie pochodzenie przed Deputacją wywodową grodzieńską Antoni "Kantemir" Terpiłowski, syn Ludwika Terpiłowskiego - cześnika trockiego w 1766 roku. Kolejne potwierdzenia miały miejsce w 1839, 1841 i 1901 roku przed Departamentem Heraldyki Rządzącego Senatu w Petersburgu.
Potomek rodu Jerzy Terpiłowski pisał m.in. pod pseudonimem "Jan Kantemir".

</doc>
<doc id="3874029" url="https://pl.wikipedia.org/wiki?curid=3874029" title="Tempus-Phare">
Tempus-Phare



</doc>
<doc id="3874030" url="https://pl.wikipedia.org/wiki?curid=3874030" title="Burundi na Letnich Igrzyskach Olimpijskich 2016">
Burundi na Letnich Igrzyskach Olimpijskich 2016

Burundi na Letnich Igrzyskach Olimpijskich 2016 reprezentowało dziewięcioro zawodników: pięciu mężczyzn i cztery kobiety. Był to szósty start na letnich igrzyskach olimpijskich.
Skład reprezentacji.
Lekkoatletyka.
Mężczyźni
Konkurencje biegowe
Kobiety
Konkurencje biegowe
Pływanie.
Mężczyźni
Kobiety

</doc>
<doc id="3874048" url="https://pl.wikipedia.org/wiki?curid=3874048" title="Zbór Kościoła Chrześcijan Baptystów &quot;Studnia&quot; w Częstochowie">
Zbór Kościoła Chrześcijan Baptystów &quot;Studnia&quot; w Częstochowie



</doc>
<doc id="3874049" url="https://pl.wikipedia.org/wiki?curid=3874049" title="II Zbór Kościoła Chrześcijan Baptystów &quot;Opoka&quot; w Katowicach">
II Zbór Kościoła Chrześcijan Baptystów &quot;Opoka&quot; w Katowicach



</doc>
<doc id="3874051" url="https://pl.wikipedia.org/wiki?curid=3874051" title="Zbór Kościoła Chrześcijan Baptystów &quot;Oaza&quot; w Wiśle">
Zbór Kościoła Chrześcijan Baptystów &quot;Oaza&quot; w Wiśle



</doc>
<doc id="3874053" url="https://pl.wikipedia.org/wiki?curid=3874053" title="Stowarzyszenie Śpiewacze &quot;Pochodnia&quot;">
Stowarzyszenie Śpiewacze &quot;Pochodnia&quot;



</doc>
<doc id="3874055" url="https://pl.wikipedia.org/wiki?curid=3874055" title="Chór Miasta Szydłowca &quot;Gaudium Canti&quot;">
Chór Miasta Szydłowca &quot;Gaudium Canti&quot;



</doc>
<doc id="3874056" url="https://pl.wikipedia.org/wiki?curid=3874056" title="Towarzystwo Śpiewacze &quot;Lutnia&quot; w Wieliczce">
Towarzystwo Śpiewacze &quot;Lutnia&quot; w Wieliczce



</doc>
<doc id="3874102" url="https://pl.wikipedia.org/wiki?curid=3874102" title="Zapasy na Akademickich Mistrzostwach Świata 2000">
Zapasy na Akademickich Mistrzostwach Świata 2000

Czwarte Akademickie Mistrzostwa Świata w zapasach w rozgrywane były w Tokio, między 2 a 8 listopada 2000 roku w hali Olympic Memorial Youth Center.

</doc>
<doc id="3874108" url="https://pl.wikipedia.org/wiki?curid=3874108" title="Let's kiss">
Let's kiss



</doc>
<doc id="3874114" url="https://pl.wikipedia.org/wiki?curid=3874114" title="Korolówka (województwo lubelskie)">
Korolówka (województwo lubelskie)



</doc>
<doc id="3874124" url="https://pl.wikipedia.org/wiki?curid=3874124" title="Tenebrio">
Tenebrio

Mącznik ("Tenebrio") – rodzaj chrząszczy z rodziny czarnuchowatych i podrodziny Tenebrioninae.
Morfologia.
Chrząszcze te mają wydłużone ciała o równoległych bokach, ubarwione brązowo, kasztanowo lub czarno, z wierzchu punktowane i mikroziarenkowane. Głowa jest poprzeczna, o szeroko zaokrąglonych policzkach i płaskich, wykrojonych na przedzie oczach. Głaszczki szczękowe mają ostatni człon toporowato rozszerzony. Czułki nie sięgają nasady przedplecza, ostatnie 5 członów mają poszerzone, a człony od ósmego do dziesiątego poprzeczne. Przedplecze jest trochę węższe od pokryw, na przedzie wykrojone, o ostro zaznaczonych kątach przednich i tylnych oraz łukowatych bokach. Tarczka jest pięciokątna i punktowana. Pokrywy są długie, punktowane w rzędach i na umiarkowanie wypukłym międzyrzędach, z tyłu zaokrąglone. Tylne skrzydła są w pełni rozwinięte. Odnóża są długie i silnie zbudowane, z zakrzywionymi udami przedniej pary.
Biologia i występowanie.
W warunkach naturalnych spotykane są w próchnie drzew. Gatunki synantropijne są kosmopolityczne i żerują na ziarnie i suszonych produktach spożywczych. W Palearktyce występuje 11 gatunków, z których 3 stwierdzono w Polsce: "T. obscurus", "T. opacus" i "T. molitor".
Systematyka.
Należą tu m.in.:

</doc>
<doc id="3874128" url="https://pl.wikipedia.org/wiki?curid=3874128" title="Feldflieger-Abteilung 39">
Feldflieger-Abteilung 39

Feldflieger-Abteilung Nr. 39 – FFA 39 (Polowy oddział lotniczy nr 39) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona w drugim miesiącu I wojny światowej, w dniu 29 września 1914 roku we Fliegerersatz Abteilung Nr. 3 i w listopadzie weszła w skład większej jednostki 1 Kompanii Batalionu Lotniczego nr 3 przydzielonej do Fliegerersatz Abteilung Nr. 2. Jednostka uczestniczyła w walkach na froncie zachodnim.
15 stycznia 1917 roku jednostka została przeformowana i zmieniona we Fliegerabteilung 268 (Artillerie) – (FA A 268).
W jednostce służyli m.in. Karl Bohnenkamp.

</doc>
<doc id="3874154" url="https://pl.wikipedia.org/wiki?curid=3874154" title="Ráztočná">
Ráztočná

Ráztočná – potok na Słowacji, prawy dopływ potoku Lúžňanka. Wypływa na wysokości około 1180 m na zachodnich stokach przełęczy Ráztocké sedlo w Niżnych Tatrach na Słowacji. Spływa w kierunku zachodnim dolina wciosową między grzbietami Salatína i Klina, potem zmienia kierunek spływu na południowo-zachodni, na koniec południowy i w zabudowanym obszarze miejscowości Liptovská Lúžna uchodzi do Lúžňanki. Następuje to na wysokości około 695 m.
Posiada kilka dopływów. Największe z nich to potoki Machnatá (lewostronny) i Červený potok (prawostronny).
Doliną wzdłuż potoku Ráztočná prowadzi droga, początkowo asfaltowa, potem żwirowa, pod przełęczą Ráztocké sedlo skręcająca na Klina. Drogą tą prowadzi szlak turystyczny kilkakrotnie przekraczający koryto potoku Ráztočná:

</doc>
<doc id="3874156" url="https://pl.wikipedia.org/wiki?curid=3874156" title="Artefakty z Tucson">
Artefakty z Tucson

Artefakty z Tucson – grupa 31 ołowianych przedmiotów odkrytych rzekomo w 1924 roku w opuszczonym piecu wapienniczym na obszarze Picture Rocks niedaleko Tucson w amerykańskim stanie Arizona, mających być świadectwem istnienia prekolumbijskich kontaktów transatlantyckich.
Na skarb składają się odlane z ołowiu krzyże, berła, miecze i groty od włóczni, których powierzchnia pokryta jest różnymi symbolami, wizerunkami ludzkich głów, a jeden z mieczy także zarysem stworzenia przypominającego diplodoka. Na niektórych przedmiotach znajdują się inskrypcje w językach łacińskim i hebrajskim. Jeden z napisów przekazuje informację o rzekomych twórcach artefaktów: przybyszach z Rzymu, którzy w roku 775 dotarli do nieznanej wcześniej krainy o nazwie Calalus, założyli tam kolonię, a następnie toczyli wojnę z ludem, którego władca nosił imię Toltezus Silvanus (przypuszczalnie aluzja do Tolteków).
Rzekome znaleziska z Tucson uznawane są przez zawodowych archeologów za niezbyt wyszukane oszustwo. Trudno bowiem wytłumaczyć, w jaki sposób starożytne artefakty miałyby się znaleźć w użytkowanym jeszcze kilkanaście lat przed ich „odkryciem” współczesnym piecu wapienniczym, nonsensowny i wyizolowany z kontekstu jest też wizerunek dinozaura. Nie wiadomo również, dlaczego miecze wykonane zostały z ołowiu, surowca nieprzydatnego do produkcji ostrzy broni. Jak wskazują filolodzy, inskrypcje na przedmiotach sporządziła osoba słabo znająca łacinę, zdania zawierają bowiem liczne błędy gramatyczne. Ponadto część z napisów to sentencje i fragmenty z dzieł autorów antycznych, przepisane najprawdopodobniej z podręczników do nauki łaciny.

</doc>
<doc id="3874157" url="https://pl.wikipedia.org/wiki?curid=3874157" title="Anna Zaporozhanova">
Anna Zaporozhanova



</doc>
<doc id="3874160" url="https://pl.wikipedia.org/wiki?curid=3874160" title="Cody Garbrandt">
Cody Garbrandt

Cody Garbrandt (ur. 7 lipca 1991 w Uhrichsville) – amerykański zawodnik mieszanych sztuk walki (MMA), mistrz Ultimate Fighting Championship w wadze koguciej z 2016.
Kariera sportowa.
Od 15 roku życia trenuje boks. Do 2012 uzyskał bilans 31-1 w amatorskim boksie, zdobywając m.in. dwukrotnie mistrzostwo ABA juniorów. Od 2009 amatorsko startuje w MMA, natomiast zawodowo zadebiutował 29 grudnia 2012 pokonując Charlesa Kessingera przez techniczny nokaut w pierwszej rundzie. 3 stycznia 2015 zadebiutował Ultimate Fighting Championship na gali UFC 182, wygrywając przed czasem z Marcusem Brimagem. Do sierpnia 2016, stoczył cztery zwycięskie pojedynki, w tym trzy przed czasem, nokautując m.in. Takeye Mizugakiego, po czym otrzymał szansę walki o mistrzostwo wagi koguciej z Dominicka Cruza, do której doszło 30 grudnia 2016 na gali UFC 207. Garbrandt nieoczekiwanie pokonał obrońcę tytułu, jednogłośnie na punkty i został nowym mistrzem. 
Na gali UFC 217 został pokonany przez T.J. Dillashawa przez nokaut w 2 rundzie, tracąc tym samym pas mistrza wagi koguciej.

</doc>
<doc id="3874161" url="https://pl.wikipedia.org/wiki?curid=3874161" title="Červený potok (dopływ potoku Ráztočná)">
Červený potok (dopływ potoku Ráztočná)

Červený potok – potok na Słowacji, prawy dopływ potoku Ráztočná. Wypływa na wysokości około 1000 m na południowych stokach niższego wierzchołka Červenej Magury w Niżnych Tatrach. Spływa krętym korytem między dwoma grzbietami opadającymi z dwóch wierzchołków Červenej Magury w kierunku miejscowości Liptovská Lúžna. Na wysokości około 780 m uchodzi do potoku Ráztočná.
Jest to niewielki potok. Cała jego zlewnia znajduje się poza obszarami zabudowanymi, w górskim terenie porośniętym lasem lub zarastającymi dawnymi pastwiskami.

</doc>
<doc id="3874162" url="https://pl.wikipedia.org/wiki?curid=3874162" title="Zbrodnie niemieckie w Polsce (1939-1945)">
Zbrodnie niemieckie w Polsce (1939-1945)



</doc>
<doc id="3874164" url="https://pl.wikipedia.org/wiki?curid=3874164" title="Ofiary represji Niemiec nazistowskich w Polsce (1939-1945)">
Ofiary represji Niemiec nazistowskich w Polsce (1939-1945)



</doc>
<doc id="3874167" url="https://pl.wikipedia.org/wiki?curid=3874167" title="Machnatá">
Machnatá

Machnatá – potok na Słowacji, lewy dopływ potoku Ráztočná. Wypływa na wysokości około 1320 m w dolince wciosowej między zachodnimi grzbietami szczytów Klin (1379 m) i Tlstá (1555 m) w Niżnych Tatrach. Spływa między tymi grzbietami w kierunku zachodnim (z odchyleniem na południowy zachód) i na wysokości około 830 m uchodzi do potoku Ráztočná.
Jest to niewielki potok. Cała jego zlewnia znajduje się poza obszarami zabudowanymi, w górskim terenie porośniętym lasem. Tylko rejon ujścia to łąki miejscowości Liptovská Lúžna.

</doc>
<doc id="3874183" url="https://pl.wikipedia.org/wiki?curid=3874183" title="Klin (1379 m)">
Klin (1379 m)

Klin (1379 m) – szczyt w zachodniej części Niżnych Tatr na Słowacji, w tzw. Grupie Salatynów. Znajduje się między szczytem Tlstá (1555 m) i przełęczą Ráztocké sedlo (1233 m). Stoki wschodnie opadają do doliny potoku o nazwie Tlstý potok, w kierunku zachodnim opada ze szczytu krótki grzbiet oddzielający doliny potoków Ráztočná i Machnatá.
Klin jest całkowicie porośnięty lasem. Przez jego szczyt biegnie granica Parku Narodowego Niżne Tatry; wschodnie stoki znajdują się w obrębie tego parku, zachodnie poza parkiem i należą do miejscowości Liptovská Lúžna.

</doc>
<doc id="3874200" url="https://pl.wikipedia.org/wiki?curid=3874200" title="Chipolina">
Chipolina

Osoby o tym nazwisku:

</doc>
<doc id="3874204" url="https://pl.wikipedia.org/wiki?curid=3874204" title="Czarnuchy">
Czarnuchy

Czarnuchy (Tenebrionoidea) – nadrodzina owadów z rzędu chrząszczy, podrzędu wielożernych i serii (infrarzędu) Cucujiformia. Zróżnicowana pod względem biologii i morfologii. Obejmuje około 34 tysięcy opisanych gatunków.
Nadrodzina ta odpowiada mniej więcej wyróżnianemu dawniej taksonowi różnostopych (Heteromera).
Budowa i biologia.
Grupa bardzo zróżnicowana pod względem budowy. Dwie początkowe pary odnóży mają u nich pięcioczłonowe stopy, a ostatnia czteroczłonowe. Niekiedy jednak u samców liczba członów może być zredukowana do czterech lub trzech u wszystkich stóp albo do trzech na stopach przednich i czterech na pozostałych parach. Ponadto ich odnóża cechuje silnie skośne połączenie krętarza z udem. U larw charakterystyczne jest występowanie mniej niż 6 par przyoczek bocznych.
Biologia czarnuchów również jest różnorodna. Wiele z nich przystosowanych jest do suchych środowisk i pokarmów ubogich w wodę. W kilkunastu rodzinach znaleźć można wyspecjalizowane grzybojady. Liczne są gatunki żerujące na martwym drewnie i innej martwej materii organicznej. Niektóre z nich przystosowały się do żerowania na produktach spożywczych, stanowiąc kosmopolityczne szkodniki magazynowe. Wśród zalęszczycowatych i nakwiatkowatych częsta jest melitofagia. Nieliczne gatunki czarnuchów żerują na żywych tkankach roślinnych lub są drapieżnikami. Mycteridae żerują wewnątrz roślin jednoliściennych. Larwy oleicowatych i wachlarzykowatych są pasożytami innych owadów.
Systematyka i filogeneza.
Do czarnuchów zalicza się około 34 tysięcy opisanych gatunków, sklasyfikowanych w około 1250 rodzajach i 28 rodzinach. Układ rodzin według pracy Boucharda i innych przedstawia się następująco:
Filogeneza czarnuchów jest niejasna. Analiza Beutela i Friedricha z 2005, oparta na morfologii larw, wskazywała na ich monofiletyzm. Według wyników analizy morfologicznej Lawrence'a i innych z 2011, obejmującej cechy larw i imagines, czarnuchy tworzą kilka kladów i dla zachowania monofiletyzmu musiałyby obejmować Lymexyleoidea oraz niektórych przedstawicieli nadrodzin zgniotków i przekrasków. Analiza molekularna Gunter i innych z 2014 wskazuje na monofiletyzm kladu obejmującego czarnuchy i drwionki oraz, z ograniczonym wsparciem, na relację siostrzaną pomiędzy tymi nadrodzinami.

</doc>
<doc id="3874206" url="https://pl.wikipedia.org/wiki?curid=3874206" title="Milosavljević">
Milosavljević

Osoby o tym nazwisku:

</doc>
<doc id="3874211" url="https://pl.wikipedia.org/wiki?curid=3874211" title="Komenda Główna Straży Granicznej (1928–1939)">
Komenda Główna Straży Granicznej (1928–1939)

Komenda Główna Straży Granicznej – jednostka organizacyjna Straży Granicznej w latach 1928–1939.
3 września 1939 roku minister spraw wojskowych, generał dywizji Tadeusz Kasprzycki powierzył komendantowi głównemu Straży Granicznej, generałowi brygady Walerianowi Czumie zadanie obrony Warszawy. Pierwotny sztab obrony stolicy stanowili oficerowie pełniący służbę w Komendzie Głównej Straży Granicznej.
Struktura organizacyjna.
Struktura w 1928
sztab komendy
Stan osobowy komendy wynosił 30 oficerów, 58 szeregowych SG, 36 pracowników cywilnych. Razem 124 osoby.
Obsada personalna kluczowych stanowisk służbowych.
II zastępca komendanta

</doc>
<doc id="3874213" url="https://pl.wikipedia.org/wiki?curid=3874213" title="Uczenie się przez całe życie">
Uczenie się przez całe życie



</doc>
<doc id="3874214" url="https://pl.wikipedia.org/wiki?curid=3874214" title="Tenebrionoidea">
Tenebrionoidea



</doc>
<doc id="3874218" url="https://pl.wikipedia.org/wiki?curid=3874218" title="Soulier">
Soulier

Osoby o tym nazwisku:

</doc>
<doc id="3874221" url="https://pl.wikipedia.org/wiki?curid=3874221" title="Kashiwagi">
Kashiwagi

Osoby o tym nazwisku:
Inne:

</doc>
<doc id="3874222" url="https://pl.wikipedia.org/wiki?curid=3874222" title="Roesner">
Roesner

Osoby o tym nazwisku:

</doc>
<doc id="3874223" url="https://pl.wikipedia.org/wiki?curid=3874223" title="Chazan (ujednoznacznienie)">
Chazan (ujednoznacznienie)

Osoby o tym nazwisku:
Inne:

</doc>
<doc id="3874225" url="https://pl.wikipedia.org/wiki?curid=3874225" title="Rudniew">
Rudniew

Osoby o tym nazwisku:

</doc>
<doc id="3874226" url="https://pl.wikipedia.org/wiki?curid=3874226" title="Turcan">
Turcan

Osoby o tym nazwisku:

</doc>
<doc id="3874228" url="https://pl.wikipedia.org/wiki?curid=3874228" title="Delvaux">
Delvaux

Osoby o tym nazwisku:
Inne:

</doc>
<doc id="3874232" url="https://pl.wikipedia.org/wiki?curid=3874232" title="Lillo (ujednoznacznienie)">
Lillo (ujednoznacznienie)

Osoby o tym nazwisku:
Inne:

</doc>
<doc id="3874233" url="https://pl.wikipedia.org/wiki?curid=3874233" title="Papin (1908)">
Papin (1908)

Papin (Q64) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było sześć torped kalibru 450 mm wystrzeliwanych z sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Papin” został zwodowany 4 stycznia 1908 roku w stoczni Arsenal de Rochefort w Rochefort, a do służby w Marine nationale wcielono go 1 września 1909 roku. Okręt służył na Morzu Śródziemnym, uczestnicząc w działaniach wojennych na tym akwenie i Atlantyku. Jednostka została skreślona z listy floty w 1919 roku, po czym sprzedana i złomowana w 1922 roku.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Papin” został zamówiony 26 sierpnia 1905 roku w Arsenale w Rochefort wraz z dwiema siostrzanymi jednostkami zbudowanymi w tej stoczni (pozostałe trzy zamówiono 19 października 1906 roku). Stępkę okrętu położono w 1906 roku. Jednostka została zwodowana 4 stycznia 1908 roku. Okręt otrzymał nazwę na cześć wybitnego francuskiego wynalazcy z przełomu XVII i XVIII wieku – Denisa Papina. Jednostka otrzymała numer taktyczny Q64 i kod identyfikacyjny PA.
Dane taktyczno-techniczne.
Charakterystyka ogólna.
„Papin” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Okręt miał dwa zbiorniki wody słodkiej, trzy zbiorniki wyrównawcze i zbiornik zastępczy (montowany na dziobie zamiast torpedy).
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni, prócz maszyn parowych i kotłów, znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy T.E.M. po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie i wyposażenie.
Okręt wyposażony był w sześć zewnętrznych wyrzutni torped kalibru 450 mm: dwie po obu stronach kiosku (odchylone o 7° od osi symetrii okrętu), dwie na rufie (odchylone o 5° od osi symetrii okrętu) i umieszczone na pokładzie rufowym dwie systemu Drzewieckiego, z łącznym zapasem 6 torped modèle 1906. Torpeda miała długość 5,07 metra, zaś jej masa wynosiła 646 kg.
Jednostka wyposażona była w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Peryskop nocny miał długość 2,5 metra i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Papin” został wcielony do służby w Marine nationale 1 września 1909 roku. Jego dowódcą jeszcze w lipcu został mianowany kpt. mar. (fr. "lieutenant de vaisseau") Cloître. 6 września jednostka wyszła z Rochefort i bez zawijania do żadnego portu dopłynęła do Cherbourga. 28 października okręt podwodny dokonał jeszcze bardziej spektakularnego wyczynu, wychodząc z Cherbourga 28 września i po przebyciu 1230 Mm osiągając Oran, a następnie docierając 12 października do Bizerty. W czerwcu 1910 roku „Papin” wziął udział w wielkich manewrach floty przeprowadzonych w okolicach Tulonu. W lutym 1912 roku płynąc w sztormowych warunkach okręt utracił dziobowe stery głębokości.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel). 15 lutego 1913 roku nieopodal Saint-Tropez okręt uczestniczył w ćwiczeniach z udziałem pancerników „Patrie”, „Justice” i „Diderot”, podczas których doznał lekkich uszkodzeń w wyniku kolizji z jednym z niszczycieli, lecz był w stanie o własnych siłach wrócić do bazy, eskortowany przez niszczyciel „Trident”. Według stanu na 1 kwietnia 1913 roku dowództwo okrętu sprawował kpt. mar. Gaston Bourraqué.
Tuż przed wybuchem I wojny światowej „Papin” znajdował się w składzie bazującej w Tulonie 1. Flotylli okrętów podwodnych (wraz z siostrzanymi okrętami „Ampère”, „Cugnot”, „Fresnel”, „Gay-Lussac”, „Messidor” i „Monge” oraz niszczycielami „Arbalète”, „Arc” i „Hallebarde”).
I wojna światowa.
W momencie wybuchu wojny jednostki 1. Flotylli przechodziły bieżące remonty i serwis mechanizmów okrętowych (m.in. oczyszczano podwodne części kadłubów). Po ich zakończeniu okręty typu "Pluviôse" otrzymały zadanie obrony swojej bazy w Tulonie, zaś 2. Flotylla (składająca się z jednostek typu "Brumaire") została skierowana do działań ofensywnych u wybrzeży Austro-Węgier. Wobec problemów technicznych nękających okręty typu "Brumaire" do działań u wybrzeży nieprzyjaciela musiały przystąpić także jednostki typu "Pluviôse", które zostały przerzucone na Maltę. 23 października 1914 roku „Papin” przybył na Maltę, skąd niebawem wyszedł na patrol na wody Zatoki Kotorskiej, zmieniając „Fresnela”. Okręt w odległości 30 Mm od Cattaro napotkał patrolujące austro-węgierskie torpedowce, w wyniku czego zawrócił do bazy nie wykonawszy zadania. Obie jednostki zostały odesłane do Bizerty, a na ich miejsce na Maltę przybył „Ampère”. Pod koniec roku okręt został wyposażony w relingi przeciwminowe. 11 lutego 1915 roku, powracając w warunkach zimowych z rejsu z Adriatyku, „Papin” utracił jeden ze sterów głębokości.
Okręt wraz z siostrzanymi jednostkami prowadził naprzemiennie z Malty żmudne i bezowocne patrole pod Cattaro do maja 1915 roku, kiedy to do wojny po stronie Ententy przystąpiły Włochy. 24 maja „Messidor”, „Ampère”, „Cugnot”, „Fresnel” i „Monge” w eskorcie dwóch niszczycieli wyszły z Malty i udały się do Brindisi, tworząc tam razem z dwoma dywizjonami niszczycieli oraz brytyjskimi okrętami podwodnymi Samodzielną Flotyllę, która miała podlegać włoskiemu dowództwu. Wkrótce do flotylli w Brindisi dołączyły „Papin” i „Gay-Lussac”, przez co cała francuska 1. Flotylla znalazła się na Adriatyku. Zadaniem francuskich okrętów była obrona podejść do bazy, stałe patrolowanie Zatoki Kotorskiej i ochrona większych jednostek Regia Marina. 8 lipca „Papin” przyholował do bazy w Brindisi dwie przechwycone austro-węgierskie miny, których nie mógł zniszczyć w morzu.
W trzecim kwartale 1915 roku na okręcie zamontowano działo pokładowe kalibru 37 mm jako konsekwencję napotykania podczas rejsów na zerwane z kotwic miny. Jednostka wraz z siostrzanymi okrętami dalej przeprowadzała rejsy dozorowe pod portami Cattaro i Pola, które spotykały się coraz częściej z przeciwdziałaniem sił lotniczych i morskich przeciwnika. Operacje przeplatane były przeprowadzanymi w Tarencie okresowymi remontami i oczyszczaniem podwodnej części kadłuba. 9 września przebywający na patrolu w pobliżu wysp Pelagosa „Papin”, dowodzony przez kpt. mar. Jeana Cochina, napotkał najpierw trzy statki handlowe przeciwnika, które zgodnie z obowiązującymi wówczas okręty francuskie instrukcjami nie zostały zaatakowane. Później jednostka zauważyła zespół austro-węgierskich okrętów składający się z krążownika typu "Novara" i trzech torpedowców. Około 15:00 okręt podwodny wystrzelił w kierunku płynących z prędkością 14 węzłów okrętów trzy torpedy, a których jedna trafiła w torpedowiec SM Tb 51T. W wyniku eksplozji okręt przełamał się na wysokości dziobowej kotłowni na dwie części: dziobowa zatonęła, zaś rufowa została odholowana do bazy w Sebenico przez torpedowiec SM Tb 56T (na jej bazie SM Tb 51T został później odbudowany). Na uszkodzonym okręcie zginęło 17, a rany odniosło pięciu marynarzy. Między 20 września a 14 października „Papin” wraz z „Ampère” pełniły defensywną służbę patrolową pod Ankoną.
W ciągu 1916 roku wszystkie jednostki typu "Pluviôse" operujące z Brindisi przeszły kolejno remonty w macierzystej bazie w Tulonie. 4 sierpnia francuskie Ministerstwo Marynarki wydało rozkaz wycofania z Adriatyku jednostek typu "Pluviôse" i zastąpienie ich nowocześniejszymi, napędzanymi silnikami Diesla okrętami podwodnymi, jednak wobec nieprzygotowania tych ostatnich do prowadzenia działań ostatecznie 29 sierpnia rozkaz odpłynięcia do Gibraltaru anulowano. W październiku większość parowych okrętów podwodnych wycofano z Adriatyku – w Brindisi pozostały jedynie „Cugnot” i „Gay-Lussac”.
W lutym 1917 roku „Papin” i „Ampère” zostały skierowane do Samodzielnej Flotylli okrętów podwodnych „Maroko”, zastępując w niej jednostki typu "Émeraude". Oba okręty operowały na wodach Cieśniny Gibraltarskiej, prowadząc głównie działania przeciw U-Bootom (bazując m.in. w Sagres). Operacje nie przyniosły jednak żadnych sukcesów i w listopadzie 1918 roku okręty Flotylli przeszły do portów w północnej Francji, aby zapobiec powrotowi do Niemiec U-Bootów ewakuujących się z Morza Śródziemnego; tak wysłużony okręt doczekał zakończenia wojny.
Koniec służby.
„Papin” został wycofany ze służby w 1919 roku. Okręt sprzedano w 1920 roku w celu złomowania, po czym w 1922 roku został rozebrany w Breście.

</doc>
<doc id="3874234" url="https://pl.wikipedia.org/wiki?curid=3874234" title="Kojder">
Kojder

Osoby o tym nazwisku:

</doc>
<doc id="3874236" url="https://pl.wikipedia.org/wiki?curid=3874236" title="Krasnosielski">
Krasnosielski

Osoby o tym nazwisku:

</doc>
<doc id="3874238" url="https://pl.wikipedia.org/wiki?curid=3874238" title="Trissino (ujednoznacznienie)">
Trissino (ujednoznacznienie)

Osoby o tym nazwisku:
Inne:

</doc>
<doc id="3874241" url="https://pl.wikipedia.org/wiki?curid=3874241" title="Carragher">
Carragher

Osoby o tym nazwisku:

</doc>
<doc id="3874246" url="https://pl.wikipedia.org/wiki?curid=3874246" title="Szkolnik">
Szkolnik

Osoby o tym nazwisku:

</doc>
<doc id="3874247" url="https://pl.wikipedia.org/wiki?curid=3874247" title="Gierasch">
Gierasch

Osoby o tym nazwisku:
Inne:

</doc>
<doc id="3874250" url="https://pl.wikipedia.org/wiki?curid=3874250" title="Bober">
Bober

Osoby o tym nazwisku:

</doc>
<doc id="3874251" url="https://pl.wikipedia.org/wiki?curid=3874251" title="Shakespeare">
Shakespeare

Osoby o tym nazwisku:
Inne:

</doc>
<doc id="3874252" url="https://pl.wikipedia.org/wiki?curid=3874252" title="Hronek">
Hronek

Osoby o tym nazwisku:

</doc>
<doc id="3874253" url="https://pl.wikipedia.org/wiki?curid=3874253" title="Zgliński">
Zgliński

Osoby o tym nazwisku:

</doc>
<doc id="3874255" url="https://pl.wikipedia.org/wiki?curid=3874255" title="Stankevičius">
Stankevičius

Osoby o tym nazwisku:

</doc>
<doc id="3874256" url="https://pl.wikipedia.org/wiki?curid=3874256" title="Sandel">
Sandel

Osoby o tym nazwisku:

</doc>
<doc id="3874257" url="https://pl.wikipedia.org/wiki?curid=3874257" title="Fresnel (1908)">
Fresnel (1908)

Fresnel (Q65) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było początkowo osiem torped kalibru 450 mm wystrzeliwanych z jednej wewnętrznej i sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Fresnel” został zwodowany 16 czerwca 1908 roku w stoczni Arsenal de Rochefort w Rochefort, a 6 października tego roku zatonął podczas prób stoczniowych. Podniesiony i wyremontowany został wcielony do służby w Marine nationale 22 lutego 1911 roku. Okręt służył na Atlantyku i Morzu Śródziemnym, uczestnicząc w działaniach wojennych na tym ostatnim akwenie. „Fresnel” został zatopiony 5 grudnia 1915 roku u ujścia rzeki Buna przez austro-węgierski niszczyciel SMS „Warasdiner”.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Fresnel” został zamówiony 26 sierpnia 1905 roku w Arsenale w Rochefort wraz z dwiema siostrzanymi jednostkami zbudowanymi w tej stoczni (pozostałe trzy zamówiono 19 października 1906 roku). Stępkę okrętu położono 1 października 1906 roku, zaś zwodowana została 16 czerwca 1908 roku. Okręt otrzymał nazwę na cześć wybitnego francuskiego naukowca z przełomu XVIII i XIX wieku – Augustina Fresnela.
6 października 1908 roku, powracając z prób stoczniowych, w La Rochelle okręt uderzył dziobem w molo, po czym został zalany przez wodę, która dostała się do wnętrza okrętu przez dziobową wyrzutnię torped i zatonął na płytkich wodach. Na pokładzie jednostki przebywało 35 osób – oprócz załogi dowodzonej przez kpt. mar. (fr. "lieutenant de vaisseau") Marrasa także członkowie komisji odbiorczej, jednak wszyscy zostali uratowani. 9 listopada okręt został wydobyty i wyremontowany, a negatywne doświadczenie wyniesione z wypadku doprowadziło do usunięcia dziobowej wyrzutni torpedowej (bądź ukończenia późniejszych jednostek bez niej) na większości okrętów typu "Pluviôse". W czerwcu 1910 roku kpt. mar. Mars został wyznaczony na dowódcę jednostki z zadaniem nadzorowania ukończenia prac przy okręcie w stoczni w Rochefort.
Dane taktyczno-techniczne.
Charakterystyka ogólna.
„Fresnel” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Okręt miał dwa zbiorniki wody słodkiej, trzy zbiorniki wyrównawcze i zbiornik zastępczy (zainstalowany na dziobie zamiast torpedy po demontażu wyrzutni torpedowej).
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy i dziobową wyrzutnię torpedową; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem, produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni prócz maszyn parowych i kotłów znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy Fulmen d’Arsonval po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie.
Okręt wyposażony był początkowo w siedem wyrzutni torped kalibru 450 mm: jedną wewnętrzną na dziobie, odchyloną o 2° w górę, dwie zewnętrzne po obu stronach kiosku (odchylone o 7° od osi symetrii okrętu), dwie zewnętrzne na rufie (odchylone o 5° od osi symetrii okrętu) i umieszczone na pokładzie rufowym dwie zewnętrzne systemu Drzewieckiego, z łącznym zapasem 8 torped modèle 1906 (zapasowa torpeda znajdowała się w przedziale dziobowym pod kubrykiem załogi). Torpeda miała długość 5,07 metra, zaś jej masa wynosiła 646 kg.
Wyposażenie.
Jednostka wyposażona była w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Peryskop nocny miał długość 2,5 metra i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Fresnel” został wcielony do służby w Marine nationale 22 lutego 1911 roku. Jednostka otrzymała numer taktyczny Q65 i kod identyfikacyjny FR. 11 kwietnia 1911 roku okręt dotarł do Cherbourga po rejsie z Rochefort, odbytym w trudnych warunkach atmosferycznych.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel). 2 listopada 1912 roku „Fresnel” i „Messidor” wyszły z Algieru i skierowały się w stronę Tulonu, kiedy na wysokości Balearów napotkały gwałtowny sztorm, który spowodował rozdzielenie się okrętów i ich samotne dotarcie do portu przeznaczenia. 26 listopada na redzie Tulonu okręt wystrzelił torpedę, która zamiast płynąć prosto zaczęła z prędkością 30 węzłów poruszać się po okręgu. Dowódca jednostki natychmiast wydał rozkaz wykonania skrętu w tym samym kierunku co torpeda, która ostatecznie kończąc bieg uderzyła w okręt, powodując nieznaczne uszkodzenia. 24 lipca 1913 roku „Fresnel” zatonął w wypadku w porcie w Cannes na głębokości 6 metrów, po czym tego samego dnia wieczorem został podniesiony (z załogi nikt nie zginął).
Tuż przed wybuchem I wojny światowej „Fresnel” znajdował się w składzie bazującej w Tulonie 1. Flotylli okrętów podwodnych (wraz z siostrzanymi okrętami „Ampère”, „Cugnot”, „Gay-Lussac”, „Messidor”, „Monge” i „Papin” oraz niszczycielami „Arbalète”, „Arc” i „Hallebarde”).
I wojna światowa.
W momencie wybuchu wojny jednostki 1. Flotylli przechodziły bieżące remonty i serwis mechanizmów okrętowych (m.in. oczyszczano podwodne części kadłubów). Po ich zakończeniu okręty typu "Pluviôse" otrzymały zadanie obrony swojej bazy w Tulonie, zaś 2. Flotylla (składająca się z jednostek typu "Brumaire") została skierowana do działań ofensywnych u wybrzeży Austro-Węgier. Wobec problemów technicznych nękających okręty typu "Brumaire" do działań u wybrzeży nieprzyjaciela musiały przystąpić także jednostki typu "Pluviôse", które zostały przerzucone na Maltę. Na początku października 1914 roku „Fresnel” przybył na Maltę, skąd 7 października wyszedł na patrol na wody Adriatyku, holowany na początku rejsu przez węglowiec. 19 października okręt ponownie wyszedł w rejs na wody Zatoki Kotorskiej, eskortowany do przez niszczyciel „Dehorter”. Okręt udał się pod Cattaro, gdzie napotkał patrolujące austro-węgierskie trałowce (byłe torpedowce SM Tb 36 i SM Tb 38); do jednego z nich dowódca odpalił niecelną torpedę, niezauważoną w ogóle przez przeciwnika. Jedynym pozytywem patrolu było rozpoznanie przez „Fresnela” torów wodnych, którymi poruszały się wchodzące do Zatoki Kotorskiej wrogie jednostki pływające. Nazajutrz okręt został zmieniony przez siostrzaną jednostkę „Gay-Lussac”, która wyszła z w eskorcie „Arbalète”. 26 października „Fresnel” znów pojawił się w Zatoce Kotorskiej i będąc na głębokości peryskopowej został ostrzelany przez artylerię nadbrzeżną (po wynurzeniu na kiosku znaleziono odłamki austriackich pocisków). Okręt został następnie zmieniony przez „Papina”, a po powrocie z patrolu tego ostatniego obie jednostki zostały odesłane do Bizerty, a na ich miejsce na Maltę przybył „Ampère”. Pod koniec roku okręt został wyposażony w relingi przeciwminowe.
Okręt wraz z siostrzanymi jednostkami prowadził naprzemiennie z Malty żmudne i bezowocne patrole pod Cattaro. 27 lutego płynący na powierzchni „Fresnel” został zaskoczony nieopodal Antivari przez austro-węgierski okręt podwodny i zdołał wymanewrować wystrzelone przez przeciwnika torpedy. 9 marca okręt wyszedł na patrol na wody między Kretą a przylądkiem Matapan w celu ubezpieczenia przerzutu wojsk alianckich do Dardaneli, jednak musiał powrócić do bazy z powodu uszkodzenia steru głębokości. Od końcówki marca do końca kwietnia „Fresnel”, „Ampère”, „Cugnot” i „Gay-Lussac” brały udział w rejsach patrolowych w rejon wyspy Vis, jednak nie odniosły żadnego sukcesu.
23 maja 1915 roku do wojny po stronie Ententy przystąpiły Włochy i już następnego dnia „Fresnel”, „Ampère”, „Cugnot”, „Messidor” i „Monge” w eskorcie dwóch niszczycieli wyszły z Malty i udały się do Brindisi, tworząc tam razem z dwoma dywizjonami niszczycieli oraz brytyjskimi okrętami podwodnymi Samodzielną Flotyllę, która miała podlegać włoskiemu dowództwu. Wkrótce do flotylli w Brindisi dołączyły „Papin” i „Gay-Lussac”, przez co cała francuska 1. Flotylla znalazła się na Adriatyku. Zadaniem francuskich okrętów była obrona podejść do bazy, stałe patrolowanie Zatoki Kotorskiej i ochrona większych jednostek Regia Marina.
12 lipca, wkrótce po zajęciu przez Włochów wyspy Pelagosa, przebywający w pobliżu „Fresnel” usiłował wykonać atak torpedowy na niszczyciel SMS „Tátra”, jednak zaalarmowana przez wodnosamolot austro-węgierska jednostka zwiększyła prędkość i oddaliła się, nim okręt podwodny zdołał wyjść na pozycję do odpalenia torpedy. W trzecim kwartale 1915 roku na okręcie zamontowano działo pokładowe kalibru 37 mm, w celu umożliwienia zatrzymywania i niszczenia statków handlowych przeciwnika. 20 września o godzinie 09:30 „Fresnel” wystrzelił dwie niecelne torpedy w kierunku torpedowca SM Tb 54T, lecz o godzinie 11:00 stał się obiektem kontrataku okrętów przeciwnika, wspomaganych przez wodnosamolot; jednostce udało się jednak wymknąć z opresji i bez uszkodzeń powrócić do Brindisi. 
4 grudnia 1915 roku o godzinie 16:00 dowodzony przez kpt. mar. Jouena „Fresnel” wyszedł z Brindisi, by zmienić siostrzaną jednostkę „Gay-Lussac” na patrolu w pobliżu albańskiego portu San Giovanni di Medua. Rankiem 5 grudnia o godzinie 05:00 płynący na powierzchni u ujścia rzeki Buna okręt wszedł podczas odpływu na mieliznę, a podczas próby oswobodzenia został wykryty o 7:30 przez dwa austro-węgierskie torpedowce i samolot, który został ostrzelany przez załogę „Fresnela”. Gdy o godzinie 8:30 w pobliżu pojawił się niszczyciel SMS „Warasdiner”, kpt. Jouen wydał rozkaz opuszczenia i samozatopienia jednostki, przedostając się wraz z załogą na pobliską skalistą wysepkę. Wobec odmowy kapitulacji „Warasdiner” i samolot otworzyły ogień z karabinów maszynowych i broni strzeleckiej na pozycje uzbrojonych w broń ręczną obrońców, zaś z artylerii w kierunku na wpół zatopionego okrętu podwodnego. Ostatecznie licząca 26 osób załoga „Fresnela” poddała się i trafiła do niewoli, mając zaledwie dwóch rannych, a okręt został zniszczony ogniem artyleryjskim austro-węgierskiego niszczyciela.
Tydzień później na miejsce zatopienia dotarł francuski oddział, który zdemontował z wraku działo kalibru 37 mm i odzyskał siedem karabinów pozostawionych przez załogę na wysepce.
23 stycznia 1919 roku w Tulonie odbyła się rozprawa przed sądem wojskowym w sprawie utraty okrętu, która zakończyła się uniewinnieniem dowódcy „Fresnela”, kpt. mar. Jouena.

</doc>
<doc id="3874259" url="https://pl.wikipedia.org/wiki?curid=3874259" title="Babak (ujednoznacznienie)">
Babak (ujednoznacznienie)

Osoby o tym nazwisku:
Osoby o tym imieniu:
Inne:
Zobacz też:

</doc>
<doc id="3874280" url="https://pl.wikipedia.org/wiki?curid=3874280" title="Nikołaj Dubinin">
Nikołaj Dubinin

Nikołaj Pietrowicz Dubinin (ros. Никола́й Петро́вич Дуби́нин, ur. 4 stycznia 1907 w Kronsztadzie, zm. 26 marca 1998 w Moskwie) – rosyjski biolog i genetyk, akademik Akademii Nauk ZSRR, Bohater Pracy Socjalistycznej (1990).
Życiorys.
Wychowywał się w domu dziecka w Samarze, później uczył się w szkole w Żyzdrze w obwodzie briańskim, 1923–1925 studiował na Wydziale Pedagogicznym 2 Uniwersytetu Moskiewskiego, a 1925–1928 na Wydziale Fizyczno-Matematycznym 1 Moskiewskiego Uniwersytetu Państwowego im. Łomonosowa, na którym ukończył biologię. Został asystentem w Moskiewskim Instytucie Zootechnicznym, 1929–1931 był docentem, organizatorem i kierownikiem katedry genetyki i hodowli przy Moskiewskim Instytucie Hodowli Świń i jednocześnie starszym pracownikiem naukowym Instytutu Biologicznego im. Timiriaziewa w Moskwie. W latach 1932–1933 kierował oddziałem genetyki i selekcji w moskiewskiej centralnej stacji hodowli jedwabników i naukowo-badawczej stacji hodowli jedwabników w Piatigorsku, 1932–1934 kierował laboratorium genetyki i selekcji stacji hodowli królików w Moskwie, a 1932–1938 katedrą hodowli i genetyki Wszechzwiązkowego Instytutu Gospodarki Futrzanej w Bałaszychy. W 1938 organizował katedrę genetyki w Woroneskim Uniwersytecie Państwowym i kierował nią do 1948. Następnie przez pewien czas zajmował się ornitologią. Poza tym od 1932 pracował w Instytucie Biologii Eksperymentalnej, gdzie kierował działem genetyki i laboratorium cytogenetyki, od 1935 w stopniu profesora, 1948–1955 był starszym pracownikiem naukowym w Instytucie Lasu Akademii Nauk ZSRR. Później pracował w Instytucie Fizyki Biologicznej jako starszy pracownik naukowy i organizator i kierownik laboratorium, 1 marca 1957 został dyrektorem-organizatorem Instytutu Cytologii i Genetyki Syberyjskiego Oddziału Akademii Nauk ZSRR w Nowosybirsku, od lutego 1966 do czerwca 1981 stał na czele Instytutu Generyki Ogólnej Akademii Nauk ZSRR, następnie kierował laboratorium tego instytutu, a od 1986 laboratorium Instytutu Ewolucyjnej Morfologii i Ekologii Zwierząt. 4 grudnia 1946 został członkiem korespondentem Akademii Nauk ZSRR (od 1991 RAN, a 1 lipca 1966 członkiem rzeczywistym (akademikiem) Akademii Nauk ZSRR, 1958–1960 był członkiem Prezydium Syberyjskiego Oddziału Akademii Nauk ZSRR, a od 1974 członkiem PAN. Od 1921 należał do Komsomołu, a od 1969 do WKP(b). Napisał wiele prac z zakresu genetyki, cytogenetyki, genetycznych podstaw selekcji i teorii ewolucji, m.in. "Ewolucyja populacyj i radiacyja" (1966) i "Obszczaja gienietika" (1970). Popularnym sprawozdaniem z prowadzonych przez Dubinina badań, a jednocześnie przystępnym opisem historii genetyki w ZSRR, jest jego autobiografia "Wiecznoje dwiżenije" (1970, 1973).
Został pochowany na Cmentarzu Trojekurowskim.
Odznaczenia i nagrody.
I inne.

</doc>
<doc id="3874281" url="https://pl.wikipedia.org/wiki?curid=3874281" title="Pływanie na Letnich Igrzyskach Olimpijskich 1952 – 100 m stylem grzbietowym mężczyzn">
Pływanie na Letnich Igrzyskach Olimpijskich 1952 – 100 m stylem grzbietowym mężczyzn

100 m stylem grzbietowym mężczyzn – jedna z konkurencji pływackich rozgrywanych podczas XV Igrzysk Olimpijskich w Helsinkach. Eliminacje odbyły się 30 lipca, półfinały 31 lipca, a finał 1 sierpnia 1952 roku.
Mistrzem olimpijskim został Amerykanin Yoshi Oyakawa, który w finale poprawił swój rekord olimpijski z półfinału, uzyskawszy czas 1:05,4. Srebrny medal zdobył reprezentant Francji Gilbert Bozon (1:06,2). Brąz, z czasem 1:06,4, wywalczył Jack Taylor ze Stanów Zjednoczonych 
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:
Wyniki.
Eliminacje.
Do półfinałów zakwalifikowało się 16 pływaków z najlepszymi czasami.

</doc>
<doc id="3874284" url="https://pl.wikipedia.org/wiki?curid=3874284" title="Julian Witkowski">
Julian Witkowski

Julian Witkowski (ur. 13 lutego 1928 w Jelnicy, zm. 22 lipca 2006 w Lesznie) – polski lekkoatleta, długodystansowiec.
Specjalizował się w biegu maratońskim. Zajął 6. miejsce w tej konkurencji podczas Międzynarodowych Igrzysk Sportowej Młodzieży w 1955 w Warszawie. Ustanowił wówczas rekord Polski czasem 2:36:52,2 (6 sierpnia 1955). 
Był dwukrotnym wicemistrzem Polski (1957 i 1960) oraz pięciokrotnym brązowym medalistą (1955, 1958, 1959, 1961 i 1962) w maratonie.

</doc>
<doc id="3874289" url="https://pl.wikipedia.org/wiki?curid=3874289" title="Krzyże Eleonory">
Krzyże Eleonory

Krzyże Eleonory – seria dwunastu monumentalnych gotyckich pomników wzniesionych w końcu XIII w. przez króla Anglii Edwarda I na trasie, którą podążał z Lincoln do Londynu orszak z ciałem jego zmarłej żony Eleonory kastylijskiej. Do czasów współczesnych zachowały się trzy z nich: w Geddington, Hardingstone i Waltham Cross.
Historia.
Małżeństwo króla Anglii Edwarda I i Eleonory kastylijskiej uznaje się za szczęśliwe. Eleonora nie opuszczała Edwarda w jego podróżach, a podczas jednej z nich, 28 listopada 1290 r. zmarła w Harby, w pobliżu Lincoln. Wnętrzności Eleonory pochowano w katedrze w Lincoln, natomiast zabalsamowane ciało zostało przeniesione z tego miasta przez powoli poruszający się orszak do opactwa westminsterskiego pod Londynem, gdzie je pochowano (serce umieszczono w londyńskim klasztorze dominikanów). Edward postanowił uczcić zmarłą żonę poprzez ustawienie serii dwunastu pomników w miejscach, w których orszak wiozący jej ciało zatrzymywał się na nocny odpoczynek, ponadto w Lincoln i Westminsterze wykonano przepyszne, bliźniacze nagrobki. 
Postawione krzyże miały pełnić funkcję cenotafów i nakłaniać do modlitwy za duszę Eleonory. Jednocześnie stanowiły też widoczną oznakę prestiżu dynastii (ich koszt był bardzo wysoki – łącznie z nagrobkami wyniósł 2200 funtów) – wzorem dla Edwarda były zapewne pamiątkowe krzyże postawione na drodze z Paryża do Saint-Denis, którą przenoszono ciało zmarłego w 1270 r. króla Francji Ludwika IX Świętego (wcześniej, w 1223 r., podobnie uczczono ostatnią drogę innego króla francuskiego, Filipa II Augusta).
W kolejnych stuleciach większość krzyży została zlikwidowana lub zniszczona, głównie podczas angielskiej wojny domowej w latach 40. XVII w. przez zwolenników parlamentu jako symbole katolicyzmu. Do czasów współczesnych zachowały się trzy oryginalne krzyże (w Geddington, Hardingstone i Waltham Cross) oraz relikty lub pozostałości kilku innych. Krzyż w Charing Cross zrekonstruowano w XIX w. Wiele z nieistniejących zostało upamiętnionych tablicami, a w Stamford ustawiono na miejscu jednego z nich nowoczesny pomnik.
Opis.
Krzyże zostały wzniesione w latach 1291–1294 w formie kilkunastometrowych, monumentalnych, bogato zdobionych iglic. Podobieństwo ocalałych krzyży wskazuje, że były one wykonywane według podobnego planu, ale istnieją między nimi różnice, wynikające z faktu że wychodziły one spod rąk różnych mistrzów murarskich. Ich przekrój jest wielokątny (w Hardingstone i Waltham Cross ośmiokątny, w Geddington trójkątny), zaś bazy są umieszczone na podstawach ze stopniami. Dolne części wielokątnych słupów są pełne, w środkowych natomiast pod otwartymi baldachimami znajdują się wielkoskalowe posągi królowej Eleonory (trzy w Geddington, cztery w Hardingstone, sześć w Waltham Cross). Całość wieńczą iglice, pierwotnie zapewne każda z krzyżem na szczycie (nie zachował się żaden z nich). Wśród licznych zdobień znajdowały się herby krajów związanych z Eleonorą (Anglii, Kastylii, Leónu i Ponthieu – w dolnej części budowli), liczne ornamenty, pinakle, ślepe maswerki i laskowania. Na krzyżu w Hardingstone znajdują się wyrzeźbione otwarte księgi – zapewne początkowo z namalowaną zawartością (być może też większe elementy pomników były malowane). Najbliższe Londynowi krzyże, w Westcheap i Charing były najbogatsze, do ich budowy wykorzystano w największym stopniu cenny marmur z Purbeck.
Lista krzyży:
Nawiązania.
W XIX w. i na początku XX w. powstały w Anglii liczne neogotyckie pomniki w formie krzyży Eleonory. Należą do nich m.in. budowle w Ilam, Walkden, Sledmere (pełniący funkcję pomnika ofiar I wojny światowej) i Birkenhead (zbudowany dla uczczenia pamięci królowej Wiktorii). Do krzyży Eleonory nawiązał także George Gilbert Scott w pomniku Albert Memorial upamiętniającym księcia Alberta, męża królowej Wiktorii.

</doc>
<doc id="3874293" url="https://pl.wikipedia.org/wiki?curid=3874293" title="Jagiellonida">
Jagiellonida

Jagiellonida, czyli zjednoczenie Litwy z Polską – epos oświeceniowego poety Dyzmy Bończy-Tomaszewskiego, opublikowany w 1817 w Berdyczowie. Utwór opowiada o początkach unii polsko-litewskiej, zawiązanej poprzez małżeństwo królowej Jadwigi i księcia Jagiełły. Epos został napisany oktawą, czyli strofą ośmiowersową pochodzenia włoskiego rymowaną abababcc. Strofy Jagiellonidy są o tyle nietypowe, że zostały napisane trzynastozgłoskowcem, a nie typowym dla tej formy jedenastozgłoskowcem.
&lt;poem&gt;
Nawiąże nowe stróny, ich dźwięki pieszczone
Przypomną nam Jadwigę Monarchinię młodą,
Jey westchnienia, miłością kraju przytłumione,
Wdzięk uroczy wabiący najswieższą urodą,
J twoie Władysławie zwycięzstwa wsławione
Pognębieniem Tatarów i Krzyżaków szkodą.
J te czasy szczęsliwe, w których Polak mężny
Był przychodnióm łaskawy, sąsiadóm potężny.
&lt;/poem&gt;
W dyskusji na temat Jagiellonidy brał udział młody Adam Mickiewicz.

</doc>
<doc id="3874297" url="https://pl.wikipedia.org/wiki?curid=3874297" title="Mika Lintilä">
Mika Lintilä

Mika Tapani Lintilä (ur. 15 kwietnia 1966 w Toholampi) – fiński polityk, poseł do Eduskunty, w latach 2016–2019 i od 2019 minister spraw gospodarczych, w 2019 minister finansów, w 2019 także wicepremier.
Życiorys.
Jego ojcem był Aaro Lintilä, parlamentarzysta Partii Centrum. Kształcił się na studiach handlowych, zaś w 2000 uzyskał magisterium z administracji. Pracował w prywatnym przedsiębiorstwie. Zaangażował się również w działalność polityczną w ramach Partii Centrum. W drugiej połowie lat 90. został wybrany do rady gminy w Toholampi.
W 1999 po raz pierwszy został deputowanym do Eduskunty. Mandat poselski odnawiał w wyborach w 2003, 2007, 2011, 2015 i 2019. 29 grudnia 2016 wszedł w skład gabinetu Juhy Sipili jako minister spraw gospodarczych. 6 czerwca 2019 w nowym rządzie Anttiego Rinne powierzono mu stanowiska wicepremiera i ministra finansów. Funkcję wicepremiera pełnił do 12 września 2019. 10 grudnia 2019 w kolejnym gabinecie Sanny Marin ponownie został ministrem spraw gospodarczych.

</doc>
<doc id="3874314" url="https://pl.wikipedia.org/wiki?curid=3874314" title="Marc'Antonio Zondadari">
Marc'Antonio Zondadari



</doc>
<doc id="3874316" url="https://pl.wikipedia.org/wiki?curid=3874316" title="Siemion Dienszczikow">
Siemion Dienszczikow

Siemion Andriejewicz Dienszczikow (ros. Семён Андреевич Денщиков; ur. 10 kwietnia 1993) – rosyjski narciarz dowolny, specjalizujący się w skicrossie. W 2012 roku wystartował na mistrzostwach świata juniorów w Chiesa in Valmalenco, zajmując 28. miejsce. Jeszcze dwukrotnie startował w imprezach tego cyklu, najlepszy wynik osiągając podczas rozgrywanych w 2013 roku mistrzostw świata juniorów w Chiesa in Valmalenco, gdzie był ósmy. W 2015 roku wziął udział w mistrzostwach świata w Kreischbergu, kończąc rywalizację na 47. pozycji. W zawodach Pucharu Świata zadebiutował 6 grudnia 2014 w Nakiska, zajmując 43. miejsce. Pierwsze pucharowe punkty zdobył 12 grudnia 2015 roku w Val Thorens, gdzie zajął 29. miejsce. Na podium zawodów PŚ po raz pierwszy stanął 26 marca 2016 roku w Arosie, gdzie zwyciężył w skicrossie. W zawodach tych wyprzedził Szweda Victora Öhlinga Norberga i Christophera Del Bosco z Kanady.

</doc>
<doc id="3874318" url="https://pl.wikipedia.org/wiki?curid=3874318" title="Królowa elfów">
Królowa elfów



</doc>
<doc id="3874319" url="https://pl.wikipedia.org/wiki?curid=3874319" title="Dzmitryj Abaszeu">
Dzmitryj Abaszeu

Dzmitryj Siarhiejewicz Abaszeu (biał. Дзмітрый Сяргеевіч Абашаў; ur. 22 stycznia 1991) – białoruski biathlonista.

</doc>
<doc id="3874322" url="https://pl.wikipedia.org/wiki?curid=3874322" title="Asia Boyd">
Asia Boyd

Asia Symone Boyd (ur. 31 grudnia 1992 w Detroit) – amerykańska koszykarka grająca na pozycjach rzucającej oraz niskiej skrzydłowej.
24 listopada 2016 została zawodniczką Pszczółek Polski-Cukier AZS-UMCS-u Lublin.

</doc>
<doc id="3874325" url="https://pl.wikipedia.org/wiki?curid=3874325" title="Trzeci rząd Larsa Løkke Rasmussena">
Trzeci rząd Larsa Løkke Rasmussena

Trzeci rząd Larsa Løkke Rasmussena – rząd Królestwa Danii istniejący od 28 listopada 2016 do 27 października 2019.
Po wyborach parlamentarnych w 2015, w których zwyciężyła centroprawicowa koalicja, liderująca jej partia Venstre (V) utworzyła monopartyjny gabinet. Poparcie w parlamencie zadeklarowały Duńska Partia Ludowa (DF), Sojusz Liberalny (LA) i Konserwatywna Partia Ludowa (K). 27 listopada 2016 premier Lars Løkke Rasmussen ogłosił zawiązanie formalnej koalicji z Sojuszem Liberalnymi i konserwatystami. Następnego dnia powołał swój trzeci gabinet, w skład którego weszli przedstawiciele trzech ugrupowań (V, LA i K).
Po wyborach w 2019 gabinet został zastąpiony przez socjaldemokratyczny rząd Mette Frederiksen.

</doc>
<doc id="3874327" url="https://pl.wikipedia.org/wiki?curid=3874327" title="Ludvig Fjällström">
Ludvig Fjällström

Nils Ludvig Fjällström (ur. 15 kwietnia 1993 w Åre) – szwedzki narciarz dowolny, specjalizujący się w jeździe po muldach, trzykrotny medalista mistrzostw świata juniorów.
Kariera.
W 2012 roku wystartował na mistrzostwach świata juniorów w Chiesa in Valmalenco, zdobywając srebrny medal w jeździe po muldach. Na rozgrywanych rok później mistrzostwach świata juniorów w Chiesa in Valmalenco zwyciężył w jeździe po muldach, a w muldach podwójnych był drugi. W 2013 roku wystąpił na mistrzostwach świata w Voss, zajmując szesnaste miejsce w jeździe po muldach i dwunaste w muldach podwójnych. Podczas rozgrywanych dwa lata później mistrzostw świata w Kreischbergu zajął odpowiednio 21. i 20. miejsce. Brał także udział w igrzyskach olimpijskich w Soczi w 2014 roku, kończąc rywalizację w jeździe po muldach na dziewiętnastej pozycji. W zawodach Pucharu Świata zadebiutował 12 marca 2010 w Åre, zajmując 18. miejsce. Tym samym już w swoim debiucie zdobył pierwsze pucharowe punkty. Na podium zawodów tego cyklu po raz pierwszy stanął 4 lutego 2016 roku w Deer Valley, gdzie był trzeci w jeździe po muldach. W zawodach tych wyprzedzili go jedynie Australijczyk Matt Graham i Mikaël Kingsbury z Kanady. W sezonie 2020/2021 zajął 3. lokatę w klasyfikacji jazdy po muldach.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="3874333" url="https://pl.wikipedia.org/wiki?curid=3874333" title="Tabliczki z Vindolandy">
Tabliczki z Vindolandy

Tabliczki z Vindolandy – niewielkie drewniane tabliczki zapisane atramentem, powstałe na przełomie I i II wieku n.e. Odkryto je na początku lat 70. XX wieku w Vindolandzie – dawnym obozie rzymskich legionistów na terenie współczesnej Wielkiej Brytanii. Zawierają zarówno dokumenty wojskowe jak i prywatne wiadomości dla i od członków rzymskiego garnizonu. Przechowywane są w Muzeum Brytyjskim.
Odkrycie.
Pierwsze tabliczki odkryto w marcu 1973 roku, jednak początkowo wzięto je za drewniane odpadki. Niedługo potem jeden z archeologów odnalazł dwie sklejone ze sobą tabliczki, które po rozdzieleniu zawierały pismo. Znalezisko przekazano epigrafowi Richardowi Wrightowi, ale na skutek szybkiego utleniania drewna inskrypcja stała się nieczytelna. Wówczas artefakty trafiły do Susan M. Blackshaw z Muzeum Brytyjskiego, która wykonała zdjęcia w podczerwieni. Dzięki temu inskrypcja stała się widoczna. Powtórne i jeszcze dokładniejsze zdjęcia wykonała w 1990 roku Alison Rutherford z Newcastle University Medical School.
Pomimo że drewniane tabliczki z okresu rzymskiego odkryto jeszcze w dwudziestu miejscach w Brytanii, to wszystkie z nich były tylko podobne do tych z Vindolandy i odkryto je w znacznie mniejszych ilościach. Wyjątek stanowi Carlisle, gdzie również zidentyfikowano drewniane tabliczki pokryte atramentem.
Charakterystyka.
Tabliczki powstały między 92 a 103 rokiem n.e. Wykonane są z drewna olchy, brzozy, lipy oraz dębu i mierzą średnio 20x8 cm i od 0,25–3,0 mm grubości, tyle co fornir do wykładania mebli. Przetrwały dzięki wilgotnemu, beztlenowemu środowisku, w którym się zachowały. Większość ma poniżej milimetra grubości, wykonano je skrawając bardzo ostrym nożem cienkie warstwy miękkiego drewna młodych drzew – prawdopodobnie tą samą techniką, jaką wykonywano forniry. Od tabliczek woskowych różnią się grubością, pochodzeniem i użyciem. Tabliczki woskowe były często importowane, stosunkowo grube, wielokrotnie wykorzystywane (napis wydrapywano na wosku, który następnie wygładzano). Tabliczki z Vindolandy są dużo cieńsze, jednorazowe, zawsze wykonane z lokalnych gatunków drewna. Pisano na nich piórem, atramentem z wody, gumy arabskiej i sadzy. Po zapisaniu składano, by zabezpieczyć pismo (czasem napis odbijał się na przeciwległej stronie). Zawierają łacińskie inskrypcje napisane tzw. starą kursywą rzymską, będącą w użyciu przed III w. n.e. Jakość pisma jest bardzo różna, od eleganckiego pisma zawodowych skrybów do nieporadnych notatek.
Autorzy byli wykształceni w podstawowym zakresie, ale nie byli intelektualistami. Tabliczki zawierają głównie prywatne notatki osób pełniących oficjalne funkcje w obozie – nie mają charakteru państwowych rejestrów, ale zawarte w nich informacje dotyczą spraw oficjalnych, takich jak ruchy wojsk, rachunkowość, działalność obozu (m.in. zamówienia kwatermistrzowskie) oraz spraw legionistów (np. listy zakupów czy prośby o urlop). Sporą część korespondencji stanowią listy Flaviusa Cerialisa, prefekta dziewiątej kohorty i jego żony Sulpicii Lepidiny. Wśród nich jest np. pytanie dekuriona Masculusa do Flaviusa o instrukcje na kolejny dzień dla podległych mu ludzi i prośba o przysłanie większej ilości piwa do garnizonu. Inną charakterystyczną notą jest zaproszenie na przyjęcie urodzinowe, wystosowane przez Claudię Severę, żonę dowódcy pobliskiego fortu, dla Sulpicii Lepidiny. To najwcześniejszy znany przykład odręcznego zapisku kobiety wykonanego po łacinie. Ponadto tabliczki zawierają także zapiski kupców, kobiet i niewolników.

</doc>
<doc id="3874336" url="https://pl.wikipedia.org/wiki?curid=3874336" title="Maryna (poemat)">
Maryna (poemat)

Maryna (słow. "Marína") – poemat słowackiego poety romantycznego Andreja Sládkoviča, ukończony w 1845 roku, a opublikowany rok później. 
Treść poematu.
Utwór opowiada o nieszczęśliwej miłości autora do Márii Pišlovej, którą despotyczna matka wydała za przedsiębiorcę cukierniczego. Fabuła "Maryny" jest stosunkowo słabo zarysowana, co pozwala ją klasyfikować jako poemat dygresyjny. Autor pragnął, aby treść poematu była rozpatrywana całkowicie odrębnie od jego życiorysu, używając sformułowania „z rezultatów życia duchowego niech sobie utworzą wyobrażenie”. Utwór powstał w dialekcie zachodniosłowackim, znacznie przyczyniając się do podniesienia go do rangi języka literackiego.
W "Marynie" fragmenty poświęcone miłości do tytułowej bohaterki (charakteryzujące się synkretyzmem rodzajowym, z cechami liryki i epiki) wyraźnie odróżniają się od ustępów poświęconych społeczeństwu, które przyjmują kształt liryki refleksyjnej z elementami wczesnego symbolizmu. Cztery zagadnienia najczęściej poruszane w poemacie to piękno, miłość do Maryny, miłość do Słowacji i młodość.
Maryna jest w utworze realną postacią, ale także ucieleśnieniem piękna, traktowanego nie tylko fizycznie, a silnie powiązanego z prawdą i moralnością. Autor bezkompromisowo krytykuje społeczeństwo, które nie pozwala na swobodne wyrażanie uczuć, zarazem jednak odczuwa wobec niego wciąż głębsze zobowiązania. Znaczne fragmenty utworu poświęcone są opieraniu się pokusom. Młodość nie jest opisywana jako przemijający wiek, tylko trwały stan ducha: rozwinięcie tej koncepcji bywa uważane za największe osiągnięcie Sládkoviča. Często wspominany jest w poemacie słowacki krajobraz naturalny. Autor wychwala urodę miejsc takich jak Sitno, Hron czy Tatry (wzmiankowane już w pierwszej strofie). Pisze także o lokalnym folklorze, na przykład przetrwałej w tradycji ustnej kołysance "Hoja d'und'a hoja".
Najczęściej cytowane fragmenty poematu to strofa 41, określana jako najbardziej oryginalne wyznanie miłosne w historii literatury, oraz spajająca miłość romantyczną i patriotyczną strofa 73 ("Vlasť drahú ľúbiť v peknej Maríne, Marínu drahú v peknej otčine, a obe v jednom objímať! – Ojczyznę kochać w pięknej Marynie, Marynę w pięknej mojej krainie, tuląc je w jednym uścisku").
Proces twórczy.
Andrej Sládkovič podlegał różnym inspiracjom, spośród których najistotniejsze mogły pochodzić od Adama Mickiewicza: w "Marynie" rozwijane są niektóre wątki "Ody do młodości", a w mniejszym stopniu także ballad polskiego wieszcza. Wspomina się czasem o przynależności do nurtu szturowców, choć sam Ľudovít Štúr skrytykował poemat, nie dostrzegając zawartego w nim patriotyzmu. Biorąc pod uwagę słowackich autorów, bliższe związki mogły łączyć Sládkoviča jedynie z Jánem Kollárem. Możliwe jest czerpanie wzorców od Goethego i Puszkina. Sporadycznie porównuje się autora "Maryny" z Janem Kochanowskim.
Wcześniejsze próby poetyckie autora nie ustępowały technicznie poematowi, ale brakowało w nich głębszej myśli przewodniej. Samo powstawanie "Maryny" osnute jest mgłą tajemnicy. Rozbieżności w źródłach są istotne: być może przymusowe małżeństwo Márii Pišlovej było bodźcem do rozpoczęcia prac nad poematem, a być może spowodowało jedynie pewne korekty w fabule już ukończonego dzieła. Wiadomo, że jeszcze pod koniec powstawania utworu autor rozważał porzucenie go, nie dowierzając swojemu talentowi. Ostatnie strofy, których wymowa sugeruje znaczną poprawę stanu psychicznego Sládkoviča, były gotowe późną zimą 1845 roku.
Konstrukcja "Maryny".
Utwór jest poprzedzony dwoma mottami, z Williama Szekspira i Aleksandra Puszkina. Zastosowany fragment "Hamleta" ("Methinks, I see... Where? – In my mind's eyes") jest także mottem ballady Mickiewicza "Romantyczność", co stanowi kolejny ślad powiązań pomiędzy poetami. 
"Maryna" napisana jest głównie strofą dziesięciowersową, złożoną z wersów dziesięciozgłoskowych i ośmiozgłoskowych. Składa się z 2900 wersów podzielonych na 291 strof. Przeważa charakterystyczna decyma Sládkoviča o kształcie (5+5)a/8b/(5+5)a/8b/(5+5)c/(5+5)c/8d/(5+5)e/(5+5)e/8d. Choć przeplot dziesięciozgłoskowców symetrycznych i ośmiozgłoskowców nietrochejowych występował już u Mickiewicza, taki układ strofy był oryginalnym pomysłem autora. Jedynie pięć strof (14–17 i 108) to oktostychy. Tylko sporadycznie (strofy 22, 108) wersy dochodzą do dwunastu sylab długości. Najprawdopodobniej autor rozwijał i uszlachetniał wzorce metryczne zaczerpnięte z poezji ludowej. 
Początek utworu.
"Maryna" rozpoczyna się wyrażeniem afirmacji piękna. Badacze zwracają uwagę na to, że uczucie opisane w poemacie to miłość nie tylko do tytułowej Maryny, ale także do ziemi słowackiej i życia w ogólności. Pierwsza strofa: 
&lt;poem&gt;
"Ja sladké túžby, túžby po kráse"
"spievam peknotou nadšený,"
"a v tomto duše mojej ohlase"
"svet môj je celý zavrený;"
"z výsosti Tatier ona mi svieti,"
"ona mi z ohňov nebeských letí,"
"ona mi svety pohýna;"
"ona mi kýva zo sto životov:"
"No centrom, živlom, nebom, jednotou"
"krás mojich moja Marína!"
&lt;/poem&gt;
Polski przekład.
Poemat przetłumaczył na język polski Józef Waczków, korzystając także z polskich wzorców romantycznych i ludowych. Nakład wyniósł jedynie 2290 egzemplarzy. Prace nad przekładem trwały niespełna rok. Pierwsza strofa została przezeń oddana następująco:
&lt;poem&gt;
"Śpiewam za pięknem jasne tęsknoty,"
"za pięknem, co mnie porywa."
"W pieśni jest cały mój świat, świat złoty,"
"który dusza w snach odkrywa."
"Piękno z wierzchołków Tatr ku mnie świeci,"
"z niebiosów blaskiem skrzydlatym leci,"
"światy mi w mroku poczyna."
"Migoce do mnie istnień tysiącem,"
"lecz życiem piękna, żywiołem, słońcem,"
"jest dla mnie moja Maryna!"
&lt;/poem&gt;
Recepcja dzieła.
"Maryna" jest uznawana za jeden z najważniejszych utworów miłosnych w historii, porównywalny z "Romeem i Julią" Szekspira. Przełożono ją na język polski, czeski, francuski, węgierski, chorwacki i niemiecki. W Bańskiej Szczawnicy znajduje się muzeum poświęcone poematowi, natomiast w Martinie przechowywany jest jego rękopis, uważany za jeden z najcenniejszych zabytków literatury słowackiej. Na żelaznych kratach muzeum w Bańskiej Szczawnicy słowackie pary zwyczajowo umieszczają kłódki symbolizujące ich miłość.
Dla Słowaków Maryna jest najważniejszym dziełem romantyzmu krajowego, opisywanym często jako epos narodowy. Nie stanowi jednak typowego utworu romantycznego i pod wieloma względami wyprzedza swoją epokę. W szkołach słowackich omawiana jest wyczerpująco w ósmej klasie. Dawniej powszechne było wygłaszanie długich fragmentów z pamięci, znane są także próby recytacji całości.

</doc>
<doc id="3874337" url="https://pl.wikipedia.org/wiki?curid=3874337" title="Hendrik Marsman">
Hendrik Marsman

Hendrik Marsman (ur. 30 września 1899 w Zeist, zm. 21 czerwca 1940 na morzu w kanale La Manche) – holenderski pisarz, poeta i krytyk literacki.
Życiorys.
Studiował prawo i praktykował w Utrechcie, jednak po 1933 podróżował po Europie i zaczął zajmować się literaturą. Debiutował rytmicznie wolnym wierszem, który zwrócił uwagę swoją radykalną niezależnością. W 1924 został redaktorem naczelnym pisma „De Vrije Bladen” („Wolna Prasa”). Tworzył w języku niderlandzkim, pod wpływem niemieckich ekspresjonistów, m.in. Nietzschego i Trakla, a także pod wpływem Cocteau i Apollinaire'a. Jego zbiór wierszy "Verzen" (1923, "Wiersze") wyrażał antyhumanistyczną, antyintelektualną buntowniczość. W 1925 opublikował zbiór "Penthesilea" ("Pentezyleja"), w 1927 "Paradise regained" ("Raj odzyskany"), w 1934 "Porta Nigra", a w 1940 "Tempel en kruis" ("Świątynia i krzyż") – autobiograficzną relację rozwoju poety, potwierdzająca jego zwrot w kierunku ideałów humanistycznych. Jest również autorem powieści, esejów i nowel. Utonął podczas II wojny światowej, gdy jego statek został trafiony przez torpedę na kanale La Manche.
W Polsce przekładami wierszy Hendrika Marsmana na język polski zajmuje się Michał Maliński – opolski poeta i publicysta.

</doc>
<doc id="3874341" url="https://pl.wikipedia.org/wiki?curid=3874341" title="Miloslav Ludvík">
Miloslav Ludvík

Miloslav Ludvík (ur. 5 września 1963 w Pradze) – czeski ekonomista, menedżer, samorządowiec i polityk, w latach 2016–2017 minister zdrowia.
Życiorys.
Absolwent handlu zagranicznego w Wyższej Szkole Ekonomicznej w Pradze (1987). W 1995 uzyskał magisterium z zakresu prawa na Uniwersytecie Karola w Pradze. Od 1988 pracował w przedsiębiorstwach przemysłu chemicznego i farmaceutycznego. W latach 1994–1998 był dyrektorem generalnym czeskiego oddziału koncernu Apotex. W 2000 objął stanowisko dyrektora szpitala uniwersyteckiego w Motole.
Działacz Czeskiej Partii Socjaldemokratycznej, od 2002 wybierany na radnego Pragi. 30 listopada 2016 powołany na urząd ministra zdrowia w rządzie Bohuslava Sobotki (od 1 grudnia 2016). Zastąpił na tej funkcji Svatopluka Němečeka. Stanowisko to zajmował do 13 grudnia 2017.

</doc>
<doc id="3874344" url="https://pl.wikipedia.org/wiki?curid=3874344" title="Shenzhen Open 2017 (kobiety)">
Shenzhen Open 2017 (kobiety)

Shenzhen Open 2017 – tenisowy turniej WTA kategorii WTA International Series w sezonie 2017 z cyklu Shenzhen Open rozgrywany w dniach 1–7 stycznia 2017 roku w Shenzhen na kortach twardych o puli nagród wynoszącej 750 000 dolarów amerykańskich.

</doc>
<doc id="3874348" url="https://pl.wikipedia.org/wiki?curid=3874348" title="Adolfo Marsillach">
Adolfo Marsillach

Adolfo Marsillach (ur. 25 stycznia 1928 w Barcelonie, zm. 21 stycznia 2002 w Madrycie) – hiszpański aktor i reżyser, autor tekstów i adaptacji tekstów literackich, eseista.
Życiorys.
Grał charakterystyczne role w Teatro Maria Guerrero i Teatro Español w Madrycie, 1977–1978 był dyrektorem Narodowego Centrum Dramatycznego, a 1986–1989 Compañia Nacional Teatro Clásico. Jest autorem inscenizacji, m.in. "Marat/Sade" Weissa (1968), "Świętoszek" Moliera (1969) i "Las arrecogias del Beaterio de Santa Maria Egipciaca" Recuerdy (1977) oraz utworów Sastre i del Valle-Inclána. Poza tym występował w filmach i telewizji. Popierał antyfrankistowską opozycję, w związku z czym tworzył sztuki krytyczne, często mające satyryczną wymowę.

</doc>
<doc id="3874349" url="https://pl.wikipedia.org/wiki?curid=3874349" title="Bigrigg">
Bigrigg

Bigrigg – wieś w Anglii, w Kumbrii. Leży 5,6 km od miasta Whitehaven, 58,6 km od miasta Carlisle i 405,4 km od Londynu. W 2015 miejscowość liczyła 716 mieszkańców.
Etymologia.
Nazwa miejscowości na przestrzeni wieków:

</doc>
<doc id="3874356" url="https://pl.wikipedia.org/wiki?curid=3874356" title="Daniel Chima Chukwu">
Daniel Chima Chukwu

Daniel Chima Chukwu (ur. 4 kwietnia 1991 w Kano) – nigeryjski piłkarz występujący na pozycji napastnika.
Kariera klubowa.
W swojej karierze grał także w takich zespołach, jak Lyn Fotball, Molde FK, Shanghai Shenxin oraz Legia Warszawa.
Statystyki kariery.
"(aktualne na dzień 28 maja 2017)"

</doc>
<doc id="3874359" url="https://pl.wikipedia.org/wiki?curid=3874359" title="Berthelot (1909)">
Berthelot (1909)

Berthelot (Q66) – francuski oceaniczny okręt podwodny z okresu I wojny światowej, jedna z 18 zbudowanych jednostek typu "Pluviôse". Okręt wypierał 404 tony w położeniu nawodnym i 553 tony pod wodą, a jego główną bronią było sześć torped kalibru 450 mm wystrzeliwanych z sześciu zewnętrznych wyrzutni. Napędzana maszynami parowymi jednostka rozwijała na powierzchni prędkość 12 węzłów, osiągając zasięg 1500 Mm przy prędkości 9 węzłów.
„Berthelot” został zwodowany 18 maja 1909 roku w stoczni Arsenal de Rochefort w Rochefort, a do służby w Marine nationale wcielono go 1 lutego 1910 roku. Okręt służył na Morzu Północnym i Atlantyku, a także na Morzu Śródziemnym, nie odnosząc podczas działań wojennych sukcesów bojowych. Jednostka została skreślona z listy floty 1 grudnia 1919 roku, po czym w 1921 roku sprzedana i następnie złomowana.
Projekt i budowa.
W przyjętym 9 grudnia 1900 roku przez Parlament Francji „Prawie o flocie” znalazł się zapis o budowie 26, a po późniejszych zmianach aż 44 okrętów podwodnych. W 1901 roku zamówiono 20 niewielkich jednostek typu "Naïade", jednak były to okręty o niewielkiej wartości bojowej. Kolejny typ okrętów zbudowanych w ramach programu – "Sirène" – zaprojektował inż. Maxime Laubeuf, ulepszając swój pierwszy udany projekt („Narval”). Pojawienie się możliwych do zamontowania na okrętach podwodnych silników wysokoprężnych zaowocowało skonstruowaniem przez Laubeufa jednostek typu "Aigrette". Ministerstwo Floty popierało wysiłki konstruktorów, dążąc do wcielenia do Marine nationale jak największej liczby pełnomorskich i silnie uzbrojonych jednostek. Efektem tego było powstanie sześciu okrętów typu "Émeraude" (konstrukcji inż. Gabriela Maugasa) oraz dwóch typu "Circé" (projektu Laubeufa).
Dalszą rozbudowę sił podwodnych hamowała jednak dostępność silników wysokoprężnych, które Francja musiała zamawiać u swojego głównego wroga na kontynencie europejskim – w Niemczech. Aby uniezależnić się od dostaw niemieckich jednostek napędowych, Minister Floty wydał Laubeufowi polecenie zaprojektowania ulepszonych w stosunku do typu "Circé" okrętów, jednak napędzanych na powierzchni sprawdzonymi i dostępnymi silnikami parowymi. Rozwiązanie to traktowano jako tymczasowe – jednostki miały zostać przebudowane na spalinowe, gdy tylko francuski przemysł dostarczy wystarczającą liczbę niezawodnych silników Diesla. Okręty podwodne z napędem parowym, oprócz zalet takich jak duża prędkość nawodna i niezawodność, miały wiele wad: zwiększoną wyporność spowodowaną masą i wielkością siłowni, znacznie mniejszy zasięg oraz długi czas zanurzania, spowodowany koniecznością zatrzymania maszyn i kotłów. Zamówiono jednak aż 18 okrętów nowego rodzaju, nazwanego od prototypowej jednostki typem "Pluviôse", co stanowiło najliczniejszą we francuskiej flocie podwodnej serię do czasu zbudowania w okresie międzywojennym 31 okrętów typu "Redoutable".
„Berthelot” został zamówiony 26 sierpnia 1905 roku w Arsenale w Rochefort wraz z dwiema siostrzanymi jednostkami zbudowanymi w tej stoczni (pozostałe trzy zamówiono 19 października 1906 roku). Stępkę okrętu położono 8 kwietnia 1907 roku. Jednostka została zwodowana 18 maja 1909 roku. Okręt otrzymał nazwę na cześć wybitnego francuskiego naukowca z XIX wieku – Marcellina Berthelota. Jednostka otrzymała numer taktyczny Q66 i kod identyfikacyjny BT.
Dane taktyczno-techniczne.
Charakterystyka ogólna.
„Berthelot” był średniej wielkości oceanicznym okrętem podwodnym o konstrukcji dwukadłubowej. Długość całkowita wynosiła 51,12 metra (50,75 metra między pionami i 50,04 metra na wodnicy), szerokość 4,955 metra, zaś średnie zanurzenie 3,045 metra (na rufie 3,153 metra). Wykonany ze stali o wytrzymałości 50 kG/cm² kadłub sztywny miał 43,781 metra długości i 3,8 metra szerokości, ukształtowany z pasów o grubości od 12 do 16 mm. Wysokość (od stępki do szczytu kiosku) wynosiła 5,782 metra; luk wejścia do kiosku znajdował się 2,55 metra nad wodnicą. Powierzchnia przekroju wodnicowego przy wyporności normalnej wynosiła 453 m². Kadłub lekki otaczał na całej długości kadłub sztywny, z wyjątkiem śródokręcia, gdzie nie obejmował jego dolnej części wraz ze stępką. Między kadłubem sztywnym a lekkim znajdowały się zbiorniki balastowe, po osiem na każdą burtę. Napełnianie zbiorników odbywało się poprzez zawory denne, a za usuwanie powietrza podczas napełniania odpowiadały zawory odpowietrzające o średnicy 100 mm (po jednym na zbiornik). Czas napełniania wszystkich zbiorników wynosił 4 minuty, a mogły one pomieścić 149 ton wody (wraz ze zbiornikami wyrównawczymi). Osuszanie zbiorników odbywało się za pomocą dwóch elektrycznych pomp odśrodkowych Maginot o wydajności 150 m³/h; w przedziale dziobowym znajdowały się też dwie butle ze sprężonym powietrzem o pojemności 17 i 35 litrów. Umieszczony w stępce balast awaryjny miał masę czterech ton. Okręt miał dwa zbiorniki wody słodkiej, trzy zbiorniki wyrównawcze i zbiornik zastępczy (montowany na dziobie zamiast torpedy).
Wnętrze okrętu podzielone było na sześć pomieszczeń: I – przedział dziobowy, mieszczący kubryk marynarzy; II – przedział baterii akumulatorów; III – przedział centralny, podzielony wzdłużną grodzią na dwie części, mieszczące mesę oficerską (po lewej) i główne stanowisko dowodzenia (po prawej); IV – przedział maszynowni, mieszczący kotły, maszynę parową, zbiornik paliwa i toaletę; V – przedział silników elektrycznych i sprężarek i VI – przedział rufowy, mieszczący kubryk podoficerski. Pomieszczenie oficerskie wyposażone było w dwie koje, dwie szafy, dwie umywalki, płytę elektryczną i stół; w dziobowym kubryku znajdowało się osiem odchylanych koi, sześć hamaków, dwie umywalki i rozkładany stół, zaś w kubryku rufowym zamontowano cztery odchylane koje, umywalkę i rozkładany stół. Do wnętrza kadłuba jednostki prowadziły cztery luki: jeden w przedziale baterii akumulatorów, jeden w dziobowej części przedziału maszynowni, luk komina i luk roboczy.
Wyporność w położeniu nawodnym wynosiła 404 tony, a w zanurzeniu 553 tony. Zapas pływalności wynosił 27%.
Sterowanie odbywało się za pomocą trzech rufowych sterów kierunku (głównego, górnego i dolnego) o łącznej powierzchni 6,2169 m² oraz trzech par sterów zanurzenia (dziobowych, śródokręcia i rufowych) o powierzchni odpowiednio 5,199 m², 6,5182 m² i 5,5644 m². Stery głębokości poruszane były ręcznie lub z wykorzystaniem napędu elektrycznego. Dopuszczalna głębokość zanurzenia wynosiła 40 metrów, zaś czas wykonania manewru zanurzenia 4,5–5 minut.
Załoga okrętu składała się z 2 oficerów oraz 23 podoficerów i marynarzy.
Urządzenia napędowe.
Okręt napędzany był na powierzchni przez dwie trzycylindrowe nawrotne maszyny parowe potrójnego rozprężania z wymuszonym smarowaniem produkcji zakładów w Saint-Denis. Średnica cylindra wysokiego ciśnienia wynosiła 225 mm, cylindra średniego ciśnienia – 340 mm, zaś cylindra niskiego ciśnienia 550 mm; skok tłoka wynosił 270 mm. Łączna maksymalna moc maszyn wynosiła 700 KM przy 400 obr./min i ciśnieniu roboczym pary 15,5 kG/cm². Parę dostarczały dwa dwuwalczakowe, jednopaleniskowe kotły du Temple ze zwrotnym przepływem spalin, o maksymalnym dopuszczalnym ciśnieniu 16,5 kG/cm². Spaliny trafiały do wspólnego stacjonarnego komina o średnicy 620 mm, umieszczonego w wodoszczelnej osłonie wychodzącej na wysokość jednego metra powyżej kadłuba sztywnego, w którym z kolei zamontowany był wysuwany komin tej samej wysokości. Każda z maszyn poprzez oddalone od siebie o 1,4 metra linie wałów napędzała trójskrzydłową śrubę wykonaną z brązu. Średnica śruby wynosiła 1,5 metra, a średni skok 1,084–1,085 metra; śruby były przeciwbieżne – prawoburtowa obracała się w prawo, a lewoburtowa w lewo.
W przedziale siłowni, prócz maszyn parowych i kotłów, znajdowały się także dwie pompy próżniowe napędzane bezpośrednio z maszyn o łącznej wydajności 233,3 m³/h, dwie odśrodkowe pompy obiegowe z napędem elektrycznym o mocy 134 kW o łącznej wydajności 300 m³/h, cztery pompy zasilające napędzane bezpośrednio z maszyn o łącznej wydajności 18 200 m³/h i dwa skraplacze rurowe o łącznej powierzchni chłodzącej 70,32 m². Zbiorniki paliwa mieściły się w kadłubie sztywnym pod głównym pokładem: dwa (o pojemności 8250 litrów i 2560 litrów) pod pomieszczeniem siłowni, a trzeci mieszczący 1250 litrów pod głównym stanowiskiem dowodzenia.
Napęd podwodny zapewniały dwa jednotwornikowe silniki elektryczne firmy Compagnie Générale Électrique z Nancy. Prędkość obrotowa wynosiła od 192 do 560 obr./min, a regulowana była poprzez zmianę napięcia (nominalnie 230 V). Silniki miały po sześć biegunów głównych wzbudzanych równolegle i sześć biegunów kompensujących z uzwojeniem połączonym szeregowo. Każdy z silników połączony był z baterią akumulatorów; mógł je ładować jako generator elektryczny napędzany przez maszynę parową. Łączna moc silników elektrycznych wynosiła 450 KM. Energia elektryczna magazynowana była w dwóch bateriach akumulatorów firmy T.E.M. po 124 ogniwa.
Prędkość maksymalna na powierzchni wynosiła 12 węzłów, a w zanurzeniu 8 węzłów. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą.
Uzbrojenie i wyposażenie.
Okręt wyposażony był w sześć zewnętrznych wyrzutni torped kalibru 450 mm: dwie po obu stronach kiosku (odchylone o 7° od osi symetrii okrętu), dwie na rufie (odchylone o 5° od osi symetrii okrętu) i umieszczone na pokładzie rufowym dwie systemu Drzewieckiego, z łącznym zapasem 6 torped modèle 1906. Torpeda miała długość 5,07 metra, zaś jej masa wynosiła 646 kg.
Jednostka wyposażona była w dwa peryskopy – dzienny i nocny. Peryskop dzienny miał długość 5,8 metra i po podniesieniu wystawał 4 metry ponad poziom kiosku; podnoszenie i opuszczanie realizowane było za pomocą napędu elektrycznego z prędkością 0,4–0,45 m/s. Peryskop nocny miał długość 2,5 metra i umieszczony był na dachu sterówki; podnoszony był ręcznie za pomocą kołowrotu.
Na pokładzie zainstalowano dwa kompasy: jeden mokry na rufie, umieszczony w naktuzie i drugi w dziobowej części sterówki, zamknięty w otwartej od dołu skrzyni, którego wskazania można było obserwować także z wnętrza kiosku i z wnętrza kadłuba. W dziobowej części kiosku były umieszczone elektryczne i wodoszczelne światła nawigacyjne w kolorach zielonym i czerwonym. Okręt wyposażony był również w kotwicę czterołapową o masie 283 kg, z łańcuchem o długości 100 metrów, podnoszoną za pomocą kabestanu z silnikiem elektrycznym Couffinhal. Na pokładzie znajdowały się też dwie szalupy Bertona, o długości 3,67 metra każda, a także awaryjna mosiężna boja, która mogła być uwolniona z głównego stanowiska dowodzenia i połączona z aparatem telefonicznym. Ogrzewanie zapewniały cztery grzejniki elektryczne, zasilane prądem o napięciu 115 V.
Służba.
„Berthelot” został wcielony do służby w Marine nationale 1 lutego 1910 roku. 22 września, uczestnicząc w czterodniowych manewrach na wodach kanału La Manche, na „Berthelocie” i niszczycielu „Harpon” doszło do awarii siłowni, w wyniku czego zostały one zmuszone do powrotu do bazy w Cherbourgu. Decyzją prezydenta Francji Armanda Fallièresa z 29 listopada dowództwo okrętu objął kpt. mar. (fr. "lieutenant de vaisseau") Louis-Marie-Jules Floch.
W 1912 roku zmieniono taktykę użycia jednostek typu "Pluviôse", które wraz z okrętami typu "Brumaire" miały prowadzić działania ofensywne wraz z siłami głównymi floty. Od tej pory okręty podwodne zgrupowano w liczące trzy jednostki dywizjony (okrętem flagowym dywizjonu był wyposażony w radiostację torpedowiec lub niszczyciel). Decyzją prezydenta Francji z 17 września 1912 roku nowym dowódcą jednostki został kpt. mar. Thiébaut. 31 października 1913 roku na pokładzie stacjonującego w Cherbourgu okrętu wybuchł pożar spowodowany zwarciem w instalacji elektrycznej, szybko ugaszony przez strażaków; naprawa uszkodzeń wymagała wymiany większości przewodów elektrycznych. 31 stycznia 1914 roku wracający z ćwiczeń do Cherbourga „Berthelot” uderzył w nabrzeże, uszkadzając dziób i jedną w wyrzutni torped.
Tuż przed wybuchem I wojny światowej większość okrętów typu "Pluviôse" znalazła się w składzie 1. Flotylli okrętów podwodnych z bazą w Cherbourgu („Berthelot”, „Pluviôse”, „Prairial”, „Floréal”, „Ventôse”, „Germinal”, „Fructidor”, „Watt” i „Giffard”). Jeden z dywizjonów tworzyły „Berthelot”, „Pluviôse” i „Giffard”, a ich okrętem flagowym był niszczyciel „Fauconneau”.
I wojna światowa.
Mobilizacja francuskiej floty rozpoczęła się 29 sierpnia 1914 roku, a wchodzące w skład 2. Lekkiej Eskadry okręty podwodne 1. i 3. Flotylli rozpoczęły dzienne patrole defensywne na wodach wokół bazy. 3 sierpnia – w dniu rozpoczęcia działań wojennych – całość sił 1. Flotylli wyszła na wody kanału La Manche, zajmując pozycje między Hawrem a Portsmouth; wobec stwierdzenia braku okrętów Kaiserliche Marine 4 sierpnia jednostki powróciły do Cherbourga, zmienione przez okręty 3. Flotylli. Po przystąpieniu do wojny Wielkiej Brytanii 1. i 3. Flotylla okrętów podwodnych rozpoczęła patrole w zachodniej części kanału La Manche. Sukcesy odnoszone na lądzie przez Niemców spowodowały przesunięcie od września wszystkich flotylli okrętów podwodnych na wschodnią część La Manche. Na prośbę Brytyjczyków dwa dywizjony 1. Flotylli (w składzie: „Ventôse”, „Watt”, „Prairial”, „Fructidor”, „Floréal” i „Germinal” oraz niszczyciele „Sabre” i „Francisque”) zostały przesunięte do obrony Portsmouth, zaś „Berthelot”, „Pluviôse” i „Giffard” nadal prowadziły żmudną służbę patrolową na wodach La Manche. 18 września Minister Marynarki Victor Augagneur wystosował list do 1. Lorda Admiralicji Winstona Churchilla, w którym zaproponował udział francuskich okrętów podwodnych we wspólnych z Brytyjczykami działaniach ofensywnych przeciwko okrętom Kaiserliche Marine; kiedy oferta została zaakceptowana, 23 września powstała specjalna flotylla w składzie: „Berthelot”, „Prairial”, „Archimède”, „Mariotte” i „Newton”. Szybko jednak okazało się, że francuskie jednostki z napędem parowym o długim czasem zanurzania liczącym 4,5 do 5 minut nie nadają się do działań ofensywnych na wodach niemieckich i projekt został zarzucony. 22 września „Berthelot” wyszedł z Calais i udał się do Portsmouth, luzując „Ventôse” i „Germinal”, które nazajutrz udały się do Cherbourga na remont. „Berthelot” operował stamtąd do końca września, po czym wraz z „Wattem”, „Floréalem” i „Sabre” powrócił do Cherbourga.
Na przełomie 1914 i 1915 roku na okręcie zamontowano żyrokompas firmy Sperry. Przez większość 1915 roku okręt wraz z siostrzanymi jednostkami nadal prowadził służbę patrolową na wodach Kanału. Na początku września 1915 roku dywizjon okrętów podwodnych w składzie: „Berthelot”, „Floréal” i „Watt” wraz z niszczycielem „Francisque” przerzucony został do La Rochelle, by prowadzić operacje przeciw U-Bootom; od 22 września te zadania realizował z bazy w Breście. 16 listopada 2 Lekka Eskadra została rozformowana, zaś okręty typu "Pluviôse" wraz z jednostkami typu "Sirène" zostały przyporządkowane do 1. Flotylli okrętów podwodnych w Cherbourgu. Nie zmieniły się natomiast zadania, które nadal obejmowały defensywne patrole przeciw U-Bootom przeprowadzane w okolicach własnych baz.
W połowie 1917 roku „Berthelot”, „Gay-Lussac”, „Watt”, „Cugnot” i „Giffard” zostały przyporządkowane do nowo utworzonej 2. Flotylli okrętów podwodnych w Bizercie, której głównym zadaniem było zwalczanie niemieckich i austro-węgierskich U-Bootów, głównie w Cieśninie Sycylijskiej i u wybrzeży Algierii. 12 sierpnia jednostki 2. Flotylli przystąpiły do patrolowania wyznaczonych obszarów, prowadząc też wspólne operacje z żaglowcami występującymi w charakterze statków-pułapek. Gdy na początku 1918 roku „Berthelot” i „Gay-Lussac” wraz z trójmasztowym żaglowcem „François-Marie” przebywały na misji zwalczania U-Bootów, doszło między nimi do podwodnej kolizji, której wynikiem było zgniecenie stewy dziobowej „Gay-Lussaca” oraz przebicia w zbiorniku balastowym i przeciek w przedziale silników elektrycznych „Berthelota”, wobec czego ten ostatni musiał przerwać zadanie i wrócić do Bizerty. Żadna z misji okrętów 2. Flotylli nie zakończyła się powodzeniem, a wysłużone jednostki doczekały zakończenia wojny.
Koniec służby.
„Berthelot” został wycofany ze służby 1 grudnia 1919 roku. Okręt sprzedano 1 sierpnia 1921 roku prywatnej osobie (M. Kalfon-Vita z Tunisu) w celu złomowania, po czym został w 1922 roku rozebrany w Bizercie.

</doc>
<doc id="3874361" url="https://pl.wikipedia.org/wiki?curid=3874361" title="Merete Riisager">
Merete Riisager

Merete Riisager Andersen (ur. 1 marca 1976 w Aarhus) – duńska polityk, parlamentarzystka, od 2016 do 2019 minister edukacji.
Życiorys.
Absolwentka pedagogiki na Uniwersytecie Kopenhaskim (2003). Pracowała przez rok na tej uczelni, następnie była konsultantką w IMS Assima. Od 2007 zatrudniona na stanowiskach menedżerskich w PricewaterhouseCoopers i następnie w przedsiębiorstwie Lego. Była działaczką socjalliberalnej partii Det Radikale Venstre, z której przeszła do Sojuszu Liberalnego. W 2011 po raz pierwszy uzyskała mandat posłanki do Folketingetu. Z powodzeniem ubiegała się o reelekcję w wyborach w 2015.
28 listopada 2016 weszła w skład trzeciego rządu Larsa Løkke Rasmussena jako minister edukacji. Urząd ten sprawowała do 27 czerwca 2019.

</doc>
<doc id="3874371" url="https://pl.wikipedia.org/wiki?curid=3874371" title="Halberstadt C.V">
Halberstadt C.V

Halberstadt C.V – niemiecki dwumiejscowy dwupłatowy samolot rozpoznawczy z końcowego okresu I wojny światowej, zbudowany w 1918 roku w zakładach lotniczych Halberstadt. Produkowany też w zakładach Aviatik, BFW i DKW. 
Historia.
Halberstadt C.V stanowił propozycję firmy Halberstadt na konkurs Inspektoratu Lotnictwa (Idflieg) na nowy samolot bliskiego rozpoznania i korygowania ognia artylerii (niemieckiej kategorii C). Jego poprzednikiem był Halberstadt C.III, wywodzący się z konstrukcji udanego dwumiejscowego samolotu myśliwskiego i wsparcia piechoty Halberstadt CL.II. Zastosowano w nim przede wszystkim skrzydła o większej rozpiętości i mocniejszy silnik Benz Bz.IVü 200 KM. Samolot C.III, oblatany w październiku 1917 roku, okazał się obiecujący, lecz firma Halberstadt zarzuciła jego rozwój na rzecz jeszcze lepszej konstrukcji. W konstrukcji C.V zaprojektowano nowy kadłub, zachowując podobne skrzydła i taki sam silnik, jak w C.III. Głównym konstruktorem był inż. Karl Theiss. Samolot oblatano w marcu 1918 roku. Podczas prób porównawczych Idfliegu 14 marca wykazał się znacznie lepszą prędkość wznoszenia i lepszymi charakterystykami w locie od innych samolotów z silnikami o tej mocy. W marcu i kwietniu prowadzono też próby statyczne konstrukcji, które wykazały potrzebę wzmocnienia niektórych elementów. Równocześnie podjęto przygotowania do produkcji seryjnej. Równolegle Halberstadt pracował nad nowym dwumiejscowym myśliwcem Halberstadt CL.IV, który okazał się równie udaną konstrukcją. 
Oprócz zakładów macierzystych, lotnictwo niemieckie zleciło produkcję Halberstadta C.V na licencji także zakładom Bayerische Flugzeug Werke (BFW) w Monachium (pierwsze zamówienie na 100 w kwietniu 1918 roku), Deutsche Flugzeug-Werke (DFW) w Lipsku (zamówienie na 200 w maju 1918 roku) i Automobil und Aviatik w Lipsku (zamówienie na 150 w czerwcu 1918 roku). Zakłady te otrzymały także dalsze zamówienia. Samoloty licencyjne różniły się niektórymi rozwiązaniami od oryginalnych, m.in. w zakładach Aviatik opracowano mocniejsze podwozie. Nosiły na kadłubie oznaczenia typu: "Halb. C.V" ze skrótem wytwórni w nawiasie (Bay, D.F.W. lub Av). Pomimo zawieszenia broni, produkcja samolotów w Niemczech trwała do 31 stycznia 1919 roku.
Odmianą rozwojową C.V był C.VII, którego prototyp zaprezentowano w czerwcu 1918 roku, będący płatowcem C.V z silnikiem Maybach M.IVa o mocy 245 KM.
Użycie.
Pierwsze samoloty Halberstadt C.V w liczbie 10 sztuk pojawiły się na froncie pod koniec czerwca 1918 roku, w lipcu ich liczba sięgnęła 50. 31 sierpnia 1918 roku na froncie były 192 samoloty, do zawieszenia broni w listopadzie ich liczba musiała wzrosnąć, lecz jest nieznana. Samolot okazał się udany i dysponował bardzo dobrą manewrowością i prędkością wznoszenia. Ustępował on natomiast niektórym innym typom (jak Rumpler C.VII) w roli samolotu dalekiego rozpoznania fotograficznego operującego na większych wysokościach. Trudny był natomiast start i lądowanie.
Całkowita produkcja samolotów Halberstadt C.V jest nieznana z powodu braków dokumentów, zwłaszcza, że była kontynuowana jeszcze po zawieszeniu broni (według francuskiego wywiadu, sam Aviatik wyprodukował 120 samolotów w styczniu 1919 roku). 15 lutego 1920 roku w Niemczech wykazywano jeszcze 390 składowanych samolotów tego typu, w tym niezmontowane. Według A. Morgały, wyprodukowano ich 552.
Po wojnie pewna liczba samolotów została przekazana państwom zwycięskiej Ententy, aczkolwiek wśród nich było stosunkowo niewiele Halberstadtów C.V. Między innymi, Amerykanie otrzymali 21 samolotów, Brytyjczycy 20 i Francuzi 2.
Część samolotów niemieckich została następnie sprzedana za granicę. Np. w Estonii używano Halberstadta C.V. przerobionego na wodnosamolot.
12 samolotów tego typu zostało zdobytych w częściach przez Polskę podczas powstania wielkopolskiego w styczniu 1919 roku w stacji lotniczej Ławica i hali Zeppelina na Winiarach, z czego 11 zostało zmontowanych w 1919 roku. 10 z nich nosiło numery 6641/18 do 6650/18, wskazujące na produkcję BFW. 8 samolotów służyło w 2. Eskadrze Wielkopolskiej na froncie wielkopolskim, a następnie froncie litewsko-białoruskim podczas wojny polsko-bolszewickiej. Jeden samolot (nr 6646/18) został zestrzelony podczas wojny 6 sierpnia 1919 roku. Samoloty te używane były na froncie do 19 października 1919 roku, po czym w związku z przekształceniem eskadry w myśliwską, przeznaczono je do szkolenia. Wycofano je na przełomie 1920 i 1921 roku.
Obecnie zachowany jest jeden samolot tego typu, w Muzeum Armii i Historii Militarnej w Brukseli.
Opis techniczny.
Samolot Halberstadt C.V był dwumiejscowym dwupłatem o konstrukcji drewnianej. Kadłub kratownicowy (podłużnicowo-wręgowy) drewniany, kryty sklejką. Odkryta kabina załogi z osobnymi kokpitami, z przodu stanowisko pilota, z tyłu strzelca/obserwatora. Usterzenie było klasyczne, na końcu kadłuba, spawane z rur stalowych, statecznik kryty sklejką, reszta płótnem. Stery z wyważeniem rogowym. Podwozie samolotu stałe, klasyczne, dwugoleniowe z osią niedzieloną. Amortyzacja z giętkich sprężyn spiralnych pokrytych plecionką. Z tyłu płoza ogonowa. 
Skrzydła o dużym wydłużeniu, dwudźwigarowe, konstrukcji drewnianej, kryte płótnem. Komora płatów dwuprzęsłowa, górny płat był wysunięty do przodu. Lotki z wyważeniem rogowym i o konstrukcji z rur stalowych znajdowały się na skrajnych częściach górnego płata. Dolny płat, z zaokrąglonymi końcówkami, miał cieńszy profil przy kadłubie. Komora płatów miała dwa rzędy rozpórek po każdej stronie (po dwie), usztywniona cięgnami stalowymi, baldachim podparty zastrzałami w formie litery N. Po lewej stronie baldachimu był grawitacyjny zbiornik paliwa, po prawej chłodnica. 
Samolot był napędzany silnikiem rzędowym 6-cylindrowym Benz Bz.IVü (odmiana o zwiększonym stopniu sprężania) o mocy 200 KM (147 kW) (w części publikacji wskazywana moc 220 KM). Silnik z cylindrami stojącymi, chłodzony cieczą, umieszczony z przodu kadłuba, zakryty bulwiastą osłoną z blachy aluminiowej z wyjątkiem odkrytej górnej części. Po prawej stronie kolektor i wspólna rura wydechowa, wyprowadzona w górę nad płat. Śmigło dwułopatowe, drewniane, bez kołpaka.
Uzbrojenie stanowił jeden stały zsynchronizowany karabin maszynowy LMG 08/15 kal. 7,92 mm zamocowany obok silnika oraz jeden ruchomy karabin maszynowy Parabellum kal. 7,92 mm strzelca na obrotnicy. Dzięki wysokiemu umieszczeniu obrotnicy, strzelec dysponował dużym polem ostrzału, także w przedniej półsferze ponad płatem przednim, oraz w dół po bokach kadłuba. Samolot mógł przenosić do 50 kg lekkich bomb (w polskiej służbie do 5 bomb po 12,5 kg).

</doc>
<doc id="3874374" url="https://pl.wikipedia.org/wiki?curid=3874374" title="Ramón María del Valle-Inclán">
Ramón María del Valle-Inclán

Ramón María del Valle-Inclán, właśc. "Ramón Jose Simon del Valle y Peña" (ur. 28 października 1866 w prowincji Pontevedra, zm. 5 stycznia 1936 w Santiago de Compostela) – hiszpański pisarz.
Życiorys.
Dorastał w Galicji, studiował prawo na uniwersytecie w Santago de Compostela, później po wyjeździe do Meksyku osiadł w Madrycie, gdzie stał się znany z powodu swojej barwnej osobowości. W 1888 debiutował krótkimi opowiadaniami zamieszczonymi w miejscowej prasie. W 1916 podczas I wojny światowej udał się na front, będąc korespondentem wojennym dziennika „El Imparcial” we Francji. Na początku tworzył pod wpływem modernistyczne] twórczości Rubéna Darío; napisał wówczas (w latach 1902–1905) powieściową tetralogię "Sonatas" (wydane w Polsce w 1925 jako "Sonaty wiosenna i letnia"). Był twórcą terminu „esperpento” („okropne, obrzydliwe osoby lub rzeczy”) na określenie techniki groteskowego zdeformowania obrazu świata realnego, którą stosował w swoich dramatach, m.in. "Rogi pana Bagateli" (pol. tłumaczenie ukazało się w 7. numerze pisma „Dialog” z 1969), sztuki "" ("Luces de bohemia", 1923; polskie tłumaczenie Zofii Szleyen wydane w wyborze "Dziwadła i makabrydy" z 1975), "Słowa Boże" (polski przekład Stanisława Hebanowskiego, który wystawił tę sztukę w Poznaniu, dzieło przełożył także Carlos Marrodán Casas) a także w powieściach, m.in. "Tyran Banderas" (1925, wyd. pol. 1973). Jest również autorem powieści "La corte de los milagros" (1927), "Viva mi dueño" (1928) oraz niedokończonej "Baza de espadas" (wyd. pośmiertnie 1958). Jego utwory były krytyczne wobec tradycji i rzeczywistości, co łączyło je z twórczością pisarz Pokolenia 1898. Z początku był zwolennikiem karlistów, a później sympatykiem anarchizmu.

</doc>
<doc id="3874383" url="https://pl.wikipedia.org/wiki?curid=3874383" title="Jarosz">
Jarosz



</doc>
<doc id="3874384" url="https://pl.wikipedia.org/wiki?curid=3874384" title="Schron turystyczny „Losertówka” na Babiej Górze">
Schron turystyczny „Losertówka” na Babiej Górze

Schron turystyczny „Losertówka” na Babiej Górze – nieistniejący górski schron turystyczny w Beskidzie Żywieckim na szczycie Babiej Góry, położony na wysokości 1724 m n.p.m.
Historia.
Pierwszy schron powstał w rejonie szczytowym Babiej Góry w 1806 dla arcyksięcia Józefa Antoniego Habsburga (tzw. schron arcyksiążęcy), ale uległ szybkiemu zniszczeniu. Kolejnym obiektem był schron „Losertówka” na północno-wschodnim spłaszczeniu szczytu, oddany do użytku i poświęcony 26 sierpnia 1852 z inicjatywy i funduszy hrabiego Filipa Ludwika de Saint Genois. Stała na wysokości około 1724 m n.p.m. W 1854 zniszczeniu uległ dach budowli, ale sklepienie było jeszcze całe. 23 lipca 1855 potężna burza zawaliła południowo-wschodnie naroże sklepienia. Do początku XX wieku przetrwały fragmenty ścian, których resztki stały jeszcze po 1920. W latach 30. XX wieku pamięć o obiekcie zanikła zupełnie. Pamięci historycznej przywrócił ją dopiero Juliusz Zborowski w 1936, ale jej lokalizację ustalono dopiero w 1977. Okoliczności i datę powstania zbadano w 1978. 
Obecnie widoczne są jeszcze ślady fundamentów schronu. 
Architektura.
Obiekt wzniesiono z lokalnego piaskowca na planie kwadratu (około 4 x 4 metry). Sklepienie było krzyżowe. W każdej ścianie istniało okno (łącznie trzy) i drzwi od frontu. Przy powierzchni 8 m² schron mógł pomieścić do dwudziestu osób. Miejscowi górale nazywali go "kaplicą", gdyż architektonicznie czerpał z typowych kapliczek babiogóskich.
Nazwa.
Józef Łepkowski genezę nazwy tłumaczył w 1853 uczczeniem przez fundatora postaci Józefa Losertha, starosty wadowickiego, aktywnie zwalczającego uczestników rzezi galicyjskiej (starostowie z Tarnowa i Bochni raczej sprzyjali rabantom).

</doc>
<doc id="3874386" url="https://pl.wikipedia.org/wiki?curid=3874386" title="Mette Bock">
Mette Bock

Mette Bock (ur. 26 lipca 1957 w Gladsaxe) – duńska polityk, politolog i dziennikarka, parlamentarzystka, od 2016 do 2019 minister kultury i ds. kościelnych.
Życiorys.
Absolwentka filozofii na Syddansk Universitet (1982), na którym w 1989 uzyskała magisterium. Ukończyła także politologię na Uniwersytecie Aarhus (1986). Od początku lat 90. pracowała na duńskich uczelniach, wykładając nauki polityczne, filozofię i dziennikarstwo. Była także konsultantką Dansk Management Forum (1988–1991), dyrektorem Muskelsvindfonden, organizacji pozarządowej zajmującej się problemami dystrofii mięśniowych (1992–1997) i dziennikarką „Jyllands-Posten” (1998). Później zajmowała się konsultingiem i zarządzaniem projektami, zaś w latach 2002–2007 była dyrektorem zarządzającym i redaktorem naczelnym regionalnej gazety „JydskeVestkysten”. W 2007 została prorektorem Uniwersytetu Aarhus, a w 2008 dyrektorem programowym Danmarks Radio.
Działała w Socjalistycznej Partii Ludowej i socjalliberalnej partii Det Radikale Venstre. Później dołączyła do Sojuszu Liberalnego. W 2011 po raz pierwszy uzyskała mandat posłanki do Folketingetu. Z powodzeniem ubiegała się o reelekcję w wyborach w 2015.
28 listopada 2016 weszła w skład trzeciego rządu Larsa Løkke Rasmussena jako minister kultury i ds. kościelnych. Urząd ten sprawowała do 27 czerwca 2019.

</doc>
<doc id="3874388" url="https://pl.wikipedia.org/wiki?curid=3874388" title="Wiktor Arvay">
Wiktor Arvay

Wiktor Arvay, także Arway (ur. 1 czerwca 1877 w Brzesku, zm. 10 marca 1959 w Krakowie) – polski nauczyciel, działacz społeczny, autor publikacji historycznych.
Życiorys.
Wiktor Arvay urodził się 1 czerwca 1877 w Brzesku. Jego rodzicami byli Adolf (naczelnik sądu w Brzesku) i Józefa Horaczek. Był pochodzenia węgierskiego. Był wyznania rzymskokatolickiego. W 1894 zdał z odznaczeniem egzamin dojrzałości w C. K. Gimnazjum w Bochni (w jego klasie gimnazjalnej był Franciszek Bujak). W trakcie nauki otrzymał stypendium fundacji Zakordonowej przyznane w styczniu 1891. Później podczas studiów na Wydziale Filozoficznym Uniwersytetu Jagiellońskiego otrzymał stypendium przyznane 14 stycznia 1897 przez wydział krajowy. Ukończył studia na Wydziale Matematyczno-Fizycznym Uniwersytetu Jagiellońskiego.
Podjął pracę nauczyciela od 18 września 1898. Pracował jako nauczycieł w Jarosławiu. Był nauczycielem C. K. Gimnazjum św. Anny w Krakowie, gdzie uczył języka greckiego, matematyki, fizyki. Od 1900 do 1901 odbywał służbę wojskową. Egzamin zawodowy złożył 18 maja 1901. Rozporządzeniem C. K. Rady Szkolnej Krajowej z 19 lipca 1901 jako zastępca nauczyciela został przeniesiony z C. K. Gimnazjum św. Anny w Krakowie do C. K. III Gimnazjum im. Króla Jana Sobieskiego w Krakowie. Rozporządzeniem C. K. Rady Szkolnej Krajowej z 2 października 1901 został uwolniony od obowiązków służbowych w tej szkole. Reskryptem C. K. Rady Szkolnej Krajowej z 15 listopada 1901 jako kandydat stanu nauczycielskiego został mianowany zastępcą nauczyciela w C. K. Gimnazjum Męskim w Sanoku. Jako egzaminowany zastępca nauczyciela uczył w tej szkole języka polskiego, języka łacińskiego i matematyki od 1901 do 1902. W 1902 został członkiem sanockiego gniazda Polskiego Towarzystwa Gimnastycznego „Sokół”. 9 czerwca 1902 został mianowany nauczycielem rzeczywistym. Reskryptem z 9 czerwca 1903 C. K. Ministra Wyznań i Oświecenia został mianowany nauczycielem rzeczywistym w C. K. I Gimnazjum w Tarnowie od 1 września 1902. W tej szkole uczył w kolejnych latach przedmiotów matematyki i fizyki. W 1911 otrzymał VIII klasę rangi w zawodzie. Na początku XX wieku w Tarnowie był działaczem Towarzystwa Oświaty Ludowej (jako prelegent, popularyzator informacji dotyczących promieni rentgenowskich) oraz Towarzystwa Szkoły Ludowej. Działał w towarzystwie „Opieka nad młodzieżą szkół średnich w Tarnowie”, był członkiem dyrekcji Towarzystwa Budowlanego w Tarnowie. Był także członkiem tarnowskiego gniazda TG „Sokół”. Został odznaczony austro-węgierskim Krzyżem Jubileuszowym dla Cywilnych Funkcjonariuszów Państwowych.
Po odzyskaniu przez Polskę niepodległości w latach 20. i 30. II Rzeczypospolitej pozostawał nauczycielem I Państwowego Gimnazjum im. Kazimierza Brodzińskiego w Tarnowie, wykładając matematykę, propedeutykę filozoficzną, a także prowadząc wycieczki krajoznawcze i kierując kółkiem fotograficznym. Rozporządzeniem Kuratorium Okręgu Szkolnego Krakowskiego z 2 sierpnia 1924 powierzono mu kierownictwo nad zakładem szkoły, które sprawował do 31 grudnia 1924. Równolegle uczył także w tarnowskim I Prywatnym Liceum Żeńskim im. Sióstr Urszulanek. Nauczycielem tarnowskiego gimnazjum był od 1902 do 1931. Rozporządzeniem KOSK z 28 stycznia 1922 został przeniesiony w stan spoczynku z dniem 1 lutego 1932.
Był członkiem czynnym zwyczajnym Towarzystwa dla Popierania Nauki Polskiej we Lwowie. W Tarnowie działał społecznie. Poza działalnością oświatową należał do tarnowskiego oddziału „Sokoła” oraz Towarzystwa Literackiego. Został działaczem założonego w 1924 tarnowskiego oddziału Polskiego Towarzystwa Tatrzańskiego, został członkiem pierwszego zarządu, w 1925 był skarbnikiem, od 31 marca 1927 pełnił funkcję prezesa do 1933, w tym czasie był założycielem sekcji narciarskiej oraz działał na rzecz rozwoju fotografii amatorskiej. W wyborach w 1929 został wybrany zastępcą radnego Rady Miejskiej w Tarnowie. Został członkiem zarządu powołanego w 1929 Towarzystwo Przyjaciół Nauk w Tarnowie. Działał w ramach przygotowań obchodów jubileuszu 800-lecia miasta Tarnowa (1930), był wówczas autorem odczytu pt. "Z dawnego szkolnictwa". W Tarnowie zamieszkiwał przy ulicy Legionów 21. Podczas II wojny światowej w trakcie okupacji niemieckiej uczestniczył w tajnym nauczaniu.
Po przejściu na emeryturę i zamieszkaniu w Krakowie poświęcił się pracy historycznej i archiwalnej. W Krakowie zamieszkiwał przy ulicy Skałecznej 8. Pod koniec lat 50. był prawdopodobnie najstarszym żyjącym profesorem sanockiego gimnazjum, jednak nie był w stanie wziąć udziału w zjeździe jubileuszowym wychowanków tej szkoły w 1958. Był współorganizatorem obchodów jubileuszu 400-lecia I Gimnazjum i Liceum w Tarnowie w 1959. Zmarł wkrótce potem 10 marca 1959 w szpitalu w Krakowie. Został pochowany na tamtejszym Cmentarzu Rakowickim (kwatera LXX, rząd 16, miejsce 10).
Dokumenty dotyczące rodziny Wiktora Arwaya trafiły do Kurii Diecezjalnej w Tarnowie.
Na Cmentarzu Rakowickim został pochowany także inż. Stefan Arvay, mierniczy przysięgły (zm. 1946).

</doc>
<doc id="3874393" url="https://pl.wikipedia.org/wiki?curid=3874393" title="Ole Birk Olesen">
Ole Birk Olesen

Ole Birk Olesen (ur. 21 grudnia 1972 w Gram) – duński polityk i dziennikarz, parlamentarzysta, od 2016 do 2019 minister transportu, budownictwa i mieszkalnictwa.
Życiorys.
Kształcił się w zakresie matematyki w Aabenraa Statsskole (1989–1992), zaś w latach 1995–1999 studiował dziennikarstwo w Danmarks Journalisthøjskole. W 1997 został praktykantem w „Ekstra Bladet”, od 1998 do 2002 był dziennikarzem politycznym tej gazety. W latach 2002–2007 pracował jako dziennikarz w „Berlingske Tidende”, po czym został redaktorem czasopisma internetowego „180Grader”.
Zaangażował się w działalność polityczną w ramach Sojuszu Liberalnego. W 2011 po raz pierwszy uzyskał mandat posła do Folketingetu. Z powodzeniem ubiegał się o reelekcję w wyborach w 2015, 2019 i 2022.
28 listopada 2016 wszedł w skład trzeciego rządu Larsa Løkke Rasmussena jako minister transportu, budownictwa i mieszkalnictwa. Urząd ten sprawował do 27 czerwca 2019.

</doc>
<doc id="3874395" url="https://pl.wikipedia.org/wiki?curid=3874395" title="Mateusz z Trenczyna">
Mateusz z Trenczyna

Mateusz z Trenczyna (Matúš z Trenčína) – poemat słowackiego poety Ľudovíta Štúra. Bohaterem utworu jest węgierski magnat Mateusz Czak (węg. Máté Csák, słow. Matúš Čák), władający Słowacją na przełomie XIII i XIV wieku.
Poemat jest napisany sekstyną, czyli strofa sześciowersową rymowaną ababcc.
&lt;poem&gt;
"Kto spod Turecka hore Váhom stúpaš"
"a oči ti preč hore vodou bežia,"
"alebo keď ich z hôr Jastrabských kúpaš"
"v krajinkách šumných, čo nad Váhom ležia,"
"na vrchu sa ti zámok vystrie starý,"
"nesúci sa tam jak nad horou chmáry."
&lt;/poem&gt;
Utwór przełożył na język polski Andrzej Czcibor-Piotrowski.

</doc>
<doc id="3874402" url="https://pl.wikipedia.org/wiki?curid=3874402" title="Atraphaxis decipiens">
Atraphaxis decipiens

Atraphaxis decipiens Jaub. &amp; Spach – gatunek rośliny z rodziny rdestowatych ("Polygonaceae" Juss.). Występuje naturalnie w Kazachstanie oraz zachodnich Chinach (w północnej części regionu autonomicznego Sinciang). 
Biologia i ekologia.
Rośnie na stepach, nieużytkach oraz pustyniach. Występuje na wysokości od 600 do 1000 m n.p.m. Kwitnie od maja do lipca.

</doc>
<doc id="3874403" url="https://pl.wikipedia.org/wiki?curid=3874403" title="Atraphaxis compacta">
Atraphaxis compacta

Atraphaxis compacta Ledeb. – gatunek rośliny z rodziny rdestowatych ("Polygonaceae" Juss.). Występuje naturalnie w Tadżykistanie, Turkmenistanie, Uzbekistanie, Kazachstanie, Kirgistanie, Mongolii, południowej Rosji oraz zachodnich Chinach (w regionie autonomicznym Sinciang). 
Biologia i ekologia.
Rośnie na polach uprawnych, nieużytkach oraz pustyniach. Występuje na wysokości do 1800 m n.p.m. Kwitnie od maja do września.

</doc>
<doc id="3874404" url="https://pl.wikipedia.org/wiki?curid=3874404" title="Aconogonum coriarium">
Aconogonum coriarium

Aconogonum coriarium (Grig.) Soják – gatunek rośliny z rodziny rdestowatych ("Polygonaceae" Juss.). Występuje naturalnie w Kazachstanie, Tadżykistanie, Uzbekistanie, Turkmenistanie, Afganistan oraz Pakistanie. 
Biologia i ekologia.
Rośnie na terenach skalistych. Występuje na wysokości od 1400 do 3500 m n.p.m. Kwitnie od czerwca do lipca.

</doc>
<doc id="3874405" url="https://pl.wikipedia.org/wiki?curid=3874405" title="Goniec Krakowski">
Goniec Krakowski



</doc>
<doc id="3874409" url="https://pl.wikipedia.org/wiki?curid=3874409" title="Goniec Krakowski (1918–1926)">
Goniec Krakowski (1918–1926)

Goniec Krakowski – polski dziennik wydawany w Krakowie od 1918 do 1926.
Linią polityczną dziennik był związany z endecją.
Po przejęciu gazety przez Aktywną spółkę Wydawniczą redaktorem naczelnym dziennika z dniem 1 lutego 1922 został Stanisław Zachariasiewicz. Z redakcją współpracowali Aleksander Błażejowski, Klaudiusz Hrabyk.

</doc>
<doc id="3874414" url="https://pl.wikipedia.org/wiki?curid=3874414" title="Simon Emil Ammitzbøll-Bille">
Simon Emil Ammitzbøll-Bille

Simon Emil Ammitzbøll-Bille z domu Ammitzbøll (ur. 20 października 1977 w Hillerød) – duński polityk, parlamentarzysta, od 2016 do 2019 minister gospodarki i spraw wewnętrznych.
Życiorys.
Absolwent nauk społecznych na Uniwersytecie w Roskilde (2003). Był działaczem socjalliberalnej partii Det Radikale Venstre, od 2000 do 2003 przewodniczył jej organizacji młodzieżowej Radikal Ungdom. W latach 2004–2005 pełnił funkcję redaktora gazety „Radikal Politik”. W styczniu 2009 założył własne ugrupowanie pod nazwą Borgerligt Centrum. W czerwcu tego samego roku dołączył do Sojuszu Liberalnego. W 2005 po raz pierwszy uzyskał mandat posła do Folketingetu. Z powodzeniem ubiegał się o reelekcję w wyborach w 2007, 2009, 2011, 2015 i 2019. Od 2010 kierował frakcją parlamentarną Sojuszu Liberalnego.
28 listopada 2016 wszedł w skład trzeciego rządu Larsa Løkke Rasmussena jako minister gospodarki i spraw wewnętrznych. Urząd ten sprawował do 27 czerwca 2019. W tym samym roku opuścił Sojusz Liberalny, był następnie liderem partii Fremad, która rozwiązała się w 2020.
Simon Emil Ammitzbøll-Bille jest biseksualny. Jego mąż Henning Olsen zmarł w 2016 w wyniku choroby nowotworowej. W 2017 zawarł związek małżeński z Kristine Bille (przyjmując również jej nazwisko), z którą ma dwoje dzieci.
W 2015 został odznaczony krzyżem kawalerskim Orderu Danebroga.

</doc>
<doc id="3874424" url="https://pl.wikipedia.org/wiki?curid=3874424" title="Monge (1908)">
Monge (1908)

Monge (Q67) – francuski oceaniczny okręt podwodny z okresu I wojny światowej, trzynasta zamówiona jednostka typu "Pluviôse". Została zwodowana 31 grudnia 1908 roku w stoczni Arsenal de Toulon, a do służby w Marine nationale weszła w 1909 roku. 29 grudnia 1915 roku nieopodal Kotoru okręt został zatopiony przez austro-węgierski krążownik SMS „Helgoland”.
Projekt i dane taktyczno–techniczne.
„Monge” zamówiony został na podstawie programu rozbudowy floty francuskiej z 1905 roku. Jednostkę zaprojektował inż. Maxime Laubeuf, powracając do napędu parowego na powierzchni. Wadą okrętu był długi czas zanurzania.
„Monge” był średniej wielkości dwukadłubowym, oceanicznym okrętem podwodnym. Długość całkowita wynosiła 51,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 398 ton, a w zanurzeniu 550 ton. Okręt napędzany był na powierzchni przez dwie maszyny parowe potrójnego rozprężania o łącznej mocy 700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 450 KM. Dwuśrubowy układ napędowy pozwalał osiągnąć prędkość 12 węzłów na powierzchni i 8 węzłów w zanurzeniu. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, dwie zewnętrzne systemu Drzewieckiego, dwie zewnętrzne po obu stronach kiosku (odchylone o 6° od osi symetrii okrętu) i dwie zewnętrzne na rufie (odchylone o 1° od osi symetrii okrętu), z łącznym zapasem 8 torped model 1904. Załoga okrętu składała się z 24 oficerów, podoficerów i marynarzy.
Budowa i przebieg służby.
„Monge” zbudowany został w Arsenale w Tulonie. Stępkę okrętu położono w 1906 roku, został zwodowany 31 grudnia 1908 roku, a do służby przyjęto go w 1909 roku. Okręt otrzymał nazwę na cześć wybitnego francuskiego naukowca z przełomu XVIII i XIX wieku – Gasparda Monge. Jednostka otrzymała numer burtowy Q67.
„Monge” był intensywnie wykorzystywany podczas wojny, służąc na Adriatyku. 17 sierpnia 1915 roku okręt wykonał nieskuteczny atak torpedowy na austro-węgierski krążownik SMS „Helgoland”. 29 grudnia 1915 roku nieopodal Kotoru okręt został staranowany przez tenże krążownik, a następnie zatopiony ogniem artylerii. Dowódca jednostki, kpt. mar. Roland Morillot po wydaniu rozkazu opuszczenia okrętu wraz z dwoma innymi oficerami pozostał na pokładzie i utonął razem z nim. Okręt został odznaczony Krzyżem Wojennym.

</doc>
<doc id="3874427" url="https://pl.wikipedia.org/wiki?curid=3874427" title="Lindal-in-Furness">
Lindal-in-Furness



</doc>
<doc id="3874429" url="https://pl.wikipedia.org/wiki?curid=3874429" title="DeWanna Bonner">
DeWanna Bonner

DeWanna Bonner (ur. 21 sierpnia 1987) – amerykańska koszykarka występująca na pozycjach rzucającej oraz niskiej skrzydłowej, obecnie zawodniczka Çukurova Basketbol, a w okresie letnim – Connecticut Sun, w WNBA.
2 października 2018 dołączyła do chińskiego Shandong Sports Lottery.
11 lutego 2020 została zawodniczką Connecticut Sun.

</doc>
<doc id="3874431" url="https://pl.wikipedia.org/wiki?curid=3874431" title="Jan Chvojka">
Jan Chvojka

Jan Chvojka (ur. 17 grudnia 1980 w Hlinsku) – czeski polityk, prawnik i samorządowiec, parlamentarzysta, w latach 2016–2017 minister.
Życiorys.
Absolwent prawa na Uniwersytecie Masaryka w Brnie (2004). Tytuł akademicki JUDr. uzyskał w 2009 na Uniwersytecie Karola w Pradze. Pracował jako prawnik w administracji kraju pardubickiego.
Był przewodniczącym socjaldemokratycznej młodzieżówki w Chrudimiu, w 2007 dołączył do Czeskiej Partii Socjaldemokratycznej. W 2010 po raz pierwszy uzyskał mandat deputowanego do Izby Poselskiej, który utrzymywał również w wyborach w 2013 i 2017. W 2014 wybrany na radnego Chrudimia, a w 2016 został radnym kraju pardubickiego.
30 listopada 2016 powołany na urzędy ministra ds. praw człowieka i równouprawnienia i przewodniczącego Rady Legislacyjnej w rządzie Bohuslava Sobotki (od 1 grudnia 2016). Zastąpił na tych funkcjach Jiříego Dienstbiera. Stanowiska te zajmował do 13 grudnia 2017.

</doc>
<doc id="3874433" url="https://pl.wikipedia.org/wiki?curid=3874433" title="Jimi Salonen">
Jimi Salonen

Jimi Salonen (ur. 3 października 1994 w Muurame) – fiński narciarz dowolny, specjalizujący się w jeździe po muldach. W 2011 roku wystartował na mistrzostwach świata juniorów w Jyväskylä, zajmując czwarte w jeździe po muldach. Jeszcze trzykrotnie startował na imprezach tego cyklu, jednak nie uzyskał lepszego rezultatu. W 2013 roku wystąpił na mistrzostwach świata w Voss, zajmując 38. miejsce w jeździe po muldach i ósme w muldach podwójnych. Podczas rozgrywanych dwa lata później mistrzostw świata w Kreischbergu zajął odpowiednio 30. i 14. miejsce. Brał także udział w igrzyskach olimpijskich w Soczi w 2014 roku, kończąc rywalizację w jeździe po muldach na osiemnastej pozycji. W zawodach Puchar Świata zadebiutował 10 grudnia 2011 roku w Ruka, zajmując 47. miejsce w jeździe po muldach. Pierwsze pucharowe punkty wywalczył 9 marca 2012 w Åre, zajmując 21. miejsce. Na podium zawodów tego cyklu po raz pierwszy stanął 6 lutego 2016 roku w Deer Valley, gdzie był drugi w muldach podwójnych. W zawodach tych rozdzielił Francuza Anthony’ego Bennę i Dmitrija Rejcherda z Kazachstanu.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="3874434" url="https://pl.wikipedia.org/wiki?curid=3874434" title="Jakub Wieczorek">
Jakub Wieczorek

Jakub Wieczorek (ur. 21 marca 1983 w Kaliszu) – polski aktor teatralny, filmowy i dubbingowy.

</doc>
<doc id="3874437" url="https://pl.wikipedia.org/wiki?curid=3874437" title="Sutartinės">
Sutartinės

Sutartinės – litewskie stare pieśni wielogłosowe wykonywane przez kobiety w północno-wschodniej części Litwy, rodzaj dajn. 
W 2010 roku sutartinės zostały wpisane na listę niematerialnego dziedzictwa UNESCO.
Opis.
Nazwa "sutartinės" pochodzi od słowa "sutarti" oznaczającego „w zgodzie”. Pieśni mają kilka równoległych prostych linii melodycznych i wyróżniają się zwrotkami o znaczącej treści i refrenami z okazjonalnymi wyrażeniami. 
Sutartinės wykonywane są w ponad 40 różnych stylach. Sutartinės śpiewane są najczęściej przez dwie pieśniarki równolegle, przez trzy w kanonie lub przez dwie grupy, gdzie solistka jednej grupa wykonuje zwrotki, grupa refreny a całość powtarzana jest przez drugą grupę. Pieśniarki poruszają się przy tym w kole, przytupując i obejmując się ramionami. 
Teksty pieśni traktują o pracy, rodzinie, świętach, historii i życiu codziennym. Sutartinės śpiewane są podczas podniosłych uroczystości, koncertów i festiwali. Pieśni wykonywane są zwyczajowo przez kobiety, podczas gdy mężczyźni wykonują wersje instrumentalne, grając na fletni Pana, rogu, długich drewnianych trąbach, fletach i cytrach.
Od słowa „sutartinės” pochodzi nazwa polskiego zespołu folkowego Sutari.

</doc>
<doc id="3874442" url="https://pl.wikipedia.org/wiki?curid=3874442" title="Mai Mercado">
Mai Mercado

Mai Mercado (ur. 20 sierpnia 1980 w Tønder) – duńska polityk i samorządowiec, parlamentarzystka, od 2016 do 2019 minister ds. dzieci i ochrony socjalnej.
Życiorys.
W 2000 ukończyła szkołę średnią Odense Katedralskole, a w 2008 nauki polityczne na Syddansk Universitet. W latach 2008–2011 pracowała jako konsultantka w duńskim przedsiębiorstwie przesyłowym Energinet.dk. Zaangażowała się w działalność polityczną w ramach Konserwatywnej Partii Ludowej. Od 2006 była radną gminy Odense, a od 2009 do 2011 drugim zastępcą burmistrza.
W 2011 po raz pierwszy uzyskała mandat posłanki do Folketingetu. Z powodzeniem ubiegała się o reelekcję w wyborach w 2015, 2019 i 2022.
28 listopada 2016 weszła w skład trzeciego rządu Larsa Løkke Rasmussena jako minister ds. dzieci i ochrony socjalnej. Urząd ten sprawowała do 27 czerwca 2019.

</doc>
<doc id="3874443" url="https://pl.wikipedia.org/wiki?curid=3874443" title="Daremne żale">
Daremne żale

Daremne żale – wiersz Adama Asnyka. Utwór powstał 1 kwietnia 1877.
Forma.
Wiersz składa się z czterech strof czterowersowych. Zwrotki rymują się rymem krzyżowym abab. Utwór jest napisany wierszem jambicznym. Wersy nieparzyste są ośmiozgłoskowe męskie (sSsSsSsS), a parzyste siedmiozgłoskowe żeńskie (sSsSsSs).
&lt;poem&gt;
"Daremne żale – próżny trud,"
"Przeżytych kształtów żaden cud"
&lt;/poem&gt;
Treść.
Wiersz "Daremne żale" pochodzi z tomiku "Album pieśni". Stanowi polemikę z poglądami starszej generacji twórców. Mieści się w szerszym sporze pozytywistów z romantykami. Wyraża zadumę nad nieuchronnym przemijaniem i potrzebę zmian: "Trzeba z Żywymi naprzód iść,/Po życie sięgać nowe". Poeta wskazuje, że dawne formy się przeżyły i w chwili napisania wiersza są jak "uwiędłych laurów liść".

</doc>
<doc id="3874444" url="https://pl.wikipedia.org/wiki?curid=3874444" title="Ampère (1909)">
Ampère (1909)

Ampère (Q68) – francuski oceaniczny okręt podwodny z okresu I wojny światowej, czternasta zamówiona jednostka typu "Pluviôse". Została zwodowana 30 października 1909 roku w stoczni Arsenal de Toulon, a do służby w Marine nationale weszła w 1910 roku. Okręt został skreślony z listy floty w końcu 1919 roku.
Projekt i dane taktyczno–techniczne.
„Ampère” zamówiony został na podstawie programu rozbudowy floty francuskiej z 1905 roku. Jednostkę zaprojektował inż. Maxime Laubeuf, powracając do napędu parowego na powierzchni. Wadą okrętu był długi czas zanurzania.
„Ampère” był średniej wielkości dwukadłubowym, oceanicznym okrętem podwodnym. Długość całkowita wynosiła 51,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 398 ton, a w zanurzeniu 550 ton. Okręt napędzany był na powierzchni przez dwie maszyny parowe potrójnego rozprężania o łącznej mocy 700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 450 KM. Dwuśrubowy układ napędowy pozwalał osiągnąć prędkość 12 węzłów na powierzchni i 8 węzłów w zanurzeniu. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, dwie zewnętrzne systemu Drzewieckiego, dwie zewnętrzne po obu stronach kiosku (odchylone o 6° od osi symetrii okrętu) i dwie zewnętrzne na rufie (odchylone o 1° od osi symetrii okrętu), z łącznym zapasem 8 torped model 1904. Załoga okrętu składała się z 24 oficerów, podoficerów i marynarzy.
Budowa i przebieg służby.
„Ampère” zbudowany został w Arsenale w Tulonie. Stępkę okrętu położono w 1906 roku, został zwodowany 30 października 1909 roku, a do służby przyjęto go w 1910 roku. Okręt otrzymał nazwę na cześć wybitnego francuskiego naukowca z przełomu XVIII i XIX wieku – André’a Ampère’a. Jednostka otrzymała numer burtowy Q68.
„Ampère” był intensywnie wykorzystywany podczas wojny, służąc na Adriatyku. 18 marca 1916 roku okręt storpedował nieoznakowany statek szpitalny „Elektra”, który został uszkodzony. Okręt został skreślony z listy floty w końcu 1919 roku.

</doc>
<doc id="3874445" url="https://pl.wikipedia.org/wiki?curid=3874445" title="Virtus.pro">
Virtus.pro

Virtus.pro (VP, ) – rosyjska organizacja e-sportowa założona w 2003 roku. Według danych z 2018 roku składała się z drużyn rywalizujących w następujących grach komputerowych: "", "Dota 2", "Paladins" oraz "Fortnite Battle Royale". W listopadzie 2015 drużyna otrzymała od spółki Aliszera Usmanowa, USM Holdings, ponad 100 milionów dolarów funduszy na dalszy rozwój. W 2016 roku była drugą najlepiej zarabiającą drużyną w grze "Counter-Strike: Global Offensive" na świecie (801 900 dolarów).
Counter-Strike: Global Offensive.
13 grudnia 2018 z powodu słabych wyników drużyny organizacja ogłosiła zawieszenie dywizji w "CS:GO". 24 grudnia 2018 organizacja zaprezentowała nowy skład zespołu.
16 grudnia 2019 Virtus.pro podpisało długoterminowe kontrakty z byłymi graczami zespołu Avangar. Tym samym po 6 latach barwy drużyny w CS:GO przestali reprezentować Polacy (do grudnia 2019 roku roster w "CS:GO" traktowany był "de facto" jako drużyna polska – przy jej nazwie w grze oraz na nagrodach widniała flaga Polski).
Dota 2.
Wyniki.
2017
2018
Fortnite Battle Royale.
W lipcu 2018 utworzono sekcję gry "Fortnite Battle Royale". Należy do niej dwóch graczy:
Hearthstone.
1 lutego 2018 organizacja zamknęła swoją dywizję w "Hearthstone".
Quake Champions.
13 czerwca 2018 organizacja zamknęła swoją dywizję w "Quake Champions".
World of Tanks.
Reprezentacja w "World of Tanks" została rozwiązana we wrześniu 2015 roku.
Heroes of the Storm.
W czerwcu 2016 roku reprezentacja w "Heroes of the Storm" została rozwiązana. Jako powód decyzji zarząd organizacji wskazał niską popularność tej gry.

</doc>
<doc id="3874458" url="https://pl.wikipedia.org/wiki?curid=3874458" title="Dysplazja ektodermalna z zachowaną czynnością gruczołów potowych">
Dysplazja ektodermalna z zachowaną czynnością gruczołów potowych



</doc>
<doc id="3874460" url="https://pl.wikipedia.org/wiki?curid=3874460" title="Gay-Lussac (1910)">
Gay-Lussac (1910)

Gay-Lussac (Q69) – francuski oceaniczny okręt podwodny z okresu I wojny światowej, piętnasta zamówiona jednostka typu "Pluviôse". Została zwodowana 17 marca 1910 roku w stoczni Arsenal de Toulon, a do służby w Marine nationale weszła w styczniu 1911 roku. Okręt został skreślony z listy floty w końcu 1919 roku.
Projekt i dane taktyczno–techniczne.
„Gay-Lussac” zamówiony został na podstawie programu rozbudowy floty francuskiej z 1905 roku. Jednostkę zaprojektował inż. Maxime Laubeuf, powracając do napędu parowego na powierzchni. Wadą okrętu był długi czas zanurzania.
„Gay-Lussac” był średniej wielkości dwukadłubowym, oceanicznym okrętem podwodnym. Długość całkowita wynosiła 51,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 398 ton, a w zanurzeniu 550 ton. Okręt napędzany był na powierzchni przez dwie maszyny parowe potrójnego rozprężania o łącznej mocy 700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 450 KM. Dwuśrubowy układ napędowy pozwalał osiągnąć prędkość 12 węzłów na powierzchni i 8 węzłów w zanurzeniu. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, dwie zewnętrzne systemu Drzewieckiego, dwie zewnętrzne po obu stronach kiosku (odchylone o 6° od osi symetrii okrętu) i dwie zewnętrzne na rufie (odchylone o 1° od osi symetrii okrętu), z łącznym zapasem 8 torped model 1904. Załoga okrętu składała się z 24 oficerów, podoficerów i marynarzy.
Budowa i przebieg służby.
„Gay-Lussac” zbudowany został w Arsenale w Tulonie. Stępkę okrętu położono w 1906 roku, został zwodowany 17 marca 1910 roku, a do służby przyjęto go w styczniu 1911 roku. Okręt otrzymał nazwę na cześć wybitnego francuskiego naukowca z przełomu XVIII i XIX wieku – Josepha Gay-Lussaca. Jednostka otrzymała numer burtowy Q69.
„Gay-Lussac” był intensywnie wykorzystywany podczas wojny. Okręt został skreślony z listy floty w końcu 1919 roku.

</doc>
<doc id="3874463" url="https://pl.wikipedia.org/wiki?curid=3874463" title="Caucasilacerta saxicola">
Caucasilacerta saxicola



</doc>
<doc id="3874486" url="https://pl.wikipedia.org/wiki?curid=3874486" title="Watt (1909)">
Watt (1909)

Watt (Q75) – francuski oceaniczny okręt podwodny z okresu I wojny światowej, szesnasta zamówiona jednostka typu "Pluviôse". Została zwodowana 18 czerwca 1909 roku w stoczni Arsenal de Rochefort, a do służby w Marine nationale weszła w 1910 roku. Okręt został skreślony z listy floty w końcu 1919 roku.
Projekt i dane taktyczno–techniczne.
„Watt” zamówiony został na podstawie programu rozbudowy floty francuskiej z 1905 roku. Jednostkę zaprojektował inż. Maxime Laubeuf, powracając do napędu parowego na powierzchni. Wadą okrętu był długi czas zanurzania.
„Watt” był średniej wielkości dwukadłubowym, oceanicznym okrętem podwodnym. Długość całkowita wynosiła 51,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 398 ton, a w zanurzeniu 550 ton. Okręt napędzany był na powierzchni przez dwie maszyny parowe potrójnego rozprężania o łącznej mocy 700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 450 KM. Dwuśrubowy układ napędowy pozwalał osiągnąć prędkość 12 węzłów na powierzchni i 8 węzłów w zanurzeniu. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, dwie zewnętrzne systemu Drzewieckiego, dwie zewnętrzne po obu stronach kiosku (odchylone o 6° od osi symetrii okrętu) i dwie zewnętrzne na rufie (odchylone o 1° od osi symetrii okrętu), z łącznym zapasem 8 torped model 1904. Załoga okrętu składała się z 24 oficerów, podoficerów i marynarzy.
Budowa i przebieg służby.
„Watt” zbudowany został w Arsenale w Rochefort. Stępkę okrętu położono w 1906 roku, został zwodowany 18 czerwca 1909 roku, a do służby przyjęto go w 1910 roku. Okręt otrzymał nazwę na cześć wybitnego szkockiego naukowca z przełomu XVIII i XIX wieku – Jamesa Watta. Jednostka otrzymała numer burtowy Q75.
„Watt” był intensywnie wykorzystywany podczas wojny. Okręt został skreślony z listy floty w końcu 1919 roku.

</doc>
<doc id="3874490" url="https://pl.wikipedia.org/wiki?curid=3874490" title="Feldflieger-Abteilung 40">
Feldflieger-Abteilung 40

Feldflieger-Abteilung Nr. 40 – FFA 40 (Polowy oddział lotniczy nr 40) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona w drugim miesiącu I wojny światowej, w dniu 13 września 1914 roku we Fliegerersatz Abteilung Nr. 2 i weszła w skład większej jednostki Batalionu Lotniczego nr 1. Jednostka uczestniczyła w walkach na froncie zachodnim.
15 stycznia 1917 roku jednostka została przeformowana i zmieniona we Fliegerabteilung 40 – (FA 40).

</doc>
<doc id="3874491" url="https://pl.wikipedia.org/wiki?curid=3874491" title="Moresby Parks">
Moresby Parks

Moresby Parks – przysiółek w Anglii, w Kumbrii. Leży 2,6 km od miasta Whitehaven, 54,6 km od miasta Carlisle i 410,6 km od Londynu. W 2015 miejscowość liczyła 1220 mieszkańców.

</doc>
<doc id="3874495" url="https://pl.wikipedia.org/wiki?curid=3874495" title="Adams (miasto w stanie Nowy Jork)">
Adams (miasto w stanie Nowy Jork)



</doc>
<doc id="3874496" url="https://pl.wikipedia.org/wiki?curid=3874496" title="Cugnot (1909)">
Cugnot (1909)

Cugnot (Q76) – francuski oceaniczny okręt podwodny z okresu I wojny światowej, siedemnasta zamówiona jednostka typu "Pluviôse". Została zwodowana 14 października 1909 roku w stoczni Arsenal de Rochefort, a do służby w Marine nationale weszła w 1910 roku. Okręt został skreślony z listy floty w końcu 1919 roku.
Projekt i dane taktyczno–techniczne.
„Cugnot” zamówiony został na podstawie programu rozbudowy floty francuskiej z 1905 roku. Jednostkę zaprojektował inż. Maxime Laubeuf, powracając do napędu parowego na powierzchni. Wadą okrętu był długi czas zanurzania.
„Cugnot” był średniej wielkości dwukadłubowym, oceanicznym okrętem podwodnym. Długość całkowita wynosiła 51,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 398 ton, a w zanurzeniu 550 ton. Okręt napędzany był na powierzchni przez dwie maszyny parowe potrójnego rozprężania o łącznej mocy 700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 450 KM. Dwuśrubowy układ napędowy pozwalał osiągnąć prędkość 12 węzłów na powierzchni i 8 węzłów w zanurzeniu. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, dwie zewnętrzne systemu Drzewieckiego, dwie zewnętrzne po obu stronach kiosku (odchylone o 6° od osi symetrii okrętu) i dwie zewnętrzne na rufie (odchylone o 1° od osi symetrii okrętu), z łącznym zapasem 8 torped model 1904. Załoga okrętu składała się z 24 oficerów, podoficerów i marynarzy.
Budowa i przebieg służby.
„Cugnot” zbudowany został w Arsenale w Rochefort. Stępkę okrętu położono w 1906 roku, został zwodowany 14 października 1909 roku, a do służby przyjęto go w 1910 roku. Okręt otrzymał nazwę na cześć wybitnego francuskiego wynalazcy z przełomu XVIII i XIX wieku – Nicolasa-Josepha Cugnota. Jednostka otrzymała numer burtowy Q76.
„Cugnot” był intensywnie wykorzystywany podczas wojny, służąc na Adriatyku. W listopadzie 1914 roku okręt dokonał śmiałego wypadu na wody Zatoki Kotorskiej, podczas którego wpadł w sieć przeciw okrętom podwodnym i został ostrzelany przez austro-węgierskie okręty. Za wojenne zasługi odznaczono go Krzyżem Wojennym. Okręt został skreślony z listy floty w końcu 1919 roku.

</doc>
<doc id="3874498" url="https://pl.wikipedia.org/wiki?curid=3874498" title="Feldflieger-Abteilung 41">
Feldflieger-Abteilung 41

Feldflieger-Abteilung Nr. 41 – FFA 41 (Polowy oddział lotniczy nr 41) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona w drugim miesiącu I wojny światowej, w dniu 13 września 1914 roku w Fliegerersatz Abteilung Nr. 2 i weszła w skład większej jednostki Batalionu Lotniczego nr 1. Jednostka uczestniczyła w walkach na froncie zachodnim. 
15 stycznia 1917 roku jednostka została przeformowana i zmieniona w Fliegerabteilung 258 (Artillerie) - (FA A 258).
W jednostce służył m.in. Hermann Köhl.

</doc>
<doc id="3874499" url="https://pl.wikipedia.org/wiki?curid=3874499" title="Giffard (1910)">
Giffard (1910)

Giffard (Q77) – francuski oceaniczny okręt podwodny z okresu I wojny światowej, osiemnasta zamówiona jednostka typu "Pluviôse". Została zwodowana 10 lutego 1910 roku w stoczni Arsenal de Rochefort, a do służby w Marine nationale weszła w 1910 roku. Okręt został skreślony z listy floty w końcu 1919 roku.
Projekt i dane taktyczno–techniczne.
„Giffard” zamówiony został na podstawie programu rozbudowy floty francuskiej z 1905 roku. Jednostkę zaprojektował inż. Maxime Laubeuf, powracając do napędu parowego na powierzchni. Wadą okrętu był długi czas zanurzania.
„Giffard” był średniej wielkości dwukadłubowym, oceanicznym okrętem podwodnym. Długość całkowita wynosiła 51,1 metra, szerokość 4,9 metra i zanurzenie 3 metry. Wyporność w położeniu nawodnym wynosiła 398 ton, a w zanurzeniu 550 ton. Okręt napędzany był na powierzchni przez dwie maszyny parowe potrójnego rozprężania o łącznej mocy 700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 450 KM. Dwuśrubowy układ napędowy pozwalał osiągnąć prędkość 12 węzłów na powierzchni i 8 węzłów w zanurzeniu. Zasięg wynosił 1500 Mm przy prędkości 9 węzłów (lub 900 Mm przy prędkości 12 węzłów) w położeniu nawodnym oraz 50 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, dwie zewnętrzne systemu Drzewieckiego, dwie zewnętrzne po obu stronach kiosku (odchylone o 6° od osi symetrii okrętu) i dwie zewnętrzne na rufie (odchylone o 1° od osi symetrii okrętu), z łącznym zapasem 8 torped model 1904. Załoga okrętu składała się z 24 oficerów, podoficerów i marynarzy.
Budowa i przebieg służby.
„Giffard” zbudowany został w Arsenale w Rochefort. Stępkę okrętu położono w 1906 roku, został zwodowany 10 lutego 1910 roku, a do służby przyjęto go w 1910 roku. Okręt otrzymał nazwę na cześć wybitnego francuskiego inżyniera z XIX wieku – Henriego Giffarda. Jednostka otrzymała numer burtowy Q77.
„Giffard” był intensywnie wykorzystywany podczas wojny. Okręt został skreślony z listy floty w końcu 1919 roku.

</doc>
<doc id="3874500" url="https://pl.wikipedia.org/wiki?curid=3874500" title="Maroš Kanász">
Maroš Kanász

Maroš Kanász (ur. 11 kwietnia 1974) – słowacki kulturysta. Dwukrotny mistrz świata w kulturystyce.
Życiorys.
Pochodzi z Koszyc. Studiował na uczelni technicznej w Zagrzebie. W latach 1993−1997 pracował jako trener na siłowni Gold’s Gym.
Członek federacji WFF−WBBF; od 2012 zawodowy kulturysta.
Mieszka w rodzimych Koszycach. Ma córkę, Solanche.

</doc>
<doc id="3874505" url="https://pl.wikipedia.org/wiki?curid=3874505" title="Wiktor Wojtas">
Wiktor Wojtas

Wiktor Jerzy Wojtas, pseud. „TaZ” (ur. 6 czerwca 1986 w Warszawie) – polski gracz e-sportowy w grach serii "Counter-Strike".
Życiorys.
Karierę zawodowego gracza rozpoczął w 2004 roku w drużynie Pentagram, gdzie grał aż do 2007 i odnosił swoje pierwsze sukcesy. W następnych latach grał w takich drużynach jak MeetYourMakers, Frag eXecutors, Again i ESC Gaming.
Po pewnym czasie zdecydował się na uczestnictwo w rozgrywkach w nowej wersji gry – "". Od 25 stycznia 2014 do 2018 był kapitanem sekcji "Counter-Strike’a: Global Offensive" w drużynie Virtus.pro. Dnia 6 lutego 2018 przeszedł do rezerwy. W marcu 2018 zawodnik przeszedł do drużyny Team Kinguin. W lutym 2019 został jednym z założycieli nowej organizacji e-sportowej – devils.one, jednak pod koniec kwietnia opuścił drużynę. W maju 2019 roku dołączył do drużyny Aristocracy (w późniejszym okresie drużyna zmieniła nazwę na Arcy). 14 stycznia 2020 zespół został rozwiązany. W maju tego samego roku dołączył do drużyny Honoris.
W swojej karierze wygrał dotychczas indywidualnie ponad 734 tys. dolarów amerykańskich w ramach nagród za zajmowane w turniejach miejsca. Łącznie w karierze wygrał 58 oficjalnych turniejów, 31 razy był drugi i 44 razy kończył swój udział na półfinałach (stan na 27 czerwca 2018).
Swoją karierę profesjonalnego gracza zakończył dnia 31 marca 2023.

</doc>
<doc id="3874507" url="https://pl.wikipedia.org/wiki?curid=3874507" title="Feldflieger-Abteilung 42">
Feldflieger-Abteilung 42

Feldflieger-Abteilung Nr. 42 – FFA 42 (Polowy oddział lotniczy nr 42) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona w drugim miesiącu I wojny światowej, w dniu 13 września 1914 roku we Fliegerersatz Abteilung Nr. 1 i weszła w skład większej jednostki Batalionu Lotniczego nr 1. Jednostka uczestniczyła w walkach na froncie zachodnim.
15 grudnia 1916 roku jednostka została przeformowana i zmieniona we Fliegerabteilung 262 (Artillerie) – (FA A 262).
W jednostce służyli m.in. Otto Parschau i Edmund Nathanael.

</doc>
<doc id="3874510" url="https://pl.wikipedia.org/wiki?curid=3874510" title="TaZ">
TaZ



</doc>
<doc id="3874514" url="https://pl.wikipedia.org/wiki?curid=3874514" title="Gadu-Gadu">
Gadu-Gadu



</doc>
<doc id="3874516" url="https://pl.wikipedia.org/wiki?curid=3874516" title="Storth">
Storth

Storth – wieś w Anglii, w Kumbrii. Leży 13,3 km od miasta Kendal, 76,4 km od miasta Carlisle i 351,4 km od Londynu. W 2015 miejscowość liczyła 950 mieszkańców.

</doc>
<doc id="3874517" url="https://pl.wikipedia.org/wiki?curid=3874517" title="Alfonso Sastre">
Alfonso Sastre

Alfonso Sastre Salvador (ur. 20 lutego 1926 w Madrycie, zm. 17 września 2021 w Fuenterrabía) – hiszpański dramaturg.
Jest autorem dramatów pacyfistycznych – m.in. "Escuadra hacia la muerte" (1953) i poświęconych problemom moralnym – m.in. "La mordaza" (1954) i "Muerte en el barrio" (1955), często osadzonych w innych epokach (np. "La sangre y la ceniza" z 1965). Tworzył również sztuki o tematyce sensacyjnej, m.in. "Kruk" (wyst. pol. 1980). Na podstawie jego scenariuszy powstały również filmy, m.in. "Mężczyzna w spodenkach" (1957), "O piątej po południu" (1961), "W zamkniętym kręgu" (1963). Propagował teatr społecznie zaangażowany.

</doc>
<doc id="3874518" url="https://pl.wikipedia.org/wiki?curid=3874518" title="Schouten (wyspa)">
Schouten (wyspa)

Schouten – wyspa położona u wybrzeży Tasmanii na Morzu Tasmana oddalona 1,6 km na południe od Półwyspu Freycineta. Powierzchnia wyspy wynosi 28 km², w całości leży na terenie Parku Narodowego Freycineta.

</doc>
<doc id="3874521" url="https://pl.wikipedia.org/wiki?curid=3874521" title="Delete">
Delete



</doc>
<doc id="3874522" url="https://pl.wikipedia.org/wiki?curid=3874522" title="Tarmo Tamm">
Tarmo Tamm

Tarmo Tamm (ur. 3 grudnia 1953 w Kiuma) – estoński polityk i samorządowiec, deputowany, w latach 2016–2019 minister rolnictwa.
Życiorys.
W 1974 ukończył szkołę techniczną, a w 2007 studia z zakresu ekonomiki rolnictwa na Estońskim Uniwersytecie Przyrodniczym. W latach 1976–1993 pracował w przedsiębiorstwie rolnym Põlva Agro. Od 1993 wchodził w skład władz miejskich w Põlvie, w latach 1999–2011 sprawował urząd burmistrza tej miejscowości.
Zaangażował się w działalność polityczną w ramach Estońskiej Partii Centrum. W 2011 objął mandat deputowanego do Zgromadzenia Państwowego XII kadencji. W 2015 i 2019 z powodzeniem ubiegał się o poselską reelekcję.
W grudniu 2016 został ministrem rolnictwa w rządzie Jüriego Ratasa. Urząd ten sprawował do kwietnia 2019.

</doc>
<doc id="3874530" url="https://pl.wikipedia.org/wiki?curid=3874530" title="Dinofelis barlowi">
Dinofelis barlowi



</doc>
<doc id="3874533" url="https://pl.wikipedia.org/wiki?curid=3874533" title="Thyra Frank">
Thyra Frank

Thyra Frank Rasmussen (ur. 10 maja 1952 w Skørping) – duńska polityk i pielęgniarka, parlamentarzystka, od 2016 do 2019 minister ds. osób starszych.
Życiorys.
W latach 1969–1972 uczyła się w Aalborg Katedralskole, następnie kształciła się w szkołach pielęgniarskich. Pracowała jako pielęgniarka i opiekunka osób starszych. W latach 1988–2011 była dyrektorem domu opieki dla osób starszych prowadzonym przez organizację OK-Fonden we Frederiksbergu.
Zaangażowała się w działalność polityczną w ramach Sojuszu Liberalnego. W latach 2011–2015 z ramienia tego ugrupowania sprawowała mandat posłanki do Folketingetu. 28 listopada 2016 weszła w skład trzeciego rządu Larsa Løkke Rasmussena jako minister ds. osób starszych. Urząd ten sprawowała do 27 czerwca 2019.
Odznaczona Kawalerią Orderu Danebroga (2008).

</doc>
<doc id="3874535" url="https://pl.wikipedia.org/wiki?curid=3874535" title="Wigmore">
Wigmore



</doc>
<doc id="3874536" url="https://pl.wikipedia.org/wiki?curid=3874536" title="Brisbane International 2017 (kobiety)">
Brisbane International 2017 (kobiety)

Brisbane International 2017, właśc. Brisbane International presented by Suncorp 2017 – tenisowy turniej WTA kategorii WTA Premier Series rangi WTA Premier w sezonie 2017 z cyklu Brisbane International rozgrywany w dniach 1–7 stycznia 2017 roku w Brisbane na kortach twardych o puli nagród wynoszącej 1 000 000 dolarów amerykańskich.

</doc>
<doc id="3874539" url="https://pl.wikipedia.org/wiki?curid=3874539" title="Jankowice (powiat cieszyński)">
Jankowice (powiat cieszyński)

Jankowice – część wsi Wilamowice w Polsce położona w województwie śląskim, w powiecie cieszyńskim, w gminie Skoczów.

</doc>
<doc id="3874540" url="https://pl.wikipedia.org/wiki?curid=3874540" title="Gregorio Carafa">
Gregorio Carafa

Fra' Gregorio Carafa – 62. Wielki Mistrz Zakonu Rycerzy Szpitalników Świętego Jana Jerozolimskiego w latach 1680–1690.
Wczesne lata.
Carafa urodził się 17 marca 1615 roku w Castelvetere (dzisiejsza Caulonia) w Kalabrii we Włoszech. Jego rodzicami byli Girolamo Carafa, książę Roccella oraz Diana Vittori, siostrzenica papieża Pawła V. Jego bratem był kardynał Carlo Carafa della Spina.
Gregorio został wpisany do Zakonu w wieku 3 miesięcy, w czerwcu 1615 roku. Studiował w Neapolu, różni dygnitarze i rycerze Zakonu finansowali jego edukację. W roku 1635 wyjechał wraz ze swoim wujem, Francesco Carafą, Przeorem Generalnym Roccella, do Kataloni. Wkrótce awansował na Rycerza Wielkiego Krzyża Zakonu, a po śmierci swego wuja został Przeorem Generalnym Roccella.
W roku 1647 zaangażowany był w rewoltę Masaniello, podczas której próbował przywrócić spokój i porządek w Neapolu. Po poskromieniu rebeliantów, wysłany został do Kalabrii, aby i tam stłumić powstanie. Te dokonania legły u podstaw jego awansu na dowódcę floty Zakonu.
W 1656 roku dowodził siedmioma galerami Zakonu w . W bitwie tej zwyciężyła połączona flota wenecko-maltańska, i Zakon otrzymał w nagrodę 11 zdobytych tureckich okrętów. Bitwa ta była dla Turków największą morską porażką od czasów bitwy pod Lepanto.
Po zwycięskiej bitwie został powitany na Malcie jak bohater. Później zajął się, z sukcesem, odzyskaniem terenów podmokłych w Bormla oraz wzmocnieniem floty Zakonu.
Rządy.
W dniu 2 maja 1680 roku, po śmierci Nicolasa Cotonera, Gregorio Carafa został wybrany Wielkim Mistrzem Zakonu. Jeszcze w tym samym roku pokrył koszty odrestaurowania Zajazdu Włoskiego. Jego fasada została przebudowana w stylu barokowym, a brązowe popiersie Carafy umieszczone zostało w widocznym miejscu ponad frontowym wejściem do budynku. Obok popiersia wyrzeźbiony został też osobisty herb Carafy.
Od roku 1681, Carafa kontynuując prace swojego poprzednika, poświęcił się ukończeniu budowy fortyfikacji Floriany i Cottonera Lines. Kontynuował umacnianie i przebudowę Fortu Saint Angelo, dodając cztery baterie u jego podnóża. Prace te nadzorował naczelny inżynier króla Hiszpanii, pułkownik Don Carlos de Grunenbergh. Upamiętnia to płyta z nazwiskiem Carafy, umieszczona ponad głównym wejściem do fortu, z tarczą herbową architekta poniżej.
Podczas rządów Gregorio Carafy flota Zakonu była u szczytu swej potęgi, z galerami dowodzonymi przez Rycerzy Zakonu, oraz doświadczonymi załogami. W tym czasie miało miejsce kilka udanych wypraw wojennych przeciw Imperium Osmańskiemu. W roku 1683 cesarz Leopold skierował bardzo pochlebny list do Wielkiego Mistrza, dziękując mu za starania, mające na celu ochronę chrześcijaństwa. W roku 1687 osiem galer Zakonu, pod dowództwem hrabiego Hebersteina, Wielkiego Przeora Węgier, znacząco przyczyniło się do ostatecznego usunięcia Turków z Adriatyku. Obawiając się tureckiego odwetu, w tym samym roku Carafa wzmocnił Fort Saint Elmo, dobudowując ciąg fortyfikacji, znany jako "Carafa Enceinte", na brzegu dokoła fortecy.
Śmierć.
Nieudana próba oblężenia Negropontu przez siły sprzymierzone, podczas którego Zakon stracił wielu wspaniałych Rycerzy i odważnych żołnierzy, była przyczyną śmierci Wielkiego Mistrza. Został on zaatakowany przez ostrą i złośliwą gorączkę, w następstwie której zmarł 21 lipca 1690 roku. Pochowany został w kaplicy Języka Włoskiego w katedrze św. Jana w Valletcie.

</doc>
<doc id="3874542" url="https://pl.wikipedia.org/wiki?curid=3874542" title="Argentina y conquista del Río de la Plata, con otros acaecimientos de los reinos del Perú, Tucumán y estado del Brasil">
Argentina y conquista del Río de la Plata, con otros acaecimientos de los reinos del Perú, Tucumán y estado del Brasil



</doc>
<doc id="3874543" url="https://pl.wikipedia.org/wiki?curid=3874543" title="Motywy ze Starego Kościoła w Delfcie">
Motywy ze Starego Kościoła w Delfcie

Motywy ze Starego Kościoła w Delfcie – obraz holenderskiego malarza Emanuela de Witte.
Emanuel de Witte był mistrzem w przedstawianiu wnętrz sakralnych. Na swoich obrazach ukazywał najczęściej fragment kościoła – na ogół od nawy bocznej poprzez nawę główną ku transeptowi lub z widokiem na chór. Najważniejszym elementem w obrazach de Witte jest, tak jak na obrazie z wrocławskiego muzeum, uzyskana iluzja przestrzeni kościelnego wnętrza, dzielonego szarymi kolumnami i ścianami. Owa przestrzenność jest rozstawienie we wnętrzu szeregu figur, a w tym, charakterystycznego dla pędzla malarza, pierwszoplanowej postaci ustawionej tyłem, będący zarazem żywym akcentem kolorystycznym. Artysta bardzo trafnie uchwytuje dość swawolny nastrój uczestników protestanckiego kazania.
Emanuel de Witte, jak dowodzi monografistka twórczości malarza Ilse Manke bardzo często przedstawiał wnętrze Oude Kerk w Delfcie. Najwcześniejsza znana wersja pochodzi z 1651 roku i znajduje się w Wallace Collection w Londynie. Najbliższe wrocławskiemu obrazowi są kompozycje pochodzące z 1682 (zbiory Sidneya J. van den Bergha w Wassenar) i z ok. 1680 (Art Institute of Chicago).
Proweniencja.
Obraz został zakupiony od T. Wierzejskiego w Warszawie w 1970 roku; wcześniej został on zakupiony w roku 1946 od J. Greina w Warszawie.

</doc>
<doc id="3874544" url="https://pl.wikipedia.org/wiki?curid=3874544" title="Argentina y conquista del Rio de la Plata, con otros acaecimientos de los reinos del Peru, Tucuman y estado del Brasil">
Argentina y conquista del Rio de la Plata, con otros acaecimientos de los reinos del Peru, Tucuman y estado del Brasil



</doc>
<doc id="3874545" url="https://pl.wikipedia.org/wiki?curid=3874545" title="Wyższa Szkoła Pedagogiczna ZNP">
Wyższa Szkoła Pedagogiczna ZNP



</doc>
<doc id="3874547" url="https://pl.wikipedia.org/wiki?curid=3874547" title="Alaktaga mała">
Alaktaga mała

Alaktaga mała ("Scarturus elater") – mały gatunek ssaka z podrodziny alaktag (Allactaginae) w obrębie rodziny skoczkowatych (Dipodidae)., zamieszkujący tereny od Gruzji po zachodnie Chiny oraz od Rosji po Iran.
Zasięg występowania.
Alaktaga mała występuje w Eurazji zamieszkując w zależności od podgatunku:
Taksonomia.
Gatunek po raz pierwszy naukowo opisał w 1828 roku niemiecki przyrodnik Martin Lichtenstein nadając mu nazwę "Dipus elater". Holotyp pochodził z wybrzeża Morza Aralskiego, w obwodzie kyzyłordyńskim, w Kazachstanie. 
Takson ten wcześniej był zaliczany do rodzaju "Allactaga", a później "Paralactaga", który okazał się być młodszym synonimem "Scarturus". Morfologicznie i genetycznie "S. elater" należy do podrodzaju "Microallactaga", grupy siostrzanej podrodzaju "Paralactaga". Rekonstrukcje molekularne pozwoliły na wyodrębnienie co najmniej trzech głęboko rozbieżnych, częściowo sympatrycznych linii w Iranie i Kazachstanie, które z pewnością są odrębnymi, ukrytymi gatunkami, ale obecna wiedza nie pozwala na rozgraniczenie tych form ani oszacowanie poziomu heterogeniczności genetycznej w obrębie każdej z nich. Formy "aralychensis" i "indicus" są prawdopodobnie również odrębnymi gatunkami (ten ostatni prawdopodobnie zawiera "S. toussi" jako podgatunek lub synonim). Autorzy "Illustrated Checklist of the Mammals of the World" rozpoznają sześć podgatunków.
Cechy morfologiczne.
Alaktaga mała ma najmniejsze wymiary spośród gatunków z rodzaju alaktaga. Dorosłe osobniki osiągają długość 5–15 cm bez ogona i 7–25 cm z ogonem, przy masie ciała 44–73 g. Stopy są zakończone pięcioma palcami. Alaktaga mała jest przystosowana do wykonywania długich skoków. Potrafi poruszać się z prędkością 48 km/h. Ma stosunkowo małe uszy. Podczas stania podpiera się ogonem. Samce są większe od samic.
Ubarwienie futra tych gryzoni jest zróżnicowane: od koloru piaskowego, przez płowożółty, po ciemnorudy lub czarny. W części brzusznej umaszczenie jest jaśniejsze, a na biodrach widoczny jest biały pasek.
Tryb życia.
Alaktaga mała wiedzie samotny tryb życia. Wykazuje aktywność w porach wieczornych i nocnych. Większość populacji (oprócz alaktag małych z Zakaukazia) wykazuje zapada w sen zimowy na okres od połowy listopada do połowy marca. Po zakończeniu hibernacji zwierzęta przystępują do rozrodu: na Zakaukaziu w lutym, a na pozostałych terenach w kwietniu (z drugim szczytem reprodukcyjnym w okresie sierpnia i września. Samica wydaje na świat 2–6 młodych w każdym miocie.
Adaptacja temperaturowa.
Alaktagi są przystosowane do życia w wysokich temperaturach pustynnych. W dzień, narażone na palące słońce, zakopują się w ziemi. Natomiast w trakcie zimnych nocy na pustyni są one w stanie obniżyć temperaturę swego ciała o 1–2 stopni Celsjusza względem temperatury optymalnej, dopasowując ją do temperatury otoczenia. Przy wzroście temperatury otoczenia do 40–42 °C także i temperatura ciała alaktag małych wzrasta do zbliżonego poziomu.
Ekologia.
Alaktaga mała żywi się ziołami, nasionami i owadami.
Siedlisko tych zwierząt obejmuje tereny pustynne i półpustynne, ale stronią od rzeczywistych pustyń. Alaktagi małe unikają zarówno gęstej roślinności, jak i otwartej przestrzeni, zaś chętniej wybierają tereny o gruncie piaszczystym lub gliniastym, porośnięte mieszaną roślinnością z udziałem krzewów. 
Alaktagi małe zamieszkują nory o głębokości do 70 cm i długości do 2 m.

</doc>
<doc id="3874548" url="https://pl.wikipedia.org/wiki?curid=3874548" title="Benedykt Gugała">
Benedykt Gugała

Benedykt Jerzy Gugała (ur. 15 kwietnia 1925 w Warszawie, zm. 18 kwietnia 2018) – polski lekkoatleta, długodystansowiec.
Życiorys.
W chwili wybuchu II wojny światowej był uczniem Gimnazjum im. Władysława IV w Warszawie. W 1941 zaczął działać w konspiracji pod pseudonimem „Benek”. Wstąpił do Związku Jaszczurczego przekształconego następnie w Narodowe Siły Zbrojne. W chwili wybuchu powstania warszawskiego znajdował się na Pradze i w walkach nie wziął udziału.
Po wojnie zamieszkał w Krakowie. Uprawiał wyczynowo lekkoatletykę. Specjalizował się w biegach długodystansowych. Zajął 13. miejsce w biegu maratońskim podczas Międzynarodowych Igrzysk Sportowej Młodzieży w 1955 w Warszawie.
Dziewięciokrotnie ustanawiał rekordy Polski: dwukrotnie w maratonie czasem 2:36:41,1 (23 października 1955 w Łodzi) i 2:35:48,0 (15 sierpnia 1956 w Warszawie), w biegu na 20 000 metrów wynikiem 1:05:24,2 (22 listopada 1955 w Krakowie), dwukrotnie w biegu na 25 000 metrów wynikiem 1:28:14,4 (17 października 1954 w Krakowie) i 1:26:17,8 (14 września 1959 w Krakowie), dwukrotnie w biegu na 30 000 metrów czasem 1:47:56,0 (17 października 1954 w Krakowie) i 1:46:12,0 (28 października 1962 w Krakowie) oraz dwukrotnie w biegu godzinnym wynikiem 18 332,13 m (12 czerwca 1955 w Toruniu) i 18 400,20 m (12 listopada 1955 w Krakowie).
Był dwukrotnym mistrzem Polski w maratonie (1955 i 1956) oraz raz w biegu godzinnym (1955). Dwukrotnie zdobywał srebrne medale w maratonie (1959 i (1964) dwukrotnie brązowe medal w maratonie (1957 i (1960) i raz w biegu przełajowym na 12 kilometrów (1955). pięciokrotnym brązowym medalistą (1955, 1958, 1959, 1961 i 1962) w maratonie. Zdobył również brązowy medal halowych mistrzostw Polski w 1954 w chodzie na 10 kilometrów.
Został pochowany na cmentarzu Batowickim w Krakowie (kw. CCXXV-płd.-9).

</doc>
<doc id="3874551" url="https://pl.wikipedia.org/wiki?curid=3874551" title="Republiki radzieckie">
Republiki radzieckie



</doc>
<doc id="3874573" url="https://pl.wikipedia.org/wiki?curid=3874573" title="ASB Classic 2017 (kobiety)">
ASB Classic 2017 (kobiety)

ASB Classic 2017 – tenisowy turniej WTA kategorii WTA International Series w sezonie 2017 z cyklu ASB Classic rozgrywany w dniach 2–7 stycznia 2017 roku w Auckland na kortach twardych o puli nagród wynoszącej 250 000 dolarów amerykańskich.

</doc>
<doc id="3874574" url="https://pl.wikipedia.org/wiki?curid=3874574" title="Jankowice (Dacharzów)">
Jankowice (Dacharzów)

Jankowice (też Jankowice Kościelne) – część wsi Dacharzów w Polsce położona w województwie świętokrzyskim, w powiecie sandomierskim, w gminie Wilczyce. 
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 część wsi administracyjnie należała do województwa tarnobrzeskiego.
Historia.
Geneza miejscowości wiąże się z osobą Iwo Odrowąża (wówczas kanonika krakowskiego i sandomierskiego), który w 1216 r. wybudował nad rzeką Łukawą (dziś Opatówka) drewniany kościół i nazwał wzgórze, na którym wybudowano świątynię Jankowicami od swego imienia (Iwo - bretońska forma imienia Jan). Kościół początkowo funkcjonował pod wezwaniem św. Tomasza Becketa.
Jankowice wieś nad rzeką Opatówką (zwane zwykle Jankowice Kościelne) w powiecie sandomierskim, gminie Wilczyce, parafii Jankowice. Posiada kościół parafialny drewniany pod wezwaniem św. Tomasza, który istniał już w XV w. Znany w 1882 roku kościół modrzewiowy podobno wystawił w końcu XVII w. dziedzic Wilczyc Karwicki. 
W 1827 r. Jankowice liczyły 4 domy 44 mieszkańców. W 1882 – 12 domów, 20 mieszkańców, 1 morga ziemi dworskiej i 54 włościańskiej. Należą do dóbr Wilczyce. Jankowice parafia w dekanacie sandomierskim liczyła 1999 dusz.
Obszerną monografię Jankowic Kościelnych napisał ks. Aleksander Bastrzykowski - proboszcz tutejszego kościoła od roku 1919. Powstanie parafii Jankowice według Bastrzykowskiego miało miejsce w roku 1216, erygował ją Iwo Odrowąż syna Saula z Końskich. Dokument erekcyjny przechowywany w kościele przez 600 lat zaginął w roku 1814.
Zabytki.
Cmentarz parafialny, wpisany do rejestru zabytków nieruchomych (nr rej.: A.777 z 15.06.1988).

</doc>
<doc id="3874575" url="https://pl.wikipedia.org/wiki?curid=3874575" title="Leipste">
Leipste

Leipste – wieś w Estonii, w prowincji Parnawa, w gminie Saarde.

</doc>
<doc id="3874579" url="https://pl.wikipedia.org/wiki?curid=3874579" title="Kamionka (Dacharzów)">
Kamionka (Dacharzów)

Kamionka – kolonia wsi Dacharzów w Polsce położona w województwie świętokrzyskim, w powiecie sandomierskim, w gminie Wilczyce.
W latach 1975-1998 część wsi administracyjnie należała do województwa tarnobrzeskiego.

</doc>
<doc id="3874580" url="https://pl.wikipedia.org/wiki?curid=3874580" title="Aleksander Mysiak">
Aleksander Mysiak



</doc>
<doc id="3874581" url="https://pl.wikipedia.org/wiki?curid=3874581" title="Laiksaare">
Laiksaare

Laiksaare – wieś w Estonii, w prowincji Parnawa, w gminie Saarde.

</doc>
<doc id="3874582" url="https://pl.wikipedia.org/wiki?curid=3874582" title="Hendrick Chin A Sen">
Hendrick Chin A Sen

Hendrick Chin A Sen (ur. 18 stycznia 1934 w Albinie, zm. 11 sierpnia 1999 w Paramaribo) – surinamski polityk, premier (1980) i prezydent Surinamu (1980–1982).
Życiorys.
W 1959 ukończył studia medyczne w Paramaribo, pracował w szpitalu w tym mieście jako internista, wstąpił do Narodowej Partii Republikańskiej. 15 marca 1980, po dokonaniu przez grupę wojskowych na czele z Dési Bouterse „sierżanckiego” zamachu stanu, Chin A Sen został premierem kraju, po czym sformował lewicowy gabinet, w którym znalazło się m.in. dwóch członków Narodowej Rady Wojskowej. 15 sierpnia 1980, po rezygnacji Johana Ferriera, objął fotel prezydencki, jednak faktyczną władzę w kraju sprawował Bouterse. Mimo że Bouterse próbował wprowadzać socjalistyczny i rewolucyjny model państwa, Chin A Sen podejmował próby przywrócenia demokracji, w związku z czym 4 lutego 1982 Bouterse zmusił Chin A Sena do ustąpienia i do emigracji do USA, skąd później Chin A Sen udał się do Holandii. W grudniu 1982, gdy w Surinamie doszło do tzw. morderstw grudniowych, popełnianych przez rządzącą juntę, został przewodniczącym Rady Wyzwolenia Surinamu na emigracji, która sprzeciwiała się rządom Bouterse. W 1995 wrócił do Paramaribo, gdzie na nowo podjął pracę internisty.

</doc>
<doc id="3874583" url="https://pl.wikipedia.org/wiki?curid=3874583" title="Władysław Iwaniec">
Władysław Iwaniec

Władysław Iwaniec (ur. 15 czerwca 1952 w Tarnowie) – polski inżynier, doktor nauk technicznych, docent Państwowej Wyższej Szkoły Zawodowej w Tarnowie i pierwszy prorektor (w latach 1998–2007) ds. studiów tej uczelni.
Życiorys.
Jest absolwentem Akademii Górniczo-Hutniczej w Krakowie. W latach 1989–98 pełnił funkcję informatyka wojewódzkiego i pełnomocnika wojewody tarnowskiego ds. informatyki. Był organizatorem i pierwszym dyrektorem Ośrodka Informatyki Urzędu Wojewódzkiego w Tarnowie. W 1990 obronił pracę doktorską pt. "Identyfikacja parametrów wybranej klasy modeli matematycznych przy pomocy funkcji Walsha", której promotorem był prof. Wojciech Mitkowski. 
W latach 1998–2007 był pierwszym prorektorem ds. Państwowej Wyższej Szkoły Zawodowej w Tarnowie.

</doc>
<doc id="3874584" url="https://pl.wikipedia.org/wiki?curid=3874584" title="Sucleia">
Sucleia

Sucleia (ukr. oraz ros. Суклея) – wieś w Mołdawii, faktycznie na terytorium kontrolowanym przez władze Naddniestrza, w rejonie Slobozia.
Położenie.
Wieś znajduje się na lewym brzegu Dniestru, naprzeciw ujścia jego prawego dopływu - Botny. Przebiega przez nią droga z Tyraspola do Slobozii.
Historia.
Pierwsza wieś nosząca nazwę Sucleia ma średniowieczny rodowód. Jej mieszkańcy zajmowali się głównie rybołówstwem. W pierwszych latach wieś tworzyło około dziesięciu domostw i drewniana cerkiew św. Mikołaja. W 1787 miejscowość została napadnięta przez Tatarów budziackich i całkowicie spalona. Dwa lata później na jej gruzach powstała stanica Kozaków czarnomorskich, do której sprowadzono sto rodzin. Nowi mieszkańcy odbudowali wieś oraz cerkiew św. Mikołaja. W czasie budowy twierdzy tyraspolskiej w latach 1792-1795 do stanicy sprowadzono osadników bułgarskich, besarabskich, ukraińskich i polskich. Sucleię zaliczono do systemu osad otaczających twierdzę; w ten sposób powstał Tyraspol. W związku z tym część mieszkańców przeniosła się dalej na południe i utworzyła nową wieś o tej samej nazwie, część pozostała na dawnym miejscu. Dlatego za początek historii wsi przyjmuje się datę 1792.
Na początku XIX w. w Suclei żyło ponad 300 osób, zaś w połowie wieku - już 717. Wieś miała dwa centra - wokół jednego z nich koncentrowała się ludność pochodzenia mołdawskiego, stanowiąca 2/3 wszystkich mieszkańców, wokół drugiego przybyli później osadnicy polscy, ukraińscy, bułgarscy, Żydzi, Romowie i Rosjanie-staroobrzędowcy. W pierwszej części wsi (Starej Suclei) posługiwano się głównie językiem mołdawskim (rumuńskim), w drugiej - rosyjskim. W 1866 we wsi zbudowano cerkiew św. Dymitra Sołuńskiego. Na początku XX wieku w Starej Suclei żyło 2400 mieszkańców, w Nowej Suclei - 555 osób.
W okresie międzywojennym Sucleia znalazła się w Ukraińskiej Socjalistycznej Republice Radzieckiej, od 1924 w Mołdawskiej Autonomicznej Socjalistycznej Republice Radzieckiej. Stara i Nowa Sucleia zlały się w jeden organizm i zostały zelektryfikowane. W miejscowości powstało kilka arteli rolniczych, następnie przekształconych w kołchoz. Już w 1918 zamknięto cerkiew św. Dymitra. Łącznie we wsi żyło 3500 osób.
Podczas II wojny światowej zginęło ok. 20% mieszkańców Suclei i uległo zniszczeniu 1/3 budynków mieszkalnych. Wojska radzieckie forsowały Dniestr, urządzając przeprawę na terenie miejscowości. Wieś odbudowywano po wojnie. W latach 1946-1948 Sucleię dotknęła klęska głodu, zaś w 1968 - powódź.
W 1967 we wsi wzniesiono pomnik ku czci żołnierzy radzieckich poległych podczas II wojny światowej, zaś trzy lata później pomnik Jakowa Swierdłowa, którego imię nosił miejscowy kołchoz. W 1962 otwarto dom kultury.
W latach 1960-1980 liczba mieszkańców wsi nadal rosła, osiągając 11 400 osób w 1989. Liczba ta po upadku ZSRR spadła. W miarę rozbudowy wsi w latach 80. i 90. XX wieku Sucleia stała się faktycznie przedmieściem Tyraspola, łącząc się wprost z jego południowo-wschodnią dzielnicą Oktiabrskij. Po upadku ZSRR kołchoz we wsi został przekształcony w siedem mniejszych przedsiębiorstw.
Demografia.
Sucleię zamieszkiwało w 2016 10 tys. osób. Według danych z 2004 we wsi przeważały kobiety (5431 przy 4570 mężczyznach). Liczba przedstawicieli poszczególnych narodowości przedstawiała się następująco:
Większość mieszkańców Suclei wyznaje prawosławie, obecni są także wyznawcy katolicyzmu, judaizmu i protestantyzmu.
Infrastruktura.
W latach 80. XIX w. w Suclei otwarta została trzyklasowa szkoła, w której uczyło się ok. 40 dzieci (na początku XX w. - już 60). W 1919 we wsi otwarto dwie osobne szkoły podstawowe: ukraińską i mołdawską. Od 1944 we wsi działają szkoły mołdawska i rosyjska (siedmioletnie). Czynne są również dwa przedszkola. W Suclei działa także od 1991 szkoła muzyczna i szkoła sportowa. Miejscowość łączy z Tyraspolem linia marszrutkowa.
W miejscowości znajduje się cerkiew św. Dymitra Sołuńskiego, funkcjonująca w strukturach dekanatu słobodziejskiego eparchii tyraspolskiej i dubosarskiej oraz cmentarz prawosławny. Oprócz pomnika Swierdłowa na terenie wsi znajduje się jeszcze pomnik Lenina oraz kompozycja rzeźbiarska przedstawiająca Mołdawian pracujących przy winobraniu.

</doc>
<doc id="3874586" url="https://pl.wikipedia.org/wiki?curid=3874586" title="Babicze (obwód wołyński)">
Babicze (obwód wołyński)



</doc>
<doc id="3874599" url="https://pl.wikipedia.org/wiki?curid=3874599" title="Buczyn (rejon lubieszowski)">
Buczyn (rejon lubieszowski)



</doc>
<doc id="3874605" url="https://pl.wikipedia.org/wiki?curid=3874605" title="Wacław Rapak">
Wacław Rapak

Wacław Rapak (ur. 13 grudnia 1952) – polski romanista, profesor nauk humanistycznych, profesor nadzwyczajny Uniwersytetu Jagiellońskiego i profesor nadzwyczajny Państwowej Wyższej Szkoły Zawodowej w Tarnowie i prorektor (w latach 2008–2015) tej uczelni.
Życiorys.
Uczęszczał do liceum w Bytomiu, gdzie uczył się języka francuskiego. Został absolwentem Uniwersytetu Jagiellońskiego. Doktorat obronił w 1987, a w 2005 uzyskał habilitację. W 2016 otrzymał tytuł profesora nauk humanistycznych. W latach 2008–2015 pełnił funkcję prorektora ds. ogólnych Państwowej Wyższej Szkoły Zawodowej w Tarnowie. Następnie został dyrektorem Instytutu Filologii Romańskiej UJ. 
Obszar jego zainteresowań naukowych stanowi literatura francuska współczesna.
Jest Kawalerem Orderu Palm Akademickich (2003). Odznaczony został Srebrnym Krzyżem Zasługi (2005).

</doc>
<doc id="3874606" url="https://pl.wikipedia.org/wiki?curid=3874606" title="Republika Gilańska">
Republika Gilańska

Republika Gilańska (Radziecka Republika Iranu) – efemeryczne państwo komunistyczne powstałe w 1920 roku na terenie Iranu, powołane przez lokalną partyzantkę Dżangalije ze wsparciem militarnym Rosji Radzieckiej. Zlikwidowane w 1921 roku wskutek porozumień między Rosją radziecką, Iranem i Wielką Brytanią. 

</doc>
<doc id="3874609" url="https://pl.wikipedia.org/wiki?curid=3874609" title="Turopin (rejonu turzyski)">
Turopin (rejonu turzyski)



</doc>
<doc id="3874614" url="https://pl.wikipedia.org/wiki?curid=3874614" title="Radowicze">
Radowicze



</doc>
<doc id="3874615" url="https://pl.wikipedia.org/wiki?curid=3874615" title="Radziecka Republika Iranu">
Radziecka Republika Iranu



</doc>
<doc id="3874617" url="https://pl.wikipedia.org/wiki?curid=3874617" title="Bobicze (obwód wołyński)">
Bobicze (obwód wołyński)



</doc>
<doc id="3874619" url="https://pl.wikipedia.org/wiki?curid=3874619" title="Do młodych (wiersz)">
Do młodych (wiersz)

Do młodych – wiersz Adama Asnyka, napisany w 1880, pochodzący z cyklu "W Tatrach".
Forma.
Utwór jest napisany przy użyciu oryginalnej strofy pięciowersowej. Składa się z pięciu strof o identycznej budowie. Zwrotki wiersza rymują się według wzoru abaab. Podstawowym wzorcem metrycznym jest jedenastozgłoskowiec. Wersy pierwszy, trzeci i czwarty są jedenastozgłoskowe żeńskie, wers drugi jest dziesięciozgłoskowy męski, a wers ostatni siedmiozgłoskowy męski.
&lt;poem&gt;
"Szukajcie prawdy jasnego płomienia!"
"Szukajcie nowych, nie odkrytych dróg..."
"Za każdym krokiem w tajniki stworzenia"
"Coraz się dusza ludzka rozprzestrzenia,"
&lt;/poem&gt;
Treść.
Wiersz "Do młodych" jest uważany za utwór o charakterze programowym. Nazywa się go manifestem pozytywistycznym. Liryk Asnyka porównuje się przy tym do "Ody do młodości" Adama Mickiewicza, która była manifestem romantyzmu. Utwór zalicza się do liryki apelu. Stanowi bezpośredni zwrot do całego młodego pokolenia. Zwrot ten jest wyrażony użyciem 2 osoby liczby mnogiej. Poeta zaleca młodym doskonalenie się poprzez pracę nad sobą i naukę. Jednocześnie prosi ich o szacunek dla przeszłości i jej dokonań. Porusza również kwestię nieuchronności przemijania.
&lt;poem&gt;
"Ale nie depczcie przeszłości ołtarzy,"
"Choć macie sami doskonalsze wznieść;"
"Na nich się jeszcze święty ogień żarzy,"
"I miłość ludzka stoi tam na straży,"
&lt;/poem&gt;

</doc>
<doc id="3874626" url="https://pl.wikipedia.org/wiki?curid=3874626" title="Babicze (obwód lwowski)">
Babicze (obwód lwowski)



</doc>
<doc id="3874629" url="https://pl.wikipedia.org/wiki?curid=3874629" title="Radowicze (Białoruś)">
Radowicze (Białoruś)



</doc>
<doc id="3874631" url="https://pl.wikipedia.org/wiki?curid=3874631" title="Dariusz Bugajski">
Dariusz Bugajski

Dariusz Rafał Bugajski (ur. 24 stycznia 1970 w Ostrowcu Świętokrzyskim) – wojskowy i nauczyciel akademicki, doktor habilitowany nauk prawnych w dyscyplinie prawo, o specjalności: prawo międzynarodowe, prawo humanitarne, prawo morza.
Służba wojskowa i praca naukowa.
Ukończył studia na kierunku nawigacja i uzbrojenie okrętowe w Akademii Marynarki Wojennej w Gdyni oraz prawo na Uniwersytecie Gdańskim. Ukończył również studia podyplomowe dowódczo-sztabowe, a w 2001 r. obronił rozprawę doktorską w zakresie nauk wojskowych w dziedzinie sztuka wojenna w specjalności bezpieczeństwo morskie państwa w Instytucie Dowódczo-Sztabowym AMW. W 2012 roku obronił rozprawę habilitacyjną w zakresie nauk prawnych na Wydziale Prawa i Administracji Uniwersytetu Szczecińskiego na temat "Prawa żeglugowe okrętu w świetle prawa międzynarodowego".
W latach 1994–1997 był dowódcą okrętu w 16 dywizjonie kutrów zwalczania okrętów podwodnych w Kołobrzegu. Pełnił też różne funkcje począwszy od asystenta w Instytucie Dowódczo-Sztabowym AMW przez prodziekana ds. kształcenia i studenckich Wydziału Dowodzenia i Operacji Morskich AMW w kadencji 2012–2016, a od 1 września 2016 r. prorektora do spraw kształcenia w kadencji 2016–2020.
Jest twórcą i redaktorem naczelnym czasopisma wojskowego i prawniczego „Międzynarodowe Prawo Humanitarne” ukazującego się od 2010 r. Jest także wiceprzewodniczącym Komisji Prawa Morskiego Polskiej Akademii Nauk od 2014 r., członkiem zarządu stowarzyszenia Rada Budowy Okrętów, które zajmuje się promocją rozwoju Marynarki Wojennej i strategii sił morskich od 2015 r., członkiem Komisji Akredytacyjnej Uczelni Technicznych (KAUT), ekspertem ABLOS ("Advisory Board on the Law of the Sea"), wspólnego organu eksperckiego Międzynarodowej Organizacji Hydrograficznej i Międzynarodowego Stowarzyszenie Geodezji w zakresie prawa morza oraz członkiem International Law Association. Członek rad naukowych czasopism naukowych i popularnonaukowych („Prawo Morskie”, „Międzynarodowe Prawo Humanitarne”).
Zajmuje się także upowszechnianiem wiedzy z zakresu międzynarodowego prawa humanitarnego konfliktów zbrojnych. W tej dziedzinie, poza publikacjami oraz wykładami, jest twórcą konferencji naukowej organizowanej cyklicznie przez Wydział Dowodzenia i Operacji Morskich AMW oraz Wydział Prawa i Administracji UG od 2008 roku pod nazwą „Międzynarodowe Prawo Humanitarne”. Wpółautor "Wielkiej Encyklopedii Prawa" (tom IV, "Prawo międzynarodowe publiczne", Wydawnictwo Fundacji "Ubi societas, ibi ius", Warszawa 2014, wydanej pod patronatem honorowym Prezydenta RP). Autor publikacji naukowych, opinii i ekspertyz m.in. dotyczących sporu polsko-rosyjskiego o żeglugę w Cieśninie Piławskiej, sporu polsko-niemieckiego o status prawny północnej części toru podejściowego do zespołu portowego Szczecin-Świnoujście oraz kwestii spornych wokół gazociągu Nord Stream.
Naukowo zajmuje się prawem międzynarodowym publicznym, w tym szczególnie międzynarodowym prawem morza, międzynarodowym prawem humanitarnym konfliktów zbrojnych, sporami międzynarodowymi i bezpieczeństwem międzynarodowym, użyciem siły w stosunkach międzynarodowych, a także bezpieczeństwem w Europie Środkowej i Wschodniej. Autor ponad 120 publikacji naukowych i popularnonaukowych.
Wyróżnienia.
Wyróżniony został m.in.: II. nagrodą za pracę teoretyczną w konkursie ekologicznym Ministra Środowiska i Ministra Obrony Narodowej (dwukrotnie w 1998 i 2001 roku), nagrodą Ministra Obrony Narodowej za osiągnięcia naukowe w 2013 r. W 2020 r. jego książka pod tytułem "Polish Naval Academy. In the Centenary of Regaining Access to the Baltic Sea" (Gdynia 2019, s. 184) promująca morską historię Polski, Marynarkę Wojenną RP i AMW została nominowana do nagrody "the Mountbatten Award for Best Book" przyznawanej przez brytyjską "the Maritime Foundation" za upowszechnianie wiedzy morskiej.

</doc>
<doc id="3874645" url="https://pl.wikipedia.org/wiki?curid=3874645" title="Kalendarium pontyfikatu Franciszka (2016)">
Kalendarium pontyfikatu Franciszka (2016)



</doc>
<doc id="3874656" url="https://pl.wikipedia.org/wiki?curid=3874656" title="The Final Frontier World Tour">
The Final Frontier World Tour

The Final Frontier World Tour – trasa koncertowa grupy Iron Maiden promująca 15 album grupy, "The Final Frontier", zainicjowana 9 czerwca 2010 koncertem w Dallas zaś zakończona w Londynie, 6 sierpnia 2011 roku. Trasa została ogłoszona 5 marca 2010 za pośrednictwem oficjalnej witryny grupy, gdzie oprócz dat nadchodzących koncertów, zamieszczono następujące oświadczenie:"„Iron Maiden ma przyjemność poinformować, iż 15 album studyjny zatytułowany The Final Frontier, ukaże się późnym latem bieżącego roku.”" Specjalnym gościem pierwszego etapu tournee była grupa Dream Theater, która otwierała koncerty w Ameryce Północnej. Trasa okazała się jedną z najbardziej udanych objazdów grupy po kontynencie od wielu lat. „The Final Frontier World Tour” po zakończeniu etapu amerykańskiego, trafiła na Stary Kontynent, gdzie w 2010 roku zespół był headlinerem wiodących festiwali oraz dał kilka koncertów stadionowych. Kierownictwo zespołu zaznaczało, iż "„(...) na kolejny rok (2011) planuje się serię intensywnych koncertów w wielu krajach świata”".
Dokumentem tournee jest wydany w 2012 roku album oraz film koncertowy zatytułowany "En Vivo!". Trasa okazała się ogromnym sukcesem Iron Maiden, przekładającym się na 103 koncertów zagranych w 36 krajach oraz 5 kontynentach, które przyciągnęły ostatecznie nawet trzy miliony widzów.
Przygotowania.
Pierwszy etap trasy został anonsowany wraz z jej tytułem już 4 marca 2010,obejmował koncerty wyłącznie w Ameryce Północnej i Europie. Pełną tracklistę nowego albumu oraz jego ilustracje okładkową opublikowano ósmego czerwca, równocześnie udostępniono do darmowego odsłuchu pierwszy singel „El Dorado”. Był to jedyny utwór pochodzący z nowego albumu, prezentowany podczas pierwszego etapu trasy w 2010 roku. 
5 sierpnia 2010, zespół rozpoczął ogłaszanie dat trasy na 2011 rok, od serii występów w Australii, zarówno jako gwiazda festiwali z cyklu „Soundwave Festival” jak i dwóch indywidualnych koncertów w tamtejszych arenach. W dalszej kolejności opublikowano serię koncertów w Skandynawii, w tym występów w Oslo, Gōteborgu, Helsinkach, oraz jako headliner „Roskilde Festival” w Danii.
2 Listopada anonsowano 29 dodatkowych występów zaplanowanych na 66 kolejnych dni, począwszy od koncertu w Moskwie, 11 lutego 2011, poprzez kolejne koncerty w Singapurze, Indonezji, Korei Południowej, Japonii, Meksyku, Ameryce Południowej, na Florydzie włączając w to oczywiście anonsowane występy w Australii. Management grupy potwierdził, iż podobnie jak miało to miejsce w latach 2008-09 i tym razem zespół będzie się przemieszczał w specjalnie przygotowanym Boeingu 757 „Ed Force One”. zaś setlista zostanie wzbogacona o materiał pochodzący z promowanego albumu. Właśnie podczas opisywanego etapu trasy zarejestrowano materiał, który stanowił kanwę dla albumu i filmu "En Vivo!".
Dziesięcio-koncerowy objazd Wielkiej Brytanii anonsowano 11 listopada. Ze względu na duże zainteresowanie dodano kolejny koncert w Londynie (na The O2 Arena) jako wieńczący całą trasę. 18 listopada ogłoszono daty kolejnych koncertu na Starym Kontynencie, w tym występy w arenach sportowych Niemiec, Holandii i Francji. W niedługim odstępie czasu ogłoszono koncerty zespołu w roli headlinera festiwali „Rock Werchter” w Belgii oraz „Nova Rock Festival” w Austrii. W roku 2011 Iron Maiden wystąpili, jako headliner siedmiu odsłon festiwalu „Sonisphere” w tym w Warszawie (ogłoszono 14 grudnia), Madrycie (ogłoszono 17 grudnia), Bazylei (ogłoszono 20 grudnia), Imolii (ogłoszono 2 lutego), Czechach (ogłoszono 8 lutego), Atenach (ogłoszono 24 lutego), Sofii (ogłoszono 10 marca) oraz w Stambule (ogłoszono 2 kwietnia). Sumarycznie odwołano trzy koncerty. Przyczyną odwołania dwóch koncertów w japońskiej Saitama Super Arena (po 25 tys. widzów) był kataklizm naturalny wywołany przez tsunami Tōhoku. Show w Rio de Janeiro został przeniesiony na kolejny wieczór, kiedy po kilkunastu minutach występu przewróciła się barierka dzieląca widzów od estrady. 14 czerwca odwołano festiwal „Sonisphere” w Sofii, kiedy organizator nie dotrzymał warunków umowy.
Setlisty.
Setlista 2010
Bisy
Uwagi:
Zespół zdeklarował, iż setlista koncertów 2011 będzie zawierała więcej klasycznych kompozycji, jak i wybór utworów z albumu "The Final Frontier".
Bisy
Uwagi:
Oprawa trasy.
W sprawie nowej scenografii Steve Harris wypowiadał się w sposób następujący:
"„Jesteśmy niezwykle podekscytowani zbliżającą się trasą. Mam nadzieją, iż fani polubią zupełnie nową produkcję estradową i oświetlenie... Eddie na tej trasie zmieni się zasadniczo, niemniej chyba jest to jego najbardziej odrażająca inkarnacja jak na ten moment... Nie mogę zdradzić zbyt wielu szczegółów, aby nie zepsuć Wam niespodzianki niemniej gwarantuję, iż wystraszy Was na śmierć!”"
Zbudowana na potrzeby trasy scenografia, nawiązywała do konwencji znanej z okładki albumu "The Final Frontier". Przypominała stację kosmiczną („Satelita 15”), zwieńczoną na obu tylnych końcach dwoma dziesięciometrowymi wieżyczkami nadawczymi, zakończonymi reflektorami punktowymi.
Wykorzystywana od lat konstrukcja otaczająca estradę, wraz z wybiegami zazwyczaj używanymi przez Bruce’a Dickinsona, została specjalnie udekorowana, dokładnie tak aby przypominała zgromadzonym widzom statek kosmiczny. Również monitory odsłuchowe zawierały zupełnie nowy symbol „Skrzyżowanych Kluczy”. Nazwa „S-15” pojawiła się kilkakrotnie ma głównych panelach scenografii, nawiązując do utworu „Satellite 15... The Final Frontier”. jak również zastosowano specjalny system fono-błysków emitujący w alfabecie Morse’a komunikat: „Eddie Lives”. Wejścia na estradę przesłaniały dwie kotary z namalowanymi włazami do statku kosmicznego, zaś podłogę estrady (tradycyjnie) pokrywała wykładzina z wizerunkiem spodniej części satelity, w 2011 umieszczono na niej reprodukcję metalicznej kratownicy z widokiem na głęboki kosmos. Jak miało to już miejsce podczas poprzednich tras, zestaw perkusyjny Nicko McBraina oprócz maskotki kosmonauty, zawierał grafiki nawiązujące do tematyki science fiction.
Mobilny Eddie, pojawił się w zupełnie nowej odsłonie jako kosmita w stylu „Obcego”. W jego oczodołach umieszczono kamery („Ed-cam”) z których obraz przekazywano na telebimy, tym razem „Eddie” był nieco mniejszy niż jego poprzednie wersje niemniej był pierwszym w historii, który wystąpił z gitarą na scenie. Eddie roztrzaskał ją podczas koncertu w hiszpańskiej Walencji, ostatnim na trasie w 2010 roku. W São Paulo, Rio de Janeiro, Buenos Aires, Santiago oraz podczas koncertów europejskich w 2011 r., pojawiła się ogromna, ruchoma głowa maskotki, która wyłaniała się z za estrady, błyskając oczyma oraz obejmując olbrzymimi łapami oba podesty nadbudowy estradowej. W trakcie koncertów zagranych w roku 2011 mobilna wersja maskotki pojawiała się na każdym koncercie trasy, podczas prezentacji utworu „The Evil That Men Do”.
Bez wątpienia najbardziej spektakularnym elementem show był imponujący, mobilny zestaw oświetleniowy, w skład którego wchodziły ogromne łukowate rampy otaczające trzy ruchome trójkątne wysięgniki, które w trakcie widowiska zmieniały swoje położenie. Całość wieńczyła standardowa rampa górna z reflektorami oświetlającymi publiczność. Wśród komponentów light-show, oprócz tradycyjnych jupiterów PAR 64, nie zabrakło multikolorowych linijek LED, rzutników, szperaczy oraz licznych stroboskopów. Zgodnie z wieloletnią tradycją zespołu poszczególne rampy zostały udekorowane tworzywem z naniesionymi motywami dekoracyjnymi, nawiązującymi do konwencji plastycznej albumu. Grupa zaprezentował również ogromną kurtynę LED imitującą efekt setek błyskających gwiazd, tworzących konstelacje. Pirotechnikę zastąpiono pneumatycznie wdmuchiwaną parą z suchego lodu. Podczas koncertów w roku 2011 Bruce Dickinson używał specjalnego statywu mikrofonowego, po raz pierwszy od czasów „The Ed Hunter Tour” w 1999 r.
Wydawnictwa.
Menadżer grupy Rod Smallwood zakomunikował w nocie prasowej towarzyszącej premierze kompilacji „""”. iż koncerty w Argentynie oraz Chile zostaną zarejestrowane na potrzeby publikacji kolejnego koncertowego DVD. Na 26 marca 2012 zapowiedziano światową premierę zestawu "En Vivo!", dostępnego na formatach 2DVD, CD oraz Blu-ray, sfilmowanego podczas koncertu zespołu na Stadionie Narodowym w Chile. Zestaw wzbogacono o 88-minutowy dokument z trasy, zatytułowany „"Behind the Beast"”. oraz reżyserską wersję wideoklipu do „Satellite 15...The Final Frontier” and its „Making Of”. Wydawnictwo okazało się dużym sukcesem rynkowym, docierając na szczyt zestawień sprzedaży muzycznych DVD w 26 krajach. W wielu z nich zdobyło „Złoty” oraz „Platynowy” certyfikat, również w Polsce

</doc>
<doc id="3874665" url="https://pl.wikipedia.org/wiki?curid=3874665" title="Arase (satelita)">
Arase (satelita)

Arase (inne nazwy: SPRINT-B, ERG (od Exploration of energization and Radiation in Geospace)) – japoński satelita naukowy, użytkowany przez JAXA w celu obserwacji i badania pasów radiacyjnych. Wystrzelony na orbitę 20 grudnia 2016 o 11:00 czasu UTC z Centrum Kosmicznego Uchinoura na pokładzie rakiety Epsilon-2.

</doc>
<doc id="3874666" url="https://pl.wikipedia.org/wiki?curid=3874666" title="Marek Gulbierz">
Marek Gulbierz

Marek Gulbierz (ur. 24 czerwca 1961) – polski lekkoatleta (ultramaratończyk) medalista mistrzostw Polski.
Życiorys.
Specjalizował się w biegach długodystansowych na dystansie większym niż maraton. Był zawodnikiem UKS Herkules Kowale Oleckie, MKS Juvenia Białystok. 
Uczestnik Mistrzostwa Świata w biegach 24-godzinnych (2001, 2003, 2004, 2007, 2008), wielokrotnie startował w Supermaratonie Calisia. Największe sukcesy odnosił startując poza granicami kraju, a uzyskane wyniki są do dziś niepoprawnymi, nieoficjalnymi rekordami Polski.

</doc>
<doc id="3874676" url="https://pl.wikipedia.org/wiki?curid=3874676" title="Brisbane International 2017 (mężczyźni)">
Brisbane International 2017 (mężczyźni)

Brisbane International 2017, właśc. Brisbane International presented by Suncorp 2017 – tenisowy turniej ATP kategorii ATP World Tour 250 w sezonie 2017 z cyklu Brisbane International rozgrywany w dniach 1–8 stycznia 2017 roku w Brisbane na kortach twardych o puli nagród wynoszącej 495 630 dolarów amerykańskich.

</doc>
<doc id="3874681" url="https://pl.wikipedia.org/wiki?curid=3874681" title="Cerkiew św. Dymitra Sołuńskiego w Suclei">
Cerkiew św. Dymitra Sołuńskiego w Suclei

Cerkiew św. Dymitra Sołuńskiego – prawosławna cerkiew parafialna w Suclei, w dekanacie słobodziejskim eparchii tyraspolskiej i dubosarskiej Mołdawskiego Kościoła Prawosławnego.
Historia.
Początkowo w Suclei funkcjonowała drewniana cerkiew św. Mikołaja. Nowa, murowana świątynia pod wezwaniem św. Dymitra została wzniesiona w 1866 w starszej, zamieszkiwanej głównie przez Mołdawian części wsi Sucleia. Pozostawała czynna do 1918, kiedy została zamknięta przez władze radzieckie. Ponownie otwarto ją w 1941, po tym, gdy terytorium Mołdawskiej Autonomicznej Socjalistycznej Republiki Radzieckiej zostało zajęte przez Rumunię. Ponownej konsekracji obiektu dokonał metropolita siedmiogrodzki Mikołaj. Po II wojnie światowej i powtórnym przyłączeniu Mołdawii do ZSRR cerkiew nadal funkcjonowała do 1963, wtedy została ponownie zamknięta. Znajdowało się w niej lokalne muzeum. Rosyjski Kościół Prawosławny mógł restytuować placówkę duszpasterską w 1990. We wnętrzu obiektu znajduje się trzyrzędowy ikonostas.
W 2016, z okazji 150-lecia wzniesienia cerkwi, w sąsiedztwie świątyni zbudowano kapliczkę nad źródłem, z którego czerpana jest woda do święcenia. W obiekcie kilkakrotnie służył biskup tyraspolski i dubosarski Sawa, zaś w 2013 metropolita kiszyniowski i całej Mołdawii Włodzimierz.

</doc>
<doc id="3874683" url="https://pl.wikipedia.org/wiki?curid=3874683" title="Józef Węglarz">
Józef Węglarz

Józef Węglarz (ur. 26 stycznia 1949 w Kierlikówce) – polski metodyk wychowania fizycznego, doktor nauk o kulturze fizycznej, emerytowany docent Państwowej Wyższej Szkoły Zawodowej w Tarnowie i prorektor (w latach 2007–2015) ds. studenckich tej uczelni.
Życiorys.
Ukończył w 1978 Akademię Wychowania Fizycznego w Krakowie. W latach 1983–1992 był wykładowcą Studium Nauczycielskiego w Tarnowie. W latach 1992–1996 pełnił funkcję doradcy metodycznego nauczycieli wychowania fizycznego w Wojewódzkim Ośrodku Metodycznym w Tarnowie. W 2003 obronił pracę doktorską „Kultura fizyczna w świadomości osób podejmujących studia w wyższych szkołach Tarnowa”, której promotorem był dr hab. Janusz Zdebski.
W latach 2007–2015 był prorektorem ds. studenckich Państwowej Wyższej Szkoły Zawodowej w Tarnowie.
Odznaczony Brązowym Krzyżem Zasługi, Medalem Komisji Edukacji Narodowej i odznaką „Zasłużony Działacz Kultury Fizycznej”.

</doc>
<doc id="3874687" url="https://pl.wikipedia.org/wiki?curid=3874687" title="Rene Zahkna">
Rene Zahkna

Rene Zahkna (ur. 2 października 1994 w Võru) – estoński biathlonista, medalista mistrzostw Europy w biathlonie.
Jego ojciec, Hillar Zahkna, także był biathlonistą.

</doc>
<doc id="3874690" url="https://pl.wikipedia.org/wiki?curid=3874690" title="Chameleon (album Månsa Zelmerlöwa)">
Chameleon (album Månsa Zelmerlöwa)

Chameleon – siódmy album studyjny szwedzkiego piosenkarza Månsa Zelmerlöwa, wydany 2 grudnia 2016 roku nakładem wytwórni Warner Music Sweden. Album znalazł się na 6. pozycji szwedzkiego notowania.
Pierwszym utworem promującym wydawnictwo została piosenka „Fire in the Rain”, która pierwotnie ukazała się na komplikacji "" wydanej kilka miesięcy wcześniej 13 maja 2016. Ponadto album promują jeszcze dwa single – „Hanging on to Nothing” oraz „Glorious”. Jak w przypadku wcześniejszych albumów, Zelmerlöw był współautorem większości tekstów.
23 lipca 2016 roku Zelmerlöw wystąpił na Open Hair Festival w Sieradzu, gdzie zaprezentował niektóre piosenki z "Chameleon".
Lista utworów.
Źródło:

</doc>
<doc id="3874691" url="https://pl.wikipedia.org/wiki?curid=3874691" title="Gondibert">
Gondibert

Gondibert – epos siedemnastowiecznego angielskiego poety Williama Davenanta, opublikowany w 1651. Utwór jest napisany przy użyciu strofy czterowersowej, rymowanej abab, złożonej z wersów jambicznych pięciostopowych (dziesięciozgłoskowych). Opowiada historię miłości lombardzkiego księcia Gondiberta do pięknej i cnotliwej Birthy.
&lt;poem&gt;
"Soon they the palace reached of Astragon," 
"Whose cypress curtain, drawn before the sun," 
"Yet light’s last rays were not entirely spent," 
"Whose height and space showed ancient ornament," 
&lt;/poem&gt;
"Gondibert" jest najsławniejszym dziełem Williama Davenanta.

</doc>
<doc id="3874699" url="https://pl.wikipedia.org/wiki?curid=3874699" title="Antarktyczna fala okołobiegunowa">
Antarktyczna fala okołobiegunowa

Antarktyczna fala okołobiegunowa – fala w zjawiskach oceanicznych i atmosferycznych poruszająca się z prędkością 6–8 cm/s okrążająca Ocean Południowy, wykonująca pełny obrót wokół Antarktydy w ciągu około ośmiu lat. Fala obserwowana jest w następujących zjawiskach: temperatura atmosfery, temperatura wody, ciśnienie atmosferyczne, linia lodu morskiego, przy czym obserwuje się sprzężenie zmian zjawisk atmosferycznych i oceanicznych. Jest to fala o dwóch grzbietach i dwóch dolinach przemieszczająca się w kierunku równoleżnikowym. W każdym ustalonym punkcie przestrzeni sygnał ma okres czterech lat. Fala porusza się na wschód, podczas gdy powietrze jak i woda poruszają się na zachód w Prądzie Wiatrów Zachodnich.
Historia pojęcia.
Mimo obserwowania „fali” w zmianach temperatury, ciśnienia atmosferycznego, lodowców morskich i poziomu oceanu, to aby zjawisko stało się widoczne, surowe dane źródłowe muszą być filtrowane. Ponieważ dane z Oceanu Południowego są dostępne dopiero od 1980, do ujawnienia istnienia fali jest niezbędne przetwarzanie sygnału. Niektórzy klimatolodzy mają wątpliwości co do istnienia tej fali. Inni akceptują jej istnienie, ale twierdzą, że silnie się zmienia w ciągu dziesięcioleci.
Fala może mieć wpływ na okresowość zjawisk pogodowych, szczególnie opadów i susz w południowej części Australii, wpływ fali na pogodę w tym obszarze może być większy wpływ El Niño.
Fala została wykryta jednocześnie przez White'a i Patersona oraz Jacobsa i Mitchela. Od tamtego czasu poglądy na strukturę i mechanizm powstawania fali zmieniły się i poszerzyły: według niektórych informacji, jest teraz postrzegana jako część globalnego południowego falowania El Niño.

</doc>
<doc id="3874701" url="https://pl.wikipedia.org/wiki?curid=3874701" title="Użytkownicy samolotów F-16 na świecie">
Użytkownicy samolotów F-16 na świecie



</doc>
<doc id="3874708" url="https://pl.wikipedia.org/wiki?curid=3874708" title="Pancerniki typu Conte di Cavour">
Pancerniki typu Conte di Cavour

Pancerniki typu Conte di Cavour – włoskie pancerniki z okresu I i II wojny światowej. Zbudowano trzy okręty, które weszły do służby w latach 1914-1915. Jeden okręt utracono w czasie I wojny światowej. Pozostałe jednostki przed II wojną światową zostały znacznie przebudowane. Ocalały z drugiej wojny światowej "Giulio Cesare" został w ramach reparacji wojennych przekazany ZSRR.
Historia.
Projekt pancerników typu "Conte di Cavour" powstał w odpowiedzi na zagrożenie, jakie dla Regia Marina stwarzała francuska marynarka wojenna. Szczególnie obawiano się nowych francuskich pancerników typu "Courbet". Nowe włoskie okręty powstały w oparciu o doświadczenie z budowy pancernika „Dante Alighieri”. Zdecydowano się na zwiększenie wymiarów oraz wzmocnienie uzbrojenia i opancerzenia. Blachy pancerne do budowy okrętów sprowadzono z Wielkiej Brytanii i Stanów Zjednoczonych.
W 1933 roku rozpoczęła się trwająca cztery lata przebudowa dwóch okrętów, która polegała głównie na dodaniu nowej części dziobowej, wzmocnieniu opancerzenia i uzbrojenia.

</doc>
<doc id="3874710" url="https://pl.wikipedia.org/wiki?curid=3874710" title="Beautiful Life (singel Månsa Zelmerlöwa)">
Beautiful Life (singel Månsa Zelmerlöwa)



</doc>
<doc id="3874715" url="https://pl.wikipedia.org/wiki?curid=3874715" title="City of Canberra (samolot)">
City of Canberra (samolot)

City of Canberra – samolot typu Boeing 747 należący do linii lotniczej Qantas. Wykonał on na najdłuższy lot pasażerski bez międzylądowania, pokonując dystans pomiędzy Londynem a Sydney.
Rekordowy lot.
Lot wykonał samolot Boeing 747 – 483s o numerze bocznym VH-OJA. Przed lotem samolot nie był istotnie modyfikowany np. poprzez instalację dodatkowych zbiorników paliwa; jednakże usunięto pewne elementy z kuchni i przedziału towarowego, aby zmniejszyć wagę samolotu. W samolocie podróżowało 18 osób wliczając w to załogę.
Przelot pomiędzy Londynem a Sydney trwał 20 godzin i 9 minut. Samolot pokonał w tym czasie 18001 kilometrów (9720 mil). Lot był dłuższy o 6 minut od najszybszego nieprzerwanego przelotu, który został wykonany przez wojskowy samolot Avro Vulcan w 1961 roku, także pomiędzy Wielką Brytanią a Australią. Jednak w przeciwieństwie do samolotu Qantas, wojskowy Avro Vulcan był tankowany w trakcie lotu.
Stan obecny.
Samolot pozostawał w służbie do stycznia 2015 roku, wtedy także odbył swój ostatni komercyjny lot na trasie z Johannesburga do Sydney.
Od 8 marca 2015 roku znajduje się w Illawarra Regional Airport 18 kilometrów od Wollongong, gdzie wystawiony jest na widok publiczny.

</doc>
<doc id="3874724" url="https://pl.wikipedia.org/wiki?curid=3874724" title="Program Młodzież w Działaniu">
Program Młodzież w Działaniu



</doc>
<doc id="3874737" url="https://pl.wikipedia.org/wiki?curid=3874737" title="Codex Beratinus 2">
Codex Beratinus 2

Codex Beratinus 2, znany także jako Minuskuł 1143 (wedle numeracji Gregory-Aland), ε 1035 (von Soden) – purpurowy rękopis Nowego Testamentu pisany minuskułą na pergaminie w języku greckim, datowany na wiek IX. Jest jednym z nielicznych rękopisów pisanych złotem. Przechowywany jest w Tiranie, zachowały się wszystkie karty kodeksu, jednak w nie najlepszej kondycji. Choć nie cieszy się zainteresowaniem ze strony krytyków tekstu i nie jest wykorzystywany w krytycznych wydaniach greckiego Nowego Testamentu, ceni się go ze względu na sposób wykonania. Jest jednym z najcenniejszych rękopisów przechowywanych w Albanii.
Opis rękopisu.
Kodeks zawiera tekst czterech Ewangelii na 413 pergaminowych kartach (24 cm na 19 cm). Karty ułożone zostały w formacie quarto. Jest jednym z zaledwie dwóch minuskułowych rękopisów Nowego Testamentu pisanych złotem na nasączonym purpurą pergaminie (drugim jest minuskuł 565). Wraz z upływem czasu kolor purpury uległ pogorszeniu i przekształcił się w barwę od ciemnozielonej, poprzez ciemnoniebieską do jasnobrunatnej.
Tekst pisany jest jedną kolumną na stronę, 17 linijek w kolumnie. Litery są niewielkie, mają kształt charakterystyczny dla wczesnej minuskuły. Niektóre partie tekstu pisane są semiuncjałą. Pismo jest regularne, stosowane są przydechy i akcenty. Tekst Ewangelii dzielony jest według dwóch systemów, według κεφαλαια (rozdziały) oraz według krótszych jednostek – Sekcji Ammoniusza. Sekcje Ammoniusza posiadają odniesienia do Kanonów Euzebiusza. Przed każdą z Ewangelii umieszczone zostały listy κεφαλαια – pełnią one rolę spisu treści.
Kodeks został ozdobiony czterema portretami ewangelistów. Każdy z wizerunków ewangelistów umieszczony został w czworoboku o wymiarach 12 na 19 cm. Mają one charakter ikon, bez żadnych specjalnych dekoracji. Jan został przedstawiony jako siedzący na tronie z wysokim oparciem, Marek i Łukasz umieszczeni zostali w małych drewnianych ławeczkach. Portrety zachowały się w słabej kondycji, niektóre ich części zostały uszkodzone, część naklejek została utracona. Portret Mateusza został uszkodzony. Pierre Battifol deklarował w XIX wieku, że portrety zostały całkowicie wymazane. Dzisiaj jednak widoczne są sylwetki ewangelistów.
Tekst.
Tekst rękopisu nie cieszy się zainteresowaniem ze strony krytyków tekstu i nie był dotąd publikowany, reprezentuje bizantyjską tradycję tekstualną. Aland nie zaklasyfikował go do żadnej Kategorii rękopisów Nowego Testamentu. Rękopis nie był też badany przy pomocy "Claremont Profile Method", tj. metody wielokrotnych wariantów.
Rękopis zawiera teksty wątpliwe lub kwestionowane w innych rękopisach. Zawiera tekst o znakach czasu z Mt 16,2b-3 bez jakiegokolwiek oznakowania przy pomocy asterysku czy obelisku, zawiera tekst o krwawym pocie Jezusa w Ogrójcu w Łk 22,43-44 bez jakiegokolwiek oznakowania. Zawiera Perykopę adulterę w J 7,53-8,11 bez jakiegokolwiek oznakowania.
Historia.
Pierre Battifol datował rękopis na X wiek. Datę tę powtórzył za nim Gregory. Obecnie INTF datuje go na wiek IX. Dion Tushi, albański profesor, datował go na drugą połowę IX wieku, ze wskazaniem na ostatnie dekady IX wieku. Datowanie oparł na wczesnym charakterze minuskuły oraz stosunkowo słabo jeszcze udekorowanych inicjałach. Na rzecz takiego datowania przemawia porównanie z minuskułem 565. Rękopis powstał prawdopodobnie w cesarskim skryptorium w Konstantynopolu lub w Azji Mniejszej w czasach renesansu macedońskiego.
Nieznane są okoliczności, w jakich rękopis dotarł do Berat. Pewnym jest tylko to, że w roku 1356 znajdował się w Berat, gdzie przechowywany był do XX wieku. W 1805 roku sporządzono dlań metalowe okładki. Po II wojnie światowej, ze względu na prześladowania religijne ze strony komunistów, był ukrywany w specjalnym schowku w katedrze w Berat wraz z Kodeksem Beratinus. W roku 1968 został przypadkowo znaleziony i był wtedy poważnie uszkodzony przez wilgoć. W 1971 roku został przesłany do Chińskiej Akademii Naukowej, dla restauracji rękopisu. Wrócił do Albanii w styczniu 1972 roku i jest odtąd przechowywany w Albańskim Archiwum Państwowym (Kod. Br. 2) Tiranie. Rękopis został zdigitalizowany przez CSNTM.
Pierwszy krótki opis rękopisu sporządził w 1868 roku Anthymus Alexoudis, prawosławny metropolita z Beratu. Alexoudis przekazał, że według związanej z rękopisem legendy uchodzi on za wykonany przez Jana Chryzostoma. Pierre Batiffol w 1886 roku sporządził bardziej precyzyjny opis rękopisu (wespół z minuskułem 1141) i odtąd stał się znany dla świata naukowego. Battifol nadał mu nazwę "Codex Aureus Anthimi" (Złoty Kodeks Anthymusa), a nazwał go tak na cześć Anthymusa Alexoudisa, który mu dopomógł w docieraniu do rękopisów podczas jego wizyty w Berat. Nowy i obszerny opis sporządzili Didier Lafleur i Luc Brogly w 2018 roku.
W 1890 roku Gregory wciągnął go na listę rękopisów Nowego Testamentu, dołączoną do 8. wydania Nowego Testamentu Tischendorfa ("Editio Octava Critica Maior"), nadając mu siglum 1143e. W 1908 roku po uproszczeniu numeracji Gregory nadał mu siglum 1143 i pod takim siglum figuruje na liście Gregory-Aland. Nie jest wykorzystywany we współczesnych naukowych wydaniach greckiego "Novum Testamentum" Nestle-Alanda.
Jest jednym z najcenniejszych skarbów kultury przechowywanych w Albanii. W roku 2005 wciągnięty został przez UNESCO na listę Pamięci Świata, wraz z Kodeksem Beratinus.

</doc>
<doc id="3874749" url="https://pl.wikipedia.org/wiki?curid=3874749" title="La Spagna (epos)">
La Spagna (epos)

La Spagna (wł. "Hiszpania", znany także jako "Spagna in rima") – czternastowieczny włoski epos przypisywany Sostegnowi di Zanobi, opowiadający o wojennych czynach Rolanda. Zalicza się do nurtu romansu rycerskiego. Utwór jest napisany oktawą (wł. ottava rima), czyli strofą ośmiowersową układaną jedenastozgłoskowcem (wł. endecasillabo), rymowaną według wzoru abababcc. 
&lt;poem&gt;
"Altissimo Signore, eterno lume," 
"misericordia e pace e caritate," 
"somma giustizia e perfetto fiume,"
"principio se’ delle anime create;" 
"o via di verità senza volume," 
"da cui son tutte cose governate;" 
"o sommo Padre, re dell’universo," 
"da cui il nemico fu dal ciel somerso," 
&lt;/poem&gt;
Utwór dotrwał do naszych czasów w dwóch wersjach. Dłuższa ma czterdzieści pieśni, krótsza trzydzieści cztery.

</doc>
<doc id="3874769" url="https://pl.wikipedia.org/wiki?curid=3874769" title="Złatan Jordanow">
Złatan Jordanow

Złatan Jordanow (ur. 2 marca 1991 w Kyrdżali) – bułgarski siatkarz, grający na pozycji przyjmującego, reprezentant Bułgarii. 
Sukcesy klubowe.
Mistrzostwo Bułgarii:
Puchar Bułgarii:
MEVZA - Liga Środkowoeuropejska:
Sukcesy reprezentacyjne.
Mistrzostwa Europy Juniorów:

</doc>
<doc id="3874779" url="https://pl.wikipedia.org/wiki?curid=3874779" title="Stara Ligota">
Stara Ligota

Stara Ligota – najstarsza część historycznej Ligoty położona w obrębie jednostek pomocniczych Ligota-Panewniki i Załęska Hałda-Brynów. Obejmuje ona tereny od ulic Wincentego Pola i Dziewięciu z Wujka po ulicę Ligocką i Wodospady na wschodzie, Kłodnicę na południu i osiedle Kokociniec na zachodzie. Jej zabudowę tworzą głównie powstałe w XX wieku osiedla robotnicze, bloki i familoki.
Historia.
Pierwotnie zabudowa Ligoty skupiona była na północ od rzeki Kłodnicy. Zmieniło się to w latach międzywojennych gdy od księcia pszczyńskiego odkupiono lasy na terenie późniejszej Nowej Ligoty. Rozpoczęto tam wtedy intensywną zabudowę. W tym samym czasie rozpoczęto także rozbudowę tej starszej części Ligoty, w której wcześniej lokowano głównie zakłady przemysłowe.
Wtedy to kopalnia Wujek zakupiła od Jana Henryka XV oraz miejscowych gospodarzy grunty w rejonie ulic Ligockiej i Wodospady. Teren ten rozparcelowano i podzielono na działki budowlane. Udzielając kredytów hipotecznych na budowę domów sprzedano je pracownikom kopalni. Osiedle powstawało w latach 1932-1939. Budowano je bez kanalizacji i z nieutwardzonymi drogami.
Są to rejony ulic Filarowej, Rębaczy, Pokładowej i Wozaków.
Jeszcze do lat 60. XX wieku Stara Ligota zachowywała częściowo charakter rolniczy. Później na jej terenie rozpoczęto budowę głównie bloków wielorodzinnych. Pierwsze bloki ulokowano w rejonie ulic Tomasza i Ligockiej. Niedługo później podobny kompleks wraz ze stadionem K. S. Rozwój powstał na wyrobiskach dawnej cegielni „Ligota”, w rejonie ulic Załęskiej, Stromej oraz Wincentego Pola. Pierwsze wieżowce postawiono w Starej Ligocie na przełomie lat 70. Pięć 10-piętrowych bloków wraz z pawilonami sklepowymi i restauracją Staroligocką usytuowano w rejonie ulic Ligockiej i Wodospady. Wraz z ich budową rozpoczęto przygotowania pod budowę osiedla Rolna-Wodospady zlokalizowanego po południowej stronie ulicy Rolnej.
Na początku XXI wieku powstały w Starej Ligocie Osiedle Książęce oraz Park Naukowo Technologiczny Euro-Centrum.

</doc>
<doc id="3874780" url="https://pl.wikipedia.org/wiki?curid=3874780" title="Błogosławiona Krystyna">
Błogosławiona Krystyna

Zobacz też: Święta Krystyna

</doc>
<doc id="3874782" url="https://pl.wikipedia.org/wiki?curid=3874782" title="Bł. Krystyna">
Bł. Krystyna



</doc>
<doc id="3874795" url="https://pl.wikipedia.org/wiki?curid=3874795" title="Slobodan Jovanović">
Slobodan Jovanović

Slobodan Jovanović (ser. Слободан Јовановић) (ur. 3 grudnia 1869 w Nowym Sadzie, zm. 12 grudnia 1958 w Londynie) – serbski prawnik, historyk, dziennikarz, socjolog, polityk i krytyk literacki.
Życiorys.
Slobodan Jovanović urodził się w 1869 w Nowym Sadzie, należącym wówczas do Austro-Węgier, jako syn serbskiego polityka i filozofa politycznego Vladimira Jovanovica. Otrzymał wykształcenie w Belgradzie, Monachium, Zurychu i Genewie, gdzie ukończył studia na kierunku prawa. W latach 1890–1892 uczęszczał na studia w Paryżu w zakresie prawa konstytucyjnego i nauk politycznych.
W 1893 rozpoczął pracę dla serbskiego Ministerstwa Spraw Zagranicznych. W tym samym roku został attaché politycznym w Stambule, gdzie piastował tę funkcję przez kilka lat. Wtedy rozpoczął pisanie swoich publikacji w zakresie krytyki literackiej.
W 1897 został zatrudniony przez Uniwersytet w Belgradzie na stanowisku profesora na wydziale prawa. W latach 1913–1914 i 1920–1921 był rektorem tej uczelni.
W 1905 dołączył do Królewskiej Serbskiej Akademii Nauk. W 1927 był korespondentem tej organizacji w Zagrzebiu. W latach 1928–1931 stał na czele tej organizacji.
Z uwagi na swoje prozachodnie poglądy, poparł zamach stanu generała Dušana Simovicia 27 marca 1941.
Po ataku III Rzeszy na Jugosławię uciekł, razem z królem Piotrem II, do Londynu przez Jerozolimę. Stanął na czele rządu Jugosławii na uchodźstwie.
Po wojnie występował przeciwko Josipowi Broz Tito. W 1946 został zaocznie skazany na 20 lat więzienia. Do końca życia mieszkał w Londynie.
W 1989 rozpoczęła się w Serbii rehabilitacja Jovanovićia, a dwa lata później publikacja jego dzieł.
Od 2003 jego postać znajduje się na banknocie 5000 dinarów. W tym samym roku jego popiersie stanęło na Wydziale Prawa Uniwersytetu w Belgradzie. Jego oficjalna rehabilitacja przez sąd okręgowy w Belgradzie nastąpiła 26 października 2007.

</doc>
<doc id="3874805" url="https://pl.wikipedia.org/wiki?curid=3874805" title="Paracelsus (dramat)">
Paracelsus (dramat)

 
Paracelsus – dramat poetycki Roberta Browninga, opublikowany w 1835. Utwór opowiada o Paracelsusie, czyli Phillippusie Aureolusie Theophrastusie Bombastusie von Hohenheim, renesansowym lekarzu i przyrodniku. Tematem jest głód wiedzy i charakterystyczne dla renesansu dążenie do rozumowego opanowania świata. W przeciwieństwie do późniejszego Sordella spotkał się z życzliwym przyjęciem. Utwór jest napisany wierszem białym (blank verse). 
&lt;poem&gt;
Come close to me, dear friends; still closer; thus!
Close to the heart which, though long time roll by
Ere it again beat quicker, pressed to yours,
As now it beats — perchance a long, long time —
At least henceforth your memories shall make
Quiet and fragrant as befits their home.
&lt;/poem&gt;
Dramat nie był tłumaczony w całości na język polski, ale Antoni Lange przełożył jego krótki fragment. To jeden z pierwszych przekładów twórczości Browninga na język polski.
&lt;poem&gt;
"Miłość w mem sercu nie była dość wielką,"
"By śledzić słaby jej zaczątek w duszy,"
"Nienawiść uznać za miłości maskę,"
"W złem widzieć dobre, w rozpaczy nadzieję,"
"Współczuć niedoli swych bliźnich, być dumnym"
"Z ich połowicznych prawd, z ich słabych dążeń,"
"Z ich walk o prawdę, z ich ubogich złudzeń"
"I z ich przesądów, strachów, trosk i zwątpień..."
"Bo wszystko to ma w duszy pewną zacność -"
"Pomimo błędu - i mimo słabości"
"Dąży ku górze jako te podziemne"
"Rośliny, które nie widziały słońca,"
"Lecz marzą o niem, zgadują, gdzie świeci,"
"I jak umieją, tak się pną ku niemu!"
"Wszystkiego tego jam nie znał, a przeto"
"Upadłem..."
Po kilkudziesięciu latach "Pieśń Paracelsusa" przetłumaczył Juliusz Żuławski.
&lt;/poem&gt;

</doc>
<doc id="3874811" url="https://pl.wikipedia.org/wiki?curid=3874811" title="Alexis Austin">
Alexis Austin

Alexis Austin (ur. 21 kwietnia 1994 w Houston) – amerykańska siatkarka, grająca na pozycji przyjmującej. Od sezonu 2016/2017 występuje w polskiej Orlen Lidze, w drużynie PTPS Piła.

</doc>
<doc id="3874813" url="https://pl.wikipedia.org/wiki?curid=3874813" title="Ministerstwo Skarbu Państwa w likwidacji">
Ministerstwo Skarbu Państwa w likwidacji



</doc>
<doc id="3874835" url="https://pl.wikipedia.org/wiki?curid=3874835" title="Peter Greste">
Peter Greste

Peter Greste (ur. 1 grudnia 1965 w Sydney) – australijski dziennikarz i fotograf pochodzenia łotewskiego.
Biografia.
Urodził się w Sydney, ze względu na łotewskie pochodzenia swoich rodziców ma podwójne obywatelstwo. W 1977 roku przeniósł się, wraz z rodziną, do Brisbane, tam też studiował dziennikarstwo na Queensland University of Technology. 
Od 1991 roku współpracował z BBC, początkowo w Londynie, a od 1995 jako korespondent z Kabulu. Pracował również dla agencji Reuters, m.in. jako korespondent w Bośni. By również korespondentem w Ameryce Południowej, przez trzy lata mieszkał w Meksyku, potem przeniósł się do Santiago, a następnie do Buenos Aires. W 2001 roku wrócił do Afganistanu, aby relacjonować tamtejsze wydarzenia wojenne. W 2004 roku zrezygnował z pracy w BBC, został freelancerem i wyjechał do Mombasy. 
W 2005 rok podczas przygotowywania reportażu z Somalii, przebywał w Mogadiszu razem z producentką filmu Kate Peyton, która została wówczas śmiertelnie postrzelona. Zdecydował się kontynuować pracę nad materiałem opisującym funkcjonowanie w ogarniętym wojną kraju. Efektem jego pracy był film dokumentalny "Somalia: Land of Anarchy", za który w 2011 roku otrzymał nagrodę Peabody Award. 
Aresztowanie w Egipcie.
W 2013 roku Greste przebywał w Egipcie, jako korespondent Al Jazeera English. 29 grudnia egipska policja wkroczyła do jego pokoju w hotelu Marriott w Kairze, po czym został, wraz ze współpracownikami, Mohamedem Fahmy oraz Baherem Mohamedem, aresztowany i uwięziony. Dziennikarze zostali oskarżeni o tworzenie fałszywych informacji i wspieranie Bractwa Muzułmańskiego. 23 czerwca 2014 został skazany na siedem lat więzienia. 2 lutego 2015 został wypuszczony z więzienia i poprzez Cypr, deportowany do Australii.
Książki.
Zdjęcia Petera Greste zostały wykorzystane jako ilustracje w serii książek, głównie autorstwa Craiga Hatkoffa, m.in. opisujących historię Owena i Mzee:

</doc>
<doc id="3874836" url="https://pl.wikipedia.org/wiki?curid=3874836" title="Britany van Lange">
Britany van Lange

Britany van Lange (ur. 17 listopada 1996 w Georgetown) – gujańska pływaczka, uczestniczka igrzysk olimpijskich.
Britany van Lange wystąpiła podczas XXX Letnich Igrzysk Olimpijskich w 2012 roku w Londynie. Brała udział w jednej konkurencji pływackiej, startując w drugim wyścigu eliminacyjnym na dystansie 100 metrów stylem dowolnym. Zajęła w nim czwarte miejsce, z czasem 1:01,62. Ostatecznie, w rankingu ogólnym, uplasowała się na czterdziestym drugim miejscu.

</doc>
<doc id="3874837" url="https://pl.wikipedia.org/wiki?curid=3874837" title="Septizonium">
Septizonium

Septizonium (zwana też m.in. jako "Septizodium" lub "Septicodium"; wł. "Settizonio") – niezachowana budowla wzniesiona w 203 roku w starożytnym Rzymie na zlecenie cesarza Septymiusza Sewera.
Nazwa obiektu pochodzi od słowa "Septisolium", oznaczającego w łacinie świątynię siedmiu Słońc, nadana prawdopodobnie na cześć siedmiu bóstw planetarnych (Saturnowi, Solowi, Lunie, Marsowi, Merkuremu, Jowiszowi, Wenus) lub z tego względu, że budowla składała się z siedmiu części. Septizonium nie miało żadnego praktycznego zastosowania i prawdopodobnie służyło jako ozdobna fasada. Budowla była położona w miejscu, gdzie Via Appia dochodzi do Palatynu. Istnieją też relacje historyczne o podobnych konstrukcjach, wszystkie położone były w Afryce.
Ammianus Marcellinus w zagadkowy sposób opisuje budowlę: „Plebs (..) zebrał się w Septemzodium, popularnym miejscu, gdzie Marek Aureliusz zbudował nimfeum o dość pretensjonalnym stylu”.
W VIII wieku znajdujące się w stanie ruiny Septizonium zostało włączone w obręb średniowiecznej twierdzy, która w XII i XIII wieku znajdowała się w rękach rodu Frangipani. W sierpniu 1241 roku, po śmierci papieża Grzegorza IX, dziesięciu kardynałów, przedzierając się przez oblegające Wieczne Miasto wojska cesarza Fryderyka II Hohenstaufa, zdołało dotrzeć do Rzymu. Elektorzy zebrali się w rozpadającym się Septizonium. Papieska elekcja 1241 roku była uciążliwa dla jej uczestników nie tylko ze względów politycznych, lecz również klimatycznych. W Rzymie panował wtedy dokuczliwy upał, a w dni deszczowe przez dziurawy dach Septizonium na pomieszczenie, w którym przebywali kardynałowie, spływał deszcz zmieszany z moczem stacjonujących na dachu strażników, rozmieszczonych tam przez senatora Matteo Rosso Orsiniego. W trakcie konklawe zachorował i zmarł angielski kardynał Robert Somercote. Nowo wybrany papież, Celestyn IV, również był wyczerpany dwumiesięczną elekcją i zmarł po szesnastodniowym pontyfikacie.
W 1588 roku, podczas pontyfikatu Sykstusa V, wschodnia fasada Septizonium została wyburzona pod kierownictwem Domenico Fontany. Uzyskane w ten sposób materiały budowlane zostały wykorzystane jako podstawa egipskiego obelisku na Piazza del Popolo, do odnowienia Kolumny Marka Aureliusza, papieskiego nagrobka w bazylice Matki Bożej Większej i w innych konstrukcjach.
Linki zewnętrzne.
Rekonstrukcja antycznego Rzymu 

</doc>
<doc id="3874838" url="https://pl.wikipedia.org/wiki?curid=3874838" title="Stronnictwo Chłopskie – grupa Dobrocha">
Stronnictwo Chłopskie – grupa Dobrocha

Stronnictwo Chłopskie – grupa Dobrocha – polska partia polityczna wywodząca się z ruchu ludowego.
Stronnictwo Chłopskie – grupa Dobrocha została utworzona przez Władysława Dobrocha, usuniętego wcześniej z Stronnictwa Chłopskiego, w dniu 20 września 1935 r. Partia została zdelegalizowana przez władze państwowe w dniu 11 stycznia 1937 r. za uleganie wpływom komunistycznym. Organ "Chłopskie Jutro".

</doc>
<doc id="3874839" url="https://pl.wikipedia.org/wiki?curid=3874839" title="Kusotymalek czarnobrewy">
Kusotymalek czarnobrewy

Kusotymalek czarnobrewy, dżunglak czarnobrewy ("Malacocincla perspicillata") – gatunek małego ptaka z rodziny dżunglaków (Pellorneidae). Przez ponad 170 lat był znany wyłącznie z jednego okazu, odłowionego najprawdopodobniej na południowym Borneo, przed 1850. Niektórzy autorzy uznawali gatunek za wymarły. Został ponownie odkryty przypadkiem w październiku 2020 przez dwóch lokalnych mieszkańców. O odkryciu poinformowano pod koniec lutego 2021. Według IUCN ma status niedostateczne dane (DD, "Data Deficient").
Taksonomia.
Po raz pierwszy gatunek opisał Karol Lucjan Bonaparte w 1. tomie "Conspectus generum avium" (1850). Nadał nowemu gatunkowi nazwę "Myiothera perspicillata". Za miejsce zebrania holotypu wskazał Jawę, błędnie; było to Borneo, najprawdopodobniej Borneo Południowe. Błąd wynika stąd, że Bonaparte wysnuł błędne przypuszczenia; w istocie odkrywca gatunku, niemiecki geolog Carl Anton Ludwig Maria Schwaner (1817–1851), eksplorował wyłącznie Borneo. Holotyp musiał zostać odłowiony między 1843 a 1848. W 2020 znajdował się w zbiorach Muzeum Historii Naturalnej w Lejdzie. Obecnie (2021) Międzynarodowy Komitet Ornitologiczny umieszcza gatunek w rodzaju "Malacocincla". Przez niektórych autorów kusotymalek czarnobrewy uznawany był za podgatunek kusotymalka sundajskiego ("M. sepiaria") lub przedstawiciela "M. vanderbilti", nieuznawanego obecnie gatunku, którego nazwa okazała się być synonimem "M. sepiaria barussana". Znany okaz kusotymalka czarnobrewego nie jest również hybrydą, ponieważ nie są znane gatunki, których przedstawiciele mogliby razem spłodzić osobnika o takim fenotypie. Złapany pod koniec 2020 okaz nie przypominał żadnego znanego przedstawiciela rodzajów "Malacopteron" i "Malacocincla".
Epitet gatunkowy "perspicillata" oznacza „okularowy”.
Morfologia.
Długość ciała wynosi około 15–16 cm. U holotypu długość górnej krawędzi dzioba wynosi 21,5 mm, długość skoku – 29,4 mm, długość skrzydła – 86,9 mm, długość ogona – 48,9 mm. Stosunkowo krótki skok wskazuje być może na to, że kusotymalki czarnobrewe prowadziły bardziej nadrzewny tryb życia niż inne ptaki z rodzaju "Malacocincla". Dziób długi, mocno zbudowany. Czoło czarne, podobnie jak brew i plamka przed okiem. Kantarek białawy, obrączka oczna również. Spód ciała szary. Boki o głębokim, rdzawym kolorze. Tęczówka u złapanego w 2020 osobnika miała barwę intensywnie czerwoną – nie żółtawą, jaką przypisano holotypowi podczas preparacji. Nogi były łupkowo szare, nie brązowe.
Zasięg występowania.
Holotyp pochodził prawdopodobnie z Borneo Południowego, albo z okolic Martapura, albo – co mniej prawdopodobne – z Banjarmasin. Pod koniec 2020 roku kusotymalka czarnobrewego odkryto ponownie w południowo-wschodnim Borneo Południowym, tym samym potwierdzając domniemane występowanie w tej prowincji.
Status.
IUCN od 2008 nadaje kusotymalkowi czarnobrewemu status niedostateczne dane (DD, "Data Deficient"); wcześniej, od 1994 miał on status gatunku narażonego (VU – "Vulnerable"). Klasyfikacje różniły się, jedni autorzy uznawali gatunek za należący do kategorii DD, inni za wymarły. Lasy w regionach, które przeczesywał Schwaner, zostały niemal całkowicie wycięte. Z drugiej strony przedstawiciele rodzajów "Malacocincla" i "Trichastoma" zamieszkują również środowiska na obrzeżach lasów i, mimo że od odłowienia holotypu minęło dużo czasu, nie można było z pewnością uznać kusotymalka czarnobrewego za wymarłego. Gatunek ponownie odkryto w październiku 2020. Dwóch lokalnych mieszkańców trudniących się zbieractwem podczas codziennych wizyt w lesie zaczęło obserwować nieznanego im ptaka. Złapali go i po zrobieniu zdjęć wypuścili w tym samym miejscu. Nie mogąc oznaczyć gatunku, skontaktowali się z dwoma działającymi w okolicy grupami obserwatorów ptaków. Zasugerowano, że może to być kusotymalek czarnobrewy, widziany po raz ostatni ponad 172 lata temu. Skonsultowano się ze specjalistami zarówno z Indonezji, jak i spoza niej; potwierdzili przynależność gatunkową na podstawie zdjęć. Odkrycie ogłoszono 25 lutego 2021 na stronie Oriental Bird Club oraz w wydawanym przez niego czasopiśmie "BirdingASIA".

</doc>
<doc id="3874840" url="https://pl.wikipedia.org/wiki?curid=3874840" title="Trznadel rudogłowy">
Trznadel rudogłowy

Trznadel rudogłowy ("Granativora bruniceps") – gatunek małego ptaka z rodziny trznadli (Emberizidae). Gniazduje w Azji Środkowej, zimuje w Azji Południowej. W 2022 po raz pierwszy stwierdzony w Polsce. Nie jest zagrożony wyginięciem.
Taksonomia.
Po raz pierwszy gatunek opisał Johann Friedrich von Brandt. Opis ukazał się na łamach „Bulletin Scientifique”, czasopisma wydawanego przez Petersburską Akademię Nauk, w 1841. Holotyp pochodził z Turkmenistanu. Autor nadał nowemu gatunkowi nazwę "Emberiza bruniceps". Nazwa ta jest obecnie (2021) podtrzymywana przez Międzynarodowy Komitet Ornitologiczny; uznaje on trznadla rudogłowego za gatunek monotypowy. Niektórzy autorzy umieszczają trznadla rudogłowego w rodzaju "Granativora", wraz z trznadlem czarnogłowym ("G. melanocephala"). W okolicy Morza Kaspijskiego zachodzi hybrydyzacja między przedstawicielami tych dwóch gatunków. Trznadel rudogłowy został opisany także pod nazwą "Emberiza icterica", również w 1841, jednak opis ukazał się kilka miesięcy później, w związku z czym pierwszeństwo ma nazwa "Granativora bruniceps".
Morfologia.
Długość ciała wynosi około 15–16,5 cm, masa ciała 18–34 g. Samiec w szacie godowej jest bardzo charakterystyczny. Wyróżnia się kasztanową głową i piersią oraz żółtym spodem ciała i kuprem. U poszczególnych samców ilość barwy kasztanowej bywa zmienna, całe ciemię może być żółte. Górna część grzbietu żółtozielona, pokryta czarniawymi paskami. Samice i młode nie wyróżniają się, ich upierzenie jest jednolite, z żółtymi pokrywami podogonowymi. Brak bieli na sterówkach. U samic spód ciała może być żółtawy lub białawy po płowy; prawdopodobnie różnice te związane są z wiekiem. Młode i samice bardzo przypominają te u trznadli czarnogłowych; w porównaniu do nich są mniejsze oraz mają bardziej stożkowaty dziób. Rozróżnić je można po wymiarach: jeśli dany ptak ma długość skrzydła mniejszą od 82 mm, zaś długość dzioba od 15,8 mm, jest to najprawdopodobniej trznadel rudogłowy; jeśli długość skrzydła przekracza 87 mm, a dzioba – 16,8 mm, to najpewniej trznadel czarnogłowy.
Zasięg występowania.
Trznadle rudogłowe są wędrowne. Gnieżdżą się na obszarze od międzyrzecza Wołgi i Uralu na wschód po Kazachstan i Ałtaj, zachodnią Mongolię i północno-zachodnie Chiny (Sinciang) i na południe po północno-wschodni Iran, Turkmenistan, północno-zachodni i wschodni Afganistan, Uzbekistan, Tadżykistan i Kirgistan. Zimują w Indiach.
W Polsce po raz pierwszy zaobserwowano go 6 października 2022 w Helu (woj. pomorskie); Komisja Faunistyczna Sekcji Ornitologicznej Polskiego Towarzystwa Zoologicznego zaakceptowała to stwierdzenie i wciągnęła trznadla rudogłowego na "Listę awifauny krajowej".
Ekologia i zachowanie.
Środowiskiem życia są wszelkie skupiska roślin zielnych i krzewów na stepach, półpustyniach i w pustynnych oazach. Pojawiają się również na sztucznie nawadnianych obszarach rolniczych, gdzie przebywają w zakrzewieniach, wzdłuż granic pól, w gajach, na wybrzeżach kanałów, w dolinach rzek i nasadzeniach drzew służących do ochrony przed wiatrem. Żywią się ziarnem, w okresie lęgowym również bezkręgowcami.
Okres lęgowy trwa od maja do sierpnia. Gniazdo buduje wyłącznie samica. Przeważnie ulokowane jest w krzewie, nisko nad ziemią. W zniesieniu od 2 do 5 jaj. Inkubacja trwa 10–14 dni. Młode są karmione przez oboje rodziców, opuszczają gniazdo po 12–13 dniach od wyklucia.
Status.
IUCN uznaje trznadla rudogłowego za gatunek najmniejszej troski (LC, "Least Concern") nieprzerwanie od 1988 (stan w 2022). W 2015 organizacja BirdLife International szacowała liczebność populacji europejskiej na 2300–7000 par lęgowych. Ze względu na brak dowodów na spadki liczebności bądź istotne zagrożenia dla gatunku BirdLife International ocenia globalny trend liczebności populacji jako prawdopodobnie stabilny, ale liczebność niewielkiej populacji europejskiej rośnie.

</doc>
<doc id="3874841" url="https://pl.wikipedia.org/wiki?curid=3874841" title="Trakt Pamirski">
Trakt Pamirski

Trakt Pamirski – droga samochodowa przebiegająca pierwotnie na trasie od Osz (Kirgistan) do Chorog (Tadżykistan). Wybudowana w latach 1931–1934 przez radzieckich inżynierów wojskowych w celu zaopatrywania oddziałów rozparcelowanych w niedostępnych terenach ówczesnego ZSRR; była wielokrotnie przebudowywana w latach 50.–70. XX wieku. Obecnie jest częścią autostrady M41. Odcinek Osz–Chorog, o długości 701 km, jest głównym odcinkiem drogi Biszkek–Toktoguł–Dżalalabad–Osz–Chorog. Przebiega przez trzy główne przełęcze Pamiru: Tałdyk (3615 m n.p.m.), Kyzyłart (4280 m n.p.m.) i Okbajtal (4655 m n.p.m.) oraz przez Pamirski Park Narodowy (Tadżykistan).

</doc>
<doc id="3874853" url="https://pl.wikipedia.org/wiki?curid=3874853" title="Filostrato (poemat)">
Filostrato (poemat)

Filostrato – poemat Giovanniego Boccaccia. Poemat opowiada o miłości Troilusa, młodszego syna króla Priama, do Criseidy, córki kapłana Kalchasa. Został napisany, jako jeden z pierwszych poematów epickich w literaturze włoskiej, oktawą (wł. ottava rima), czyli strofą ośmiowersową układaną jedenastozgłoskowcem (wł. endecasillabo), rymowaną abababcc, która czasy największej świetności przeżywała w XVI wieku pod piórami Ludovica Ariosta i Torquata Tassa. 
"Filostrato" stał się podstawą poematu Geoffreya Chaucera Troilus i Criseyda, znanego w Polsce z przekładu Macieja Słomczyńskiego.

</doc>
<doc id="3874854" url="https://pl.wikipedia.org/wiki?curid=3874854" title="Wilsoniak">
Wilsoniak

Wilsoniak – bezpłatny miesięcznik społeczno-historyczny kolportowany na terenie warszawskiej dzielnicy Żoliborz i Bielany. W pierwszej kolejności porusza tematy lokalne: dzielnicowe i warszawskie.
Nazwa.
Nazwa Wilsoniak nawiązuje do placu Wilsona centralnego placu dzielnicy, w którym schodzą się drogi prowadzące do wszystkich jej części. 
Historia.
Miesięcznik wydawany przez Wiktora Jasionowskiego powstał we wrześniu 2016 roku i od tamtej pory funkcjonuje jako kolektyw redaktorski tworzony przez młodych społeczników z różnych środowisk powiązanych ze sobą pasją do Żoliborza. Pierwszą redaktor naczelną została Sonia Matlak. Obecnie tę funkcję pełni Monika Miłosz.
Gazeta początkowo była podzielona na kategorie:
W lutym 2017 r. gazeta odnotowała pierwsze cytowanie przez ogólnopolski tygodnik „Polityka”. Od kwietnia 2017 r. miesięcznik wychodzi również na terenie dzielnicy Bielany w części, która przed II wojną światową należała do Żoliborza – Starych Bielanach i Marymoncie.
Logo.
Swoim logotypem "„Wilsoniak"” nawiązuje do stylu lat 20. XX wieku, kiedy Żoliborz zaczął powstawać oraz do pierwszej wydawanej na jego terenie gazety – "Głosu Żoliborza i Marymontu" i przedwojennego dziennikarstwa.
Współpraca z innymi podmiotami.
Gazeta ma charakter prospołeczny wyrażony hasłem „Pierwszą cechą żoliborskiej prasy jest jej społeczne zaangażowanie” - często wspiera lokalne inicjatywy, na stałe współpracuje z szeregiem organizacji i instytucji: Hufiec ZHP Warszawa-Żoliborz, Wydział Nauk Politycznych i Studiów Międzynarodowych Uniwersytetu Warszawskiego w zakresie odbywania praktyk studenckich, Marymont 1911 Warszawa, Stowarzyszenie Żoliborz, Muzeum Dulag 121, Muzeum Niepodległości – Muzeum X Pawilonu, Towarzystwo Przyjaciół Warszawy (Oddział Bielany - Żoliborz), Instytut Rozwoju Kultury, Fundacja Zwierzochron, Kalinowe Serce, Festiwal „Sofa".
Miesięcznik „Wilsoniak” współpracuje z żoliborską jednostką terytorialną ZHP w zakresie patronatu medialnego.
W ramach inicjatyw społecznych miesięcznik "„Wilsoniak”" prowadzi bezpłatne porady prawne, organizuje wycieczki historyczne po Żoliborzu.

</doc>
<doc id="3874855" url="https://pl.wikipedia.org/wiki?curid=3874855" title="Borki (województwo opolskie)">
Borki (województwo opolskie)



</doc>
<doc id="3874861" url="https://pl.wikipedia.org/wiki?curid=3874861" title="Sandybell">
Sandybell



</doc>
<doc id="3874864" url="https://pl.wikipedia.org/wiki?curid=3874864" title="Chmielowice (województwo opolskie)">
Chmielowice (województwo opolskie)



</doc>
<doc id="3874872" url="https://pl.wikipedia.org/wiki?curid=3874872" title="Chińskie malarstwo">
Chińskie malarstwo



</doc>
<doc id="3874880" url="https://pl.wikipedia.org/wiki?curid=3874880" title="Zamach w Stambule (2017)">
Zamach w Stambule (2017)

Zamach w Stambule – zamach, do którego doszło podczas nocy sylwestrowej z 31 grudnia 2016 na 1 stycznia 2017 w klubie Reina w dzielnicy Stambułu Besiktas. Do klubu wszedł jeden napastnik w stroju świętego Mikołaja, uzbrojony w karabinek typu AK, a następnie otworzył ogień do znajdujących się w środku osób. Odpowiedzialność za zamach wzięło na siebie Państwo Islamskie.

</doc>
<doc id="3874888" url="https://pl.wikipedia.org/wiki?curid=3874888" title="Nihon-sankei">
Nihon-sankei



</doc>
<doc id="3874893" url="https://pl.wikipedia.org/wiki?curid=3874893" title="Edward FitzGerald (poeta)">
Edward FitzGerald (poeta)

Edward FitzGerald (ur. 31 marca 1809 w Bredfield, zm. 14 czerwca 1883 w Merton (Norfolk)) – angielski poeta, pisarz i tłumacz działający w epoce wiktoriańskiej.
Życiorys.
Ukończył Kolegium Trójcy Świętej w Cambridge. W czasie studiów zaprzyjaźnił się z Williamem Makepeace’em Thackerayem. Znał się także z Alfredem Tennysonem i Thomasem Carlylem.
W 1853 wydał wolny przekład sześciu sztuk hiszpańskiego dramaturga Złotego Wieku Pedra Calderóna de la Barca ("Six Dramas of Calderón"). W 1859 wydał pierwszą wersję "Rubajatów Omara Chajjama" ("Rubáiyát of Omar Khayyám"). W rok później publikacja przyciągnęła uwagę Dantego Gabriela Rossettiego, a potem Algernona Charlesa Swinburne’a. Odtąd stała się jednym z najpopularniejszych angielskich tomików poetyckich.

</doc>
<doc id="3874895" url="https://pl.wikipedia.org/wiki?curid=3874895" title="Gatunek 3">
Gatunek 3

Gatunek 3 (ang. "Species III") – amerykański horror z 2004 roku. Sequel filmu "Gatunek 2" z 1998 roku.
Fabuła.
Uznana za zmarłą Eve (Natasha Henstridge) – hybryda będąca półczłowiekiem-półkosmitką nagle ożywa i rodzi dziecko, po czym umiera. Dziecko zostaje uprowadzone przez doktora Abbota (Robert Knepper), który zaczyna prowadzić nad nim badania. Niemowlę bardzo szybko rośnie, stając się kobietą, której Abbot nadaje imię Sara (Sunny Mabrey). Dr Abbot nie wie, że Sara to krwiożercza hybryda człowieka i kosmity.

</doc>
<doc id="3874899" url="https://pl.wikipedia.org/wiki?curid=3874899" title="Septizodium">
Septizodium



</doc>
<doc id="3874903" url="https://pl.wikipedia.org/wiki?curid=3874903" title="Kryński">
Kryński



</doc>
<doc id="3874908" url="https://pl.wikipedia.org/wiki?curid=3874908" title="USS Enterprise (1775)">
USS Enterprise (1775)

USS Enterprise – amerykański slup z okresu wojny o niepodległość Stanów Zjednoczonych, który został przejęty przez Continental Navy w 1775 roku. Działał w rejonie jeziora Champlain. Była to pierwsza jednostka w historii US Navy nosząca to imię.
Historia.
Zbudowany jako brytyjski szkuner „George” w St. Johns. W maju 1775 roku został zdobyty przez załogę szkunera USS „Liberty”, uzbrojony w 12 dział 4-funtowych i nazwany „Enterprise”. W sierpniu 1775 roku brał udział zdobyciu St. Johns i Montrealu. 11 października 1776 roku wziął udział w bitwie koło wyspy Valcour, uznawanej za pierwszą bitwę morską w historii US Navy. 
W lipcu 1777 roku uczestniczył w ewakuacji Fortu Ticonderoga. 7 lipca 1777 roku załoga celowo wprowadziła okręt na mieliznę, a następnie podpaliła go, aby nie dostał się w ręce Brytyjczyków.

</doc>
<doc id="3874922" url="https://pl.wikipedia.org/wiki?curid=3874922" title="Operacja jassko-kiszyniowska">
Operacja jassko-kiszyniowska



</doc>
<doc id="3874925" url="https://pl.wikipedia.org/wiki?curid=3874925" title="Pomnik operacji jassko-kiszyniowskiej w Chițcani">
Pomnik operacji jassko-kiszyniowskiej w Chițcani



</doc>
<doc id="3874934" url="https://pl.wikipedia.org/wiki?curid=3874934" title="Pływanie na Letnich Igrzyskach Olimpijskich 1952 – 100 m stylem grzbietowym kobiet">
Pływanie na Letnich Igrzyskach Olimpijskich 1952 – 100 m stylem grzbietowym kobiet

100 m stylem grzbietowym kobiet – jedna z konkurencji pływackich rozgrywanych podczas XV Igrzysk Olimpijskich w Helsinkach. Eliminacje odbyły się 29 lipca, a finał 31 lipca 1952 roku.
Mistrzynią olimpijską niespodziewanie została reprezentantka Związku Południowej Afryki Joan Harrison, uzyskawszy czas 1:14,3. Faworytka konkurencji, Holenderka Geertje Wielema, która w eliminacjach pobiła rekord olimpijski (1:13,8), dwa dni później popłynęła wolniej i zakończyła wyścig na drugim miejscu, ze stratą 0,2 s do Harrison. Brązowy medal zdobyła Jean Stewart z Nowej Zelandii. Holenderka Joke de Korte uzyskała taki sam czas (1:15,8) jak Stewart, ale sędziowie zdecydowali o przyznaniu medalu Nowozelandce.
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:
Wyniki.
Eliminacje.
Do finału zakwalifikowało się 8 pływaczek z najlepszymi czasami.

</doc>
<doc id="3874962" url="https://pl.wikipedia.org/wiki?curid=3874962" title="Dragan Georgijevski">
Dragan Georgijevski

Dragan Georgijevski (ur. 21 listopada 1957) – serbski lekkoatleta, skoczek o tyczce.
Trzykrotny mistrz Jugosławii (1982, 1983 i 1989).
Dwukrotny rekordzista Jugosławii na stadionie (5,20 w 1989 oraz 5,25 w 1990).

</doc>
<doc id="3874963" url="https://pl.wikipedia.org/wiki?curid=3874963" title="Minuskuł 1143">
Minuskuł 1143



</doc>
<doc id="3874972" url="https://pl.wikipedia.org/wiki?curid=3874972" title="Miloš Savić">
Miloš Savić

Miloš Savić, cyr. Милош Савић (ur. 1 marca 1987 w Kragujevacu) – serbski bobsleista, olimpijczyk z Vancouver.
Podczas Zimowych Igrzysk Olimpijskich 2010 w Vancouver wystartował w zawodach czwórek. Zajął w nich 18. miejsce wśród 21 sklasyfikowanych zespołów. Wraz z nim w konkursie wystąpili wówczas Vuk Rađenović, Igor Šarčević i Slobodan Matijević.

</doc>
<doc id="3874978" url="https://pl.wikipedia.org/wiki?curid=3874978" title="Igor Šarčević">
Igor Šarčević

Igor Šarčević, cyr. Игор Шарчевић (ur. 25 sierpnia 1984 w Nowym Sadzie) – serbski bobsleista, olimpijczyk z Vancouver.
Podczas Zimowych Igrzysk Olimpijskich 2010 w Vancouver wystartował w zawodach czwórek. Zajął w nich 18. miejsce wśród 21 sklasyfikowanych zespołów. Wraz z nim w konkursie wystąpili wówczas Vuk Rađenović, Miloš Savić i Slobodan Matijević.

</doc>
<doc id="3874981" url="https://pl.wikipedia.org/wiki?curid=3874981" title="Slobodan Matijević">
Slobodan Matijević

Slobodan Matijević, cyr. Слободан Матијевић (ur. 14 marca 1988 w Rijece) – serbski bobsleista, olimpijczyk z Vancouver.
Podczas Zimowych Igrzysk Olimpijskich 2010 w Vancouver wystartował w zawodach czwórek. Zajął w nich 18. miejsce wśród 21 sklasyfikowanych zespołów. Wraz z nim w konkursie wystąpili wówczas Vuk Rađenović, Miloš Savić i Igor Šarčević.

</doc>
<doc id="3874982" url="https://pl.wikipedia.org/wiki?curid=3874982" title="Vuk Radenovic">
Vuk Radenovic



</doc>
<doc id="3874983" url="https://pl.wikipedia.org/wiki?curid=3874983" title="Slobodan Matijevic">
Slobodan Matijevic



</doc>
<doc id="3874984" url="https://pl.wikipedia.org/wiki?curid=3874984" title="Milos Savic">
Milos Savic



</doc>
<doc id="3874985" url="https://pl.wikipedia.org/wiki?curid=3874985" title="Igor Sarcevic">
Igor Sarcevic



</doc>
<doc id="3874993" url="https://pl.wikipedia.org/wiki?curid=3874993" title="Wiażyszcza">
Wiażyszcza



</doc>
<doc id="3874997" url="https://pl.wikipedia.org/wiki?curid=3874997" title="Krystyna ze Stommeln">
Krystyna ze Stommeln

Krystyna ze Stommeln (ur. 1242 w Stommeln, zm. 6 listopada 1312 w Stommeln) – niemiecka mistyczka, stygmatyczka i błogosławiona Kościoła katolickiego.
Życiorys.
Krystyna urodziła się 24 lipca 1242 roku w miejscowości Stumbeln (obecnie Stommeln). Jej rodzice Heinrich i Hilla Bruso zajmowali się rolnictwem. Według tradycji chrześcijańskiej od 11 roku życia objawiał się jej Jezus Chrystus, a także według relacji świadków została obdarzona ze stygmatami i była atakowana przez szatana. Po ukończenie 12 lat rodzice zaaranżowali dla swojej córki małżeństwo, jednak ta bez wcześniejszego poinformowania ich wyprowadziła się z domu. Wstąpiła wówczas do wspólnoty beginek, jednak siostry uznały jej mistyczne doznania za dowód obłąkania. Zdecydowała więc o opuszczeniu zgromadzenia.
Spowiednikiem Krystyny był dominikanin Piotr z Dacji, który spisał relacje i doznania przyszłej błogosławionej.
Krystyna Bruso zmarła 6 listopada 1312 w wieku 70 lat.
Po śmierci została pochowana na cmentarzu w Stommeln. Od 1584 jej ciało znajduje się w Nideggen. Papież Pius X zaaprobował jej kult w 1908.

</doc>
<doc id="3875019" url="https://pl.wikipedia.org/wiki?curid=3875019" title="Strzępkoskórka różowokremowa">
Strzępkoskórka różowokremowa

Strzępkoskórka różowokremowa ("Hyphoderma roseocremeum" (Bres.) Donk – gatunek grzybów z rodziny strzępkoskórkowatych ("Hyphodermataceae"). 
Systematyka i nazewnictwo.
Pozycja w klasyfikacji według Index Fungorum: "Hyphoderma, Hyphodermataceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1905 r. Giacopo Bresàdola nadając mu nazwę "Corticium roseocremeum". Obecną, uznaną przez Index Fungorum nazwę nadał mu Marinus Anton Donk w 1857 r.
Synonimy:
Nazwę polską nadał Władysław Wojewoda w 1973 r. 
Morfologia.
Rozpostarty, rozproszony lub zwarty, przyrośnięty do podłoża. Na górnej powierzchni znajduje się hymenium, początkowo białe, potem kremowo-żółte, często z różowymi plamami. Obrzeże rozrzedzone, czasami drobno strzępiaste (pod mikroskopem), ale szczególnie niezróżnicowane 
System strzępkowy monomityczny. Strzępki cienkościenne, silnie rozgałęzione, o szerokości 3-4 μm, tworzące dość luźny kontekst. W subhymenium strzępki zagęszczają się i ułożone są głównie pionowo. Cystydy dość liczne, cienkościenne, nieco wystające nad hymenium, cylindryczne, czasami kręte i nieco zwężone, bez przegród, o jednorodnej treści. Podstawki zgrubiałe, półmaczugowate lub cylindryczne, często zwężone i przypominające strąk. Są 4-sterygmowe, mają sprzążki i rozmiar 25–30 (35) × 6–8 μm. Zarodniki cylindryczne lub kiełbaskowate, ale zazwyczaj proste, czasami lekko wklęsłe, gładkie, nieamyloidalne, z licznymi gutulami w protoplazmie. Mają rozmiar 9–12 × 3–4 μm. 
Występowanie i siedlisko.
Opisano występowanie tego gatunku tylko w Europie i w Kanadzie. 
Występuje w lesie na martwym i zbutwiałym drewnie znajdującym się w wilgotnym miejscu. Rozwija się głównie na drewnie drzew liściastych, rzadziej na ich korze i na drewnie drzew iglastych. Owocniki rozwijają się od lipca do listopada.

</doc>
<doc id="3875020" url="https://pl.wikipedia.org/wiki?curid=3875020" title="Hyphoderma roseocremeum">
Hyphoderma roseocremeum



</doc>
<doc id="3875021" url="https://pl.wikipedia.org/wiki?curid=3875021" title="Wiażyszcza (obwód homelski)">
Wiażyszcza (obwód homelski)

Wiażyszcza (; ros. ) – dawna wieś na Białorusi, w obwodzie homelskim, w rejonie narowelskim, w sielsowiecie Wiеrbowicze, wysiedlona w związku z katastrofą elektrowni jądrowej w Czarnobylu (1986).
Geografia.
Miejscowość leżała przy ujściu Sławeczny do Prypeci, 18 km na południowy wschód od Narowli; obecnie jest to obszar Poleskiego Państwowego Rezerwatu Radiacyjno-Ekologicznego.
Historia.
W czasach zaborów miejscowość leżała w wołości (gminie) Narowla, w powiecie rzeczyckim guberni mińskiej Imperium Rosyjskiego.
W okresie międzywojennym wieś znajdowała się początkowo w granicach Rosji Radzieckiej (w guberni homelskiej), a od grudnia 1926 w BSRR.
W 1986 w związku z katastrofą elektrowni jądrowej w Czarnobylu 83 rodziny mieszkające we wsi zostały przesiedlone do rejonu swietłahorskiego.

</doc>
<doc id="3875031" url="https://pl.wikipedia.org/wiki?curid=3875031" title="Związek Byłych Ochotników Armii Polskiej">
Związek Byłych Ochotników Armii Polskiej

Związek Byłych Ochotników Armii Polskiej (zapis pełny oryg. Związek b. Ochotników Armii Polskiej, Uczestników Walk o Niepodległość 1914-1921) – organizacja kombatancka w II Rzeczypospolitej.
Próby zorganizowania ruchu datowały się na rok 1925, lecz były nieskuteczne. W 1933 ppłk Jan Burkhard złożył w Komisariacie Rządu m.st. Warszawy projekt statutu związku i został jego szefem. Pierwszy zjazd członków miał miejsce w 1934 w Warszawie, wówczas organizacja liczyła 6154 osób w 71 oddziałach. Drugi zjazd związku miał miejsce w 1936 w Krakowie, gdzie członkowie składali przysięgę. Trzeci zjazd odbył się w 1937 we Lwowie, a kolejny w 1938 w Wilnie. Według stanu na 20 sierpnia 1938 organizacja liczyła 26086 członków zrzeszonych w czterech okręgach (Kraków, Lwów, Lublin, Warszawa) i 268 oddziałach.
Według statutu (§ 5, 6, 29) "Związek b. Ochotników Armii Polskiej uważa się za spadkobierców dawnych i niedawnych obrońców wolności, samorzutnie stających do walki o niepodległość Polski i jest organizacją w duchu wojskowym, powstałą w celu szerzenia ducha ochotniczego wśród młodszego pokolenia oraz ugruntowania i urzeczywistnienia wielkiej idei WODZA NARODU – odbudowy państwa silnego mocarstwowego". Wśród celów związku wymieniono m.in.: "skupienie sił ochotniczych, szerzenie wiedzy wojskowej i łączność z armią czynną, organizowanie kursów obrony przeciwgazowej i przeciwlotniczej, budzenie ducha patriotycznego, akcja kulturalno-oświatowa, krzewienie kultury fizycznej, akcje samopomocy, walka z bezrobociem wśród byłych ochotników" i inne.
Duchowym wodzem narodu został Marszałek Józef Piłsudski. W 1936 tytuł członka honorowego związku otrzymał Marszałek Edward Śmigły-Rydz.
Zarząd Główny związku mieścił się przy ul. Ignacego Skorupki w Warszawie.
Władze w 1938:

</doc>
<doc id="3875050" url="https://pl.wikipedia.org/wiki?curid=3875050" title="Mistrzostwa Europy w Lekkoatletyce 1938 – bieg na 110 m przez płotki mężczyzn">
Mistrzostwa Europy w Lekkoatletyce 1938 – bieg na 110 m przez płotki mężczyzn

Bieg na dystansie 110 metrów przez płotki mężczyzn był jedną z konkurencji rozgrywanych podczas II Mistrzostw Europy w Paryżu. Biegi eliminacyjne oraz finał zostały rozegrane 4 września 1938 roku. Zwycięzcą tej konkurencji został Brytyjczyk Donald Finlay. W rywalizacji wzięło udział dwunastu zawodników z dziewięciu reprezentacji.
Eliminacje.
Bieg 1
Bieg 2
Bieg 3

</doc>
<doc id="3875054" url="https://pl.wikipedia.org/wiki?curid=3875054" title="Žiar (1007 m)">
Žiar (1007 m)

Žiar (1007 m) – szczyt na zachodnim krańcu Niżnych Tatr na Słowacji. Należy do tzw. Grupy Salatynów. Jest kulminacją dobrze wyodrębnionego kilkuwierzchołkowego grzbietu. Północno-zachodnie stoki opadają do Doliny Rewuckiej (Revúcka dolina) oddzielającej Niżne Tatry od Wielkiej Fatry. Wzdłuż podnóży tych prowadzi droga krajowa nr 59. Stoki południowo-zachodnie opadają do doliny potoku Lúžňanka i miejscowości Liptovská Osada, północno-wschodnie do doliny potoku Strelovec. W kierunku południowo-wschodnim od kulminacji Žiaru ciągnie się kilkuwierzchołkowy grzbiet, nad zabudowanymi obszarami miejscowości Liptovská Lúžna zakręcający na północny wschód i od wschodu opadający do doliny Červenego potoku. 
Žiar jest całkowicie porośnięty lasem. W stokach opadających do miejscowości Liptovská Osada znajdują się duże skalne ściany i urwiska.

</doc>
<doc id="3875057" url="https://pl.wikipedia.org/wiki?curid=3875057" title="Vincent Gagnier">
Vincent Gagnier

Vincent Gagnier (ur. 21 lipca 1993 w Victoriaville) – kanadyjski narciarz dowolny, specjalizujący się w konkurencjach slopestyle i big air. W zawodach Puchar Świata zadebiutował 4 marca 2012 roku w Mammoth Mountain, zajmując 55. miejsce w slopestyle'u. Pierwsze pucharowe punkty wywalczył 10 stycznia 2014 w Breckenridge, zajmując czwarte miejsce w tej samej konkurencji. Na podium zawodów tego cyklu po raz pierwszy stanął 12 lutego 2016 roku w Bostonie, gdzie zwyciężył w big air. W zawodach tych wyprzedził dwóch Szwajcarów: Andriego Ragettliego i Jonasa Hunzikera. Nie startował na igrzyskach olimpijskich ani na mistrzostwach świata.

</doc>
<doc id="3875062" url="https://pl.wikipedia.org/wiki?curid=3875062" title="Polsat Food Network">
Polsat Food Network



</doc>
<doc id="3875064" url="https://pl.wikipedia.org/wiki?curid=3875064" title="Różnostope">
Różnostope



</doc>
<doc id="3875070" url="https://pl.wikipedia.org/wiki?curid=3875070" title="Heteromera">
Heteromera



</doc>
<doc id="3875078" url="https://pl.wikipedia.org/wiki?curid=3875078" title="Graniczna Placówka Kontrolna Straży Granicznej w Pietraszynie">
Graniczna Placówka Kontrolna Straży Granicznej w Pietraszynie

Graniczna Placówka Kontrolna Straży Granicznej w Pietraszynie – nieistniejąca obecnie graniczna jednostka organizacyjna Straży Granicznej wykonująca kontrolę graniczną osób, towarów i środków transportu bezpośrednio w przejściach granicznych na granicy z Republiką Czeską.
Formowanie i zmiany organizacyjne.
Graniczna Placówka Kontrolna Straży Granicznej w Pietraszynie (GPK SG w Pietraszynie), z siedzibą w miejscowości Pietraszyn, została utworzona w październiku 1994 roku i weszła w podporządkowanie Śląskiego Oddziału Straży Granicznej w Raciborzu.
W 2000 roku rozpoczęła się reorganizacja struktur Straży Granicznej związana z przygotowaniem Polski do wstąpienia do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku GPK SG w Pietraszynie przejęła wraz z obsadą etatową pod ochronę odcinek granicy państwowej, po rozwiązanej strażnicy SG w Krzanowicach.
Jako Graniczna Placówka Kontrolna Straży Granicznej w Pietraszynie funkcjonowała do 23 sierpnia 2005 roku i 24 sierpnia 2005 roku Ustawą z 22 kwietnia 2005 roku O zmianie ustawy o Straży Granicznej... przekształcona została na Placówkę Straży Granicznej w Pietraszynie (PSG w Pietraszynie).
Ochrona granicy.
2 stycznia 2003 roku GPK SG w Pietraszynie przejęła pod ochronę odcinek granicy państwowej, po zlikwidowanej strażnicy SG w Krzanowicach o długości 21 400 m:

</doc>
<doc id="3875082" url="https://pl.wikipedia.org/wiki?curid=3875082" title="Jan Niemiec-Moroński">
Jan Niemiec-Moroński



</doc>
<doc id="3875100" url="https://pl.wikipedia.org/wiki?curid=3875100" title="Prebud">
Prebud

Prebud, "Prebąd" (gr. Περβοῦνδος "Perbundos") – wódz słowiańskiego plemienia Rynchynów panujący w 2. połowie VII wieku.
Wspomniany jest w utworze hagiograficznym "Miracula Sancti Demetrii", gdzie tytułowany jest „królem” ("rex"). Stał na czele wielkiej koalicji czterech plemion sklawińskich: Rynchynów, Strumińców, Draguwitów i Sagudatów, zawiązanej w celu opanowania Tesaloniki. Zgodnie z relacją źródłową był znaczną osobistością: znał język grecki, nosił się jak bizantyjski arystokrata i utrzymywał bliskie relacje z wpływowymi osobami na dworze w Konstantynopolu.
Podczas jednego ze swoich pobytów w Tesalonice Prebud został aresztowany przez uprzedzonego o planowanym najeździe bizantyjskiego prefekta i odesłany w kajdanach do Konstantynopola. Tam, po nieudanej próbie ucieczki, przyznał się w śledztwie do winy i został stracony. W odwecie za jego śmierć Słowianie najechali na ziemie cesarstwa i przez dwa lata oblegali Tesalonikę.
Chronologia opisanych w "Miracula Sancti Demetrii" wydarzeń jest sporna. Aleksandyr Burmow datował je na ok. 640, Paul Lemerle na ok. 660 rok, zaś Franjo Barišić na ok. 675 rok.

</doc>
<doc id="3875102" url="https://pl.wikipedia.org/wiki?curid=3875102" title="Krzyż za Wybitną Służbę">
Krzyż za Wybitną Służbę



</doc>
<doc id="3875110" url="https://pl.wikipedia.org/wiki?curid=3875110" title="Curculionoidea">
Curculionoidea



</doc>
<doc id="3875111" url="https://pl.wikipedia.org/wiki?curid=3875111" title="Parośla">
Parośla



</doc>
<doc id="3875121" url="https://pl.wikipedia.org/wiki?curid=3875121" title="Puchar Polski w piłce siatkowej kobiet (2016/2017)">
Puchar Polski w piłce siatkowej kobiet (2016/2017)

Puchar Polski w piłce siatkowej kobiet 2016/2017 – 60. sezon rozgrywek o siatkarski Puchar Polski odbywający się od 1932 roku. 
System rozgrywek.
Rozgrywki składały się z sześciu rund wstępnych, ćwierćfinałów i turnieju finałowego. Drużyny, które grają w II lidze rozpoczynają od 1. rundy. Następnie w 3. rundzie do zwycięzców z 2. rundy dojdą drużyny z I ligi, następnie w 6. rundzie rozpoczną rozgrywki drużyny z OrlenLigi. Turniej rozgrywany jest systemem pucharowym - przegrana drużyna odpada. Gospodarzem w rundach wstępnych jest drużyna, która zajęła niższą pozycję w klasyfikacji końcowej lub z niższej ligi. Gospodarzami meczów pomiędzy drużynami OrlenLigi jest drużyna wyżej sklasyfikowana po pierwszej rundzie fazy zasadniczej sezonu 2016/2017.
Rozgrywki.
1. runda.
"Wisła Warszawa, Joker Mekro Energoremont Świecie ma wolny los"

</doc>
<doc id="3875122" url="https://pl.wikipedia.org/wiki?curid=3875122" title="Mistrzostwa Europy w Lekkoatletyce 2016 – rzut dyskiem mężczyzn">
Mistrzostwa Europy w Lekkoatletyce 2016 – rzut dyskiem mężczyzn

Rzut dyskiem mężczyzn – jedna z konkurencji technicznych rozgrywanych podczas lekkoatletycznych mistrzostw Europy na Stadionie Olimpijskim w Amsterdamie.
Rezultaty.
Kwalifikacje.
Awans: 64,00 m (Q) lub 12 najlepszych rezultatów (q)

</doc>
<doc id="3875124" url="https://pl.wikipedia.org/wiki?curid=3875124" title="Badnjevac (okręg szumadijski)">
Badnjevac (okręg szumadijski)

Badnjevac (cyr. Бадњевац) – wieś w Serbii, w okręgu szumadijskim, w gminie Batočina. W 2011 roku liczyła 1084 mieszkańców.

</doc>
<doc id="3875130" url="https://pl.wikipedia.org/wiki?curid=3875130" title="Trzciniec (województwo wielkopolskie)">
Trzciniec (województwo wielkopolskie)

Trzciniec – osada w Polsce położona w województwie wielkopolskim, w powiecie konińskim, w gminie Wierzbinek.
Miejscowość formalnie ustanowiono 1 stycznia 2017 roku. Wcześniej miejscowość była nieoficjalną częścią wsi Helenowo
Zobacz też: Trzciniec

</doc>
<doc id="3875131" url="https://pl.wikipedia.org/wiki?curid=3875131" title="Tadeusz Jeziorowski">
Tadeusz Jeziorowski



</doc>
<doc id="3875135" url="https://pl.wikipedia.org/wiki?curid=3875135" title="Mokry Las (osada w województwie kujawsko-pomorskim)">
Mokry Las (osada w województwie kujawsko-pomorskim)



</doc>
<doc id="3875136" url="https://pl.wikipedia.org/wiki?curid=3875136" title="Vero Charles Driffield">
Vero Charles Driffield

Vero Charles Driffield (ur. 1848, zm. 1915) – angielski chemik i fotograf. Wspólnie z F. Hurterem stworzył podstawy sensytometrii oraz skalę pomiaru światłoczułości.

</doc>
<doc id="3875141" url="https://pl.wikipedia.org/wiki?curid=3875141" title="Mokrylas">
Mokrylas

2 miejscowości w Polsce:

</doc>
<doc id="3875144" url="https://pl.wikipedia.org/wiki?curid=3875144" title="Mokry Las (wieś w województwie kujawsko-pomorskim)">
Mokry Las (wieś w województwie kujawsko-pomorskim)



</doc>
<doc id="3875145" url="https://pl.wikipedia.org/wiki?curid=3875145" title="Tylovice">
Tylovice

Tylovice – dawniej samodzielna wieś, obecnie w granicach miasta Rožnov pod Radhoštěm w powiecie Vsetín w Czechach.
Historia.
Pierwszy raz wzmiankowane w 1502 jako osada, położona na południowy wschód od Rožnova pod Radhoštěm, rozwijały się w ścisłym związku z tym miastem. W roku 1960 zostały połączone z sąsiednią wsią Hážovice w nowy organizm – wieś o nazwie Rysová. Dwadzieścia lat później, w 1980, ta nowa wieś została włączona w granice Rožnova pod Radhoštěm. Obecnie Tylovice funkcjonują jako dzielnica tego miasta i jednostka katastralna o powierzchni 573,17 ha.

</doc>
<doc id="3875148" url="https://pl.wikipedia.org/wiki?curid=3875148" title="Nowa Wieś (gmina Ciechocin)">
Nowa Wieś (gmina Ciechocin)



</doc>
<doc id="3875153" url="https://pl.wikipedia.org/wiki?curid=3875153" title="Nowa Wieś (gmina Golub-Dobrzyń)">
Nowa Wieś (gmina Golub-Dobrzyń)



</doc>
<doc id="3875154" url="https://pl.wikipedia.org/wiki?curid=3875154" title="Jonathon Lillis">
Jonathon Lillis

Jonathon Lillis (ur. 20 sierpnia 1994 w Rochester) – amerykański narciarz dowolny, specjalizujący się w skokach akrobatycznych. W 2012 roku wystartował na mistrzostwach świata juniorów w Chiesa in Valmalenco, gdzie zdobył srebrny medal. Rok później wystąpił na mistrzostwach świata w Voss, zajmując 24. miejsce. Podczas rozgrywanych dwa lata później mistrzostw świata w Kreischbergu był siódmy. W zawodach Puchar Świata zadebiutował 16 stycznia 2011 w Mont Gabriel, zajmując 35. miejsce. Pierwsze pucharowe punkty wywalczył pięć dni później w Lake Placid, plasując się na 27. pozycji. Na podium zawodów tego cyklu po raz pierwszy stanął 13 lutego 2016 roku w Moskwie, gdzie był drugi. W zawodach tych rozdzielił swego rodaka - Maca Bohonnona i Rosjanina Ilję Burowa. Podczas mistrzostw świata w Sierra Nevada w 2017 roku zdobył złoty medal, pokonując obrońcę tytułu, Chińczyka Qi Guangpu i Davida Morrisa z Australii. W 2018 roku wystąpił na igrzyskach olimpijskich w Pjongczangu, zajmując ósmą lokatę.

</doc>
<doc id="3875158" url="https://pl.wikipedia.org/wiki?curid=3875158" title="Historia OS X">
Historia OS X



</doc>
<doc id="3875160" url="https://pl.wikipedia.org/wiki?curid=3875160" title="Christopher Lillis">
Christopher Lillis

Christopher Lillis (ur. 4 października 1998 w Rochester) – amerykański narciarz dowolny, specjalizujący się w skokach akrobatycznych, mistrz olimpijski. 
W 2015 roku wystartował na mistrzostwach świata juniorów w Chiesa in Valmalenco, zajmując szóste miejsce. Podczas rozgrywanych rok później mistrzostw świata juniorów w Chiesa in Valmalenco był piąty. W zawodach Puchar Świata zadebiutował 4 lutego 2016 w Deer Valley, zajmując 9. miejsce. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 20 lutego 2016 roku w Mińsku, gdzie zwyciężył w skokach akrobatycznych. W zawodach tych wyprzedził Maksima Huscika z Białorusi i Rosjanina Ilję Burowa. W 2019 roku, na mistrzostwach świata w Deer Valley zajął 7. pozycję. Dwa lata później zdobył srebrny medal indywidualnie oraz brązowy w drużynie podczas mistrzostw świata w Ałmaty.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="3875169" url="https://pl.wikipedia.org/wiki?curid=3875169" title="Plympton (Massachusetts)">
Plympton (Massachusetts)

Plympton – miasto w Stanach Zjednoczonych, w stanie Massachusetts, w hrabstwie Plymouth.

</doc>
<doc id="3875170" url="https://pl.wikipedia.org/wiki?curid=3875170" title="Aleksandr Drużynin">
Aleksandr Drużynin

Aleksandr Wasiljewicz Drużynin (ur. 1824, zm. 1864) – rosyjski pisarz, krytyk literacki i tłumacz. Pisał eseje i opowieści ("Polinka Saks", "Lola Montes"), a także dokonywał przekładów literatury angielskiej na język rosyjski. Postulował pełną autonomię sztuki i był zwolennikiem ziemiańskiego epikureizmu. Występował przeciw poglądom na sztukę Wissariona Bielińskiego oraz teorii estetycznej Nikołaja Czernyszewskiego. 

</doc>
<doc id="3875172" url="https://pl.wikipedia.org/wiki?curid=3875172" title="Borek (wieś w powiecie radziejowskim)">
Borek (wieś w powiecie radziejowskim)



</doc>
<doc id="3875174" url="https://pl.wikipedia.org/wiki?curid=3875174" title="Pakosław Kazimierz Lanckoroński">
Pakosław Kazimierz Lanckoroński

Pakosław Kazimierz Lanckoroński z Brzezia herbu Zadora (ur. ok. 1623, zm. 30 czerwca 1702) – podstoli krakowski od 1672 roku (zrezygnował przed 12 października 1681 roku), kanonik krakowski w 1690 roku, proboszcz oświęcimski w 1682 roku, poseł na sejmy, rotmistrz wojska powiatowego województwa krakowskiego w 1672 roku.
Życiorys.
Był synem Samuela Lanckorońskiego i Zofii Firlej (zm.1645) herbu Lewart, bratem Wespazjana, Zbigniewa, Stanisława. 
W 1639 studiował w Akademii Krakowskiej. W służył w chorągwi husarskiej hetmana polnego Stanisława Lanckorońskiego, a w bitwie z Kozakami pod Bracławiem w 1651 uratował hetmanowi życie. Potem pełnił różne funkcje, głównie w województwie krakowskim. W r. 1655 był marszałkiem powiatu proszowickiego. Wchodził w skład delegacji województwa krakowskiego, która pertraktowała ze Szwedami o poddanie Krakowa.
W 1658 był dworzaninem królewskim, w latach 1658–1659 i 1661 deputatem do sądów podatkowych, posłem sejmikowym do wojska w latach 1662 i 1666. Wziął udział w rokoszu Lubomirskiego. Był rotmistrzem pospolitego ruszenia powiatu księskiego w latach 1666, 1668 i 1670, posłem województwa krakowskiego na sejmy w 1667, 1672, 1673 i 1676. Poseł sejmiku proszowickiego na sejm 1677 roku. Był sędzią kapturowym w 1668, elektorem Michała Korybuta Wiśniowieckiego i Jana III Sobieskiego, marszałkiem sejmiku krakowskiego w 1676, deputatem na Trybunał Koronny w 1673 i 1678. W 1672 został podstolim krakowskim. W r. 1665 sejmik ten zwolnił miasteczko Lanckorońskiego Włodzisław od podatków na 6 lat, w 1671 na kolejne 2 lata, a w 1676 na następne 12 lat. 
Żonaty od 1655 z Anną Dembińską (zm. 1681) podkomorzanka krakowską ojciec dwóch synów Franciszka i Samuela, po śmierci żony został księdzem. W r. 1682 był proboszczem oświęcimskim, w 1690 kanonikiem krakowskim i deputatem kapituły do Trybunału Koronnego W latach 1691–1699 był kustoszem skarbu koronnego i długo wzbraniał się przed wydaniem klejnotów do koronacji Augusta II Mocnego. Jako kanonik krakowski dzierżawił klucz sławkowski, którego zrzekł się przed śmiercią w 1702.

</doc>
<doc id="3875175" url="https://pl.wikipedia.org/wiki?curid=3875175" title="Borek (kolonia w powiecie radziejowskim)">
Borek (kolonia w powiecie radziejowskim)



</doc>
<doc id="3875178" url="https://pl.wikipedia.org/wiki?curid=3875178" title="Dustin Byfuglien">
Dustin Byfuglien

Dustin Byfuglien (ur. 27 marca 1985 w Minneapolis) – amerykański zawodowy hokeista na lodzie. Drugi kapitan w drużynie Winnipeg Jets z National Hockey League. Wydraftowany przez Chicago Blackhawks jako obrońca, w trakcie swojej kariery grał również na pozycji napastnika.
Młodość.
Dustin Byfuglien urodził się w Minneapolis jako syn Cheryl Byfuglien i Ricka Spencera. Jego matka jest pochodzenia norweskiego a ojciec jest Afroamerykaninem. Cheryl przeniosła się razem z Dustinem, gdy ten był jeszcze niemowlęciem, do swojego rodzinnego Roseau by być bliżej rodziny, natomiast Rick został w Minneapolis by kontynuować studia. Rodzice Dustina nigdy się nie pobrali. Dustin nie przykładał się do nauki, przez co nie spełniał warunków by grać w lokalnym Roseau Rams występującym w lidze akademickiej. W 2001 roku opuścił Roseau i przeniósł się do Chicago by grać dla występujących na poziomie "AAA" (najwyższy poziom "minor") Chicago Mission.
Kariera.
Na poziomie młodzieżowym ("major junior") Dustin Byfuglien występował w Brandon Wheat Kings oraz Prince George Cougars z Western Hockey League. w 2003 roku został wybrany w drafcie przez Chicago Blackhawks. Pierwsze dwa sezony rozgrywał zarówno w zespole z Chicago jak i w filii tej drużyny występującej w American Hockey League – Norfolk Admirals. W trzecim sezonie występował w nowej filii Chicago Blackhawks, Rockford IceHogs. 3 listopada 2007 został powołany do kadry Blackhawks i już nie wrócił do drużyny z AHL. Pierwotnie jako obrońca, w sezonie 2007–08 został przeniesiony na pozycję prawoskrzydłowego by dać zespołowi siłę fizyczną w tercji drużyny przeciwnej. Byfuglien był ważną postacią Chicago Blackhawks w ich zwycięskim sezonie 2009–10, kiedy to w play-offach zdobył 11 bramek i 5 asyst, w tym 3 bramki w finałach.
24 czerwca 2010 Dustina Byfugliena oddano do Atlanta Thrashers. W nowym zespole został przesunięty ponownie na pozycję obrońcy. Po kilku miesiącach został drugim kapitanem zespołu; został również wybrany do swojego pierwszego meczu gwiazd. 15 lutego 2011 Byfuglien przedłużył kontrakt z drużyną z Atlanty o kolejne 5 lat, gwarantujący mu w tym okresie 26 mln dolarów. W 2011 roku drużyna z Atlanty przeniosła się do Winnipeg. W 2016 roku ponownie złożył podpis pod kontraktem przedłużającym jego występy w drużynie z Winnipeg o kolejne 5 lat. Nowa umowa gwarantuje mu zarobki na poziomie 7,6 mln dolarów za sezon.

</doc>
<doc id="3875179" url="https://pl.wikipedia.org/wiki?curid=3875179" title="2017 w literaturze">
2017 w literaturze



</doc>
<doc id="3875183" url="https://pl.wikipedia.org/wiki?curid=3875183" title="Plympton-Wyoming (Ontario)">
Plympton-Wyoming (Ontario)



</doc>
<doc id="3875184" url="https://pl.wikipedia.org/wiki?curid=3875184" title="Żabiniec (województwo kujawsko-pomorskie)">
Żabiniec (województwo kujawsko-pomorskie)



</doc>
<doc id="3875186" url="https://pl.wikipedia.org/wiki?curid=3875186" title="Kłótno (wieś w województwie kujawsko-pomorskim)">
Kłótno (wieś w województwie kujawsko-pomorskim)



</doc>
<doc id="3875187" url="https://pl.wikipedia.org/wiki?curid=3875187" title="Kłótno (osada leśna w województwie kujawsko-pomorskim)">
Kłótno (osada leśna w województwie kujawsko-pomorskim)



</doc>
<doc id="3875193" url="https://pl.wikipedia.org/wiki?curid=3875193" title="Heckfield Green">
Heckfield Green

Heckfield Green – osada w Anglii, w Suffolk. Leży 4,4 km od miasta Eye, 31,1 km od miasta Ipswich i 128 km od Londynu. W 2015 miejscowość liczyła 584 mieszkańców.

</doc>
<doc id="3875195" url="https://pl.wikipedia.org/wiki?curid=3875195" title="Mieczysław Kwaśniewicz">
Mieczysław Kwaśniewicz

Mieczysław Kwaśniewicz (ur. 26 marca 1901 w Grodzisku Dolnym) – polski inżynier.
Życiorys.
Urodził się 26 marca 1901 w Grodzisku Dolnym. Był synem Józefa (kierownik szkoły ludowej) i bratem Kazimierza (ur. 1899, oficer Wojska Polskiego).
Kształcił się w Państwowym Gimnazjum Męskim w Sanoku. W trakcie nauki szkolnej zaangażował się w działalność sanockiego harcerstwa. Od początku nauki gimnazjalnej w 1912 należał do I Drużyny Skautów im. hetmana Stanisława Żółkiewskiego w Sanoku – zawołania "ex ossibus ultor" (podobnie jak brat Kazimierz). W 1918 w Zagórzu wraz z innymi sanockimi harcerzami brał udział w odbiciu z transportu do Máramarossziget internowanych legionistów polskich, którzy następnie byli ukrywani w Sanoku. Podczas wojny polsko-ukraińskiej pełniąc funkcję drużynowego I Sanockiej Drużyny z uwagi na nieprzychylny stosunek ludności ukraińskiej prowadził służbę wartowniczą przy magazynach wojskowych w podsanockich Olchowcach w czasie kilkudziesięciu godziny. 8 czerwca 1920 zdał z odznaczeniem egzamin dojrzałości w sanockim gimnazjum (w jego klasie byli Walerian Bętkowski, Bolesław Briks, Józef Władyka).
Został absolwentem Akademii Górniczej Krakowie. Ukończył studia z tytułami magistra oraz inżyniera górnictwa. Na początku lat 30. był zastępcą kierownika kopalni Biały Szarlej w Brzezinach Śląskich. Wówczas był członkiem koła katowickiego Stowarzyszenia Polskich Inżynierów Górniczych i Hutniczych, oddziału Polskiego Stowarzyszenia Inżynierów i Techników Województwa Śląskiego w Królewskie Hucie. W 1938 pracował w kopalni „Orzeł Biały” i udzielał się nadal w działalności harcerskiej.
Pod koniec lat 50. zamieszkiwał przy ulicy Rybnickiej 3 w Katowicach. Pełnił stanowisko dyrektora przedsiębiorstwa materiałów podsadkowych w Katowicach. Był twórcą wynalazku pod nazwą "taśmowe urządzenie załadowcze", zgłoszonego w grudniu 1964 i opatentowanego we wrześniu 1967 przez Urząd Patentowy PRL (właścicielem patentu zostały Biura Projektów Przemysłu Węglowego Przedsiębiorstwo Państwowe).
W publikacji pt. "Księga pamiątkowa Gimnazjum Męskiego w Sanoku 1888–1958" ukazały się jego wspomnienia zatytułowane "Harcerze sanoccy (1912–1918). (Ze wspomnień inż. Mieczysława Kwaśniewicza)". Jego żoną została Maria.

</doc>
<doc id="3875196" url="https://pl.wikipedia.org/wiki?curid=3875196" title="Pustki Śmiłowskie">
Pustki Śmiłowskie



</doc>
<doc id="3875197" url="https://pl.wikipedia.org/wiki?curid=3875197" title="Stare Nakonowo">
Stare Nakonowo



</doc>
<doc id="3875200" url="https://pl.wikipedia.org/wiki?curid=3875200" title="Wyścig Pokoju 1982">
Wyścig Pokoju 1982

XXXV Wyścig Pokoju – odbył się na trasie Praga – Warszawa – Berlin w dniach 9-23 maja 1982 roku. Do 12-etapowego wyścigu (plus prolog), którego trasa wynosiła 1946,5 km, wystartowało 94 zawodników z 16 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie oraz prologu.
Klasyfikacje dodatkowe.
Górska.
Koszulka zielona.
O kolejności decyduje suma punktów zgromadzonych na górskich premiach pierwszej i drugiej kategorii.
Najaktywniejszych.
Koszulka fioletowa.
O kolejności decyduje suma punktów zgromadzonych na lotnych i górskich premiach.
Najwszechstronniejszych.
Koszulka różowa.
O kolejności decyduje suma punktów zgromadzonych na metach etapów oraz na lotnych i górskich premiach.
Punktowa.
Koszulka biała.
O kolejności decyduje suma punktów zgromadzonych na metach etapów i prologu.

</doc>
<doc id="3875201" url="https://pl.wikipedia.org/wiki?curid=3875201" title="Clarence Dutton">
Clarence Dutton

Clarence Edward Dutton (ur. 1841, zm. 1912) – amerykański geolog. Ugruntował on pojęcie izostazji, uważając ją za przyczynę ruchów górotwórczych. Dokonał opracowania historii geologicznej Wielkiego Kanionu Kolorado. 

</doc>
<doc id="3875211" url="https://pl.wikipedia.org/wiki?curid=3875211" title="Chmielowice (dzielnica Opola)">
Chmielowice (dzielnica Opola)



</doc>
<doc id="3875218" url="https://pl.wikipedia.org/wiki?curid=3875218" title="Antonina Machczyńska">
Antonina Machczyńska

Antonina Machczyńska (ur. 19 lutego 1837 w Płocku, zm. 9 maja 1919 w Krakowie) – polska nauczycielka i działaczka oświatowa, publicystka.
Życiorys.
Jej ojciec, Marceli Apolinary Machczyński był radcą stanu, sędzią i właścicielem ziemskim. Antonina początkowo uczyła się w domu, później wyjechała do Warszawy, na pensji E. Guérin. Jednym z nauczycieli był tam Stanisław Jachowicz, który wywarł duży wpływ na A. Machczyńską.
W latach 1860–1866 mieszkała u Czartoryskich w Paryżu. W tym czasie była nauczycielką w prowadzonym przez Hotel Lambert Instytucie dla Panien Polskich. Poznawała też francuski system edukacji dziewcząt i kobiet.
Po pobycie w Paryżu przeniosła się do Lwowa i rozpoczęła starania o utworzenie w Galicji żeńskich seminariów nauczycielskich. Publikowała na ten temat artykuły i zabiegała u władz oświatowych. Kiedy żeńskie seminarium nauczycielskie zostało otwarte (1871) została w nim starszą nauczycielką i pełniła tę funkcję do 1900. W 1874, po zdaniu egzaminu uzyskała patent nauczycielki szkół wydziałowych.
Działalność społeczna.
Oprócz prowadzenia nauczania, działała na niwie społecznej, przekonując o konieczności rozwijania żeńskiej edukacji. Należała między innymi do Towarzystwa Oszczędności Straży Pożarnych, Towarzystwa Pracy Kobiet, Towarzystwa Oszczędności Kobiet, Związku Koleżeńskiego Byłych Seminarzystek i Nauczycielek (gdzie była przewodniczącą. Gdy w 1903 Związek Koleżeński Byłych Seminarzystek i Nauczycielek połączono ze Stowarzyszeniem Nauczycielek w Związek Nauczycielek, została jego przewodniczącą do 1909), Towarzystwa Opieki Obywatelskiej nad Internatem, Zjednoczenia Polskich Chrześcijańskich Towarzystw Kobiecych. W 1885 była organizatorką zbiórki funduszy na pomnik nagrobny Marii Bartusówny.
Po wybuchu I wojny światowej mieszkała przez jakiś czas w Wiedniu, a w 1915 osiadła w Krakowie. Tam zaangażował się w utworzenie Bursy Przemysłowej Panien Polskich Miasta Krakowa dla Dziewcząt Sierot po Poległych Rodakach i Ofiarach Wojny.
Twórczość.
Pierwszymi jej publikacjami były wiersze, które ukazały się w 1854 w czasopismach warszawskich. W 1856 wydała pracę „Szkółka wiejska”, którą przychylnie ocenili Joachim Lelewel i Aleksander Jełowicki. Inne jej dzieła to zbiory opowiadań „Powieści dla młodocianego wieku” (1868), „Opowiadania dla ludu” (Lw. 1883) i „Pobudka. Opowiadania dla dorastającej młodzieży” (1909). Pisała też na temat oświaty kobiet, a do ważniejszych należą: „Młoda nauczycielka” (1863), „Rzut oka na literaturę pedagogiczną i ludową niewieściego pióra w Polsce” (1894), „O życiu, pismach i wpływie Klementyny z Tańskich Hoffmanowej” (1899) oraz „Kobieta polska. Szkic historyczny” (1912). Publikowała też często w „Bibliotece Warszawskiej”, „Czytelni Niedzielnej”, „Kobiecie Polskiej”, „Kronice Warszawskiej”, „Muzeum”, „Przyjacielu Dzieci”, „Szkole”, „Tygodniku Mód”, a także innych czasopismach.
Braćmi Antoniny byli Konrad Machczyński oraz Edward Machczyński.

</doc>
<doc id="3875219" url="https://pl.wikipedia.org/wiki?curid=3875219" title="Julian King">
Julian King

Julian King (ur. 22 sierpnia 1964 w Sutton Coldfield) – brytyjski dyplomata, ambasador w Irlandii i Francji, od 2016 do 2019 członek Komisji Europejskiej.
Życiorys.
Absolwent filozofii i teologii na St Peter’s College w Oksfordzie. Kształcił się następnie we francuskiej École nationale d’administration.
W 1985 dołączył do Foreign and Commonwealth Office, od tego czasu pracując na różnych stanowiskach w brytyjskiej dyplomacji. W latach 2008–2009 był dyrektorem gabinetu brytyjskiego komisarza europejskiego. Następnie do 2011 pełnił funkcję ambasadora Wielkiej Brytanii w Irlandii. Od 2011 do 2014 zajmował stanowisko dyrektora generalnego Northern Ireland Office, rządowego departamentu do spraw Irlandii Północnej. Następnie został jednym z dyrektorów generalnych w FCO, a w lutym 2016 ambasadorem Wielkiej Brytanii we Francji.
W lipcu 2016 został ogłoszony kandydatem na członka Komisji Europejskiej w miejsce Jonathana Hilla, który zrezygnował po referendum w sprawie brexitu. W sierpniu Jean-Claude Juncker zdecydował o powierzeniu mu stanowiska komisarza ds. unii bezpieczeństwa; Julian King rozpoczął urzędowanie we wrześniu 2016. Zakończył urzędowanie wraz z całą KE w 2019.

</doc>
<doc id="3875221" url="https://pl.wikipedia.org/wiki?curid=3875221" title="Wrzoski (województwo opolskie)">
Wrzoski (województwo opolskie)



</doc>
<doc id="3875223" url="https://pl.wikipedia.org/wiki?curid=3875223" title="Żerkowice (województwo opolskie)">
Żerkowice (województwo opolskie)



</doc>
<doc id="3875225" url="https://pl.wikipedia.org/wiki?curid=3875225" title="Kuzawka (gmina Sławatycze)">
Kuzawka (gmina Sławatycze)



</doc>
<doc id="3875227" url="https://pl.wikipedia.org/wiki?curid=3875227" title="Kazimierz Kwaśniewicz">
Kazimierz Kwaśniewicz

Kazimierz Maria Kwaśniewicz (ur. 14 maja 1899 w Grodzisku Dolnym, zm. 28 września 1979 we Wrocławiu) – major artylerii Wojska Polskiego.
Życiorys.
Kazimierz Maria Kwaśniewicz urodził się 14 maja 1899 w Grodzisku Dolnym. Był synem Józefa (kierownik szkoły ludowej) i i Mieczysława (ur. 1899, harcerz, inżynier). 
3 marca 1917 zdał egzamin dojrzałości w C. K. Gimnazjum w Sanoku (w jego klasie byli Mieczysław Dukiet, Stanisław Ochęduszko, Władysław Szepieniec). W trakcie nauki szkolnej zaangażował się w działalność sanockiego harcerstwa. Od początku nauki gimnazjalnej w 1912 należał do I Drużyny Skautów im. hetmana Stanisława Żółkiewskiego w Sanoku – zawołania "ex ossibus ultor". Jako gimnazjalista podczas I wojny światowej przemawiał 12 listopada 1916 w gmachu sanockiego „Sokoła” podczas uroczystości z okazji ogłoszenia Aktu 5 listopada.
Po zakończeniu odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika administracji, dział gospodarczy, ze starszeństwem z dniem 1 czerwca 1919. W 1923 był oficerem Okręgowego Zakładu Gospodarczego nr VIII w Toruniu. Następnie przeniesiony do korpusu artylerii i zweryfikowany w stopniu porucznika artylerii ze starszeństwem z dniem 1 czerwca 1919. W 1924, 1928 był oficerem 6 pułku artylerii polowej w Krakowie. Został awansowany do stopnia kapitana artylerii ze starszeństwem z dniem 1 stycznia 1927. W 1932 był oficerem w kadrze Dowództwa Okręgu Korpusu Nr VII w Poznaniu. Na stopień majora został mianowany ze starszeństwem z 1 stycznia 1936 i 27. lokatą w korpusie oficerów artylerii. Przed 1939 był kwatermistrzem i II zastępcą dowódcy 28 pułku artylerii lekkiej w Zajezierzu. Po wybuchu II wojny światowej w trakcie kampanii wrześniowej pełnił funkcję dowódcy oddziału nadwyżek tej jednostki.
W drugiej połowie lat 40. był podejrzewany popełnienie przestępstwa "przechowywania dokumentów stanowiących tajemnicę wojskową oraz przynależność do nielegalnej organizacji WRN". Zmarł 28 września 1979 i został pochowany na Cmentarzu Świętej Rodziny we Wrocławiu (sektor 7-24-9).

</doc>
<doc id="3875231" url="https://pl.wikipedia.org/wiki?curid=3875231" title="Serrano">
Serrano



</doc>
<doc id="3875234" url="https://pl.wikipedia.org/wiki?curid=3875234" title="Żarzyn">
Żarzyn



</doc>
<doc id="3875235" url="https://pl.wikipedia.org/wiki?curid=3875235" title="Rudawka Jaśliska (powiat krośnieński)">
Rudawka Jaśliska (powiat krośnieński)



</doc>
<doc id="3875240" url="https://pl.wikipedia.org/wiki?curid=3875240" title="Phillis Wheatley">
Phillis Wheatley

Phillis Wheatley (ur. ok. 1753, zm. 1784) – amerykańska poetka, z pochodzenia Afrykanka. Była pierwszą afroamerykańską autorką, która zdobyła uznanie w Stanach Zjednoczonych. 
Życiorys.
W wieku siedmiu lat została porwana z terenu Senegalu lub Gambii i sprzedana w niewolę do Ameryki. Ponieważ była ciężko chora, handlarz chciał się jej prędko pozbyć. Dziewczynkę wzięła Susanna Wheatley. Wychowywała się w domu jej i jej męża Johna Wheatleya i otrzymała jego nazwisko. Jakkolwiek państwo Wheatleyowi wykorzystywali ją do prac domowych, zadbali o jej edukację, zwłaszcza w zakresie umiejętności czytania i pisania, co zadecydowało o jej karierze literackiej. Phyllis jeszcze jako dziecko nauczyła się nie tylko angielskiego, ale po części również greki i łaciny. Zaznajomiła się z Biblią i dziełami klasyków.
Pierwszy wiersz, "To the University of Cambridge" napisała w wieku czternastu lat. Jej pierwszym opublikowanym utworem był wiersz "On the Death of the Rev. Mr. George Whitefield" (1770). 18 sierpnia Phyllis została ochrzczona w kościele Old South Meeting House, co było wydarzeniem wyjątkowym, bo niewolnikom odmawiano posługi duchownej w kościołach. W 1772 bostońskie wydawnictwa odmówiły publikacji tomiku poetki ze względów rasowych. John Wheatley wysłał manuskrypt do Wielkiej Brytanii, do wydawcy Archibald Bella, który zaprezentował go Selinie Hastings, hrabinie Huntingdon. Wobec słabego zdrowia Phyllis, lekarz rodzinny zalecił jej wyjazd do Anglii wraz z Nathanielem, synem Wheatleyów. Kiedy w 1773 roku w Anglii ukazał się zbiór wierszy poetki zatytułowany "Poems on Various Subjects, Religious and Moral" (1773), stała się ona atrakcją towarzyską. W 1774, po śmierci żony, John Wheatley oficjalnie wyzwolił Phyllis. W 1778 Phyllis wyszła za mąż za Johna Petersa. Urodziła troje dzieci. Dwoje z nich zmarło jeszcze za jej życia. Trzecie przeżyło ją bardzo krótko. Phillis Wheatley zmarła w Bostonie 5 grudnia 1784.

</doc>
<doc id="3875241" url="https://pl.wikipedia.org/wiki?curid=3875241" title="Łaski (powiat świebodziński)">
Łaski (powiat świebodziński)



</doc>
<doc id="3875242" url="https://pl.wikipedia.org/wiki?curid=3875242" title="Cmentarz przycerkiewny w Babicach">
Cmentarz przycerkiewny w Babicach

Cmentarz przycerkiewny w Babicach – nekropolia prawosławna, unicka i ponownie prawosławna przy dawnej cerkwi w Babicach.
Historia i opis.
Cerkiew prawosławna w Babicach pierwszy raz wzmiankowana jest w 1564, zaś ok. 1684 przeszła ona do Kościoła unickiego. W 1842 miejscowa parafia ponownie przyjęła prawosławie. Zmarłych grzebano przy świątyni od początku jej istnienia. Dopiero ok. 1825 zrezygnowano z pochówków przy cerkwi i wytyczono nową nekropolię poza zabudową wsi. W czasie wiosennych powodzi, intensywnych deszczów lub wylewów rzeki dojazd do cmentarza był jednak niemożliwy i niektórych zmarłych chowano na terenie cerkiewnym. Dopiero w II połowie XIX w. pochówki w sąsiedztwie cerkwi miały miejsce tylko w wyjątkowych wypadkach.
Na terenie nekropolii, zajmującej powierzchnię 0,2 ha, zachowały się dwa nagrobki. Inskrypcje na nich są nieczytelne, jednak na podstawie dawnych opisów cerkwi można przyjąć, że są to pomniki unickie powstałe przed 1839. Pierwszy z nich to obelisk na prostopadłościennym postumencie; oba elementy nagrobka oddziela od siebie płyta stylizowana na koronę. Drugi nagrobek ma postać prostopadłościennego postumentu zwieńczonego krzyżem.

</doc>
<doc id="3875244" url="https://pl.wikipedia.org/wiki?curid=3875244" title="Lucjan Wrotnowski">
Lucjan Wrotnowski

Lucjan Wrotnowski (ur. w 1847 lub 1850, zm. w 1902) – polski redaktor, adwokat, kolekcjoner dzieł sztuki i działacz społeczny.
Prawo studiował w Paryżu, jednak praktykował jako adwokat w Warszawie. Wiceprezes Towarzystwa Zachęty Sztuk Pięknych (w okresie 1884-1892, czasem podaje się, że był prezesem), wydawca i redaktor warszawskiego Słowa, którego redaktorem naczelnym został w 1888, a właścicielem od 1899 r.. W latach 1893-1895 był dyrektorem Muzeum Przemysłu i Rolnictwa w Warszawie. Na przełomie lat 80/90. XIX w. był członkiem korespondentem Société Française des Amis des Arts.
W 1868 r. opublikował "O potrzebie kodexu międzynarodowego dla stosunków prywatnych". Gebethner i Wolff, Warszawa, stron 61.
Ku czci Wrotnowskiego wybito pamiątkowy medal w 1891 r. wykonany przez Ludwika Pyrowicza.

</doc>
<doc id="3875248" url="https://pl.wikipedia.org/wiki?curid=3875248" title="Kazimierz Bąkiewicz">
Kazimierz Bąkiewicz

Kazimierz Bąkiewicz – polski lekkoatleta, miotacz.
Brązowy medalista mistrzostw Polski w rzucie granatem (1951), z wynikiem 70,81.

</doc>
<doc id="3875250" url="https://pl.wikipedia.org/wiki?curid=3875250" title="Ukrzyżowanie (obraz Lucasa Cranacha starszego, 1503)">
Ukrzyżowanie (obraz Lucasa Cranacha starszego, 1503)

Ukrzyżowanie lub Ukrzyżowanie ze Schleissheim, Opłakiwanie Chrystusa. Chrystus na krzyżu – obraz niemieckiego malarza Lucasa Cranacha starszego, znajdujący się w zbiorach Starej Pinakoteki w Monachium.
Druga nazwa obrazu pochodzi od znajdującego się niedaleko Monachium pałacu Schleißheim, gdzie był przechowywany przed rokiem 1909, zanim trafił do kolekcji monachijskiego muzeum.
Opis obrazu.
Jest to jeden z najwcześniejszych obrazów Cranacha. Datowany na 1503 rok, prawdopodobnie powstały podczas lub krótko po pobycie malarza w Wiedniu, zanim został nadwornym malarzem elektora saskiego Fryderyka Mądrego. Jeszcze na początku XX wieku autorstwo obrazu przypisywano Matthiasowi Grünewaldowi lub Wolfowi Huberowi.
Innowacyjność kompozycji.
Kompozycja obrazu różni się od tradycyjnego ujęcia tematu; prawdopodobnie jest wynikiem eksperymentów artysty z perspektywą. Inspiracja dla Cranacha mogły być drzeworyty Albrechta Dürera, m.in.: "Siedem Boleści Marii", wykonany dla Norymbergi. Krzyże umieszczone są ukośnie, a konający Chrystus przesunięty został na prawą stronę (w dotychczasowej ikonografii stanowił centralną część obrazów), robiąc miejsce cierpiącej Marii, matce Jezusa i św. Janowi. Wzrok Marii skierowany w stronę twarzy Jej syna, nadał narracji scenie, dzięki czemu widz automatycznie przenosi wzrok z cierpiącej twarzy Marii na konającego Chrystusa. Poprzez to przesunięcie Cranach wzbogacił kompozycję o większy stopień realizmu. Jak napisał niemiecki historyk Wolfgang Hütt: "W obrazie wyczuwa się uduchowienie, które wymaga spokoju, a ów spokój płynie z krajobrazu". Werner Shade uzupełnia: "Dostojna godność głównych postaci wywołuje reminiscencje ludowych pieśni wielkopostnych. Smukłe kształty Jana pozwalają domyślać się pokrewieństwa z malarstwem północnowłoskim".
Ukrzyżowanie ze Schleissheim jest przykładem wczesnego stylu szkoły naddunajskiej i jej panteizmu. Można w nim odnaleźć elementy późnogotyckiego realizmu frankońskiego oraz starobawarskich malarzy. W porównaniu do wersji wcześniejszej Cranach zmniejszył liczbę postaci do pięciu, czym osiągnął "większą kondensację przeżyć i tym samym większą wyrazistość stanów psychicznych"
Inne wersje.
Dwa lata wcześniej Cranach namalował swoje pierwsze dzieło, również tematycznie związane z Pasją, znane pod tym samym tytułem: "Ukrzyżowanie" (Muzeum Historii Sztuki w Wiedniu). W oeuvre Cranacha znajduje się kilka innych różniących się kompozycyjnie wersji "Ukrzyżowania Chrystusa", m.in. dwie inne jeszcze wersje posiada Muzeum Historii Sztuki w Wiedniu: "Ukrzyżowanie" z Marią Magdaleną, "Ukrzyżowanie" z kardynałem Albrechtem von Brandenburgiem. Inne wersje Ukrzyżowania znajdują się w kolekcjach: w Art Institute of Chicago z 1538 roku, w duńskim Państwowym Muzeum Sztuki, w National Gallery of Art (1536) i w Państwowym Muzeum Sztuk Pięknych w Buenos Aires.
Proweniencja.
W 1804 roku obraz został przeniesiony z klasztoru z południowych Niemczech po jego sekularyzacji, do zbiorów Starej Pinakoteki.

</doc>
<doc id="3875251" url="https://pl.wikipedia.org/wiki?curid=3875251" title="Rudawka Jaśliska (powiat sanocki)">
Rudawka Jaśliska (powiat sanocki)



</doc>
