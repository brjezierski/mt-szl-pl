<doc id="3880470" url="https://pl.wikipedia.org/wiki?curid=3880470" title="Dino Pita">
Dino Pita

Dino Pita (ur. 20 września 1988 w Fočy) – bośniacki koszykarz, występujący na pozycji rzucającego obrońcy, posiadający także szwedzkie obywatelstwo, obecnie zawodnik Södertälje.
4 stycznia 2017 został zawodnikiem Miasta Szkła Krosna.

</doc>
<doc id="3880477" url="https://pl.wikipedia.org/wiki?curid=3880477" title="Anglikańskie sanktuarium maryjne w Willesden">
Anglikańskie sanktuarium maryjne w Willesden

Anglikańskie Sanktuarium Matki Bożej z Willesden (ang.: "The Shrine of Our Lady of Willesden (Chuch of England)") – jedno z dwóch sanktuariów maryjnych Kościoła Anglii w Wielkiej Brytanii.
Historia.
W VI w. jeden z pierwszych biskupów Londynu Erkenwald założył klasztor, na terenie którego wznosi się dzisiejsze sanktuarium. Kościół parafialny Maryi Panny w Willesden został zbudowany w 938 r. Od najdawniejszych czasów czczono w tym kościele figurę "Czarnej Dziewicy z Willesden", której przypisano moc czynienia cudów. Od XIII w. otaczano tu kultem dwie figury maryjne. Od XV w. sanktuarium maryjne w Willesden stało się bardzo popularnym celem pielgrzymek, być może w wyniku uznawanych przez wiernych za cudowne uzdrowień podczas epidemii dżumy. Za cudowną była także uznawana pobliska studnia ze źródlaną wodą.
Reformacja w 1538 r. spowodowała ograbienie sanktuarium ze wszystkich cennych przedmiotów, ale nie zniszczono figur Maryi i kościół był nadal celem pielgrzymek. Stopniowo miejscowy kult maryjny ustawał, ale pozbawiona ozdób, niepozorna figura Czarnej Dziewicy przetrwała w kościele nienaruszona. Pamięć o jej dawnym znaczeniu przywrócił dopiero w 1902 r. miejscowy pastor, a w 1972 r. w kościele umieszczono nową, pozłacaną figurę Maryi, poświęconą w tym samym roku podczas corocznej pielgrzymki przez biskupa Willesden.

</doc>
<doc id="3880479" url="https://pl.wikipedia.org/wiki?curid=3880479" title="Shi Zhiyong (ur. 1993)">
Shi Zhiyong (ur. 1993)

Shi Zhiyong (; ur. 10 października 1993 w Lingui) – chiński sztangista. Mistrz olimpijski i świata, dwukrotny mistrz Azji.
W 2016 roku Shi Zhiyong w 2016 zdobył złoto w kategorii wagowej do 69 kg podczas igrzysk olimpijskich w Rio de Janeiro, uzyskując w dwuboju 352 kg. Rok wcześniej w tej samej kategorii został złoty medalistą mistrzostw świata w Houston (348 kg w dwuboju). Dwukrotnie zdobywał mistrzostwo Azji – w 2012 w kategorii do 69 kg (324 kg w dwuboju), a w 2016 do 77 kg (348 kg w dwuboju). W 2020 roku zwyciężył w wadze średniej (do 73 kg) na igrzyskach olimpijskich w Tokio.

</doc>
<doc id="3880481" url="https://pl.wikipedia.org/wiki?curid=3880481" title="Langenberg (Rothaargebirge)">
Langenberg (Rothaargebirge)

Langenberg – najwyższy szczyt pasma górskiego Rothaargebirge oraz najwyższy szczyt Nadrenii Północnej-Westfalii. Przez wierzchołek przebiega granica między Hesją a Nadrenią Północną-Westfalią. 

</doc>
<doc id="3880482" url="https://pl.wikipedia.org/wiki?curid=3880482" title="Granges-Aumontzey">
Granges-Aumontzey

Granges-Aumontzey – gmina we Francji, w regionie Grand Est, w departamencie Wogezy. W 2013 roku populacja ludności wynosiła 2732 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Aumontzey oraz Granges-sur-Vologne. Siedzibą gminy została miejscowość Granges-sur-Vologne.

</doc>
<doc id="3880483" url="https://pl.wikipedia.org/wiki?curid=3880483" title="Cyryl Adamski">
Cyryl Adamski

Cyryl Adamski (ur. 7 lutego 1930 w Poznaniu, zm. 3 lipca 1997 tamże) – polski lekkoatleta, sprinter, następnie lekarz ginekolog-położnik.
Wystąpił na Akademickich Mistrzostwach Świata (UIE) w 1949 w Berlinie, gdzie zajął 4. miejsce w sztafecie 4 × 100 metrów (razem z nim biegli: Zygmunt Buhl, Zdobysław Stawczyk i Józef Rutkowski).
Był mistrzem Polski w sztafecie 4 × 100 metrów w 1948 i 1951, wicemistrzem w 1954 i 1955 oraz brązowym medalistą w 1949. Zdobył również halowe mistrzostwo Polski w biegu na 80 metrów w 1949.
Czterokrotnie ustanawiał rekordy Polski w klubowej sztafecie 4 × 100 metrów do wyniku 42,6 s (6 czerwca 1954 w Poznaniu).
Rekordy życiowe:
Przez całą swoją karierę reprezentował klub AZS Poznań.
W 1952 ukończył Wyższą Szkołę Wychowania Fizycznego w Poznaniu, a w 1955 Akademię Medyczną w Poznaniu. Pracował jako ginekolog-położnik.

</doc>
<doc id="3880490" url="https://pl.wikipedia.org/wiki?curid=3880490" title="Oguz">
Oguz



</doc>
<doc id="3880500" url="https://pl.wikipedia.org/wiki?curid=3880500" title="Ludwig Gattermann">
Ludwig Gattermann

Ludwig Gattermann (ur. 1860, zm. 1920) – niemiecki chemik, profesor Uniwersytetu w Getyndze. Prowadził badania związków organicznych zawierających bor, krzem i azot. Stworzył metodę syntezy aromatycznych aldehydów. 

</doc>
<doc id="3880503" url="https://pl.wikipedia.org/wiki?curid=3880503" title="Dom Handlowych Chełmiec w Wałbrzychu">
Dom Handlowych Chełmiec w Wałbrzychu



</doc>
<doc id="3880509" url="https://pl.wikipedia.org/wiki?curid=3880509" title="Nadleśnictwo Brodnica">
Nadleśnictwo Brodnica

Nadleśnictwo Brodnica – jednostka organizacyjna Lasów Państwowych podległa Regionalnej Dyrekcji Lasów Państwowych w Toruniu. Jedno z 27 nadleśnictw w dyrekcji toruńskiej, położone w województwie kujawsko-pomorskim w powiecie brodnickim w zachodniej części obszaru działania RDLP Toruń. Siedzibą nadleśnictwa jest Brodnica. Całkowita powierzchnia nadleśnictwa to 21 172 ha.
Nadleśnictwo podzielone jest na 3 obręby: Mścin, Zbiczno, Ruda; w ich skład wchodzi 15 leśnictw: Bachotek, Borek, Bryńsk, Długi Most, Górale, Grabiny, Górzno, Karbowo, Małki, Nowy Świat, Ostrówki, Rytebłota, Szabda, Tęgowiec, Zarośle. W ramach nadleśnictwa działa Szkółka Leśna Zarośle i Ośrodek Hodowli Zwierzyny „Mszano”. Lasy Nadleśnictwa położone są na terenie 9 gmin.
Charakterystyka warunków przyrodniczych.
Rzeźba terenu.
Rzeźba terenu Nadleśnictwa powstała w okresie zlodowacenia bałtyckiego. Pod względem klimatycznym nadleśnictwo znajduje się w regionie klimatycznym Mazurskim. Przeciętna roczna ilość opadów to około 650mm. Średnia temperatura lipca to +17,6 °C, a czas trwania zimy przy średniej temperaturze poniżej 0 °C to 91 dni. Czas trwania lata ze średnią temperaturą powyżej 15 °C wynosi 90 dni.
Warunki glebowe.
Na terenie Nadleśnictwa dominują gleby rdzawe (77% powierzchni), płowe (ok. 8%), na pozostałym terenie występują gleby brunatne właściwe, gleby bielicowe, murszowe i czarnoziemy. W dorzeczu rzeki Drwęcy, Brynicy oraz w części przybrzeżnej jezior znajdują się gleby torfowe i murszowe.
Siedliska.
W Nadleśnictwie dominuje las mieszany świeży (LMŚw). Sosna pospolita zajmuje 84% powierzchni leśnej, dąb 5%. 
Ochrona przyrody.
W granicach Nadleśnictwa utworzono dwa parki krajobrazowe
Na terenie Nadleśnictwa znajduje się:
Na terenie Nadleśnictwa znajdują się cztery obszary chronionego krajobrazu:
Miejsca pamięci.
Na terenie Nadleśnictwa znajdują się miejsca pamięci. Związane są z kaźnią Polaków, miejsca te upamiętniono tablicami i głazami. Znajdują się one w:

</doc>
<doc id="3880510" url="https://pl.wikipedia.org/wiki?curid=3880510" title="Australia Cup (1964)">
Australia Cup (1964)

Australia Cup 1964 – trzecia edycja australijskiego krajowego pucharu piłkarskiego Australia Cup. W rozgrywkach wzięło udział 19 drużyn z siedmiu stanów i terytoriów: Australia Południowa, Australia Zachodnia, Australijskie Terytorium Stołeczne, Nowa Południowa Walia, Queensland, Tasmania i Wiktoria. W ramach rozgrywek zostały przeprowadzone cztery rudny eliminacyjne (runda wstępna, rudna I, ćwierćfinał, półfinał), z których zwycięska para wchodziła do finału rozgrywek. Zwycięzcą rozgrywek Australia Cup została drużyna George Cross, która pokonała w finale drużynę APIA Leichhardt.
Uczestnicy Australia Cup 1964.
W rozgrywkach wzięło udział 19 drużyn z ośmiu federacji stanowych:
Rozgrywki.
Runda wstępna.
Dogrywka trwała 30 minut.
Dogrywka trwała 10 minut.
Runda I.
Mecz został rozegrany w ramach rozgrywek finału pucharu stanowego (Football West State Cup) i nie stanowił meczu rozgrywanego w ramach Australia Cup. Jednocześnie zwycięzca zagwarantował sobie udział w ćwierćfinale Australia Cup. 
Gole padały w 37, 39, 58 i 72 minucie gry.
Spotkania pomiędzy APIA Leichhardt – Sydney Prague i St George Budapest – South Coast United zostały rozegrane tego samego dnia na tym samym obiekcie. Według relacji w "The Sydney Morning Herald" strzelcami bramek dla St George Budapest byli: H. Rodriguez (dwa gole) oraz J. Galambos.
Ćwierćfinały.
Według relacji w "The Hobart Mercury" strzelcami bramek dla APIA Leichhardt byli: J. Giacometti (dwa gole) oraz Wong i D. Falconer (po jednym golu); natomiast dla drużyny Latrobe dwa gole strzeli R. Richards.
Spotkania pomiędzy APIA Leichhardt – Latrobe i St George Budapest – Adelaide Juventus zostały rozegrane tego samego dnia na tym samym obiekcie.
Półfinały.
Dogrywka trwała 20 minut, jako że ostatecznie mecz zakończył się remisem został powtórzony. Według relacji w "The Canberra Times" frekwencja na meczu wyniosła 7 400 widzów.
Mecz powtórzony.
Według innych źródeł strzelcem bramki dla APIA Leichhardt nie był J. Watkiss lecz Wong.
Finał.
Dogrywka trwała 30 minut.

</doc>
<doc id="3880511" url="https://pl.wikipedia.org/wiki?curid=3880511" title="Nancy Wilson (gitarzystka)">
Nancy Wilson (gitarzystka)

Nancy Lamoureaux Wilson (ur. 16 marca 1954 w San Francisco) – amerykańska gitarzystka, wokalistka, autorka tekstów, kompozytorka i producentka. Razem ze swoją starszą siostrą, piosenkarką Ann Wilson, jest liderką rockowego zespołu Heart. Nancy jest uważana za jedną z najlepszych żeńskich gitarzystek wszech czasów.

</doc>
<doc id="3880517" url="https://pl.wikipedia.org/wiki?curid=3880517" title="Friedrich Oscar Giesel">
Friedrich Oscar Giesel

Friedrich Oscar Giesel (ur. 1852, zm. 1927) – niemiecki fizyk i chemik. Zajmował się głównie badaniem zjawisk promieniotwórczości. Wykazał, że promienie β są strumieniem elektronów.

</doc>
<doc id="3880519" url="https://pl.wikipedia.org/wiki?curid=3880519" title="Zlepne zapalenie pajęczynówki">
Zlepne zapalenie pajęczynówki

Zlepne zapalenie pajęczynówki (, , ', ', ', ', ', ') – niespecyficzny proces zapalny pajęczynówki rdzenia kręgowego wywołany bodźcem zewnętrznym, prowadzący do powstania zrostów w przestrzeni podpajęczynówkowej.
Historia.
Zlepne zapalenie pajęczynówki zostało po raz pierwszy opisane przez niemieckiego lekarza Heinricha Quinckego w 1893 roku, w 1897 roku austriacki lekarz E. Schwarz opisał pierwszy przypadek spowodowany kiłą, w 1909 roku angielski chirurg Victor Horsley opisał przypadki spowodowane zabiegami operacyjnymi rdzenia, natomiast pierwsze przypadki niemające podłoża infekcyjnego opisali francuscy lekarze Charles Foix i Théophile Alajouanine. Termin "" został po raz pierwszy użyty w 1927 roku przez amerykańskiego lekarza Byrona Stookeya.
Etiologia.
Choroba występuje po zabiegach operacyjnych rdzenia kręgowego, urazach rdzenia kręgowego, zapaleniu rdzenia kręgowego, zakażeniu rdzenia kręgowego, krwotoku podpajęczynówkowym oraz po podaniu substancji leczniczych lub środków kontrastujących. .
Epidemiologia.
Częstość występowania szacowana jest w przypadkach podawania substancji leczniczych lub środków kontrastujących na 1,2%. Postać z klinicznie istotnymi objawami jest rzadka.
Obraz kliniczny.
Obraz kliniczny zwykle zależy od rozległości procesu chorobowego, natomiast nie ma związku pomiędzy wielkością urazu a rozległością zlepnego zapalenia pajęczynówki. Pełnoobjawowa choroba rozpoczyna się od zespołu korzeniowego z dolegliwościami bólowymi nasilającymi przy ruchach, obserwowany jest wzrost ciśnienia płynu mózgowo-rdzeniowego, następnie dołączają się objawy uszkodzenia w większym stopniu nerwów ruchowych niż czuciowych, pod postacią niedowładu spastycznego lub wiotkiego z zaburzeniami czynności zwieraczy (nietrzymaniem moczu i stolca).
Diagnostyka różnicowa.
Zlepne zapalenie pajęczynówki należy różnicować z rdzeniową torbielą pajęczynówki, ropniem kanału kręgowego oraz guzem rdzenia kręgowego. Rozpoznanie jest stawiane na podstawie obrazowania metodą rezonansu magnetycznego.
Leczenie.
. Tekaloskopia (endoskopowe uwolnienie korzeni nerwowych ze zrostów) powoduje zmniejszenie dolegliwości bólowych u pacjentów ze zlepnym zapaleniem pajęczynówki po zabiegach operacyjnych (przy braku długotrwałej obserwacji).
Rokowanie.
Rokowanie co do życia jest dobre, natomiast co do wyleczenia jest złe. Nie obserwuje się zmian w stanie neurologicznym oraz w poziomie dolegliwości bólowych w wieloletnich obserwacjach niezależnie od zastosowanego postępowania.

</doc>
<doc id="3880520" url="https://pl.wikipedia.org/wiki?curid=3880520" title="Jadwiga Tejszerska">
Jadwiga Tejszerska

Jadwiga Tejszerska (Tajszerska) pseud. Dziunia, Głóg (ur. w 1889 w Wilnie, zm. w październiku 1920 pod Mołodecznem) – polska studentka i harcerka, komendantka Oddziału Żeńskiego Polskiej Organizacji Wojskowej w Mińsku, kurierka w czasie wojny polsko-bolszewickiej, stracona przez bolszewików.
Działalność.
Jadwiga Tejszerska była harcerką II Wileńskiej Drużyny Harcerskiej im. Królowej Jadwigi Wileńskiej Chorągwi Harcerek i studentką medycyny Uniwersytetu Wileńskiego. W pierwszej połowie 1919 roku była zastępczynią komendanta POW (którym był Mateusz Stefanowski „Żywy”) w Mińsku oraz komendantką i organizatorką Oddziału Żeńskiego POW tamże. Po wyzwoleniu miasta przez Wojsko Polskie wróciła do Wilna. W czasie wojny polsko-bolszewickiej służyła w wojsku jako pracowniczka Oddziału II Dowództwa Frontu. Otrzymywała zadania kurierskie związane z przekraczaniem frontu, często z Elżbietą Łotakówną. W listopadzie 1919 roku wyjechała do Moskwy. W styczniu 1920 roku otrzymała w Warszawie zlecenie udania się do Orszy, gdzie miała odbudować komórkę wywiadowczą. W czasie ponownej przeprawy przez front ze Smolewicz – wraz z Łotakówną – w styczniu 1920 roku obie zostały, na skutek zdrady, aresztowane przez bolszewików. Były przesłuchiwane na Łubiance w Moskwie, potem w Wilnie. Podczas śledztwa bito Jadwigę do nieprzytomności, głodzono i próbowano zwerbować do wywiadu. W październiku 1920 roku Jadwiga została rozstrzelana pod Mołodecznem. Elżbieta Łotakówna przeżyła wojnę, później pracowała jako nauczycielka w Szkole Podstawowej im. Bolesława Prusa w Wilnie.
Według płk. Stefana Mayera, kierownika m.in. Wydziału II Wywiadowczego POW, Jadwiga Tejszerska została stracona za próbę zamachu na pociąg wiozący Lwa Trockiego.
Pośmiertnie została odznaczona Krzyżem Niepodległości z Mieczami.
Upamiętnienie.
Biografia Jadwigi Tejszerskiej została opracowana przez Ewę Gulbinową w książce "Jadwiga Tejszerska (harcerka)" (seria: Życiorysy Zasłużonych Kobiet. Nr 8. Kraków 1932). Jej życiorys dostępny jest również w maszynopisie Bolesława Pietraszewskiego "Działalność POW KN3 w latach 1917–1919" przechowywanym w Instytucie Józefa Piłsudskiego w Londynie w teczce 709/22/74.
W dwudziestoleciu międzywojennym, w 1934 roku, 62 Warszawska Drużyna Harcerek otrzymała imię Jadwigi Tejszerskiej. Była też patronką XX Łódzkiej Drużyny Harcerek oraz kilku szkół na Wileńszczyźnie.

</doc>
<doc id="3880523" url="https://pl.wikipedia.org/wiki?curid=3880523" title="Puchar Sześciu Narodów Kobiet 2015">
Puchar Sześciu Narodów Kobiet 2015

Puchar Sześciu Narodów Kobiet 2015 – czternasta edycja Pucharu Sześciu Narodów Kobiet, międzynarodowych rozgrywek w rugby union dla żeńskich reprezentacji narodowych. Zawody odbyły się w dniach 6 lutego 2015 – 22 marca 2015 roku, a zwyciężyła w nich reprezentacja Irlandii.
Wliczając turnieje w poprzedniej formie, od czasów Home Internal Championship i Pucharu Pięciu Narodów, była to dwudziesta edycja tych zawodów.

</doc>
<doc id="3880524" url="https://pl.wikipedia.org/wiki?curid=3880524" title="Tauron Basket Liga Kobiet (2015/2016)">
Tauron Basket Liga Kobiet (2015/2016)



</doc>
<doc id="3880528" url="https://pl.wikipedia.org/wiki?curid=3880528" title="Tauron Basket Liga Kobiet (2014/2015)">
Tauron Basket Liga Kobiet (2014/2015)



</doc>
<doc id="3880530" url="https://pl.wikipedia.org/wiki?curid=3880530" title="Basket Liga Kobiet (2013/2014)">
Basket Liga Kobiet (2013/2014)



</doc>
<doc id="3880531" url="https://pl.wikipedia.org/wiki?curid=3880531" title="Ekspozytura Inspektoratu Ceł">
Ekspozytura Inspektoratu Ceł

Ekspozytura Inspektoratu Ceł – jednostka organizacyjna Straży Granicznej pełniąca służbę wywiadowczą w Wolnym Mieście Gdańsku w latach 1929 –1939.
Formowanie i zadania.
Radykalnym sposobem polepszającym stan ochrony granicy celnej Wolnego Miasta byłoby wprowadzenie tam polskiej Straży Granicznej. Ponieważ władze Gdańska nie wyraziły na to zgody, władze polskie cześć stanowisk w polskim inspektoracie celnym w Wolnym Mieście zarezerwowały dla oficerów Straży Granicznej. Oficerowie ci obsadzili utworzoną w 1929 roku Ekspozyturę Inspektoratu Ceł w Gdańsku. Była ona zakamuflowaną placówką polskiej Straży Granicznej i jednocześnie jednostką wywiadowczą. Ekspozytura podlegała Komendzie Straży Granicznej w Warszawie, a jedynie formalnie polskiemu Inspektoratowi Ceł w Gdańsku. Wykonując zadania wywiadowcze i kontrwywiadowcze była powiązana z oddziałem II Sztabu Generalnego WP. Do jej zadań należała także obserwacja pracowników działających na obszarze Gdańska polskich instytucji, nie wyłączając Inspektoratu Ceł i Komisariatu Generalnego RP. Do jednych z ważniejszych zadań Ekspozytury Straży Granicznej w Gdańsku należała walka z tzw. kontyngentowym przemytem. Swoją siedzibę miała w willi przy ulicy Opitza 2. 

</doc>
<doc id="3880532" url="https://pl.wikipedia.org/wiki?curid=3880532" title="Polska Liga Koszykówki Kobiet (2010/2011)">
Polska Liga Koszykówki Kobiet (2010/2011)



</doc>
<doc id="3880534" url="https://pl.wikipedia.org/wiki?curid=3880534" title="Polska Liga Koszykówki Kobiet (2009/2010)">
Polska Liga Koszykówki Kobiet (2009/2010)



</doc>
<doc id="3880536" url="https://pl.wikipedia.org/wiki?curid=3880536" title="Polska Liga Koszykówki Kobiet (2008/2009)">
Polska Liga Koszykówki Kobiet (2008/2009)



</doc>
<doc id="3880541" url="https://pl.wikipedia.org/wiki?curid=3880541" title="Aharon Jadlin">
Aharon Jadlin

Aharon Jadlin (hebr. אהרן ידלין, ang. "Aharon Yadlin"; ur. 17 kwietnia 1926 w moszawie Ben Szemen, zm. 12 sierpnia 2022) – izraelski polityk, w latach 1974–1977 minister edukacji i kultury, w latach 1964–1972 wiceminister w tym samym resorcie, latach 1960–1961 i 1964–1979 poseł do Knesetu z list Mapai i Koalicji Pracy.
Życiorys.
Urodził się 17 kwietnia 1926 w moszawie Ben Szemen. Działał w ruchu skautowskim. W 1946 brał udział w zakładaniu jedenastu osad na terenie pustyni Negew. Podczas wojny o niepodległość Izraela walczył z Arabami jako członek Palmachu. Ukończył studia na Uniwersytecie Hebrajskim w Jerozolimie (historia, ekonomia i socjologia). W latach 1950–1952 zasiadał w Komitecie Wykonawczym Histadrutu. Był jednym z założycieli, a w latach 1955–1957 zarządzającym wsią Bet Berl, był członkiem zarządu Ruchu Kibucowego.
W wyborach parlamentarnych w 1959 bezskutecznie kandydował do izraelskiego parlamentu z listy Mapai, ale wszedł w skład czwartego Knesetu 23 maja 1960 po rezygnacji Aharona Beckera. W wyborach w 1961 ponownie nie udało mu się zdobyć mandatu, ale w składzie piątym Knesecie znalazł się 4 maja 1964 po śmierci Żenji Twerskiej. 1 czerwca wszedł w skład pierwszego rządu premiera Lewiego Eszkola jako wiceminister edukacji i kultury, stanowisko to piastował również w drugim rządzie Eszkola. W latach 1964–1972 był przewodniczącym komisji ds. ruchów młodzieżowych. W wyborach w 1965 zdobył mandat z listy Koalicji Pracy, a 17 stycznia trafił do nowego rządu Eszkola, gdzie dalej pełnił funkcję wiceministra, którą utrzymał także w pierwszym rządzie Goldy Meir, powołanym 17 marca 1969. We wszystkich tych rządach ministrem kultury był Zalman Aran. Wybory w 1969 przyniosły mu reelekcję, a od 22 grudnia 1969 do 26 lipca 1972 ponownie pełnił funkcję wiceministra edukacji i kultury – w drugim rządzie Goldy Meir, przy ministrze Jigalu Allonie. W wyborach w 1973 skutecznie obronił mandat poselski, a 3 czerwca 1974 został powołany na stanowisko ministra edukacji i kultury w pierwszym rządzie Icchaka Rabina, na stanowisku zastąpił Jigala Allona. Obowiązki pełnił do końca kadencji rządu – 20 czerwca 1977, a jego następcą został Zewulun Hammer. W kolejnych wyborach ponownie wywalczył mandat poselski, jednak 12 stycznia 1979 zrezygnował z zasiadania w dziewiątym Knesecie, a zastąpił go Ze’ew Kac. W latach 1985–1989 był sekretarzem generalnym Zjednoczonego Ruchu Kibucowego.
Jest autorem wielu publikacji na tematy edukacyjne i syjonistyczne. W 1968 i w 1979 wydał dwie pozycje książkowe.

</doc>
<doc id="3880543" url="https://pl.wikipedia.org/wiki?curid=3880543" title="Aharon Yadlin">
Aharon Yadlin



</doc>
<doc id="3880551" url="https://pl.wikipedia.org/wiki?curid=3880551" title="Historia Serbii">
Historia Serbii

Od czasów prehistorycznych do Wielkiej wędrówki ludów.
Tereny Serbii.
Tereny, na których zlokalizowana jest współczesna Serbia, były zamieszkane jeszcze w paleolicie, udokumentowano też ślady kultur mezolitycznych i neolitycznych. Stanowiły też obszar przemieszczania się ludów.
W czasach starożytnych częściowo pod wpływami Ilirów, Dardanów, Traków, jak również Starożytnej Macedonii. W IV wieku p.n.e. terytorium stanowiło obszar ekspansji Celtów – celtyckie plemię Skordysków w początkach III w. p.n.e. założyło swoją stolicę w Singidunum, w obrębie obecnego Belgradu.
W I wieku p.n.e. rozpoczął się podbój tych ziem przez Rzymian – Rzymianie podbili tereny dzisiejszej Serbii – zajęte ziemie weszły w skład prowincji Mezja, Dalmacja i Panonia.
Grody Singidunum, Sirmium (dziś Sremska Mitrovica) i Viminacium (współcześnie Kostolac), zostały połączone za pomocą Via Militaris (Via Diagonalis, Via Singidunum) – drogi rzymskiej, prowadzącej do Konstantynopola.
Po podziale Cesarstwa Rzymskiego w 395 roku tereny współczesnej Serbii znalazły się na pograniczu Cesarstwa wschodniorzymskiego. W późniejszych wiekach terytorium wielokrotnie wychodziło spod panowania Bizancjum, zmieniając przynależność państwową bądź będąc zdobywanym i łupionym, m.in. przez Hunów, Sarmatów, Gepidów i Ostrogotów, a następnie Awarów. W wyniku wojen oraz moru Justyniania tereny dzisiejszej Serbii zostały silnie wyludnione, a następnie utracone przez cesarza Maurycjusza ostatecznie na początku VII wieku.
Osadnictwo słowiańskie na Bałkanach i wczesne państwa Serbów.
W VII wieku plemiona Serbów opanowały część Cesarstwa Bizantyjskiego (nazwanego przez nich Zagorjem). W kolejnych dziesięcioleciach powstawały kolejne średniowieczne państwa serbskie: Serbia Wyszesławiców, Księstwo Dukli, Zahumle, Trawunia.
W IX w. miała miejsce misja Cyryla i Metodego w Serbii; W II poł. IX w. – Serbowie przyjęli chrzest
W X i XI wieku uformowały się serbskie państwa – Raszka oraz Królestwo Zety.
Na połowę XI wieku datuje się najstarsza kronika serbska pt. "Historia Królestwa Słowian czyli Latopis Popa Duklanina".
Serbia między XII a XV wiekiem.
W XII w. wielki żupan Raszki Stefan Nemania (założyciel dynastii Nemaniciów) zjednoczył ziemie serbskie.
W 1346 król Serbii Stefan Urosz IV Duszan ustanowił Carstwo Serbskie, które zyskało władzę nad Despotatem Epiru (1348–1356), jednak utraciło m.in. Belgrad. Po śmierci cara w 1355 roku rozpadło się na kilka księstw, a wkrótce (1371) upadło.
W roku 1369 w ramach ekspansji na Bałkanach sułtan osmański Murad I zdobył Adrianopol (Edirne) i wkrótce przeniósł tam swoją stolicę. Następnie Osmanowie rozpoczęli wojnę z Bułgarami i Serbami – pokonali Serbów w bitwie nad Maricą w roku 1371. To zwycięstwo „zapewniło Osmanom większą część ówczesnego państwa bułgarskiego, podczas gdy Serbowie i Bizantyńczycy zostali sprowadzeni do statusu płacących trybut wasali osmańskiego sułtana”.
W drugiej połowie lat siedemdziesiątych XIV wieku Turcy kontynuowali ekspansję na Bałkanach. Serbowie, Bułgarzy i Bośniacy zjednoczyli się przeciwko Muradowi i pokonali osmańską armię pod Plocznikiem w roku 1388. Błyskawiczna osmańska kampania tego samego roku zmusiła Bułgarów do kapitulacji. Z kolei wiosną następnego roku Serbowie zostali rozgromieni w bitwie na Kosowym Polu, w której zginął m.in. serbski władca Łazarz I Hrebeljanović.
W roku 1393 kolejny władca serbski Stefan Lazarević został zmuszony do złożenia hołdu przez sułtana Bajezida Błyskawicę, który podbił jednocześnie bułgarskie Carstwo Widyńskie i umocnił pozycję turecką na Bałkanach. Sułtan potwierdził dominację następnie w 1396 przez rozgromienie zmobilizowanej przeciwko niemu krucjaty w Bitwie pod Nikopolis. Serbski despota wystąpił w tej bitwie po stronie osmańskiej; w kolejnych latach Serbia funkcjonowała głównie jako despotat o ograniczonej samodzielności względem Imperium Osmańskiemu.
W 1428 Turcy panujący nad terenami Albanii i Bułgarii zniszczyli południową Serbię i zajęli na stałe kilka miast i twierdz, a wśród nich Nisz i naddunajski Gołąbiec. Próba odwetowej wyprawy pod wodzą serbskiego despoty Jerzego Brankovića, wspieranego przez wojska węgierskie wśród których był również oddział rycerstwa z Korony Królestwa Polskiego, została pod Gołąbcem rozbita przez Turków (zginął wówczas rycerz polski Zawisza Czarny).
W 1459 roku podjęta została ostatnia próba wzmocnienia serbskiej samodzielności poprzez sojusz z Bośnią; zwierzchnictwo nad Serbami uzyskał wówczas Stefan VI Tomaszević, w tym samym roku zmuszony przez Turków do ustąpienia. Główna twierdza i siedziba władz Serbii, Semendria (Smederevo), została ostatecznie obsadzona przez Turków, a despotat uległ faktycznej likwidacji.
Przez pewien czas (do 1537 roku) emigracyjni serbscy despoci władali terenami powierzonymi im w ramach Królestwa Węgier.
Serbia pod okupacją.
Po utracie niezależności dawne posiadłości Serbii stały się przestrzenią stałego konfliktu pomiędzy Imperium Osmańskim a Monarchią Habsburgów i Republiką Wenecką. W konfliktach tych wykorzystywane i podsycane były animozje, przede wszystkim na tle religijnym (rolę odgrywali tu m.in. patriarchowie Serbskiego Kościoła Prawosławnego). W okresie tym doszło do tzw. wielkich wędrówek Serbów (serb. "Velike seobe Srba"), w wyniku których doszło do masowego opuszczania terenów podległych Turcji, zasiedlania ziem, na których Serbowie nie byli wcześniej licznie obecni (np. Wojwodiny), jak i do tworzenia nowych struktur osadniczych, gospodarczych i militarnych (np. adriatyccy piraci – uskokowie czy dunajska flotylla szajkaszy).
W wyniku wojen granica między Imperium Osmańskim a Monarchią Habsburgów wielokrotnie ulegała zmianom, a poszczególne części dawnej Serbii i ludności serbskiej zmieniały przynależność państwową.
Serbia w XIX i XX wieku.
Po kilkuset latach panowania osmańskiego, w początkach XIX wieku nasiliły się starania o odzyskanie samodzielności – doszło do dwóch powstań serbskich w latach 1804–1815. W ich wyniku funkcjonowało państwo powstańcze, które ostatecznie uzyskało autonomię w 1815 roku.
Od XIX wieku na terenach Serbii funkcjonowały kolejne państwa:
Serbia współczesna.
5 czerwca 2006 roku po rozpadzie federacji Serbii i Czarnogóry ustanowiona została jako samodzielne państwo Republika Serbii (serb. Република Србија, "Republika Srbija").

</doc>
<doc id="3880554" url="https://pl.wikipedia.org/wiki?curid=3880554" title="Republika Serbii">
Republika Serbii



</doc>
<doc id="3880563" url="https://pl.wikipedia.org/wiki?curid=3880563" title="Próba Schwartza-Watsona">
Próba Schwartza-Watsona

Próba Schwartza-Watsona – próba używana w diagnostyce medycznej. Służy do diagnozowania porfirii, szczególnie porfirii wątrobowych. Wyparta przez próbę Hoescha. W 1989 roku zaproponowano także bardziej czułą metodę, wykorzystującą przepływ jonów w roztworach i badania absorbancji.
Procedura wykonania.
Zgodnie z modyfikacją Fischera, w celu przeprowadzenia próby należy do moczu dodać odczynnik Ehrlicha zawierający: "p"-dimetyloaminobenzaldehyd, stężony kwas solny i wodę. W wyniku reakcji moczu z tym pierwszym, mieszanina przybiera czerwoną barwę. Po odwirowaniu dodaje się nasycony roztwór octanu sodu, a po wtórnym odwirowaniu chloroform.
Interpretacja wyników.
Jeżeli po wykonaniu próby zgodnie z modyfikacją Fishera obserwuje się zmianę barwy z różowej na czerwoną, a otrzymany po pierwszym wirowaniu roztwór miesza się z chloroformem, stwierdza się obecność urobilinogenu. W przypadku pozostania barwy różowej, do fazy wodnej dodaje się roztwór butanolu – w przypadku nierozdzielenia się szybko faz, próbę uznaje się za niepoprawnie wykonaną. Za wynik pozytywny uznaje się przejście barwy z różowej na czerwoną i rozpuszczalność roztworu zarówno w chloroformie, jak i butanolu.
Wynik pozytywny pojawia się, gdy stężenie porfobilinogenu w moczu przekracza 9 mg/l, a niezaprzeczalnie negatywny wynik poniżej 3 mg/l. W przypadkach spornych wykorzystuje się absorbancję w świetle o długości fali ok. 520 nm. Wynik pozytywny interpretuje się jako porfirię.

</doc>
<doc id="3880585" url="https://pl.wikipedia.org/wiki?curid=3880585" title="Podróż apostolska Franciszka do Portugalii">
Podróż apostolska Franciszka do Portugalii

Podróż apostolska papieża Franciszka do Portugalii odbyła się w dniach 12–13 maja 2017 i przebiegała pod hasłem "Z Maryją, pielgrzym nadziei i pokoju".
Wizyta ta miała na celu upamiętnienie 100. rocznicy pierwszych objawień Matki Bożej trzem pastuszkom Hiacyncie i Franciszkowi Marto oraz Łucji dos Santos, które miało miejsce 13 maja 1917. Jednym z punktów tej podróży była uroczysta kanonizacja Franciszka i Hiacynty Marto.
Franciszek był czwartym biskupem Rzymu, który odwiedził portugalskie sanktuarium. Do tego sanktuarium pielgrzymowali: Paweł VI (w 50 rocznicę objawień 13 maja 1967), Jan Paweł II (w 1982, 1991 i 2000), oraz Benedykt XVI (w 2010).
Program pielgrzymki.
Tuż po godz. 14 papież wyleciał samolotem z Rzymu; przyleciał na lotnisko Monte Real Air Base w Monte Real o 16:11 czasu lokalnego. Po wylądowaniu papież spotkał się na lotnisku z prezydentem Portugalii Marcelo Rebelo del Sousą. Po spotkaniu odwiedził kaplicę na lotnisku. O 17:15 odleciał helikopterem do Fatimy. Następnie złożył wizytę w kaplicy objawień w sanktuarium fatimskim. O 21:30 w sanktuarium pobłogosławił świecę w tej kaplicy; po błogosławieństwie świec odbyło się nabożeństwo różańcowe i msza św. w wigilię 100.rocznicy objawień fatimskich pod przewodnictwem kard. Pietro Parolina, sekretarza stanu Stolicy Apostolskiej. 
O 9:10 papież spotkał się z premierem Portugalii António Costą; przed 9:40 wrócił do sanktuarium fatimskiego. O 9:40 odwiedził Sanktuarium Matki Boskiej Różańcowej. O 10 odbyła się msza na placu sanktuarium, gdzie nastąpiła kanonizacja Franciszka i Hiacynty, w której uczestniczyło ponad milion osób. Po mszy papież wygłosił przemówienie do chorych. Wśród koncelebransów było ośmiu kardynałów i 135 biskupów z całego świata. O 13:30 odbył spotkanie z biskupami w Domu „NS Carmo”, spożywając z nimi obiad. O 14:45 odbyła się ceremonia pożegnalna na lotnisku Monte Real Air Base, po której papież odleciał do Rzymu. Samolot z papieżem wylądował o 19:20 na lotnisku w Rzymie.

</doc>
<doc id="3880588" url="https://pl.wikipedia.org/wiki?curid=3880588" title="Erin Rooney">
Erin Rooney

Erin Rooney (ur. 3 września 1990 w Christchurch) – nowozelandzka koszykarka występująca na pozycji rozgrywającej, posiadająca także angielskie obywatelstwo.
Została pierwszą zawodniczką w historii drużyny Fordham Rams, która zdobyła w jednym sezonie (2013/14) co najmniej 500 punktów, 200 zbiórek i 150 asyst.
2 stycznia 2017 roku została oficjalnie zawodniczką Artego Bydgoszcz.

</doc>
<doc id="3880591" url="https://pl.wikipedia.org/wiki?curid=3880591" title="Kurczliwość mięśni">
Kurczliwość mięśni



</doc>
<doc id="3880592" url="https://pl.wikipedia.org/wiki?curid=3880592" title="Farman F-60 Goliath">
Farman F-60 Goliath

Farman F.60 Goliath – produkowany od 1919 roku do końca lat 20. XX w. przez francuską wytwórnię Avions Farman (Farman Aviation Works, Zakłady Lotnicze Farmana) bombowiec i samolot pasażerski. Jego konstrukcja istotnie przyczyniła się do powstania pierwszych linii lotniczych i tras komercyjnych na terenie Europy po pierwszej wojnie światowej. Podstawową wersją był samolot Farman F.60, wersje pochodne były oznaczane kolejnymi liczbami do F.68.
Projekt i jego rozwój.
Pierwotny projekt zakładał stworzenie ciężkiego bombowca zdolnego do przenoszenia 1 tony bomb na odległość 1,5 tys. km. Goliath był trójprzęsłowym dwupłatowcem, o stałym podwoziu i drewnianej konstrukcji krytej płótnem, napędzanym dwoma silnikami Salmson Z.9. Samolot miał prostą, solidną, a jednocześnie lekką budowę. Skrzydła prostokątne, ze stałym profilem i lotkami na górnych i dolnych skrzydłach.
Prototyp przechodził pierwsze testy pod koniec I wojny światowej. W tym samym czasie wytwórnia zdała sobie jednak sprawę, że wraz z końcem wojny nie będzie miała zamówień na swój samolot. Jednakże szybko zauważono, że duży, pudełkowaty kadłub Goliatha można w łatwy sposób zmodyfikować i przebudować na samolot pasażerski. Lotnictwo cywilne było w tamtych czasach w powijakach i potrzebowało tego typu samolotu. Po przebudowie, wyposażona w duże okna, pasażerska kabina Goliatha zabierała od 12 do 14 pasażerów. Nabywcy mieli zaś do wyboru zastąpienie pierwotnych silników Salmson Z.9 innymi typami (Renault, Lorraine).
Użytkowanie.
Łącznie zbudowano około 60 sztuk tego samolotu.
8 lutego 1919 roku bracia Henri i Maurice Farman założyli linię lotniczą – Lignes Aériennes Farman (Linie Lotnicze Farman), która później weszła w skład Air France. Tego dnia, na trasie Paryż (lotnisko Toussus-le-Noble) – Londyn lotnisko Royal Air Force Station Kenley (obecnie: Kenley Aerodrome), odbył się pierwszy lot pasażerski F.60 Goliath, na pokładzie którego był pilot (Lucien Bossoutrout) i jedenastu pasażerów przebranych w mundury wojskowe (ówcześnie w Wielkiej Brytanii nie pozwalano na przewóz drogą lotniczą cywilnych pasażerów).
Niemieckie linie lotnicze Deutsche Luft-Reederei (D.L.R.) używały F.60 do obsługi linii Berlin – Weimar.
1 kwietnia 1919 roku Lucien Bossoutrout pobił na tym typie samolotu rekord, zabierając czterech pasażerów, wznosząc się na pułap 6200 metrów i utrzymując lot na tej wysokości przez pięć minut. Poprzedni tego typu rekord, osiągnięty przez Poiree w 1916 roku, został w ten sposób pobity o ponad 2000 metrów. Już dwa dni później, 3 kwietnia, Bossoutrout pobił swój własny rekord, gdy zabrał na pokład Goliatha trzynastu pasażerów i osiągnął wysokość ponad 6 tys. metrów, na której barograf samolotu przestał działać. Podczas tego lotu samolot był w powietrzu przez czterdzieści pięć i pół minuty. 15 maja Bossoutrout zabrał na pokład F.60 25 osób, osiągając w trakcie lotu wysokość 5100 metrów. Wzniesienie się na taki pułap zajęło Goliathowi godzinę i piętnaście minut. Zejście trwało 25 minut.
10 sierpnia 1919 o godzinie 0.05 z paryskiego lotniska Toussus-le-Noble wystartował F.60 Goliath pilotowany przez L. Bossoutrouta z 8 osobami na pokładzie. 11 sierpnia o godz. 17.30 samolot ten wylądował w Casablance, pokonując 2050 km w 17 godzin i 25 minut i ustanawiając w ten sposób rekord długości lotu non-stop samolotem przewożącym ośmiu pasażerów. Po przylocie do Casablanki okazało się, że w zbiornikach Goliatha było jeszcze 400 litrów paliwa z zabranych 1700 litrów.
14 sierpnia, o 11 rano, nadal pilotowany przez Bossoutrouta, z ośmioma pasażerami na pokładzie, Goliath wystartował z Casablanki i skierował się do Dakaru (odległość: ok. 2640 km), zabierając dodatkowo karabiny i amunicję do obrony przed Arabami w razie przymusowego lądowania. Samolot miał przymusowe lądowanie w Mogadorze (dzisiejsza As-Sawira, Maroko), skąd wystartował 15 sierpnia o godz. 16.00. Podczas tego fragmentu lotu samolot zaginął bez śladu. Był widziany nad Port Etienne (dzisiejsza Mauretania), 750 km od Dakaru, o godz. 3.30 16 sierpnia. Do Dakaru, 16 sierpnia o godz. 5.45 rano, dotarła także wiadomość radiowa z samolotu z prośbą o podanie kierunku wiatru.
21 sierpnia 1919 roku zauważono rozbity samolot Goliath, znajdujący się na plaży w odległości 115 mil na północ od Saint-Louis (Senegal). Pomoc dotarła następnego dnia. Jak się okazało, podczas lotu 16 sierpnia maszyna straciła śmigło, w wyniku czego rozbiła się podczas przymusowego lądowania. Nikt nie ucierpiał. Załoga i pasażerowie podjęli nawet próbę dotarcia do Saint-Louis na piechotę, ale do powrotu do rozbitego samolotu zmusił ich brak wody pitnej. Tam przeżyli 6 dni o zabranych na czas lotu żelaznych racjach i słodkiej wodzie destylowanej z wody morskiej.
Na III Międzynarodowej Wystawie Lotniczej w Pradze (31 kwietnia – 9 czerwca 1924 roku), czechosłowackie Ministerstwo Robót Publicznych zakupiło jeden samolot tego typu (L-BALF, potem rejestrację zmieniono na OK-ALF), który został przekazany Československé státní aerolinie (ČSA) – czechosłowackiemu narodowemu przewoźnikowi (obecnie to czeskie České aerolinie a.s.). Samolot ten służył w ČSA od 26 sierpnia 1924 do 24 kwietnia 1931 roku.
Osiem Goliathów zbudowano na licencji zakupionej przez Czechosłowację (4 w zakładach Avia i 4 w Letov) na podstawie umowy zawartej w 1925 roku.
Pierwszy z wyprodukowanych na licencji przez Avię Goliathów (L-BAGA, od 1930 roku zarejestrowany jako OK-AGA) otrzymała prywatna czechosłowacka linia lotnicza ČLS. Od 24 sierpnia 1927 do 29 grudnia 1932 roku samolot ten latał w liniach ČSA, które później przekazały go czechosłowackiemu Ministerstwu Obrony.
Drugi (L-BAGB) i czwarty (L-BAGD) z wyprodukowanych w zakładach Avia F.60 Goliath trafiły pod zarząd Ministerstwa Obrony i służyły do szkolenia nawigatorów.
Trzeci z wyprodukowanych przez Avię samolotów tego typu – L-BAGC (OK-AGC) – pierwotnie także otrzymało czechosłowackie Ministerstwo Obrony. 22 czerwca 1928 roku przejęła go linia lotnicza ČSA, gdzie służył do 29 grudnia 1932 roku, po czym ponownie wrócił (odsprzedany) w gestię Ministerstwa Obrony.
ČSA otrzymało też wszystkie cztery Goliathy wyprodukowane przez zakłady Letov.
Pierwszy – L-BAGE (później OK-AGE) – trafił do tych linii lotniczych 31 sierpnia 1927 roku. Drugi – L-BAGF (OK-AGF) – w kwietniu 1928 roku. 22 czerwca 1928 roku do służby oddany został trzeci F.60 (L-BAGG). Wszystkie trzy sztuki, które zostały wyżej wymienione, zostały odsprzedane 29 grudnia 1932 roku czechosłowackiej armii. Czwarty z samolotów wyprodukowanych przez Letov – L-BAGH (OK-AGH) służył w liniach ČSA od 6 czerwca 1929 do 19 grudnia 1932 roku, potem także kupiło go wojsko. Jako jedyny z wyprodukowanych na licencji w Czechosłowacji samolotów tego typu był on wyposażony w chłodzone powietrzem dziewięciocylindrowe gwiazdowe silniki Walter Jupiter IV (Bristol Jupiter IV wyprodukowany na licencji przez czechosłowackie zakłady Walter) o mocy 420 KM (309 kW). Ten Goliath nosił oznaczenie F.63, a nie F.60 jak pozostałe. Pozostałe siedem wyprodukowanych w Czechosłowacji F.60 wyposażone było w dwunastocylindrowe silniki rzędowe Lorraine Dietrich 12Cc o mocy 449 KM (330 kW). Silniki te zbudowane zostały przez firmę Laurin &amp; Klement mieszczącą się w Mladej Boleslavi. Pomiędzy 1928 a 1930 rokiem Goliathy służące w liniach lotniczych ČSA przeleciały łącznie 134 204 km.
Do naszych czasów nie dotrwał żaden kompletny egzemplarz. Jedyny istniejący kadłub Goliatha „Île-de-France” (F-HMFU) jest eksponatem w Muzeum Lotnictwa i Astronautyki Le Bourget we Francji.
Wersje.
FF.60
Trzy pierwsze prototypy.
F.60
Cywilna wersja Goliatha przeznaczona do przewozu pasażerów. Wyposażona w dwa silniki gwiazdowe Salmson CM.9 o mocy 260 KM każdy. Zbudowano 60 sztuk.
F.60bis
Cywilna wersja transportowa. Dwa silniki Salmson 9Az o mocy 300 KM każdy.
F.60 Bn.2
Trzymiejscowy bombowiec nocny. Projekt wyewoluował z F.60. Wyposażony w dwa silniki Salmson 9Zm o mocy 260 KM. Francuskie lotnictwo wojskowe (armia i marynarka wojenna) otrzymało 210 sztuk.
F.60 Torp
Wodnosamolot torpedowy. Dwa silniki gwiazdowe Gnome-Rhône.
F.60M
„Tęponosa” odmiana Goliatha zbudowana w 1924 roku. Napędzana dwoma silnikami Renault 12Fy o mocy 310 KM każdy.
F.61
Wersja z silnikami Renault 12Fe o mocy 300 KM każdy. Wyprodukowano dwa egzemplarze tego typu.
F.62
Samolot do bicia rekordów. Zbudowany na bazie F.60, wyposażony w jeden 12-cylindrowy silnik widlasty (w układzie W) Farman 12We o mocy 500 KM. Podczas pierwszego lotu, 7 sierpnia 1925 roku, pilotowany przez Landry’ego Drouhina F.62 pobił rekord świata, pokonując okrążenie o długości 4400 km w 45 godzin 11 minut i 59 sekund.
F.62 BN.4
Wersja eksportowa Goliatha przeznaczona dla ZSRR. Napęd: dwa silniki Lorraine-Dietrich V-12 o mocy 450 KM każdy.
F.62 BN.5
Pięciomiejscowy bombowiec nocny. Dwa 400-konne silniki Lorraine 12Db.
F.63 BN.4
Wersja eksportowa Goliatha zbliżona do F.62 BN.4. Napędzana dwoma silnikami gwiazdowymi Gnome-Rhône 9A Jupiter o mocy 450 KM każdy. Zbudowano 42 sztuki dla Francuskich Sił Powietrznych.
F.63bis
Samolot pasażerski. Wyprodukowano jedną sztukę z dwoma silnikami Armstrong Siddeley Jaguar IIIA o mocy 365 KM każdy i 10 sztuk wyposażonych w napęd który stanowiły dwa silniki Gnome-Rhône 9Aa Jupiter każdy o mocy 380 KM.
F.63ter
Samolot pasażerski. Napęd: 2 silniki Gnome-Rhône 9Aa Jupiter o mocy 380 KM każdy. Wyprodukowano trzy egzemplarze.
F.65
Samolot torpedowo-bombowy zbudowany dla lotnictwa francuskiej marynarki wojennej. Posiadał wymienne podwozie (pływaki lub koła). Napęd stanowiły dwa silniki Gnome-Rhône 9Aa Jupiter o mocy 380 KM każdy. Wyprodukowano 60 maszyn w tej wersji.
F.66
Samolot torpedowo-bombowy dla lotnictwa francuskiej marynarki wojennej. Napęd: dwa silniki Salmson CM.9 każdy o mocy 260 KM. Wyprodukowano dwa egzemplarze.
F.66 BN.3
Samolot zbudowany na eksport do Rumunii. Napęd stanowiły dwa silniki Gnome-Rhône 9Aa Jupiter o mocy 380 KM każdy. Powstał tylko jeden egzemplarz w tej wersji.
F.68 BN.4
Bombowiec. Napęd: dwa silniki Gnome-Rhône 9Aa Jupiter o mocy 380 KM każdy. Zbudowano 32 sztuki z przeznaczeniem na eksport do Polski.
F.140 Super Goliath
Prototyp super-ciężkiego bombowca. Napędzany czterema 12-cylindrowymi silnikami widlastymi (w układzie W) Farman 12We o mocy 500 KM każdy.
Użytkownicy.
Cywilni użytkownicy..
Belgia
Czechosłowacja
Francja
Kolumbia
Rumunia
Wojskowi użytkownicy.
Belgia
Czechosłowacja
Francja
Włochy
Japonia
Peru
Polska
Hiszpania
ZSRR

</doc>
<doc id="3880595" url="https://pl.wikipedia.org/wiki?curid=3880595" title="Ioan Vulpescu">
Ioan Vulpescu

Ioan Vulpescu (ur. 17 czerwca 1976 w Marghicie) – rumuński polityk, teolog prawosławny i działacz partyjny, parlamentarzysta, w latach 2014–2015 minister kultury, w 2017 minister kultury i tożsamości narodowej.
Życiorys.
Absolwent teologii prawosławnej na Uniwersytecie Bukareszteńskim. Na tej uczelni uzyskiwał magisterium z zakresu nauk o kulturze i doktorat z filozofii. Zaangażował się w działalność polityczną w ramach Partii Socjaldemokratycznej (PSD), pełnił funkcję sekretarza wykonawczego partii do spraw strategii politycznych. Był bliskim współpracownikiem Iona Iliescu, w latach 2000–2004 pracował w administracji prezydenckiej, następnie został doradcą byłego prezydenta. W 2009 powołany na wiceprezesa „Clubului de la București”, fundacji zawiązanej przez współpracowników Iona Iliescu.
W wyborach w 2012 z ramienia socjaldemokratów uzyskał mandat posła do Izby Deputowanych. Od grudnia 2014 do listopada 2015 sprawował urząd ministra kultury w rządzie Victora Ponty. W 2016 został wybrany w skład rumuńskiego Senatu. W styczniu 2017 powrócił w skład rządu jako minister kultury i tożsamości narodowej w gabinecie Sorina Grindeanu. Pełnił tę funkcję do czerwca 2017. W 2020 powrócił do niższej izby rumuńskiego parlamentu.

</doc>
<doc id="3880601" url="https://pl.wikipedia.org/wiki?curid=3880601" title="Zdzisław Guzicki">
Zdzisław Guzicki

Zdzisław Guzicki (ur. 1944) – polski piłkarz i trener.
Występował na pozycji bramkarza. W sezonie 1971/1972 zaliczył 15 spotkań w polskiej ekstraklasie w barwach ŁKS-u Łódź. Ponadto, bronił także barw Śląska Wrocław, gdzie grał w drużynie rezerwowej by po zakończeniu kariery trenować m.in. Wisłokę Debica.
Jednym z jego wychowanków był reprezentant kraju i olimpijczyk, Aleksander Kłak.

</doc>
<doc id="3880602" url="https://pl.wikipedia.org/wiki?curid=3880602" title="Marzena Nehrebecka">
Marzena Nehrebecka

Marzena Nehrebecka – pisarka, reżyserka filmowa, scenarzystka, twórczyni filmów animowanych. Córka Władysława Nehrebeckiego.

</doc>
<doc id="3880603" url="https://pl.wikipedia.org/wiki?curid=3880603" title="Nyża z Kozicami">
Nyża z Kozicami

Nyża z Kozicami (ZT - 6) – jaskinia, a właściwie schronisko, w Dolinie Małej Łąki w Tatrach Zachodnich. Wejście do niej znajduje się w północno-wschodnim stoku Zagonnej Turni, w górnej części Kamiennego Żlebu, na wysokości 1524 metrów n.p.m. Jaskinia jest pozioma, a jej długość wynosi 8 metrów.
Opis jaskini.
Jaskinię stanowi obszerna nyża, do której prowadzi bardzo duży otwór wejściowy z okapem.
Przyroda.
W jaskini brak jest nacieków. Zamieszkują ją kozice. Ściany są suche, rosną na nich różne gatunki porostów. 
Historia odkryć.
Jaskinia była znana od dawna. Pierwszy jej plan i opis sporządziła I. Luty przy pomocy R. Bieganowskiego w 1977 roku.

</doc>
<doc id="3880604" url="https://pl.wikipedia.org/wiki?curid=3880604" title="Raphael Mahler">
Raphael Mahler

Raphael Mahler (ur. 1899 w Nowym Sączu, zm. 1977 w Tel Awiwie) – żydowski historyk i publicysta pochodzenia polskiego.
Życie i działalność polityczna.
Do 15. roku życia uzyskał pełne wykształcenie w zakresie edukacji tradycyjnej szkoły jesziwy.
Ukończył Liceum Ogólnokształcące w Krakowie, był studentem, gdzie uczęszczał na zajęcia z historii i filozofii, oraz gdzie kontynuował talmudyczne studia na Seminarium Rabinicznym w Wiedniu. Obronił doktorat w 1922 roku pisząc pracę na temat problemów socjologicznych, oraz przeszkód związanych z nimi na drodze rozwoju. Po obronie dyplomu wrócił do Polski, gdzie nauczał historii w żydowskiej szkole średniej, będąc jednocześnie członkiem ruchu syjonistycznego, zrzeszającego żydów promujących badania na temat historii i kultury żydowskiej – Po’ale Tsiyon.
Wraz z Emanuelem Ringelblumem założył Żydowskie Koło Młodych Historyków związanych ściśle z powstaniem Sekcji Historycznej YIVO, w co Mahler zaangażowany był zarówno jako naukowiec, ale także edytor. Był nauczycielem w Warszawie. Od 1935 r. współtwórca pisma „Junger Historiker”, członek komitetu doradczego Jad Waszem. Konsekwentny zwolennik materializmu historycznego, zajmował się
samorządem żydowskim w Polsce w XVIII w., oraz ruchami społeczno-kulturowymi, zwłaszcza chasydyzmem i haskalą. W 1937 roku Mahler wyemigrował do Stanów Zjednoczonych, gdzie nauczał w Nowojorskim Kolegium Żydowskich Nauczycieli, oraz w YIVO.
Oprócz tego zajmował się również pisaniem szerokiego zakresu publikacji. W 1950 roku przeniósł się do Izraela, gdzie wykładał żydowską historię gospodarczą w Wyższej Szkole Prawa i Ekonomii w Tel Awiwie, przed wstąpieniem na wydział Uniwersytetu Tel Awiw w 1959 r. W 1977 r., otrzymał nagrodę Izraela za wybitny wykład, za sprawą którego zostały uznane stypendia żydowskie.
Aktywny działacz polityczny. Działał w lewicy Izraela, partii Mapam. Był zwolennikiem doktryny marksistowskiej, podkreślał znaczenie ekonomii i konfliktów społecznych w zakresie rozumienia żydowskiej historii.
Twórczość.
Mahler pisał o historii Żydów polskich, autonomii miejskiej Żydów w XVIII wiecznej Polsce, Karaitach i ruchach chasydyzmu, historiografii żydowskiej i haskali. Mahler starał się zastosować pojęcia materializmu dialektycznego i konfliktu klas, połączonych wraz z badaniami nad mnogością źródeł, co miało zapewnić uzyskanie realistycznego portretu dynamicznych zmian na tle historycznej przeszłości żydów. Jego obszerne prace zostały wydane w kilku językach, m.in. jidysz, polskim, hebrajskim, niemieckim i angielskim.
Publikacje.
Bibliografia publikacji Raphaela Mahlera, skompilowana dla Euroleksykonu (1974), zatytułowana „Sefer Rafa’el Mahler”, zawiera ponad 500 publikacji. W okresie pobytu w Nowym Jorku, powstały prace z zakresu badań syjonistycznego podłoża historycznego w Ameryce, oraz kontynuacji odrodzenia ruchu. Jego dzieła to kombinacja intensywnego treningu nad studium w zakresie literatury rabinicznej, oraz nowoczesnych metod naukowych z zakresu historii, socjologii, ekonomii i demografii, co pozwoliło mu na dotarcie do różnorodnych źródeł i tematów badań, począwszy od stosunku średniowiecznych żydów względem mesjanizmu, przez przekształcenia w strukturach życia społecznego żydów na przestrzeni wieków, aż do kulturalnego i gospodarczego rozwoju państwa, oraz społeczności żydowskiej w okresie ery nowożytnej.

</doc>
<doc id="3880607" url="https://pl.wikipedia.org/wiki?curid=3880607" title="3 Batalion Zabezpieczenia Marynarki Wojennej">
3 Batalion Zabezpieczenia Marynarki Wojennej

3 Batalion Zabezpieczenia Marynarki Wojennej – jednostka zabezpieczenia logistycznego funkcjonująca w składzie Brygady Lotnictwa Marynarki Wojennej w latach 1995 – 2002.
Historia.
Historia 3 Batalionu Zabezpieczenia nierozerwalnie wiąże się z 34 Pułkiem Lotnictwa Myśliwskiego. Na podstawie zarządzenia Szefa Sztabu Generalnego WP Nr 053/Org z dnia 27.07.1994 i rozkazu Dowódcy Marynarki Wojennej Nr 075 z dnia 25.08.1994 został rozformowany 34 Pułk Lotnictwa Myśliwskiego, na bazie którego z dniem 01.01.1995 powstał 3 Batalion Zabezpieczenia Marynarki Wojennej i 1 Pucki Dywizjon Lotniczy. Obie jednostki weszły w skład utworzonej w listopadzie 1994 roku Brygady Lotnictwa Marynarki Wojennej.
Tradycje.
Na podstawie Decyzji Nr 116/MON z dnia 17 lipca 1996 batalion przyjął imię patrona kmdr ppor. Zygmunta Horyda. Data dorocznego Święta została ustalona na dzień 12 września.
W dniu 15 września podczas uroczystej zbiórki 3 Batalion Zabezpieczenia otrzymał Sztandar, którego fundatorem była gmina Kosakowo i sponsorzy.

</doc>
<doc id="3880612" url="https://pl.wikipedia.org/wiki?curid=3880612" title="Wyścig Pokoju 1981">
Wyścig Pokoju 1981

XXXIV Wyścig Pokoju – odbył się na trasie Berlin – Praga – Warszawa w dniach 8-21 maja 1981 roku. Do 14-etapowego wyścigu (plus prolog), którego trasa wynosiła 1890 km, wystartowało 96 zawodników z 16 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie oraz prologu.
Klasyfikacje dodatkowe.
Górska.
Koszulka zielona.
O kolejności decyduje suma punktów zgromadzonych na górskich premiach pierwszej i drugiej kategorii.
Najaktywniejszych.
Koszulka fioletowa.
O kolejności decyduje suma punktów zgromadzonych na lotnych i górskich premiach.
Najwszechstronniejszych.
Koszulka różowa.
O kolejności decyduje suma punktów zgromadzonych na metach etapów oraz na lotnych i górskich premiach.
Punktowa.
Koszulka biała.
O kolejności decyduje suma punktów zgromadzonych na metach etapów i prologu.
Bibliografia.
Tuszyński, B., "Wyścig Pokoju 1948-1988", Wydawnictwo Sport i Turystyka, Warszawa 1989, s. 446-456.
Linki zewnętrzne.
Serwis poświęcony Wyścigowi Pokoju 

</doc>
<doc id="3880613" url="https://pl.wikipedia.org/wiki?curid=3880613" title="Katolickie sanktuarium maryjne w Walsingham">
Katolickie sanktuarium maryjne w Walsingham

Katolickie Sanktuarium Matki Bożej z Walsingham (ang.: "The National Shrine of Our Lady at Walsingham (Roman Catholic Church)"), zwane też Angielskim Nazaretem, jest jednym z wielu katolickich sanktuariów maryjnych w Wielkiej Brytanii.
Historia.
W 1061 r. w Walsingham (hrabstwo Norfolk, Anglia) szlachcianka Richeldis de Faverches była świadkiem trzech objawień Matki Bożej, która nakazała jej zbudować w Walsingham replikę domu z Nazaretu, w którym miało miejsce Zwiastowanie. Jednocześnie Maria Panna miała obiecać, że ktokolwiek uda się z pielgrzymką do tego miejsca z prośbą, "nigdy nie odejdzie nie wysłuchany".
W 1153 r. wokół domu maryjnego zbudowano opactwo augustianów. Kult maryjny koncentrował się na "Świętym Domu", zawierającym "cudowną" figurę Maryi z Dzieciątkiem. Walsingham stało się jednym z najbardziej popularnych miejsc pielgrzymkowych w Europie: pielgrzymowali tutaj m.in. królowie Henryk III, Edward I (11 razy), Edward II, Edward III, Ryszard II, Edward IV, Henryk VI i Henryk VIII.
Obecny budynek sanktuarium został zbudowany jako kaplica w 1340 r., zwana potocznie "Kaplicą Klapków" ("Slipper Chapel"). Ta dziwna nazwa pochodzi od dawnej funkcji tej kaplicy. Została ona zbudowana w Houghton St Giles, około 1 mili od Walsingham. W tym miejscu dawni pielgrzymi zdejmowali buty, aby ostatnią "świętą milę" do sanktuarium przejść bosymi stopami.
Erazm z Rotterdamu odwiedził Walsingham w 1513 r. i był pod wrażeniem przepychu i niesłychanego bogactwa Sanktuarium, które było wówczas najważniejszym ośrodkiem kultu maryjnego w Anglii. W 1538 r. król Henryk VIII, na skutek zerwania z katolicyzmem, nakazał zamknięcie opactwa w Walsingham, Święty Dom został spalony, a figura Maryi zabrana do Londynu i tam zniszczona. Resztki zabudowań opactwa były następnie wykorzystywane do celów świeckich.
W 1896 r. panna Charlotte Boyd kupiła "Kaplicę Klapków" i zaczęła jej odbudowę. Figura Maryi z Dzieciątkiem została odtworzona w Oberammergau na podstawie zachowanej pieczęci opactwa. Pierwsza msza od czasów reformacji miała miejsce w kaplicy w święto Wniebowzięcia NMP 15 sierpnia 1934 r., a kilka dni później kardynał Francis Bourne poprowadził pielgrzymkę 10 tysięcy wiernych do kaplicy i ogłosił powstanie Narodowego Sanktuarium Matki Bożej w Walsingham.
W pobliskim kościele "St. Mary" w 1922 r. powstało anglikańskie sanktuarium maryjne w Walsingham.

</doc>
<doc id="3880614" url="https://pl.wikipedia.org/wiki?curid=3880614" title="Hum (ujednoznacznienie)">
Hum (ujednoznacznienie)



</doc>
<doc id="3880615" url="https://pl.wikipedia.org/wiki?curid=3880615" title="Jan Lubański">
Jan Lubański

Jan Lubański (ur. 6 maja 1949) – były polski piłkarz, grający na pozycji obrońcy.
Wychowanek Łódzkiego Klubu Sportowego, w barwach którego rozegrał ponad 100 meczów w ekstraklasie.

</doc>
<doc id="3880618" url="https://pl.wikipedia.org/wiki?curid=3880618" title="Malý Salatín (Niżne Tatry)">
Malý Salatín (Niżne Tatry)

Malý Salatín (, 1444 m) – szczyt w zachodniej części Niżnych Tatr na Słowacji, w tzw. Grupie Salatynów ("Salatíny"). Od Salatína oddzielony jest przełęczą Sedlo pod Maľym Salatínom. Ma dwa niewybitne wierzchołki niemal tej samej wysokości, połączone równą, skalistą granią. Wierzchołek południowy jest zwornikiem dla dwóch grani; północno-zachodniej, którą prowadzi szlak turystyczny i północno-wschodniej nieudostępnionej turystycznie. Wschodnie stoki Małego Salatyna opadają do doliny Salatyńskiego potoku, zachodnie do wąwozu Hučiaky, będącego odnogą Doliny Ludrowskiej.
Masyw Małego Salatyna zbudowany jest z triasowych wapieni i dolomitów. Podłoże wapienne powoduje, że górna część masywu jest bezwodna, woda wsiąka bowiem w porowate podłoże. Strumienie pojawiają się tylko okresowo po opadach deszczu. Stoki porasta las, ale w wielu miejscach, szczególnie w partiach szczytowych, występują interesujące formacje skalne, jak skalne ściany, turniczki, żlebki i formujące się u ich wylotów piargi, a także szereg niewielkich jaskiń.
Szczyt znajduje się w obrębie Parku Narodowego Niżne Tatry, ponadto masyw Salatyna i Małego Salatyna objęty jest dodatkowo ścisłą ochroną w granicach rezerwatu przyrody Salatín. Na wapiennych skałach i w obrębie muraw naskalnych bogata roślinność wapieniolubna. Z rzadkich roślin występują tutaj: sasanka słowacka, szarotka alpejska, jaskier górski, skalnica okrągłolistna, rzeżucha trójlistkowa, starzec cienisty.
Ze szczytu rozciąga się szeroka panorama widokowa. Oprócz Liptowa obejmuje Góry Choczańskie, Małą Fatrę, Wielką Fatrę, Orawę, Beskidy, Tatry i Niżne Tatry.

</doc>
<doc id="3880619" url="https://pl.wikipedia.org/wiki?curid=3880619" title="Hanna Ograbisz- Krawiec">
Hanna Ograbisz- Krawiec



</doc>
<doc id="3880620" url="https://pl.wikipedia.org/wiki?curid=3880620" title="Przychodnia">
Przychodnia



</doc>
<doc id="3880621" url="https://pl.wikipedia.org/wiki?curid=3880621" title="Grațiela-Leocadia Gavrilescu">
Grațiela-Leocadia Gavrilescu

Grațiela-Leocadia Gavrilescu (ur. 24 czerwca 1966 w Bukareszcie) – rumuńska polityk, inżynier i samorządowiec, parlamentarzystka, w latach 2014–2015 minister środowiska, w 2017 minister ds. kontaktów z parlamentem, od 2017 do 2019 wicepremier i minister środowiska.
Życiorys.
Absolwentka technologii petrochemicznej na Universitatea Petrol-Gaze w Ploeszti. Kształciła się następnie na studiach podyplomowych m.in. z marketingu i zarządzania. W 1990 zatrudniona jako inżynier w przedsiębiorstwie chemicznym w okręgu Prahova, zarządzała nim jako dyrektor generalny w latach 1996–2004.
Była działaczką Rumuńskiej Partii Humanistycznej, kierowała jej strukturami w Ploeszti. W 2004 przeszła do Partii Narodowo-Liberalnej. Pełniła funkcję przewodniczącej organizacji kobiecej PNL. W 2014 dołączyła do Călina Popescu-Tăriceanu, odchodząc do Partii Liberalno-Reformatorskiej, wraz z którą w 2015 współtworzyła Sojusz Liberałów i Demokratów. Objęła funkcję wiceprzewodniczącej nowego ugrupowania.
W latach 2004–2007 była zastępczynią burmistrza miasta Ploeszti. W 2007 objęła wakujący mandat posłanki do Izby Deputowanych. Wybierana następnie do niższej izby rumuńskiego parlamentu w 2008, 2012 i 2016.
Od grudnia 2014 do listopada 2015 sprawowała urząd ministra środowiska, gospodarki wodnej i leśnictwa w gabinecie Victora Ponty. W styczniu 2017 powróciła w skład rządu, premier Sorin Grindeanu powierzył jej funkcję ministra ds. kontaktów z parlamentem. W kwietniu 2017 zastąpiła Daniela Constantina na stanowiskach wicepremiera oraz ministra środowiska. Pozostała na tych stanowiskach również w utworzonym w czerwcu tegoż roku gabinecie Mihaia Tudosego oraz w powołanym w styczniu 2018 rządzie Vioriki Dăncili. Zakończyła urzędowanie w sierpniu 2019, gdy partia ALDE opuściła koalicję rządową. We wrześniu została wykluczona ze swojego ugrupowania.
W 2020 dołączyła do Partidul Puterii Umaniste. W tym samym roku z listy Partii Socjaldemokratycznej z powodzeniem ubiegała się o poselską reelekcję.

</doc>
<doc id="3880626" url="https://pl.wikipedia.org/wiki?curid=3880626" title="Malý Salatin">
Malý Salatin



</doc>
<doc id="3880627" url="https://pl.wikipedia.org/wiki?curid=3880627" title="Dziura w Organach I">
Dziura w Organach I

Dziura w Organach I – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w południowej części Organów, w ścianie znajdującego się tam skalnego amfiteatru, w pobliżu Dziury w Organach II i Dziury w Organach IV, na wysokości 1430 metrów n.p.m. Długość jaskini wynosi 8 metrów, a jej deniwelacja 3 metry.
Opis jaskini.
Jaskinię stanowi obszerna, z idącym do góry dnem, nyża, do której prowadzi duży, owalny otwór wejściowy z okapem. 
Przyroda.
W jaskini brak jest nacieków. Ściany są suche, rosną na nich mchy i porosty.
Historia odkryć.
Jaskinia była prawdopodobnie znana od dawna. Pierwszy wzmiankę o niej opublikował J. Rudnicki w 1958 roku. Plan i opis sporządziła I. Luty przy pomocy J. Iwanickiego (seniora) w 1979 roku.

</doc>
<doc id="3880633" url="https://pl.wikipedia.org/wiki?curid=3880633" title="Moshe Rosman">
Moshe Rosman

Moshe (Murray) Rosman (ur. 4 lipca 1949 w Chicago) – izraelski historyk, specjalista w dziedzinie historii Żydów polskich, profesor Wydziału Historii Żydowskiej Uniwersytetu Bar-llana w Izraelu.
Życiorys i działania naukowe.
Pochodzi z polsko-żydowskiej rodziny, wywodzącej się z okolic Pińska. W 1971 rou otrzymał stopień licencjata w dziedzinie psychologii na Uniwersytecie Columbia w Nowym Jorku, w 1972 judaistyki w Jewish Theological Seminary of America. W 1973 zaczął studia doktoranckie z historii. W czasie studiów przyjechał do Polski (1978) i prowadził badania nad historią Żydów polskich w okresie nowożytnym. W 1979 z rodziną wyemigrował do Izraela. W październiku 1979 zaczął prowadzić zajęcia na Uniwersytecie Bar-Ilana jako wykładowca gościnny, a od 1982 jako wykładowca i starszy wykładowca. Był stypendystą w Diaspora Research Institute na Uniwersytecie Telawiwskim. Także w 1982 z wyróżnieniem obronił pracę doktorancką. W 1990 praca została opublikowana jako „Jews in the Sieniawski- Czartoryski Territories”. W 2000 pracę uhonorowano Nagrodą im. Fundacji Jerzego Milewskiego. W 1983 Moshe Rosman uzyskał habilitację. W 1984 doktorat Rosmana wyróżniono Nagrodą Jefroykin z Żydowskiego Funduszu Narodowego za najlepszą pracę na temat Żydów wschodnioeuropejskich. Od 1994 kierował Katedrą Studiów nad Chasydyzmem, a także Katedrą Historii Żydów Europy Wschodniej. Od 1995 pełni funkcję profesora nadzwyczajnego. Moshe Rosman był pracownikiem naukowym na Uniwersytecie Telawiwskim i wyższej uczelni hebrajskiej w Jerozolimie, dwukrotnie pracownikiem naukowym w Centrum Studiów Żydowskich Katz na Uniwersytecie Pensylwanii (2003, 2006). Był też profesorem wizytującym na Uniwersytecie Michigan (1989, 1997), Uniwersytecie Torontońskim, Uniwersytecie Brandeisa w Bostonie, Uniwersytecie Teksańskim w Austin, Uniwersytecie Yale, Uniwersytecie Lipskim, Uniwersytecie Karoliny Północnej, Uniwersytecie Wileńskim, Uniwersytecie Salomona w Kijowie (1995), Uniwersytecie Pensylwanii w Filadelfii oraz na Uniwersytecie Wrocławskim (2010 i 2016).
Brał udział w naukowych konferencjach organizowanych przez Uniwersytet Wrocławski: „Żydzi w społeczeństwie dawnej Rzeczypospolitej” w 2005 oraz „Modern Jewish Culture” w 2008. Uczestniczył w warsztatach dla młodych badaczy z Izraela i Polski.
W 2009 przeniósł się do Manfred Lecman, aby uczyć się w żydowskiej szkole na Uniwersytecie Pensylwanii. Od 2010 był konsultantem Muzeum Historii Żydów Polskich w Warszawie. W 2013 był jednym z redaktorów potrójnego numeru periodyku „Jewish History”. W 2014 uczestniczył w międzynarodowej konferencji „Czech-Jewish and Polish-Jewish Studies: (Dis)Similarities”. W październiku 2015, w ramach projektu Centrum Chase’, a i przy wsparciu Izraelskiego Centrum Kultury przy ambasadzie Izraela na Ukrainie, w Akademii Kijowsko-Mohylańskiej przeprowadził szkolenie na temat „Konflikty, spory i zbliżenie się do historii Żydów we wczesnym okresie nowożytnym”. Profesor Rosman przeprowadził szeroko zakrojone badania w ukraińskich i polskich archiwach. Jeden z jego projektów badawczych był skierowany na badanie roli żydowskiej kobiety w Rzeczypospolitej Obojga Narodów. 15 listopada 2015 Moshe Rosman został uhonorowany tytułem doktora "honoris causa" podczas święta Uniwersytetu Wrocławskiego. W grudniu 2015 uczestniczył w inauguracyjnym spotkaniu seminarium dla polskich doktorantów w Muzeum w Warszawie.
Moshe Rosman wcześniej działał jako członek komitetu izby w publikacjach Komitetu Nagrody Zalman Shazar, a także był członkiem zarządu towarzystwa historycznego, komitetu doradczego ds. nauki historii w szkołach religijnych i w radzie nadzorczej Światowego Związku Badań Żydowskich. Obecnie jest członkiem zarządu archiwum historii narodu żydowskiego, a także w izbie komisji stypendium Fundacji Rothschilda. Od 1993 należy do rady dziennika „Syjon” Moshe Rosman jest członkiem grupy badawczej pod nazwą „W drodze do nowej historii chasydyzmu” na Uniwersytecie Hebrajskim w Jerozolimie.
Życie prywatne.
Od 1970 jest żonaty z Lynne (Reed) Rosman. Ma sześcioro dzieci i piętnaścioro wnucząt.
Nagrody.
Mosze Rosman jest laureatem National Jewish Book Award (1996, 2009), Zalman Shazar (2000), Nagrody Fundacji im. Jerzy Milewskiego (2000) i Jordan Schnitzer Award of the Association for Jewish Studies (2010).
Dzieła.
Książki Rosmana otrzymały nagrody w Stanach Zjednoczonych, Izraelu i Polsce. Jego książki i artykuły naukowe przetłumaczono na wiele języków, w tym na język polski. Napisał między innymi:
Razem z Jeremy Cohen wydał książkę "Rethinking European Jewish History".
Opis.
Książka "Founder of Hasidism. A Quest for the Historical Ba’al Shem Tov" poświęcona Izraelowi Baal Szem Tow, domniemanemu twórcy chasydyzmu, okazała się przełomowym studium zmieniającym nie tylko sposób badania historii tego najważniejszego żydowskiego ruchu mistycznego, ale również decydująco wpłynęła na ogólniejsze metodologiczne kierunki rozwoju historiografii żydowskiej ostatnich dwudziestu lat.” – Moshe Rosman, doktor honoris causa Uniwersytetu Wrocławskiego, Wrocław 2016.
How Jewish Is Jewish History (2007) to fundamentalne studium z historiografii żydowskiej, praca porządkującą refleksję metodologiczną nad stanem tej historiografii, jej głównymi tendencjami, ograniczeniami, osiągnięciami oraz kierunkami możliwego rozwoju.” – Moshe Rosman, doktor honoris causa Uniwersytetu Wrocławskiego, Wrocław 2016.

</doc>
<doc id="3880643" url="https://pl.wikipedia.org/wiki?curid=3880643" title="Zygmunt Gutowski">
Zygmunt Gutowski

Zygmunt Gutowski (ur. 15 września 1939) – polski piłkarz i trener.
Wychowanek Łódzkiego Klubu Sportowego, barw którego bronił w latach 1959-1973 z przerwą na występy w Śląsku Wrocław. Po zakończeniu kariery zajął się trenowaniem, prowadząc w ekstraklasie piłkarzy klubu, z którego się wywodził w latach 1985-1987.

</doc>
<doc id="3880646" url="https://pl.wikipedia.org/wiki?curid=3880646" title="Pancerniki typu Radetzky">
Pancerniki typu Radetzky

Pancerniki typu Radetzky – typ trzech pancerników generacji przeddrednotów zbudowanych dla Austro-Węgier w latach 1907-1910. Wszystkie trzy okręty zostały zbudowane przez stocznię Stabilimento Tecnico Triestino w Trieście. Były ostatnimi austro-węgierskimi przeddrednotami i przedostatnim typem pancerników zbudowanym przez to państwo. Typ składał się z trzech okrętów: „Radetzky”, „Erzherzog Franz Ferdinand” i „Zrínyi”. Pancerniki typu "Radetzky" zostały uzbrojone w cztery działa kal. 305 mm w dwóch wieżach i osiem dział kal. 240 mm w czterech wieżach; ciężka artyleria drugiego głównego kalibru odróżniała pancerniki tego typu od wcześniejszych generacji przeddrednotów.
Okręty zostały wprowadzone do służby na kilka lat przed wybuchem I wojny światowej i miały ubogą służbę. Wszystkie trzy pancerniki odbyły rejsy treningowe po Morzu Śródziemnym w 1912 roku. Rok później okręty wzięły udział w międzynarodowej paradzie morskiej na Morzu Jońskim w ramach protestu przeciwko wojnom bałkańskim. Po wypowiedzeniu wojny Austro-Węgrom przez Włochy w 1915 roku, pancerniki typu "Radetzky" bombardowały cele nabrzeżne na Adriatyku. Po roku 1915 ich udział w wojnie stał się minimalny. Po wojnie wszystkie trzy okręty zostały przekazane Włochom i zezłomowane pomiędzy 1920 a 1926 rokiem.
Konstrukcja.
Rozwój.
Prace projektowe nad nowym typem pancerników rozpoczęły się około dwa tygodnie po wprowadzeniu do służby okrętu SMS „Erzherzog Friedrich”, przeddrednota typu "Erzherzog Karl", co miało miejsce 30 kwietnia 1904 roku. Pod koniec lipca 1905 roku dowódca austriackiej marynarki, admirał Montecuccoli, przedstawił swoją wizję rozbudowanej austro-węgierskiej floty. Flota miała się składać z 12 pancerników, 4 krążowników pancernych, 8 krążowników rozpoznawczych, 18 niszczycieli, 36 dużych kutrów torpedowych i 6 okrętów podwodnych. Między 25 a 29 września 1905 roku sekcja projektowa floty przygotowała pięć projektów nowego typu pancernika.
Pierwszy projekt zakładał uzbrojenie pancernika w cztery działa kal. 280 mm w dwóch podwójnych wieżach artyleryjskich, cztery działa kal. 240 mm w czterech pojedynczych wieżach i osiem dział kal. 190 mm w kazamatach. Drugi projekt przewidywał takie samo uzbrojenie w działa kal. 280 i 240 mm, lecz uzbrojenie lekkie miało składać się z dwunastu dział kal. 100 mm. Trzeci projekt reprezentował nowy typ drednotów, który był brany pod uwagę we flotach innych państw i zakładał osiem dział kal. 280 mm w czterech podwójnych wieżach, jednej na dziobie, jednej na rufie i dwóch na burtach. Artyleria średnia miała być taka sama jak w poprzednich projektach, a działa lekkiego kalibru zostały wzmocnione do szesnastu dział kal. 100 mm. Czwarty projekt był odmianą trzeciego projektu; osiem dział kal. 280 mm zostało zastąpionych sześcioma kal. 305 mm w dwóch podwójnych i dwóch pojedynczych wieżach. Działa kal. 100 mm pozostały takie same. Ostatni projekt przewidywał cztery działa kal. 305 mm w dwóch podwójnych wieżach, osiem dział kal. 190 mm w czterech podwójnych wieżach na burtach i dwanaście dział kal. 100 mm w kazamatach. Główny projektant, Siegfried Popper, poparł koncepcję okrętu „all-big-gun”. Jednak nawet najmniejszy drednot z projektów opisanych wyżej musiałby mieć wyporność co najmniej 16 000 ton, przez co jego budowa wymagałaby budowy nowego pływającego doku.
Popper ostatecznie ustąpił, przyznając, że budowa drednota wymagałaby budowy nowego pływającego suchego doku, co znacznie zwiększyłoby koszty projektu. Komisja projektowa wybrała piąty projekt, jednak podczas udoskonalania projektu kaliber dział drugorzędnych został zwiększony ze 190 mm do 240 mm. Wybrano działa kal. 305 mm, ponieważ zamek nowych dział kal. 280 mm był zawodny. Ostatecznym projektem był ostatni przeddrednot zbudowany przez austro-węgierską marynarkę.
Kładziono również nacisk na ochronę podwodną. Między sierpniem a listopadem 1906 roku, marynarka Austro-Węgier przeprowadziła testy wytrzymałości dna okrętów na materiały wybuchowe, używając pięćdziesięcioletniego okrętu pancernego „Kaiser Max”. Testy przeprowadzono przy użyciu 10-kilogramowych ładunków, aby ocenić możliwości niszczące standardowej miny morskiej o wadze 100 kg w skali 1:10. Testy były ogólnie niezadowalające. W oparciu o modele matematyczne Popper nakreślił ostateczny model przewidujący siłę ochrony podwodnej, będącej w stanie odpowiednio chronić nowe pancerniki. Ostatecznie okręty zostały wyposażone w opancerzone dno podwójne jako obronę przeciwko minom morskim i torpedom.
Charakterystyka ogólna.
Pancerniki typu "Radetzky" miały 137,5 m długości na linii wody oraz 138,8 m długości całkowitej. Miały 24,6 m szerokości i 8,1 m zanurzenia. Wyporność standardowa wynosiła 14 741 ton, a maksymalna 16 099 ton. Załoga składała się z 30 oficerów i 860 marynarzy. Układ napędowy okrętu składał się z dwóch czterocylindrowych maszyn parowych potrójnego rozprężania. Każdy silnik był zasilany przez sześć kotłów parowych Yarrow. Moc maszyn pancerników wynosiła 19 800 KM, co pozwalało im osiągać prędkość maksymalną 20,5 węzła (38 km/h). Zapas 1350 ton węgla zapewniał zasięg 4000 Mm przy prędkości 10 węzłów.
Uzbrojenie.
Uzbrojenie główne pancerników typu "Radetzky" składało się z czterech dział kal. 305 mm L/45 w dwóch podwójnych wieżach. Okręty te były pierwszymi austro-węgierskimi jednostkami wyposażonymi w działa takiego kalibru. Działa zostały zbudowane w zakładach Škoda w Pilźnie. Szybkostrzelność wynosiła 3 pociski w pierwszej minucie ostrzału i od jednego do dwóch pocisków w każdej następnej minucie. Maksymalny kąt podniesienia dział sięgał od -4° do +20°. 138-kilogramowy ładunek prochu nadawał 450-kilogramowym pociskom przeciwpancernym prędkość 800 m/s, co przy maksymalnym podniesieniu lufy dawało zasięg ok. 20 000 m. Zapas amunicji na działo wynosił 20 pocisków przeciwpancernych i 80 odłamkowo-burzących. Wieże artyleryjskie zmagały się z paroma błędami projektowymi, takimi jak zbyt duże kopuły dalmierza na szczycie wieży. W przypadku trafienia pociskiem w kopułę, cienki pancerz górny mógł zostać zdarty. Innym poważnym problemem był system wentylacji. W warunkach bojowych wieże artyleryjskie nie mogły być wentylowane, ponieważ wentylacja wsysała do środka wieży toksyczne gazy materiałów pędnych. Ustalono, że od jej wyłączenia, w wieży artyleryjskiej starczyło tlenu na 15 minut.
Okręty miały ponadto silne uzbrojenie drugiego głównego kalibru, składające się z ośmiu dział Škoda kal. 240 mm L/45 w czterech podwójnych wieżach. Wieże zostały zamontowane na śródokręciu, po dwie na każdej burt. Działa kal. 240 mm miały o około połowę mniejszą penetrację niż działa kal. 305 mm i o około 25% mniejszy zasięg. Ponadto nie sposób było rozróżnić rozbryzgi wody po pociskach kal. 305 i 240 mm, co w znaczącym stopniu utrudniało celowanie. Zapas amunicji wynosił 800 sztuk, co znacznie ograniczało ilość pocisków kal. 305 mm, które okręty mogły zabrać na pokład. Artylerię średniego kalibru stanowiło 20 pojedynczych dział Škoda kal. 100 mm L/50. Szesnaście z nich zamontowanych było w kazamatach na burtach, po osiem z każdej strony. Pozostałe cztery zamontowano w kazamatach w nadbudówce, po dwa na każdą burtę. Działa kal. 100 mm wystrzeliwały pociski o masie 26,2 kilograma z prędkością 880 m/s, co przy maksymalnym podniesieniu lufy dawało zasięg ok. 11 000 m. Ich szybkostrzelność wynosiła od 8 do 10 pocisków na minutę. Pancerniki typu "Radetzky" były uzbrojone również w kilka dział mniejszego kalibru, w tym sześć dział Škoda kal. 66 mm L/45, dwa działa desantowe kal. 66 mm, cztery szybkostrzelne działa Škoda kal. 47 mm L/44 i jedno szybkostrzelne działo Škoda kal. 47 mm L/33. Okręty posiadały też trzy podwodne wyrzutnie torpedowe kal. 450 mm, dwie na dziobie, po jednej na każdej z burt, na wysokości pierwszej wieży artyleryskiej, i jedną na rufie.
Opancerzenie.
Pancerniki typu "Radetzky" posiadały pas opancerzenia o grubości 230 mm w centralnej części okrętu, chroniący magazyny amunicji, maszynownie i inne wrażliwe pomieszczenia, wykonany ze stali cementowanej Kruppa. W kierunku przednich i tylnych barbet wież artyleryjskich, grubość pasa zmniejszała się do 100 mm. Gródź przeciwtorpedowa o grubości 58 mm biegła wzdłuż całej burty, zapewniając drugą warstwę opancerzenia podwodnego, w przypadku gdy główny pas opancerzenia został spenetrowany. Była to jedna z prób stworzenia przez Poppera "gepanzerter minenboden", czyli podwójnego dna w celu zwiększenia podwodnej ochrony okrętu przed torpedami i minami. Podwójne dno projektu Poppera oparte było bardziej na jego własnych teoriach niż testach i eksperymentach. Pomiędzy zewnętrznym pancerzem a grodzią pozostawiono trochę wolnej przestrzeni, co według Poppera miało zamortyzować wewnętrzną gródź przed podwodną falą uderzeniową. Jednak ograniczenia budżetowe nigdy nie pozwoliły mu na przeprowadzenie testów swojego podwójnego dna. Grodzie wodoszczelne pomiędzy przedziałami okrętu miały 150 mm grubości. Pokład chroniony był przez 48 mm pancerza.
Wieże artylerii głównej miały po 250 mm pancerza na przodzie i bokach i 60 mm na dachu. Obszar pomiędzy osłoną dział a barbetą był nieopancerzony. Wieże dla dział kal. 240 mm miały nieznacznie mniej opancerzenia: z przodu i na bokach po 200 mm, a na dachu 50 mm. Kazamaty dla dział kal. 100 mm były chronione stalowymi płytami o grubości 120 mm. Wieża dowodzenia miała opancerzenie boczne o grubości 250 mm i tylne o grubości 100 mm.
Służba.
Czas pokoju.
Trzy pancerniki typu "Radetzky" zostały przydzielone do II Dywizjonu Pancerników w I Eskadrze Bojowej, razem z pancernikami typu "Tegethoff" w I Dywizjonie. Po wejściu do służby w latach 1910-1911 okręty wzięły udział w kilku rejsach treningowych po Morzu Śródziemnym. W 1911 roku SMS „Radetzky” wziął udział w międzynarodowym pokazie floty w Spithead z okazji koronacji Jerzego V. W 1912 roku „Zrínyi” wziął udział w rejsie treningowym z niedawno wprowadzonymi do służby SMS „Tegetthoff” i SMS „Viribus Unitis” po wschodnim Morzu Śródziemnym, podczas którego zatrzymano się na Malcie. W następnym roku trzy okręty wzięły udział w międzynarodowej demonstracji morskiej przeciwko rozwijającym się wojnom bałkańskim; podczas tej operacji po raz pierwszy użyto wodnosamolotów startujących z okrętów wojennych i były to samoloty z pancerników typu "Radetzky".
I wojna światowa.
Niemiecki Dywizjon Morza Śródziemnego, składający się z krążownika liniowego SMS „Goeben” i lekkiego krążownika SMS „Breslau”, wezwał na pomoc austro-węgierską flotę. Niemieckie jednostki próbowały przebić się z Messyny, gdzie okręty zaopatrywały się w węgiel jeszcze przed wybuchem wojny. Brytyjskie okręty zaczęły gromadzić się w pobliżu miasta, w celu śledzenia krążowników. W tym czasie austro-węgierska flota nie była jeszcze w pełni zmobilizowana, ale pancerniki typu "Radetzky" i "Tegetthoff", kilka krążowników i mniejszych jednostek były dostępne. Główne dowództwo Austro-Węgier, nie chcąc prowokować wojny z Wielką Brytanią, nakazało okrętom unikać brytyjskich jednostek i w pełni osłaniać niemieckie krążowniki jedynie na austro-węgierskich wodach. 7 sierpnia, kiedy Niemcy uciekli przez Cieśninę Messyńską, austro-węgierskie okręty, w tym pancerniki typu "Radetzky", będące na wysokości Brindisi, otrzymały rozkaz powrotu do portu.
W październiku 1914 roku francuska armia ustawiła swoją artylerię na górze Lovćen w celu wsparcia czarnogórskiej armii walczącej z austro-węgierskimi wojskami w Kotorze. Zanim jednak artyleria uzyskała pełną zdolność bojową, 15 października Austro-Węgry miały już zmobilizowane przeddrednoty typu "Habsburg". Jednak ich działa kal. 240 mm nie miały odpowiedniego kąta podniesienia luf, by dosięgnąć francuską artylerię, więc SMS „Radetzky” został wysłany w celu rozprawienia się z pozycjami nieprzyjaciela. Okręt przybył 21 października i jego działa 305 mm zmusiły Francuzów do opuszczenia swoich pozycji. 24 maja 1915 roku wszystkie trzy pancerniki typu "Radetzky" wzięły udział w ostrzale artyleryjskim włoskiego wybrzeża, w tym ważnego miasta portowego Ankony po tym, jak Włochy przyłączyły się do wojny po stronie Ententy.
Do października 1918 roku Austria przygotowywała się do przekazania swojej floty Państwu Słoweńców, Chorwatów i Serbów, aby nie wpadła ona we włoskie ręce. 10 listopada 1918 roku, dzień przed rozejmem, jugosłowiańscy oficerowie wraz ze skompletowanymi na szybko załogami wypłynęli z Puli na pokładach pancerników „Radetzky” i „Zrínyi”. Kiedy okręty wypłynęły za falochron, zobaczyły zbliżającą się włoską flotę. Oba pancerniki podniosły amerykańską banderę i popłynęły na południe wzdłuż wybrzeża Adriatyku do zatoki Castelli w pobliżu Spolato. Jugosłowiańskie załogi poprosiły amerykańskie siły morskie, by te spotkały się z nimi i uznały ich poddanie się, co zostało wykonane przez grupę amerykańskich ścigaczy okrętów podwodnych. Jednak w czasie traktatu pokojowego siły sprzymierzonych zignorowały fakt oddania austriackich okrętów Państwu Słoweńców, Chorwatów i Serbów i ostatecznie oba pancerniki zostały przekazane Włochom. „Radetzky” i „Zrínyi” zostały zezłomowane we Włoszech w latach 1920-21; „Erzherzog Franz Ferdinand” przetrwał do 1926 r., kiedy to również został zezłomowany we Włoszech.

</doc>
<doc id="3880647" url="https://pl.wikipedia.org/wiki?curid=3880647" title="SMS Zrínyi">
SMS Zrínyi

SMS Zrínyi – austro-węgierski przeddrednot typu "Radetzky". Został nazwany na cześć chorwackiej rodziny szlacheckiej Zrinski. „Zrínyi” razem ze swoimi siostrzanymi okrętami, „Erzherzogiem Franzem Ferdinandem” i „Radetzky”, były ostatnimi austro-węgierskimi przeddrednotami, a ich następcami były o wiele mocniejsze drednoty typu "Tegetthoff".
W czasie I wojny światowej „Zrínyi” służył na Morzu Adriatyckim w II Dywizjonie Pancerników. W maju 1915 roku okręt ostrzelał Senigallię, w ramach większej operacji ostrzału Ankony. Aliancka kontrola Cieśniny Otranto oznaczała, że austro-węgierska flota była praktycznie uwięziona na Adriatyku. Jednak obecność okrętów Cesarsko-Królewskiej Marynarki Wojennej w tamtym rejonie związała znaczne siły morskie Ententy.
W związku z niekorzystnym obrotem wojny dla Austro-Węgier pod koniec 1918 roku, „Zrínyi” miał zostać przekazany nowo utworzonemu Państwu Słoweńców, Chorwatów i Serbów. 10 listopada 1918 roku, dzień przed zakończeniem wojny, oficerowie marynarki wypłynęli okrętem z Puli i ostatecznie poddali się amerykańskiej eskadrze ścigaczy okrętów podwodnych. Po przekazaniu okrętu Stanom Zjednoczonym, został on na krótko przemianowany na USS Zrínyi. Zgodnie z Traktatem z Saint-Germain-en-Laye, przekazanie okrętu Stanom Zjednoczonym nie zostało uznane i zamiast tego oddano go Włochom, gdzie ostatecznie został zezłomowany.
Geneza.
Prace projektowe nad nowym typem pancerników rozpoczęły się około dwa tygodnie po wprowadzeniu do służby okrętu SMS „Erzherzog Friedrich”, przeddrednota typu "Erzherzog Karl", co miało miejsce 30 kwietnia 1904 roku. Pod koniec lipca 1905 roku dowódca austriackiej marynarki, admirał Montecuccoli, przedstawił swoją wizję rozbudowanej austro-węgierskiej floty. Flota miała się składać z 12 pancerników, 4 krążowników pancernych, 8 krążowników rozpoznawczych, 18 niszczycieli, 36 dużych kutrów torpedowych i 6 okrętów podwodnych. Między 25 a 29 września 1905 roku sekcja projektowa floty przygotowała pięć projektów nowego typu pancernika. Główny projektant, Siegfried Popper, poparł koncepcję budowy drednota, jednak ostatecznie ustąpił, przyznając, że jego budowa wymagałaby budowy nowego pływającego suchego doku, co znacznie zwiększyłoby koszty projektu. Komisja projektowa wybrała piąty projekt, który po dokonanych poprawkach zakładał przeddrednot uzbrojony w cztery działa kal. 305 mm w dwóch podwójnych wieżach i osiem dział kal. 240 mm w czterech podwójnych wieżach na burtach. W ten sposób powstał ostatni typ przeddrednotów Austro-Węgierskiej Marynarki Wojennej – typ "Radetzky".
Konstrukcja.
SMS „Zrínyi” został zbudowany w Stabilimento Tecnico Triestino w Trieście. Stępkę pod okręt położono 15 listopada 1908 roku, a zwodowano go 12 kwietnia 1910 roku. „Zrínyi” był ostatnim ukończonym pancernikiem typu "Radetzky" i został wprowadzony do służby w Austro-Węgierskiej Marynarce Wojennej 15 września 1911 roku.
„Zrínyi” miał 137,5 m długości na linii wody oraz 138,8 m długości całkowitej. Miał 24,6 m szerokości i 8,1 m zanurzenia. Wyporność standardowa wynosiła 14 741 ton, zaś maksymalna 16 099 ton. Załoga składała się z 30 oficerów i 860 marynarzy. Tak samo jak reszta pancerników typu "Radetzky", „Zrínyi” był mniejszy i gorzej uzbrojony od pancerników w innych flotach w tym samym czasie. Pomimo tego był jednym z pierwszych austro-węgierskich prawdziwych pełnomorskich okrętów wojennych. Napęd stanowiły dwie czterocylindrowe maszyny parowe potrójnego rozprężania o mocy 19 800 KM, co pozwalało osiągać prędkość 20,5 węzła. „Zrínyi” był pierwszym austro-węgierskim okrętem, który używał oleju opałowego do wspomagania jego 12 opalanych węglem kotłów parowych Yarrow. Maksymalny zasięg okrętu wynosił 4000 Mm przy prędkości 10 węzłów.
Uzbrojenie główne okrętu składało się z czterech dział kal. 305 mm L/45 w dwóch podwójnych wieżach. Szybkostrzelność wynosiła 3 pociski w pierwszej minucie ostrzału i od jednego do dwóch pocisków w każdej następnej minucie. Maksymalny kąt podniesienia dział sięgał od -4° do +20°. 138-kilogramowy ładunek prochu nadawał 450-kilogramowym pociskom przeciwpancernym prędkość 800 m/s, co przy maksymalnym podniesieniu lufy dawało zasięg ok. 20 000 m. Okręt miał ponadto silne uzbrojenie drugiego głównego kalibru, składające się z ośmiu dział Škoda kal. 240 mm L/45 w czterech podwójnych wieżach. Działa kal. 240 mm miały o około połowę mniejszą penetrację niż działa kal. 305 mm i o około 25% mniejszy zasięg. Artylerię średniego kalibru stanowiło 20 pojedynczych dział Škoda kal. 100 mm L/50. „Zrínyi” uzbrojony był również w kilka dział mniejszego kalibru, w tym sześć dział Škoda kal. 66 mm L/45, dwa działa desantowe kal. 66 mm, cztery szybkostrzelne działa Škoda kal. 47 mm L/44 i jedno szybkostrzelne działo Škoda kal. 47 mm L/33. Okręt posiadał też trzy podwodne wyrzutnie torpedowe kal. 450 mm, dwie na dziobie i jedną na rufie.
Służba.
Czas pokoju.
Po wejściu do służby w 1911 roku, pancernik został przypisany do I Dywizjonu Pancerników w I Eskadrze Bojowej. W 1912 roku „Zrínyi” razem ze swoimi siostrzanymi okrętami odbył rejs treningowy po wschodnim Morzu Śródziemnym. 26 marca cała trójka wraz z niszczycielem „Streiter” wyruszyła z Puli w rejs na wody greckie. Zatrzymano się wtedy w austro-węgierskiej Fasanie, a następnie w greckich portach nad Morzem Jońskim i zatokami Patraską i Koryncką: Patras (tam dołączył do nich na resztę podróży krążownik pancerny „Kaiserin und Königin Maria Theresia”), Korynt, Porto Itea, ponownie w Patras, Navarino, Zante oraz Argostoli na Kefalonii. Do Teodo powrócono 28 kwietnia.
4 listopada trzy pancerniki typu "Radetzky", razem z krążownikiem lekkim „Admiral Spaun”, krążownikiem pancernopokładowym „Aspern” oraz niszczycielami „Uskoke” i „Wildfang” wyruszyły na rejs szkoleniowy na wody Lewantu, a przy okazji odwiedziły ogarnięty wojną rejon Morza Śródziemnego. 8 listopada okręty rozdzieliły się. „Zrínyi” popłynął w stronę zdobytych 8 listopada Salonik. Do 9 listopada przebywał w Kawali, następnie tego samego dnia stał pod pobliską wyspą Tasos. Od 10 do 16 listopada ponownie cumował w Kawali, by 17 listopada zawinąć do Salonik, gdzie pozostał do 24 listopada. Następnego dnia okręt spotkał się w pobliżu przylądka Matapan z powracającym zespołem pancerników, do którego dzień później dołączyły oba krążowniki. 28 listopada „Zrínyi” zawinął do portu w Fasanie, a 2 grudnia powrócił do Puli.
W 1913 roku okręt brał udział w międzynarodowym proteście na Morzu Jońskim przeciwko wojnom bałkańskim. Inne kraje reprezentowały m.in. brytyjski przeddrednot HMS „King Edward VII”, włoski przeddrednot „Ammiraglio di Saint Bon”, francuski krążownik pancerny „Edgar Quinet” i niemiecki krążownik lekki SMS „Breslau”. Najważniejszą akcją mieszanej floty, pod dowództwem brytyjskiego admirała Cecila Burneya była blokada czarnogórskiego wybrzeża. Celem blokady było uniemożliwienie serbskim posiłkom wsparcia oblężenia Szkodry, podczas którego wojska czarnogórskie oblegały połączone siły albańskie i osmańskie. Pod presją międzynarodowej blokady, Serbia wycofała swoje wojska ze Szkodry, która została zajęta przez wojsko lądowe sprzymierzonych.
19 marca 1913 roku trzy pancerniki typu "Radetzky" wypłynęły z Puli, a dwa dni później zawinęły w Meljine u wejścia do Zatoki Kotorskiej. W związku z międzynarodową blokadą morską wybrzeża Czarnogóry, 2 kwietnia pancerniki przybyły pod Antivari, aby następnego dnia przemieścić się pod ujście granicznej rzeki Bojana, gdzie czekał na nie międzynarodowy zespół okrętów. „Zrínyi” od 21 marca do 2 kwietnia stał w Teodo, potem pod Antivari, a 23 kwietnia zawinął do Kotoru. Od 12 maja do 3 czerwca stał u ujścia Bojany, a dwa dni później wrócił do Puli. Wypłynął stamtąd 20 czerwca i od 22 do 29 stał ponownie u ujścia Bojany. Następnie zaszedł na krótko do Meljine i od 30 czerwca do 23 lipca stał w Kotorze. Ponownie u ujścia Bojany spędził okres od 25 lipca do 3 sierpnia, a następnego dnia zawinął do Teodo.
Podczas blokady z pokładów pancerników typu "Radetzky" po raz pierwszy zostały użyte bojowo wodnosamoloty, dostarczone przez francuską firmę Donnet-Lévêque. Jednak marynarka austro-węgierska nie była zadowolona z operacji, jako że okrętom brakowało miejsca na pokładzie dla samolotów, jak również z powodu braku żurawi, za pomocą których można było łatwo wciągnąć samoloty z powrotem na pokład. Samoloty przeniesiono potem do hangaru w stoczni w Teodo. W 1913 roku cztery nowe drednoty typu "Tegetthoff", jedyne drednoty zbudowane przez Austro-Węgry, powoli wchodziły do aktywnej służby. Wraz z nadejściem nowych pancerników, marynarka przeniosła trzy pancerniki typu "Radetzky" do II Dywizjonu Pancerników w I Eskadrze Bojowej.
5 marca 1914 roku „Zrínyi” zaszedł na krótko do Triestu. 30 marca wyruszył z Puli, dzień później wszedł i wyszedł z Kumboru, a następnie odbył długi rejs szkoleniowy do portów Turcji, Libanu, Egiptu, Malty i Albanii. Towarzyszyły mu drednoty „Tegetthoff” i „Viribus Unitis”. Okręty odwiedziły Smyrnę, Antalyę, Alanyę, Taşucu, Bejrut, Aleksandrię, La Valettę, Wlorę i Durrës. Pancerniki powróciły do Puli 7 czerwca 1914 roku.
I wojna światowa.
W momencie zamachu w Sarajewie siły morskie Austro-Węgier składały się z pancerników typu "Tegetthoff" (z których SMS „Szent István” wciąż był w trakcie budowy), "Radetzky" i starszych typów "Erzherzog Karl" i "Habsburg". Pod koniec lipca 1914 roku „Zrínyi” razem z resztą floty został zmobilizowany w celu osłony ucieczki SMS „Goeben” i SMS „Breslau”. Niemieckie okręty próbowały wyrwać się z Cieśniny Messyńskiej, która była otoczona przez brytyjskie okręty i uciec do Turcji. Kiedy austro-węgierska flota była na wysokości Brindisi na południu Włoch, wieść o udanej ucieczce dotarła do Wiednia i okręty zostały odwołane.
23 maja 1915 roku, pomiędzy dwoma a czterema godzinami po tym, jak deklaracja o wypowiedzeniu Austro-Węgrom wojny przez Włochy dotarła do głównej bazy morskiej w Puli, „Zrínyi” razem z resztą floty wyruszyły w celu ostrzelania włoskiego wybrzeża. Głównym celem była ważna baza morska w Ankonie, a następnie wybrzeże Czarnogóry. Bombardowanie Czarnogóry było częścią większej austro-węgierskiej kampanii przeciwko Królestwom Czarnogóry i Serbii, które w pierwszej połowie roku 1915 był członkami Ententy. O godzinie 2:00 „Zrínyi” razem z torpedowcami SM Tb IV i SM Tb VII odłączyły się od głównych sił i podeszły pod Senigallię, miejscowość w pobliżu Ankony. Tam pancernik otworzył ogień z odległości 3400 m. Pomiędzy 4:03 a 4:38 wystrzelił 15 pocisków kal. 305 mm przeciwko mostowi kolejowemu, 23 pociski kal. 240 mm przeciwko dworcowi, gdzie zostały trafione pociąg i wieża ciśnień, 55 pocisków kal. 100 mm przeciwko pociągowi i urządzeniom torowym. O godz. 4:53 nad powracającym pancernikiem pojawił się włoski sterowiec „Citta di Ferrara” i zrzucił kilka bomb, które udało się wymanewrować. O 5:25 okręt dołączył do głównych sił floty. Sam ostrzał Ankony był ogromnym sukcesem, a podczas trwania operacji okręty nie napotkały żadnego oporu. Podczas ostrzału okolic portu i prowincji zatopiono włoski parowiec, a na południu ciężko uszkodzono niszczyciel „Turbine”. Na lądzie ciężko uszkodzone zostały infrastruktura portu w Ankonie oraz okoliczne miasta. Instalacje kolejowe i portowe w mieście zostały zniszczone lub uszkodzone. Zneutralizowano również baterie nadbrzeżne. Innymi uszkodzonymi lub zniszczonymi obiektami było nabrzeże, magazyny, zbiorniki z paliwem, radiostacja i miejscowe baraki. Zginęło 63 Włochów, żołnierzy i cywilów. Zanim włoskie okręty z Taranto i Brindisi przybyły do Ankony, austro-węgierska flota była już z powrotem w Puli.
Celem ostrzału Ankony było opóźnienie wymarszu włoskich wojsk wzdłuż granicy z Austro-Węgrami, poprzez zniszczenie głównych dróg transportowych. Bombardowanie opóźniło wymarsz wojsk w Alpy o dwa tygodnie. Dało to Austro-Węgrom cenny czas na wzmocnienie granicy i przerzucenie części wojsk z frontu wschodniego i bałkańskiego.
Poza ostrzałem Ankony, austro-węgierskie pancerniki spędziły resztę wojny w Puli. Operacje zostały ograniczone przez admirała Antona Hausa, który wierzył, że musi oszczędzać swoje okręty w celu odparcia jakiejkolwiek włoskiej próby oblężenia wybrzeża Dalmacji. Od kiedy węgiel zaczęto przekazywać nowszym pancernikom typu "Tegetthoff", reszta cesarskiej floty, w tym „Zrínyi”, operowały według strategii „floty w trwaniu” (ang. "fleet in being"). To zaowocowało aliancką blokadą cieśniny Otranto. Mając flotę zablokowaną na Morzu Adriatyckim oraz znaczne niedobory węgla, Haus postanowił wcielić w życie strategię opierającą się na zastosowaniu pól minowych i okrętów podwodnych, aby zmniejszyć przewagę liczebną okrętów Ententy.
Powojenny los.
Po upadku Austro-Węgier w 1918 roku, Austriacy chcieli przekazać swoje okręty nowo utworzonemu Państwu Słoweńców, Chorwatów i Serbów (później część Jugosławii), aby nie trafiły one w ręce Włochów. 5 listopada Włosi zajęli Pulę, i mimo że nie weszli na pokłady okrętów, to były one już właściwie w ich rękach. Bojąc się, że jeśli Włosi będą okupować port, to będą chcieli przejąć też pancerniki, 10 listopada 1918 roku, dzień przed rozejmem z Niemcami i sześć dni po rozejmie z Villa Giusti, jugosłowiańscy oficerowie wraz ze skompletowanymi na szybko załogami wypłynęli z Puli na pokładach pancerników „Radetzky” i „Zrínyi”. Kiedy okręty wypłynęły za falochron, zobaczyły zbliżającą się włoską flotę. Oba pancerniki podniosły amerykańską banderę i popłynęły na południe wzdłuż wybrzeża Adriatyku do zatoki Castelli w pobliżu Spolato. Jugosłowiańskie załogi poprosiły amerykańskie siły morskie, by te spotkały się z nimi i uznały ich poddanie się, co zostało wykonane przez grupę amerykańskich ścigaczy okrętów podwodnych. 22 listopada 1919 roku w Spalato (Split) w Dalmacji, chorwacki oficer "Korvettenkapitän" Marijan Polić przekazał okręt reprezentantom Stanów Zjednoczonych jako pryz wojenny. Tego samego dnia o godzinie 13:00 okręt został wprowadzony do służby jako USS „Zrínyi”, a dowództwo objął Lt. E.E. Hazlett z US Navy. Pierwsza amerykańska załoga składała się z czterech oficerów i 150 podoficerów i marynarzy, a następnie liczba ta zwiększyła się do łącznie 174 osób, poza dowódcą wyłącznie z United States Naval Reserve Force. Pancernik w chwili przekazania był w dobrym stanie, zmagazynowane wyżywienie było wystarczające, ale produkty były niskiej jakości. Brakowało jednak farb i części zamiennych. Okręt pozostał zacumowany w Spolato przez prawie rok, w czasie gdy negocjacje mające ustalić jego ostateczny los wciąż się przedłużały. Tylko raz silniki okrętu zostały uruchomione i stało się to, kiedy 9 lutego 1920 roku nad Spolato zerwała się gwałtowna wichura.
W lutym 1920 roku Włosi zażądali wydania im okrętów i przeprowadzenia ich do jednego z własnych portów, najlepiej Wenecji, przez US Navy. Włosi argumentowali swoje żądania chęcią uniknięcia samozatopienia pancerników i przekonanie, że 13 stycznia międzynarodowa komisja morska w Paryżu przekazała już je Włochom. Stany Zjednoczone odrzuciły te żądania, twierdząc, że przekazanie okrętów będzie możliwe dopiero po ratyfikacji traktatu pokojowego z Austro-Węgrami. 31 maja okręty oficjalnie przekazano Włochom. Kwestia zwrotu Słowianom nie była w ogóle brana pod uwagę. Jednak Amerykanie wciąż nie chcieli oddać okrętów i minęło kilka miesięcy, zanim wreszcie doszło do porozumienia. 18 października głównodowodzący siłami US Navy w tamtym rejonie otrzymał z Waszyngtonu rozkaz przekazania pancerników i wycofania się z Adriatyku. Rankiem 7 listopada 1920 roku, „Zrínyi” został wycofany ze służby. USS „Chattanooga” wziął pancernik na hol i, asystowany przez USS „Brooks” i USS „Hovey”, odholował go do okupowanej Puli, gdzie dotarł 15 listopada. Zgodnie z postanowieniami traktatów w Wersalu i Saint-Germain-en-Laye, „Zrínyi” został przekazany włoskiemu rządowi w Wenecji. Został zezłomowany pomiędzy 1920 i 1921 rokiem.

</doc>
<doc id="3880648" url="https://pl.wikipedia.org/wiki?curid=3880648" title="SMS Erzherzog Franz Ferdinand">
SMS Erzherzog Franz Ferdinand

SMS Erzherzog Franz Ferdinand – austro-węgierski przeddrednot typu "Radetzky", wprowadzony do służby w Kaiserliche und Königliche Kriegsmarine 5 czerwca 1910 roku. Okręt został nazwany na cześć arcyksięcia Franciszka Ferdynanda. Został zbudowany jako pierwszy okręt z typu, poprzedzając SMS „Radetzky” o około 6 miesięcy. Jego uzbrojenie składało się z czterech dział kalibru 305 mm w dwóch podwójnych wieżach i ośmiu dział kalibru 240 mm w czterech podwójnych wieżach.
Okręt brał udział w międzynarodowym proteście morskim przeciwko wojnom bałkańskim w 1913 roku, podczas którego uczestniczył w morskiej blokadzie Czarnogóry. Był też jednym z pierwszych okrętów, z którego wystartowały wodnosamoloty w celach militarnych. W czasie I wojny światowej okręt został przydzielony do II Dywizjonu Pancerników w I Eskadrze Bojowej, lecz jego zadania bojowe były mocno ograniczone. Pancernik brał udział w zabezpieczeniu ucieczki niemieckich krążowników SMS „Goeben” i SMS „Breslau”, jak również w ostrzale Ankony w 1915 roku. Po wojnie okręt został przekazany Włochom jako pryz i zezłomowany tamże w 1926 roku.
Geneza.
Prace projektowe nad nowym typem pancerników rozpoczęły się około dwa tygodnie po wprowadzeniu do służby okrętu SMS „Erzherzog Friedrich”, przeddrednota typu "Erzherzog Karl", co miało miejsce 30 kwietnia 1904 roku. Pod koniec lipca 1905 roku dowódca austriackiej marynarki, admirał Montecuccoli, przedstawił swoją wizję rozbudowanej austro-węgierskiej floty. Flota miała się składać z 12 pancerników, 4 krążowników pancernych, 8 krążowników rozpoznawczych, 18 niszczycieli, 36 dużych kutrów torpedowych i 6 okrętów podwodnych. Między 25 a 29 września 1905 roku sekcja projektowa floty przygotowała pięć projektów nowego typu pancernika. Główny projektant, Siegfried Popper, poparł koncepcję budowy drednota, jednak ostatecznie ustąpił, przyznając, że jego budowa wymagałaby budowy nowego pływającego suchego doku, co znacznie zwiększyłoby koszty projektu. Komisja projektowa wybrała piąty projekt, który po dokonanych poprawkach zakładał przeddrednot uzbrojony w cztery działa kal. 305 mm w dwóch podwójnych wieżach i osiem dział kal. 240 mm w czterech podwójnych wieżach na burtach. W ten sposób powstał ostatni typ przeddrednotów Austro-Węgierskiej Marynarki Wojennej – typ "Radetzky".
Budowa.
SMS „Erzherzog Franz Ferdinand” został zbudowany w Stabilimento Tecnico Triestino w Trieście. Stępkę pod okręt położono 12 września 1907 roku, a zwodowano go 8 września 1908 roku. Teczyna użyta na pokładzie była jedynym materiałem zakupionym przez Austro-Węgry z zagranicy. Półtora miesiąca po zwodowaniu pancernik został przyholowany do Muggii w celu przeprowadzenia prac wykończeniowych. W czasie gwałtownego nocnego sztormu cumy okrętu przerwały się i „Erzherzog Franz Ferdinand”, bez załogi na pokładzie, dryfował przez kilka godzin, zanim osiadł na mieliźnie w pobliżu Izoli. Następnego ranka marynarka zlokalizowała pancernik i odholowała go z powrotem do Muggii. Ukończenie okrętu opóźniło się przez strajki spawaczy w 1908 roku i nitowników w roku następnym. SMS „Erzherzog Franz Ferdinand” był pierwszym ukończonym pancernikiem typu "Radetzky" i został wprowadzony do służby w Austro-Węgierskiej Marynarce Wojennej 5 czerwca 1910 roku.
Konstrukcja.
SMS „Erzherzog Franz Ferdinand” miał 137,5 m długości na linii wody oraz 138,8 m długości całkowitej. Miał 24,6 m szerokości i 8,1 m zanurzenia. Wyporność standardowa wynosiła 14 741 ton, zaś maksymalna 16 099 ton. Załoga składała się z 30 oficerów i 860 marynarzy. Tak samo jak reszta pancerników typu "Radetzky", „Erzherzog Franz Ferdinand” był mniejszy i gorzej uzbrojony od pancerników w innych flotach w tym samym czasie. Pomimo tego był jednym z pierwszych austro-węgierskich prawdziwych pełnomorskich okrętów wojennych. Napęd stanowiły dwie czterocylindrowe maszyny parowe potrójnego rozprężania o mocy 19 800 KM, co pozwalało osiągać prędkość 20,5 węzła. „Erzherzog Franz Ferdinand” był pierwszym austro-węgierskim okrętem, który używał kotłów opalanych węglem i olejem. Maksymalny zasięg okrętu wynosił 4000 Mm przy prędkości 10 węzłów.
Uzbrojenie główne okrętu składało się z czterech dział kal. 305 mm L/45 w dwóch podwójnych wieżach. Szybkostrzelność wynosiła 3 pociski w pierwszej minucie ostrzału i od jednego do dwóch pocisków w każdej następnej minucie. Maksymalny kąt podniesienia dział sięgał od -4° do +20°. 138-kilogramowy ładunek prochu nadawał 450-kilogramowym pociskom przeciwpancernym prędkość 800 m/s, co przy maksymalnym podniesieniu lufy dawało zasięg ok. 20 000 m. Okręt miał ponadto silne uzbrojenie drugiego głównego kalibru, składające się z ośmiu dział Škoda kal. 240 mm L/45 w czterech podwójnych wieżach. Działa kal. 240 mm miały o około połowę mniejszą penetrację niż działa kal. 305 mm i o około 25% mniejszy zasięg. Artylerię średniego kalibru stanowiło 20 pojedynczych dział Škoda kal. 100 mm L/50. „Erzgerzog Franz Ferdinand” uzbrojony był również w kilkanaście dział mniejszego kalibru, w tym sześć dział Škoda kal. 66 mm L/45, dwa działa desantowe kal. 66 mm, cztery szybkostrzelne działa Škoda kal. 47 mm L/44 i jedno szybkostrzelne działo Škoda kal. 47 mm L/33. Okręt posiadał też trzy podwodne wyrzutnie torpedowe kal. 450 mm, dwie na dziobie i jedną na rufie.
Służba.
Czas pokoju.
Po wejściu do służby 15 czerwca 1910 roku, pancernik został przypisany do I Dywizjonu Pancerników (kadm. Anton Haus) w I Eskadrze Bojowej pod dowództwem kadm. Aloisa von Kunstiego. 28 lutego „Erzherzog Franz Ferdinand”, razem ze świeżo ukończonym pancernikiem „Radetzky” i służącym w marynarce już przeszło trzy lata „Erzherzogiem Ferdinandem Maxem”, wypłynął z Teodo na rejs po Morzu Śródziemnym do portów greckich i tureckich. Między 3 marca a 26 kwietnia odwiedzono Argostoli na Kefalonii, Wolos, Saloniki, Kawalę, Izmir, Zante oraz Korfu. 25 kwietnia, w czasie pobytu na Korfu, dowódca zespołu razem ze swoim sztabem oraz komendantem pancernika zostali przyjęci przez władcę Niemiec, Wilhelma II w pałacu Achilleion. Następnie cesarz osobiście udał się na pokład okrętu. Cztery dni później wszystkie trzy okręty były już z powrotem w Teodo.
Od 22 do 26 sierpnia 1911 roku na pokładzie okrętu przebywał następca tronu, arcyksiążę Franciszek Ferdynand Habsburg, którego imieniem został nazwany okręt. Kierował on manewrami pod Zarą oraz desantem ćwiczebnym z wykorzystaniem wojska, całego Dywizjonu i czterech wynajętych parowców.
W 1912 roku „Erzherzog Franz Ferdinand” razem ze swoimi siostrzanymi okrętami odbył rejs treningowy po wschodnim Morzu Śródziemnym. 26 marca cała trójka wraz z niszczycielem „Streiter” wyruszyła z Puli w rejs na wody greckie. Zatrzymano się wtedy w austro-węgierskiej Fasanie, a następnie w greckich portach nad Morzem Jońskim i zatokami Patraską i Koryncką: Patras (tam dołączył do nich na resztę podróży krążownik pancerny „Kaiserin und Königin Maria Theresia”), Korynt, Porto Itea, ponownie w Patras, Navarino, Zante oraz Argostoli na Kefalonii. Do Teodo powrócono 28 kwietnia.
4 listopada trzy pancerniki typu "Radetzky", razem z krążownikiem lekkim „Admiral Spaun”, krążownikiem pancernopokładowym „Aspern” oraz niszczycielami „Uskoke” i „Wildfang” wyruszyły na rejs szkoleniowy na wody Lewantu, a przy okazji odwiedziły ogarnięty wojną rejon Morza Śródziemnego. 8 listopada okręty rozdzieliły się. „Erzherzog Franz Ferdinand”, „Radetzky” i niszczyciele udały się do Izmiru, gdzie pozostały do 24 listopada. 28 listopada pancernik powrócił samotnie do Puli.
W 1913 roku okręt brał udział w międzynarodowym proteście na Morzu Jońskim przeciwko wojnom bałkańskim. Inne kraje reprezentowały m.in. brytyjski przeddrednot HMS „King Edward VII”, włoski przeddrednot „Ammiraglio di Saint Bon”, francuski krążownik pancerny „Edgar Quinet” i niemiecki krążownik lekki SMS „Breslau”. Najważniejszą akcją mieszanej floty, pod dowództwem brytyjskiego admirała Cecila Burneya, była blokada czarnogórskiego wybrzeża. Celem blokady było uniemożliwienie serbskim posiłkom wsparcia oblężenia Szkodry, podczas którego wojska czarnogórskie oblegały połączone siły albańskie i osmańskie. Pod presją międzynarodowej blokady, Serbia wycofała swoje wojska ze Szkodry, która została zajęta przez wojsko lądowe sprzymierzonych.
19 marca 1913 roku trzy pancerniki typu "Radetzky" wypłynęły z Puli, a dwa dni później zawinęły w Meljine u wejścia do Zatoki Kotorskiej. W związku z międzynarodową blokadą morską wybrzeża Czarnogóry, 2 kwietnia pancerniki przybyły pod Antivari, aby następnego dnia przemieścić się pod ujście granicznej rzeki Bojana, gdzie czekał na nie międzynarodowy zespół okrętów. 4 kwietnia „Erzherzog Franz Ferdinand” opuścił Meljine i od 16 do 22 kwietnia stacjonował w San Giovanni di Medua. Dzień później wszedł i wyszedł z Teodo i od tego samego dnia ponownie stacjonował w San Giovanni di Medua, do 12 maja. Od 12 maja do 14 czerwca okręt stał w ujściu rzeki Bojana, wypływającej z Jeziora Szkoderskiego. Do Puli powrócił 15 czerwca.
Podczas blokady z pokładów pancerników typu "Radetzky" po raz pierwszy zostały użyte bojowo wodnosamoloty, dostarczone przez francuską firmę Donnet-Lévêque. Jednak marynarka austro-węgierska nie była zadowolona z operacji, jako że okrętom brakowało miejsca na pokładzie dla samolotów, jak również z powodu braku żurawi, za pomocą których można było łatwo wciągnąć samoloty z powrotem na pokład. Samoloty przeniesiono potem do hangaru w stoczni w Teodo. Od 1913 roku pierwsze pancerniki typu "Tegetthoff", jedyne drednoty zbudowane przez Austro-Węgry, powoli wchodziły do aktywnej służby, więc marynarka przeniosła trzy pancerniki typu "Radetzky" do II Dywizjonu Pancerników w I Eskadrze Bojowej.
I wojna światowa.
Okręt został nazwany na cześć arcyksięcia Franciszka Ferdynanda, którego zabójstwo 28 czerwca 1914 roku było bezpośrednią przyczyną wybuchu I wojny światowej. W momencie jej wybuchu siły morskie Austro-Węgier składały się z pancerników typu "Tegetthoff" (z których SMS „Szent István” wciąż był w trakcie budowy), "Radetzky" i starszych typów "Erzherzog Karl" i "Habsburg". Pod koniec lipca 1914 roku „Erzherzog Franz Ferdinand” razem z resztą floty został zmobilizowany w celu osłony ucieczki SMS „Goeben” i SMS „Breslau”. Niemieckie okręty próbowały wyrwać się z cieśniny Messyńskiej, która była otoczona przez brytyjskie okręty i uciec do Turcji. Kiedy austro-węgierska flota była na wysokości Brindisi na południu Włoch, wieść o udanej ucieczce dotarła do Wiednia i okręty zostały odwołane.
23 maja 1915 roku, pomiędzy dwoma a czterema godzinami po tym, jak deklaracja o wypowiedzeniu Austro-Węgrom wojny przez Włochy dotarła do głównej bazy morskiej w Puli, „Erzherzog Franz Ferdinand” razem z resztą floty wyruszyły w celu ostrzelania włoskiego wybrzeża. Głównym celem była ważna baza morska w Ankonie, a następnie wybrzeże Czarnogóry. Bombardowanie Czarnogóry było częścią większej austro-węgierskiej kampanii przeciwko Królestwom Czarnogóry i Serbii, które w pierwszej połowie roku 1915 były członkami Ententy. O 4:04 bombardowanie rozpoczęło sześć starszych przeddrednotów. Pół godziny później dołączyły do nich „Erzherzog Franz Ferdinand” i trzy drednoty. Pancernik wystrzelił jedynie trzy pociski kal. 240 mm z odległości 5800-6600 m. Pierwsze dwa były za dalekie, trzeci trafił tuż poniżej budynku semaforowni. Sam ostrzał Ankony był ogromnym sukcesem, a podczas trwania operacji okręty nie napotkały żadnego oporu. Podczas ostrzału okolic portu i prowincji zatopiono włoski parowiec, a na południu ciężko uszkodzono niszczyciel „Turbine”. Na lądzie ciężko uszkodzone zostały infrastruktura portu w Ankonie oraz okoliczne miasta. Instalacje kolejowe i portowe w mieście zostały zniszczone lub uszkodzone. Zneutralizowano również baterie nadbrzeżne. Innymi uszkodzonymi lub zniszczonymi obiektami było nabrzeże, magazyny, zbiorniki z paliwem, radiostacja i miejscowe baraki. Zginęło 63 Włochów, żołnierzy i cywilów. Zanim włoskie okręty z Taranto i Brindisi przybyły do Ankony, austro-węgierska flota była już z powrotem w Puli.
Celem ostrzału Ankony było opóźnienie wymarszu włoskich wojsk wzdłuż granicy z Austro-Węgrami, poprzez zniszczenie głównych dróg transportowych. Bombardowanie opóźniło wymarsz wojsk w Alpy o dwa tygodnie. Dało to Austro-Węgrom cenny czas na wzmocnienie włoskiej granicy i przerzucenie części wojsk z frontu wschodniego i bałkańskiego.
Według "The New York Times" 30 maja pancernik zderzył się z nieznanym austro-węgierskim niszczycielem, gdy oba okręty starały się uniknąć bombardowania przez włoski sterowiec; niszczyciel miał zatonąć. Jednak informacja ta jest najprawdopodobniej nieprawdziwa.
Poza ostrzałem Ankony, austro-węgierskie pancerniki spędziły resztę wojny w Puli. Operacje zostały ograniczone przez admirała Antona Hausa, który wierzył, że musi oszczędzać swoje okręty w celu odparcia jakiejkolwiek włoskiej próby oblężenia wybrzeża Dalmacji. Od kiedy węgiel zaczęto przekazywać nowszym pancernikom typu "Tegetthoff", reszta cesarskiej floty, w tym „Erzherzog Franz Ferdinand”, operowały według strategii „floty w trwaniu” (ang. "fleet in being"). To zaowocowało aliancką blokadą cieśniny Otranto. Mając flotę zablokowaną na Morzu Adriatyckim oraz znaczne niedobory węgla, Haus postanowił wcielić w życie strategię opierającą się na zastosowaniu pól minowych i okrętach podwodnych, aby zmniejszyć przewagę liczebną okrętów Ententy.
Powojenny los.
Po zajęciu przez Włochów Puli 5 listopada 1918 roku, „Erzherzog Franz Ferdinand” stał się praktycznie włoską zdobyczą, tym bardziej, że jego załoga zeszła z pokładu. Zgodnie z postanowieniami rozejmu z Villa Giusti, który zakończył wojnę pomiędzy Włochami i Austro-Węgrami, ci drudzy mieli przekazać trzy pancerniki rządowi włoskiemu w Wenecji. Włochy pierwotnie zamierzały przejąć trzy pozostałe pancerniki typu "Tegetthoff", ale włoscy nurkowie zatopili SMS „Viribus Unitis” trzy dni przed tym, jak rozejm wszedł w życie. W zamian za zatopiony pancernik Włosi postanowili wziąć SMS „Erzherzog Franz Ferdinand”. 23 marca 1919 roku, jeszcze przed regulacją podziałów wynikającą z traktatu Saint-Germain-en-Laye, Włosi, nie porozumiewając się z innymi aliantami, przeprowadzili pod parą, ale bez bander, kilkanaście austro-węgierskich okrętów z Puli do Wenecji. Były to pancerniki „Erzherzog Franz Ferdinand” i „Tegetthoff”, krążownik lekki „Admiral Spaun”, niszczyciele „Tátra” i „Csepel”, torpedowce 80 T, 81 T, 86 F, 92 F i 98 M oraz okręty podwodne U-5, U-21, U-28 i U-40. 24 marca okręty te wzięły udział we włoskiej paradzie zwycięstwa koło wyspy Giudecca, a po południu oglądał je z pokładu włoskiego niszczyciela „Audace” włoski król Wiktor Emanuel III. „Erzherzog Franz Ferdinand” został oficjalnie przekazany Włochom w postanowieniu traktatu Saint-Germain-en-Laye, podpisanego we wrześniu 1919 roku i przepłynął do Wenecji z załogą złożoną z marynarzy "Regia Marina". Okręt był nieaktywny przez całą swoją służbę we włoskiej marynarce; został zezłomowany w roku 1926.

</doc>
<doc id="3880653" url="https://pl.wikipedia.org/wiki?curid=3880653" title="Megyn Kelly">
Megyn Kelly

Megyn Marie Kelly (ur. 18 listopada 1970 w Syracuse) – amerykańska dziennikarka, ukończyła studia z politologii i prawa.
Życiorys.
Urodzona 18 listopada 1970 w Syracuse, była najmłodszą z trójki dzieci. Początkowo dorastała w DeWitt, a potem w Delmar koło Albany. Uczęszczała do Bethlehem Central High School, a po jej ukończeniu w 1988 wstąpiła na Syracuse University. W 1992 ukończyła studia w zakresie politologii, gdyż nie dostała się na studia dziennikarskie. Po dyplomie podjęła na Albany Law School studia prawnicze, które ukończyła w 1995 roku z wyróżnieniem. W czasie studiów była redaktorem uczelnianego czasopisma Albany Law Review. Początkowo planowała pracę w biurze prokuratora okręgowego, ale ostatecznie znalazła zatrudnienie w korporacji prawniczej i w 1997 przeprowadziła się do Chicago.
W roku 2003 przeprowadziła się do Waszyngtonu, gdzie jej ówczesny mąż znalazł pracę w Johns Hopkins Hospital. W następnych miesiącach szukała pracy w dziennikarstwie i wykonywała dorywcze prace w tej branży, aż ostatecznie od września 2004 roku rozpoczęła pracę w telewizji Fox News Channel jako waszyngtońska korespondentka. Z czasem awansowała: od 2006 roku była współprowadzącą "America’s Newsroom", cztery lata później została gospodynią "America Live", a od 2013 prowadziła autorski wieczorny program "The Kelly File", który był drugim najpopularniejszym programem informacyjnym w USA. W 2014 roku Time Magazine umieścił ją na liście 100 najbardziej wpływowych ludzi na świecie.
Znana z walki przeciw seksizmowi. W czasie kampanii prezydenckiej w 2015/16 roku jako pierwsza zarzuciła Donaldowi Trumpowi niewłaściwy stosunek do kobiet, co sprawiło, że Trump uznał ją za modelowy przykład nieprzychylnego dziennikarza i wielokrotnie atakował ją słownie. W tym czasie najbardziej radykalni zwolennicy Trumpa kierowali pod jej adresem groźby, Kelly zmuszona była wynająć ochronę. W lipcu 2016 razem z innymi pracownicami Fox News doprowadziła do odejścia ze stacji dyrektora Rogera Ailesa, któremu zarzucono molestowanie seksualne.
4 stycznia 2017 roku ogłosiła przejście do NBC News, w której otrzymała codzienny program w popołudniowym paśmie. Na początku 2019 roku odeszła ze stacji po swoich wypowiedziach z jesieni poprzedniego roku, które zostały uznane przez niektórych widzów za rasistowskie.
Życie prywatne.
W latach 2001–2006 żona Daniela R. Kendalla, a w 2008 wyszła za Douglasa Brunta, z którym ma trzech synów.

</doc>
<doc id="3880656" url="https://pl.wikipedia.org/wiki?curid=3880656" title="Lia-Olguța Vasilescu">
Lia-Olguța Vasilescu

Lia-Olguța Vasilescu (ur. 18 listopada 1974 w Krajowie) – rumuńska polityk i samorządowiec, parlamentarzystka, w latach 2012–2016 burmistrz Krajowy, od 2017 do 2018 minister pracy i sprawiedliwości społecznej.
Życiorys.
Absolwentka romanistyki i italianistyki na Universitatea din Craiova (1997). W 2007 uzyskała doktorat z socjologii na Uniwersytecie Bukareszteńskim. W latach 1997–2000 pracowała w redakcji lokalnego czasopisma „Cuvântul Libertăţii”, od 1999 jako zastępczyni redaktora naczelnego. W 2009 została wykładowczynią na Universitatea de Vest din Timișoara&lt;.
W 1991 była wśród założycieli Partii Wielkiej Rumunii. W latach 2000–2004 pełniła funkcję przewodniczącej organizacji młodzieżowej tego ugrupowania. W 2000 i 2004 z ramienia tej partii uzyskiwała mandat posłanki do Izby Deputowanych z okręgu Dojl. W 2007 przeszła do Partii Socjaldemokratycznej, rok później z ramienia PSD została wybrana w skład Senatu. W 2012 wygrała wybory na urząd burmistrza Krajowy, stając się pierwszą w Rumunii kobietą kierującą administracją miasta będącego stolicą okręgu. W trakcie pełnienia funkcji burmistrza doprowadziła do budowy nowoczesnego stadionu piłkarskiego na ponad 30 000 widzów. Czteroletnią kadencję zakończyła w 2016, w tym samym roku powróciła w skład Izby Deputowanych.
W styczniu 2017 objęła stanowisko ministra pracy i sprawiedliwości społecznej w rządzie Sorina Grindeanu. Pozostała na nim również w powołanym w czerwcu tegoż roku gabinecie Mihaia Tudosego i w utworzonym w styczniu 2018 rządzie Vioriki Dăncili. Zakończyła urzędowanie w listopadzie 2018.
Żona polityka Iuliana Claudiu Mandy.

</doc>
<doc id="3880657" url="https://pl.wikipedia.org/wiki?curid=3880657" title="Wojny austriacko-tureckie">
Wojny austriacko-tureckie

Wojny austriacko-tureckie – wojny toczone między Imperium Osmańskim a Monarchią Habsburgów między XVI wiekiem a końcem wieku XVIII.

</doc>
<doc id="3880661" url="https://pl.wikipedia.org/wiki?curid=3880661" title="Aleksander Patrzałek">
Aleksander Patrzałek

Aleksander Patrzałek (ur. 26 lutego 1930 w Jędrzejowie, zm. 19 października 2005 we Wrocławiu) – polski prawnik, doktor nauk prawnych, docent i dziekan Wydziału Prawa, Administracji i Ekonomii Uniwersytetu Wrocławskiego.
Życiorys.
W 1945 wstąpił do Związku Walki Młodych oraz Polskiej Partii Socjalistycznej. W 1948 został członkiem i działaczem Polskiej Zjednoczonej Partii Robotniczej.
W 1953 ukończył studia na Wydziale Prawno-Administracyjnym Uniwersytetu Wrocławskiego. W 1962 na podstawie rozprawy pt. "System wyborczy Polski Ludowej" napisanej pod kierunkiem prof. Andrzeja Mycielskiego uzyskał stopień naukowy doktora nauk prawnych, specjalizował się w prawie konstytucyjnym. W 1968 został docentem (jako tzw. docent marcowy). W latach 1974–1981 pełnił funkcję dziekana Wydziału Prawa i Administracji Uniwersytetu Wrocławskiego.

</doc>
<doc id="3880667" url="https://pl.wikipedia.org/wiki?curid=3880667" title="Mieczysław Puchalski">
Mieczysław Puchalski

Mieczysław Puchalski (ur. 23 maja 1954) – polski piłkarz.
Wychowanek Resovii. Grający na pozycji bramkarza zawodnik, zaliczył 17 występów w ekstraklasie w barwach ŁKS-u Łódź, będąc w tym okresie zmiennikiem słynnego Jana Tomaszewskiego.
Był reprezentantem kadry U-18, z którą w 1972 wywalczył brązowy medal mistrzostw Europy.

</doc>
<doc id="3880668" url="https://pl.wikipedia.org/wiki?curid=3880668" title="Instytut Sztuki PAN">
Instytut Sztuki PAN



</doc>
<doc id="3880672" url="https://pl.wikipedia.org/wiki?curid=3880672" title="Zdzisław Ulatowski">
Zdzisław Ulatowski

Zdzisław Ulatowski (ur. 20 czerwca 1949) – polski piłkarz i trener.
Związany przez większość swojego piłkarskiego życia z Łódzkim Klubem Sportowym, barw którego bronił w latach 1967-1969 (m.in. 2 występy w ekstraklasie).
W sezonie 1990/1991 po wielu latach pracy z młodzieżą w klubie z al. Unii Lubelskiej 2, został I trenerem drużyny seniorów, przejmując stery od słynnego Leszka Jezierskiego. Na skutek słabych wyników został zdymisjonowany przed końcem sezonu.
Jego synem jest Rafał Ulatowski, trener piłkarski i komentator sportowy.

</doc>
<doc id="3880673" url="https://pl.wikipedia.org/wiki?curid=3880673" title="Muzeum Turystyki Górskiej w Szczawnicy">
Muzeum Turystyki Górskiej w Szczawnicy



</doc>
<doc id="3880688" url="https://pl.wikipedia.org/wiki?curid=3880688" title="Alberto (poemat)">
Alberto (poemat)

Alberto – poemat Johna Snowdena Hopkinsa, opublikowany w Baltimore w 1842 nakładem oficyny Woods&amp; Crane w tomie "The Poetical Works of John Snowden Hopkins, Containing Alberto, an Epic Poem; Delascus, a Dramatic Poem; Together with Miscellaneous Poems". użycie w tytule książki sformułowania "Dzieła Poetyckie" miało na celu podkreślenie autorstwa i podniesienie prestiżu publikacji. Utwór został napisany oktawą, czyli strofą ośmiowersową, rymowaną abababcc.
&lt;poem&gt;
"America! "my own, my native land!"" 
"The birth-place of Alberto as of me,—" 
"The soil that holds its fathers' ashes, and" 
"The champions of her cause and liberty;" 
"Great in her greatness— girded with the band" 
"Of freedom, forged in her sons' unity —" 
"The proud heirs of freedom, the heritage" 
"Bequeathed by patriot- father and by sage." 
&lt;/poem&gt;

</doc>
<doc id="3880689" url="https://pl.wikipedia.org/wiki?curid=3880689" title="Schronisko im. Mikołaja Zyblikiewicza w Szczawnicy">
Schronisko im. Mikołaja Zyblikiewicza w Szczawnicy



</doc>
<doc id="3880690" url="https://pl.wikipedia.org/wiki?curid=3880690" title="Feldflieger-Abteilung 52">
Feldflieger-Abteilung 52

Feldflieger-Abteilung Nr. 52 – FFA 52 (Polowy oddział lotniczy nr 52) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 18 stycznia 1915 roku z Festungsfliegerabteilung 8 Fliegerersatz Abteilung Nr. 1 i weszła w skład większej jednostki Batalionu Lotniczego nr 1. Jednostka uczestniczyła w walkach na frontach wschodnim. 
11 stycznia 1917 roku jednostka została przeformowana i zmieniona w Fliegerabteilung 22 - (FA 22).

</doc>
<doc id="3880691" url="https://pl.wikipedia.org/wiki?curid=3880691" title="Schronisko im. Henryka Sienkiewicza w Krościenku nad Dunajcem">
Schronisko im. Henryka Sienkiewicza w Krościenku nad Dunajcem



</doc>
<doc id="3880698" url="https://pl.wikipedia.org/wiki?curid=3880698" title="Feldflieger-Abteilung 53">
Feldflieger-Abteilung 53

Feldflieger-Abteilung Nr. 53 – FFA 53 (Polowy oddział lotniczy nr 53) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 16 stycznia 1915 roku w Fliegerersatz Abteilung Nr. 1 i weszła w skład większej jednostki Batalionu Lotniczego nr 1. Jednostka uczestniczyła w walkach na frontach zachodnim. 
29 listopada 1916 roku jednostka została przeformowana i zmieniona w FA A 272.
W jednostce służyli m.in. Harry von Bülow-Bothkamp, późniejszy as Jagdstaffel 36 oraz as w II wojnie światowej. Hasso von Wedel

</doc>
<doc id="3880700" url="https://pl.wikipedia.org/wiki?curid=3880700" title="Czterochlorek węgla">
Czterochlorek węgla



</doc>
<doc id="3880711" url="https://pl.wikipedia.org/wiki?curid=3880711" title="Tönnis Maydell">
Tönnis Maydell

Tönnis (Tönns) Maydell (zm. w 1600 roku) – admirał floty polskiej działającej na wodach inflanckich w 1598 roku, admirał eskadry szwedzkiej na jeziorze Pejpus w latach 1591-1593.
Uczestniczył w wyprawie Zygmunta III Wazy do Szwecji w 1598 roku w charakterze dowódcy artylerii.
Ojciec Hermanna.

</doc>
<doc id="3880713" url="https://pl.wikipedia.org/wiki?curid=3880713" title="Move Your Body">
Move Your Body

Move Your Body – czwarty singel australijskiej piosenkarki Sii, promujący jej siódmy album studyjny, zatytułowany "This Is Acting". Singel został wydany 6 stycznia 2017 roku. Twórcami tekstu utworu są Sia Furler i Greg Kurstin, natomiast jego produkcją zajął się sam Kurstin.
„Move Your Body” jest utrzymany w stylu muzyki electropop. Utwór był notowany na 34. miejscu na liście najlepiej sprzedających się singli w Australii. Początkowo piosenka była przeznaczona dla kolumbijskiej piosenkarki Shakiry, jednak ta odrzuciła utwór.

</doc>
<doc id="3880717" url="https://pl.wikipedia.org/wiki?curid=3880717" title="Feldflieger-Abteilung 54">
Feldflieger-Abteilung 54

Feldflieger-Abteilung Nr. 54 – FFA 54 (Polowy oddział lotniczy nr 54) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 16 stycznia 1915 roku w Fliegerersatz Abteilung Nr. 3 i weszła w skład większej jednostki Batalionu Lotniczego nr 3. Jednostka uczestniczyła w walkach na froncie wschodnim. 
11 stycznia 1917 roku jednostka została przeformowana i zmieniona w Fliegerabteilung 24 - (FA 24).
W jednostce służył Eduard Wolfgang Zorer.

</doc>
<doc id="3880722" url="https://pl.wikipedia.org/wiki?curid=3880722" title="Drewno transparentne">
Drewno transparentne

Drewno transparentne (kompozyt) – nowatorski materiał uzyskany w laboratorium, który charakteryzuje się przezroczystością sięgającą do 90% i zwiększonymi parametrami wytrzymałościowymi w stosunku do drewna.
Grupa badawcza z University of Maryland.
Grupa badawcza pod kierownictwem profesora Liagbin Hu (University of Maryland) opracowała metodę, która pozwala na usunięcie koloru z małych bloków drewna oraz niektórych związków, z którego jest zbudowane poprzez dodawanie żywic epoksydowych na poziomie komórkowym osiągając w tym procesie przezroczystość.
Proces produkcji.
Występują 3 etapy produkcji kompozytu:
1)   4 lub 5 calowy blok drewna zanurzany jest w roztworze z wody, wodorotlenku sodu oraz siarczynu sodu w temperaturze wrzenia przez 2 godziny. Umożliwia to wypłukanie ligniny ze ścian komórkowych. 
Lignina jest bardzo ważna na etapie formowania się ścian komórkowych, szczególnie w drewnie i korze, ponieważ nadaje im sztywność  i zapobiega pleśnieniu.
2)   Utlenienie przy użyciu nadtlenku wodoru co kończy proces wypłukiwania ligniny
3)   Zanurzanie materiału w żywicy epoksydowej oraz zadanie naprzemiennych warunków: zmiennego ciśnienia oraz ciśnienia atmosferycznego. Powoduje to wypełnienie naturalnych składników odżywczych drewna, które są już nieużywane i nawilża tworząc mikroskopijne kanaliki. Zapełnione żywicą epoksydową kanaliki tworzą materiał, który charakteryzuje się występowaniem zjawiska refrakcji.
Właściwości optyczne i mechaniczne.
Przezroczystość drewna transparentnego jest uzyskiwana dzięki naturalnym kanalikom, które w drzewie służyły do transportu wody i jonów. 
W tradycyjnych materiałach światło jest rozpraszane, mając te kanaliki więcej światła może dostać się do naszego domu. 
Największym problemem z drewnem transparentnym jest wielkość. Jak dotąd największy uzyskany blok drewna to 5x5 cala o grubości z przedziału od grubości kartki papieru do 1 centymetra.
Nowo otrzymany materiał oceniono jako bardziej wytrzymały i biodegradowalny niż plastik. Ponadto ma lepsze właściwości izolacyjne niż szkło. Należy jednak pamiętać, że jest on otrzymywany tylko w laboratorium na poziomie eksperymentalnym i nie jest gotowy do komercyjnego zastosowania (na skalę przemysłową).
Grupa badawcza z KTH.
Obiektem badań szwedzkich naukowców z KTH była ogorzałka wełnista potocznie nazywana balsą, która ma bardzo niską gęstość (160kg/m3) i jest łatwa w obróbce. W celu uzyskania przepuszczalności próbki drewna w granicach 85% drewno musi przejść przez różne etapy produkcji. Po zakończeniu wszystkich etapów przeprowadzone zostały badania dotyczące właściwości mechanicznych i optycznych uzyskanego kompozytu. 
Proces produkcji.
1)    Aby odłączyć ligninę z włókien drzewnych,  próbka najpierw suszona jest przez 24 godzin w temperaturze 105 ± 3° C. Następnie, wyodrębnienie ligniny odbywa się za pomocą chlorynu sodu przez 6 godzin w temperaturze 80° C. 
Podczas badań przygotowane próbki o wymiarach 20mm x 20 mm przy grubości 0,6 ± 0,1; 1,0; 2,5 ±1;  5,0 and 8,0 mm. Czas reakcji dla próbek &lt;3 mm był 6h i 12h dla większych. Większość reakcji została przeprowadzona na próbkach 100 mm x 100 mm x 1m, żeby pokazać możliwość pracy na większych próbkach. 
2)    Uzyskane próbki zostały uważnie umyte zdejonizowaną wodą, później czystym alkoholem etylowym, mieszanką 1:1 etanolu oraz acetonu  i na końcu czystym acetonem. Każdy etap był powtarzany 3 razy. 
Całkowite usunięcie ma istotne znaczenie dla wytwarzania optycznie przezroczystego drewna, ponieważ lignina jest silnie chłonna i jest odpowiedzialna za część 80 do 95% absorpcji światła w drewnie. 
3)    Drewno transparentne zostało zrobione poprzez infiltrację pozbawionej ligniny matrycy poprzez roztwór Metakrylanu metylu oraz podgrzanie w piecu w temperaturze 70° C przez 4 godziny.  Czysty MMA monomer został spolimeryzowany w temperaturze 75° C przez  15 minut w kolbie okrągło dennej z 0,3% roztworem izobutyronitrylu jako inicjatora reakcji.
Wstępnie spolimeryzowany MMA został ostudzony do temperatury pokojowej w zimnej wodzie. 
Następnie pozbawione ligniny drewniane matryce zostały infiltrowane roztworem MMA w próżni na 30 minut. Warunki próżni zostały powtórzone 3 razy w celu zapewnienia pełnej infiltracji. Na koniec drewno zostało umieszczone pomiędzy 2 szklane płytki i zapakowane folią aluminiową przed dalszą polimeryzacją. Polimeryzacja zostaje zakończona po ogrzewaniu próbki drewna w piecu w temperaturze 70° C przez 4 godziny.
Zanotowano w próbce KTH gwałtowny spadku zawartości ligniny z 24,9 do 2,9%.
Pod mikroskopem można rozpoznać leżącą w środku próbki drewna dobrze zachowaną strukturę przypominającą plaster miodu, która nie została zakłócona przez proces chemiczny.
Właściwości optyczne i mechaniczne.
Drewno pozbawione ligniny dalej nie było transparentne przez załamania światła na granicy ścian komórkowych oraz powietrza i pomiędzy nano-włóknami celulozowymi i powietrzem w ścianach komórkowych.
Zgodnie z prawem Snella światło na granicy 2 ośrodków ulega załamaniu, które jest tym większe im większa jest różnica we współczynniku załamania. Światło w drewnie pozbawionym ligniny tylko w małym stopniu zachowuje swój oryginalny kierunek w wyniku dużej porowatości drewna i dużej różnicy między współczynnikiem załamania drewna (1,53) i powietrza (1,0).
Ażeby wyregulować współczynnik załamania drewna oraz usunąć jego porowatość został spolimeryzowany PMMA (1,49).
W przypadku oceny stosowalności drewna transparentnego w budownictwie należy zwrócić na jego właściwości mechaniczne. Na wykresie naprężenie-odkształcenie zestawiono wyniki rozciąganej próbki drewna transparentnego, pozbawionego ligniny oraz polimetykrylanu metylu. Moduł sprężystości TW wynosi 2,05 ± 0,13 G i znacznie przewyższa zarówno DLW 0,22 ± 0,08 GPa jak i polimetakrylanu metylu (PMMA) -1,80 ± 0,18 GPa.
Chwilowe wydłużenie długości ścian komórkowych ukazuje silną międzyfazową adhezję, jak się spodziewano po zaaplikowaniu PMMA wewnątrz ścian komórkowych. Matryca była ściskana tak, że objętość celulozy została zwiększona o 19%. Zwiększona wytrzymałość na rozciąganie drewna wynosi 90.1 ± 10 MPa, oraz posiada moduł sprężystości rzędu 3.59 ± 0.27 GPa. Te wartości są ponad dwa razy większe od PMMA (44.1 ± 9.5 MPa).
Możliwy obszar zastosowania.
Według badaczy nowa substancja może w przyszłości znaleźć sporo zastosowań. Współautor badań - dr. Ming Wei Zhu z Uniwersytetu w Maryland – wskazuje, że - po wprowadzeniu dodatkowych "poprawek" - będzie się świetnie nadawać do wytwarzania szyb domowych, a nawet stanowić świetny materiał do produkcji szyb samochodowych i paneli słonecznych. - Można tego używać jako materiał budowlany o unikalnych właściwościach - dodaje dr. Ming Wei Zhu. 
Według badaczy drewno transparentne może w przyszłości być masowo używanym materiałem przy produkcji półprzezroczystych elementów domów zwiększając ilość naturalnego światła wewnątrz. Za jego zastosowaniem przemawiają również niskie koszty produkcji w porównaniu z konkurencyjnymi materiałami, a także fakt że sam proces jego wytwarzania jest mniej uciążliwy dla środowiska i mniej energochłonny niż procedury w hutach szkła.
Oświetlenie i komfort cieplny pochłania więcej niż połowę budżetu typowego budynku. Głównym zadaniem konstruktorów okien jest zapewnienie wysokiej przepuszczalności światła oraz wysokiej izolacyjności cieplnej. Zastosowanie drewna zamiast szkła pozwoliłoby zredukować o ⅓ zużycie energii na ogrzewanie oraz chłodzenie.

</doc>
<doc id="3880724" url="https://pl.wikipedia.org/wiki?curid=3880724" title="Richard Mohr">
Richard Mohr

Richard Mohr (ur. 8 września 1874 w Jeleniej Górze, zm. ?) – niemiecki architekt tworzący przed rokiem 1945 we Wrocławiu.
Życiorys.
Mohr był członkiem BDA – Niemieckiego Związku Architektów, na początku XX w. należał obok Conrada Helbiga, Richarda i Paula Ehrlichów, Herberta Erasa i Ericha Graua do najbardziej wziętych wrocławskich architektów projektujących jednorodzinne domy mieszkalne, luksusowe wille, kamienice dochodowe, czy domy towarowe na zlecenie zamożniejszych mieszkańców Wrocławia. Styl w jakim tworzył ewoluował stopniowo podążając wraz z panującymi trendami od historyzmu i elementów stylu rodzimego nawiązującego do tradycyjnej wiejskiej architektury Śląska poprzez secesję aż po modernizm. Do jego najważniejszych realizacji na terenie Wrocławia zalicza się m.in.:

</doc>
<doc id="3880725" url="https://pl.wikipedia.org/wiki?curid=3880725" title="Richarda Mohra">
Richarda Mohra



</doc>
<doc id="3880730" url="https://pl.wikipedia.org/wiki?curid=3880730" title="Feldflieger-Abteilung 55">
Feldflieger-Abteilung 55

Feldflieger-Abteilung Nr. 55 – FFA 55 (Polowy oddział lotniczy nr 55) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 19 stycznia 1915 roku w Fliegerersatz Abteilung Nr. 13 i weszła w skład większej jednostki Batalionu Lotniczego nr 3. Jednostka uczestniczyła w walkach na froncie wschodnim. 
11 stycznia 1917 roku jednostka została przeformowana i zmieniona w Fliegerabteilung 25 - (FA 25).
W jednostce służyli m.in. Rudolf Klimke późniejszy as Jagdstaffel 27. Klimke w jednostce odniósł pierwsze zwycięstwo powietrzne. 25 września 1916 roku zestrzelił samolot Morane-Saulnier L.

</doc>
<doc id="3880734" url="https://pl.wikipedia.org/wiki?curid=3880734" title="Tony Dolan">
Tony Dolan

Tony „Demolition” Dolan znany również jako „Demolition Man” (ur. w 1964) – brytyjski muzyk i aktor, znany zwłaszcza jako basista i wokalista metalowych zespołów takich jak Atomkraft czy Venom. 
Życiorys.
Dolan i Paul Spillett utworzyli Atomkraft w Newcastle w 1979 roku. Był wokalistą w latach 1979-1986, gitarzystą od 1979 do 1981 i ponownie w 1988, krótko przed rozpadem zespołu. Od 1981 do 1987 grał na basie. Kiedy Atomkraft został odtworzony w 2004 roku, Dolan został jego basistą i wokalistą ponownie. W 1988 zaoferowano mu taką samą rolę w prominentnym wówczas Venomie. Nagrał wówczas trzy albumy przed opuszczeniem zespołu w 1993 roku. Brał udział również w innych przedsięwzięciach muzycznych jak Mantas, Dogmatix i Raubtier. W 2010 roku z Jeffreyem Dunnem i Anthonym Lantem objął funkcję basisto-wokalisty w M-Pire of Evil.

</doc>
<doc id="3880743" url="https://pl.wikipedia.org/wiki?curid=3880743" title="Drewno przezroczyste">
Drewno przezroczyste



</doc>
<doc id="3880745" url="https://pl.wikipedia.org/wiki?curid=3880745" title="Flotylla Rzeczna Serbii">
Flotylla Rzeczna Serbii

Flotylla Rzeczna Serbii – serbska jednostka wojskowa, której głównym celem jest obrona wód terytorialnych Serbii (głównie rzek i kanałów) o łącznej długości 1626 km podległa bezpośrednio wojskom lądowym Serbii. Jednostka nie ma statusu odrębnego rodzaju sił zbrojnych. Okrętem flagowym flotylli jest „Kozara”. Dowództwo serbskiej flotylli rzecznej ma swoją siedzibę w Nowym Sadzie. Główne bazy w których stacjonuje większość łodzi to Belgrad i Šabac.
Historia.
Początki.
Pierwszym statkiem, który wszedł w skład flotylli była „Serbia”. Statek zwodowano 30 marca 1830 roku w stoczni w Dubravicy miał 24 metry długości i 7 metrów szerokości, wyporność jednostki wynosiła 250 ton. W kwietniu 1840 roku zwodowano kolejny okręt „Knjaz Mihailo” uzbrojony w 12 dział (długość 65 metrów, szerokość 7,5 metra).
I wojna światowa.
Pierwszą nowoczesną jednostką, która weszła w skład flotylli była łódź patrolowa „Jadar” zwodowana w Čukaricy 6 sierpnia 1915 roku. Statek był przystosowany do stawiania zagród minowych. Obszarem jego działań były głównie wody rzeki Sawy. Podczas I wojny światowej inna jednostka wchodząca w skład flotylli holownik „Stig” był wykorzystywany do eskorty rosyjskich konwojów przed atakami sił austro-węgierskich. „Stig” służył w jednostce do października 1915 roku, kiedy został zatopiony przez załogę podczas inwazji wojsk bułgarskich na Serbię.
Okres międzywojenny i II wojna światowa.
W okresie międzywojennym flotylla rzeczna wchodziła w skład marynarki wojennej nowo utworzonego Królestwa Serbów, Chorwatów i Słoweńców, a następnie Królestwa Jugosławii. Podczas II wojny światowej flotylla rzeczna dysponowała 4 dużymi monitorami rzecznymi przejętymi z floty austro-węgierskiej („Drava”, „Sava”, „Morava” i „Vardar”), których uzbrojenie główne stanowiły armaty kalibru 120 mm i 66 mm. W skład dodatkowego uzbrojenia wchodziły haubice kaliber 120 mm oraz karabiny maszynowe. Obszarem działania jednostek była głównie północna część kraju, do ich zadań należało również patrolowanie granicy jugosłowiańsko-węgierskiej. W okresie wojny flotylla rzeczna poza monitorami dysponowała również jednym okrętem dowodzenia „Cer”, stacjonującym w Nowym Sadzie, czterema grupami minowymi, a także dwiema łodziami patrolowymi zwodowanymi w 1929 roku: „Graničar” i „Stražar”. Jednostki pomocnicze stanowiły trzy holowniki rzeczne.
Podczas inwazji na Jugosławię monitory rzeczne odegrały znaczącą rolę w obronie kraju ostrzeliwując niemieckie lotnisko w okolicy miasta Mohacz na terytorium Węgier. 11 kwietnia zostały zaatakowane przez niemieckie bombowce nurkujące, atak został ponowiony nazajutrz podczas bombardowania załodze dział przeciwlotniczych udało się zestrzelić trzy niemieckie maszyny. Podczas ataku monitor „Drava” został zatopiony przez niemiecką bombę lotniczą, która przeleciała przez komin jednostki i eksplodowała wewnątrz zabijając 54 z 67 członków załogi. Pozostałe jednostki pozbawione dostaw i uwięzione na wodzie (wojska niemieckie zajęły bazy wypadowe łodzi) zostały po 12 kwietnia zatopione przez swoje załogi.
Jednostki Jugosłowiańskiej flotylli rzecznej.
Monitory rzeczne:
Rzeczne łodzie patrolowe:
Holowniki rzeczne:
Flotylla rzeczna Narodowej Armii Wyzwolenia Jugosławii.
11 września 1944 roku z inicjatywy dowództwa NOV i PO w Wojwodinie została sformowana kompania rzeczna, pierwszą jednostką, która weszła w jej skład była jednostka przy 11 brygadzie NOV i PO w Wojwodinie i składała się z około 70 do 80 żołnierzy. 20 listopada została stworzona baza flotylli w Nowym Sadzie, po dwóch miesiącach istnienia jednostka miała już na swoim koncie 43 uszkodzone oraz 5 zniszczonych łodzi nieprzyjaciela. Flotylla pomogła przetransportować przez Dunaj 220 000 żołnierzy, 2000 dział oraz około 3000 ciężarówek.
W marcu 1945 roku siłę jednostki stanowiło: 7 łodzi patrolowych, 9 motorówek i 7 lepiej opancerzonych łodzi bojowych.
Po rozpadzie Jugosławii.
Ostatnia akcja flotylli miała miejsce 8 listopada 1991 roku podczas trwania wojny w Chorwacji, kiedy serbski stawiacz min RML-308 został wysłany w rejon Kopačkiego Ritu. Napotkał tam szmuglujący broń holownik „Šariš”. Stawiacz min został zaatakowany przy użyciu rakiet przeciwpancernych. Serbski okręt został poważnie uszkodzony, a jego kapitan zginął podczas wymiany ognia.
Po rozpadzie Jugosławii w roku 1991 flotylla rzeczna stała się jednostką podległa wojskom lądowym mającą za zadanie wsparcie operacji na lądzie. Flotylla po 1991 roku otrzymała 2 łodzie szturmowe przystosowane do działań na małych akwenach.
Czasy współczesne.
Głównym obszarem działań współczesnej flotylli rzecznej Serbii są rzeki Dunaj i Sawa oraz kanały i mniejsze rzeki będące wodami wewnętrznymi Serbii. Flotylla ma również pomagać w transporcie sprzętu i żołnierzy przez rzeki.

</doc>
<doc id="3880747" url="https://pl.wikipedia.org/wiki?curid=3880747" title="Al-Hedood FC">
Al-Hedood FC

Al-Hedood FC (arab. الحدود) – iracki klub piłkarski z siedzibą w stolicy kraju - Bagdadzie

</doc>
<doc id="3880748" url="https://pl.wikipedia.org/wiki?curid=3880748" title="Robert Papieski">
Robert Papieski

Robert Papieski (ur. 13 marca 1965) – polski tłumacz, krytyk literacki i eseista.
Absolwent Wydziału Polonistyki Uniwersytetu Warszawskiego. Zastępca redaktora naczelnego kwartalnika "Przegląd Filozoficzno-Literacki", współpracownik miesięcznika "Nowe Książki". Tłumaczył dzieła takich rosyjskich myślicieli jak Nikołaj Bierdiajew, Siergiej Bułgakow, Władimir Sołowjow.
Za tłumaczenie książki Leonida Cypkina "Lato w Baden" został nominowany do Nagrody Literackiej Gdynia 2016 w kategorii przekład na język polski. Laureat Nagrody „Literatury na Świecie” 2015 w kategorii Nowa Twarz.

</doc>
<doc id="3880753" url="https://pl.wikipedia.org/wiki?curid=3880753" title="Teoria wartości oparta na pracy">
Teoria wartości oparta na pracy



</doc>
<doc id="3880755" url="https://pl.wikipedia.org/wiki?curid=3880755" title="Podwójna księgowość">
Podwójna księgowość



</doc>
<doc id="3880756" url="https://pl.wikipedia.org/wiki?curid=3880756" title="Cypel (Szczawnica)">
Cypel (Szczawnica)

Cypel – wyspa na Dunajcu, w granicach administracyjnych Szczawnicy.
Opis.
Zlokalizowana jest poniżej Pienińskiego Przełomu Dunajca. Ma podłużny kształt i długość ok. 580 metrów. Wyspę opływają dwie odnogi Dunajca – główny nurt od zachodu, które przy niskim stanie rzeki przekształcą ją w półwysep (cypel). Południowa część wyspy znajduje się w granicach Pienińskiego Parku Narodowego.
W latach 1925–1934 na Cyplu znajdował się pensjonat Marii i Tadeusza Wolskich „Biały Domek”, w którym funkcjonowała stacja noclegowa Polskiego Towarzystwa Tatrzańskiego. Budynek został zniesiony i zniszczony 15 lub 16 lipca 1934 w wyniku największej powodzi w międzywojennej Polsce.
Na wysokości wyspy, na prawym brzegu Dunajca, położone jest Schronisko PTTK „Orlica”, poniżej którego przebiega Droga Pienińska.

</doc>
<doc id="3880757" url="https://pl.wikipedia.org/wiki?curid=3880757" title="Katarina Grujić">
Katarina Grujić

Katarina Grujić, cyr. Катарина Грујић (ur. 20 maja 1992 w Belgradzie) – serbska piosenkarka.
Życiorys.
Katarina Grujić urodziła się 20 maja 1992 roku w Belgradzie. Ukończyła gimnazjum (w Serbii gimnazjum jest szkołą średnią), a następnie studiowała kierunek media i komunikacja w jednej z belgradzkich uczelni wyższych. Popularność zdobyła dzięki uczestnictwu w muzycznym talent show "Zvezde Granda" (sezon 2012/2013) emitowanym w telewizji TV Prva. W finale konkursu zajęła 8. miejsce, po czym nagrała swój debiutancki singiel "Jedno đubre obično", który swą premierę miał 29 czerwca 2013 roku.
Po sukcesie w "Zvezdach Granda" Katarina wzięła udział w reality show „Farma” emitowanym w telewizji Pink. Na tytułowej farmie spędziła 120 dni i zajęła ostatecznie 8. miejsce.
W 2014 roku ukazał się jej drugi singiel "Lutka", do którego zrealizowano również teledysk. Piosenka Lutka otrzymała nagrody dla hitu roku w konkursie „Beogradski pobednik” oraz na „Kralijevskim Muzičkim Festivalu”.
25 czerwca 2015 roku swą premierę miała piosenka "Greška", do której również zrealizowano teledysk.
Po półtorarocznej przerwie, 23 października 2016 roku ukazał się czwarty singiel "Drugovi", do tej piosenki także nagrano teledysk. W listopadzie 2016 roku Katarina ujawniła przygotowania do wydania debiutanckiego albumu studyjnego.
Teksty do wszystkich dotychczasowych piosenek napisała Marina Tucaković, natomiast za muzykę i aranżacje odpowiadał Damir Handanović.

</doc>
<doc id="3880761" url="https://pl.wikipedia.org/wiki?curid=3880761" title="Grzech główny">
Grzech główny



</doc>
<doc id="3880762" url="https://pl.wikipedia.org/wiki?curid=3880762" title="Grzechy główne">
Grzechy główne



</doc>
<doc id="3880772" url="https://pl.wikipedia.org/wiki?curid=3880772" title="Sekretariat Brewe Apostolskich">
Sekretariat Brewe Apostolskich

Sekretariat ds. Brewe Apostolskich – dawna instytucja Kurii Rzymskiej, zajmująca się przygotowywaniem i wysyłaniem brewe apostolskich, czyli krótkich pism papieskich, o charakterze mniej uroczystym niż bulle.
Historia i kompetencje.
Brewe apostolskie jako forma pisma papieskiego upowszechniło się w XV wieku. Początkowo ich redagowaniem (podobnie jak innych pism papieskich) zajmowali się niżsi rangą prałaci tytułowani jako skryptorzy lub sekretarze apostolscy. Byli oni zgrupowani w kolegium. W 1487 papież Innocenty VIII zwiększył liczbę tych sekretarzy z sześciu do dwudziestu czterech, a ich kolegium przemianował na Sekretariat Apostolski. W ramach tego Sekretariatu w ciągu XVI wieku wyspecjalizowały się urzędy zajmujące się redagowaniem pism określonego typu. Jednym z nich był Sekretariat ds. Brewe Apostolskich, którego początki sięgają pontyfikatu Leona X (1513–1521), a jako wyodrębniona i w pełni ukształtowana instytucja poświadczony jest za pontyfikatu Pawła IV (1555–1559). W 1678, w wyniku rozwiązania Sekretariatu Apostolskiego przez Innocentego XI, uzyskał on pełną autonomię w ramach Kurii Rzymskiej.
Sekretariat ds. Brewe Apostolskich zajmował się przygotowywaniem i wysyłaniem brewe o charakterze wewnątrzkościelnym, dotyczącym takich kwestii jak odpusty, indulty, dyspensy itp., co powodowało zresztą, że jego kompetencje niekiedy krzyżowały się z innymi urzędami, takimi jak np. Dataria Apostolska, Kancelaria Apostolska czy Kongregacja ds. Odpustów i Świętych Relikwii. Natomiast korespondencja papieża z władcami czy urzędowa korespondencja z kościelnymi hierarchami leżała w kompetencji innych urzędów (Sekretariat Listów do Książąt, Sekretariat Listów Łacińskich).
W wyniku reformy Piusa X w 1908 Sekretariat ds. Brewe został włączony w skład Sekretariatu Stanu Stolicy Apostolskiej, jako jego tzw. trzecia sekcja, zwana Kancelarią Brewe Apostolskich. Kancelaria ta zniesiona została przez Pawła VI w 1973.
Kardynałowie prefekci i sekretarze ds. Brewe Apostolskich.
Sekretarz ds. Brewe był początkowo zwykłym duchownym, podlegającym nadzorowi kardynała noszącego tytuł prefekta Sygnatury Brewe Apostolskich. Wszystkie brewe przygotowywane przez sekretarza musiały zostać zatwierdzone przez kardynała prefekta. Sytuacja ta zaczęła się jednak zmieniać pod koniec XVII wieku. W 1686 papież Innocenty XI mianował ówczesnego sekretarza ds. Brewe Johannesa Sluse kardynałem i jednocześnie pozostawił go na dotychczasowym stanowisku. Cztery lata później tę samą godność od papieża Aleksandra VIII otrzymał kolejny sekretarz Giovanni Francesco Albani, który również pozostał na tym stanowisku. Kiedy w 1698 zmarł prefekt Sygnatury Brewe Apostolskich Paluzzo Paluzzi Altieri, papież Innocenty XII scedował jego uprawnienia na kardynała sekretarza Albaniego, ale bez formalnego mianowania go na ten urząd. Gdy w 1700 Albani został papieżem Klemensem XI, również zaniechał mianowania kardynała prefekta, zaś nowy sekretarz, Fabio Olivieri, w 1715 otrzymał kapelusz kardynalski. Od tej pory wszyscy kolejni sekretarze ds. Brewe byli kardynałami, zaliczanymi "ex officio" do tzw. familii papieskiej, czyli grona najbliższych współpracowników papieża.
Sekretarze ds. Brewe.
Od końca XVII wieku wszyscy kolejni sekretarze ds. Brewe Apostolskich byli kardynałami, choć trzej pierwsi spośród nich nominację kardynalską uzyskali dopiero po objęciu tego urzędu. Wcześniej urząd ten sprawowali na ogół niżsi rangą duchowni.

</doc>
<doc id="3880777" url="https://pl.wikipedia.org/wiki?curid=3880777" title="Stacja noclegowa PTT „Biały Domek” w Pieninach">
Stacja noclegowa PTT „Biały Domek” w Pieninach

Stacja noclegowa PTT „Biały Domek” w Pieninach – nieistniejąca stacja noclegowa Polskiego Towarzystwa Tatrzańskiego, położona w Pieninach, na wyspie Cypel, przy Drodze Pienińskiej, niedaleko istniejącego obecnie schroniska PTTK „Orlica”.
Historia.
Stacja noclegowa zlokalizowana była w pensjonacie, wybudowanym w latach 1925–1926 przez Jana Wohna dla swojej córki Marii i zięcia Tadeusza Wolskiego. Budynek był drewniany – parterowy z poddaszem użytkowym, bez podpiwniczenia. Na parterze znajdowały się trzy pokoje z tarasem oraz kuchnia. Na poddaszu trzy pokoje z dwoma balkonami. Przykryty był dwuspadowym dachem. Nazwa obiektu pochodziła od białych ścian zewnętrznych. Obok niego postawiono później drugi budynek z trzema pokojami oraz stodołę, kurnik, lodownię i łazienki kąpielowe.
Inicjatorem powstania w tym obiekcie stacji noclegowej był w 1933 Zarząd Główny i Oddział Pieniński Polskiego Towarzystwa Tatrzańskiego. Obok niej funkcjonowała stacja narciarska Towarzystwa Krzewienia Narciarstwa oraz przystań kajakowa Związku Kajakowców.
W lipcu 1934 Polskę nawiedziła największa powódź w latach międzywojennych. W wyniku ulewnych opadów wody Dunajca podniosły się do bardzo wysokiego poziomu, zalewając Cypel. Gospodarze oraz goście „Białego Domku” ewakuowali się do pensjonatu Orlica (obecnego schroniska PTTK). Budynek stacji noclegowej został zniesiony i zniszczony 15 lub 16 lipca 1934.
Oferta.
Stacja oferowała 12 miejsc noclegowych. Standard usług był wyższy niż w znajdującym się w Szczawnicy Niżnej schronisku PTT „Na Piaskach” i schronisku PTT „U Jacka Majerczaka”. Obiekt miał własny agregat prądotwórczy oraz telefon.

</doc>
<doc id="3880778" url="https://pl.wikipedia.org/wiki?curid=3880778" title="Jacek Giszczak">
Jacek Giszczak

Jacek Giszczak (ur. 1956 w Lublinie) – polski tłumacz literatury francuskiej i frankofońskiej, kompozytor, autor tekstów piosenek i prozaik.
Absolwent Liceum Sztuk Plastycznych w Lublinie, filologii polskiej na Katolickim Uniwersytecie Lubelskim i literatury na Sorbonie. Tłumaczył książki takich autorów jak: Blaise Cendrars, Virginie Despentes, Philippe Djian, Alexandre Dumas, Jean Genet, Michel Houellebecq. Laureat Nagrody im. Ryszarda Kapuścińskiego. W 2015 roku został kawalerem francuskiego Orderu Sztuki i Literatury.

</doc>
<doc id="3880786" url="https://pl.wikipedia.org/wiki?curid=3880786" title="Sebastian Piechota">
Sebastian Piechota

Sebastian Piechota (ur. 17 lutego 1976 w Gliwicach) – polski piłkarz grający na pozycji pomocnika, trener piłkarski.
Kariera.
Seniorską karierę rozpoczynał w 1994 roku w Stali Mielec. W barwach tego klubu zadebiutował w I lidze 13 sierpnia 1994 roku w wygranym 4:0 meczu z Rakowem Częstochowa. Ogółem w barwach Stali rozegrał 36 meczów w I lidze. Klub ten reprezentował do 1997 roku. W rundzie jesiennej sezonu 1997/1998 grał w Kalwariance Kalwaria Zebrzydowska, po czym przeszedł do Polonii/Szombierki Bytom. Przez półtora roku gry w tym klubie rozegrał 16 meczów, a w sierpniu 1998 roku został piłkarzem trzecioligowego Włókniarza Kietrz. Z klubem tym awansował do II ligi. W styczniu 2000 roku został reprezentantem również drugoligowej Odry Opole, zaś rok później przeszedł na zasadzie wolnego transferu do Polonii Bytom. Po półroczu gry w Polonii zmienił klub na Piast Gliwice, gdzie również grał pół sezonu. W latach 2002–2003 był zawodnikiem Przyszłości Rogów, natomiast w sezonie 2003/2004 grał w Koszarawie Żywiec. W sezonie 2004/2005 pozostawał bez klubu. Następnie grał w drużynach klasy okręgowej (Katowice III): LKS Krzyżanowice, Naprzodzie Zawada, Silesii Lubomia i Naprzodzie Syrynia.
W 2007 roku był trenerem Naprzodu Zawada. Pod koniec sierpnia 2011 roku został grającym trenerem LKS Krzyżanowice. Podczas piastowania przez Piechotę tej funkcji LKS wygrał 11 meczów, zremisował dwa i przegrał cztery. Po porażce 3:4 z Górnikiem Radlin Piechota w kwietniu 2012 ustąpił ze stanowiska.

</doc>
<doc id="3880787" url="https://pl.wikipedia.org/wiki?curid=3880787" title="Kareda Kowno">
Kareda Kowno



</doc>
<doc id="3880788" url="https://pl.wikipedia.org/wiki?curid=3880788" title="Schronisko PTT „U Jacka Majerczaka” w Pieninach">
Schronisko PTT „U Jacka Majerczaka” w Pieninach

Schronisko PTT „U Jacka Majerczaka” w Pieninach – nieistniejące schronisko turystyczne Polskiego Towarzystwa Tatrzańskiego, położone w Pieninach, w Szczawnicy na terenie osiedla Piaski przy ulicy Głównej 150a.
Historia.
Schronisko zostało utworzone w 1931 przez Oddział Pieniński Polskiego Towarzystwa Tatrzańskiego, w nowo wybudowanym domu Jacka Majerczaka – górala, przewodnika pienińskiego i flisaka. Mimo że oficjalne otwarcie obiektu nastąpiło w 1931, już trzy lata wcześniej nocowali tu uczestnicy V Międzynarodowego Kongresu Urządzeń Turystycznych. Częstym gościem w nim był Mieczysław Orłowicz. Od 1925 w pobliżu funkcjonowało schronisko „Na Piaskach”, prowadzone przez Oddział Polskiego Towarzystwa Tatrzańskiego „Beskid” w Nowym Sączu.
W trakcie II wojny światowej budynek schroniska był oparciem partyzantów oraz osób nielegalnie przekraczających granicę. Po wojnie władze nie zezwoliły Majerczakowi na dalsze prowadzenie działalności schroniska, a Towarzystwo rozwiązało z nim umowę dzierżawy obiektu. Pomimo to turyści przychodzili tu na nocleg. Ostatecznie schronisko zamknięto w 1950, a jego gospodarz zginął tragicznie w wypadku samochodowym 4 sierpnia 1956.
Oferta.
Schronisko miało 58 miejsc noclegowych, z czego 8 na łóżkach oraz 50 na siennikach. Oferowało również posiłki i napoje. W II połowie lat 30. XX wieku obiekt został zelektryfikowany.

</doc>
<doc id="3880789" url="https://pl.wikipedia.org/wiki?curid=3880789" title="Kareda Kowno w europejskich pucharach">
Kareda Kowno w europejskich pucharach



</doc>
<doc id="3880791" url="https://pl.wikipedia.org/wiki?curid=3880791" title="Schronisko „Na Piaskach” w Szczawnicy">
Schronisko „Na Piaskach” w Szczawnicy



</doc>
<doc id="3880797" url="https://pl.wikipedia.org/wiki?curid=3880797" title="Schronisko im. Henryka Sienkiewicza w Pieninach">
Schronisko im. Henryka Sienkiewicza w Pieninach



</doc>
<doc id="3880799" url="https://pl.wikipedia.org/wiki?curid=3880799" title="Schronisko im. Mikołaja Zyblikiewicza w Pieninach">
Schronisko im. Mikołaja Zyblikiewicza w Pieninach



</doc>
<doc id="3880800" url="https://pl.wikipedia.org/wiki?curid=3880800" title="Metalurgs Lipawa">
Metalurgs Lipawa



</doc>
<doc id="3880801" url="https://pl.wikipedia.org/wiki?curid=3880801" title="HK Metalurgs Lipawa">
HK Metalurgs Lipawa



</doc>
<doc id="3880803" url="https://pl.wikipedia.org/wiki?curid=3880803" title="Liepājas Metalurgs">
Liepājas Metalurgs



</doc>
<doc id="3880804" url="https://pl.wikipedia.org/wiki?curid=3880804" title="Thomas Prinzhorn">
Thomas Prinzhorn

Thomas Prinzhorn (ur. 5 marca 1943 w Wiedniu) – austriacki polityk przedsiębiorca i polityk, parlamentarzysta, wiceprzewodniczący (drugi i trzeci przewodniczący) Rady Narodowej.
Życiorys.
W 1967 uzyskał dyplom inżyniera na Uniwersytecie Technicznym w Wiedniu. Kształcił się także w zakresie zarządzania przedsiębiorstwem na Uniwersytecie Harvarda. Zawodowo związany z przedsiębiorstwami przemysłu papierniczego zarządzanymi przez swojego ojca, które następnie przejął, obejmując m.in. stanowiska dyrektora generalnego w W. Hamburger GmbH i W. Hamburger Holding GmbH. Stał się jednym z najbogatszych ludzi w Austrii, w 2006 był notowany na czternastym miejscu. Od 1978 członek władz austriackich organizacji przemysłowców.
Działał w Wolnościowej Partii Austrii. W 1995 został po raz pierwszy posłem do Rady Narodowej. W 1999 i 2002 uzyskiwał reelekcję, zasiadając z tej izbie do 2006. W kadencji 1999–2002 był drugim przewodniczącym, a następnie do 2006 pełnił funkcję trzeciego przewodniczącego Rady Narodowej. 6 lipca 2004, po śmierci prezydenta Thomasa Klestila tuż przed końcem kadencji, wraz z Andreasem Kholem i Barbarą Prammer, pełnił przez dwa dni obowiązki prezydenta Austrii (do czasu zaprzysiężenia Heinza Fischera). W 2005 opuścił FPÖ, przechodząc do nowo utworzonego Sojuszu na rzecz Przyszłości Austrii.

</doc>
<doc id="3880806" url="https://pl.wikipedia.org/wiki?curid=3880806" title="Schronisko „Na Piaskach” w Pieninach">
Schronisko „Na Piaskach” w Pieninach



</doc>
<doc id="3880808" url="https://pl.wikipedia.org/wiki?curid=3880808" title="Metalurgs Lipawa w europejskich pucharach">
Metalurgs Lipawa w europejskich pucharach



</doc>
<doc id="3880810" url="https://pl.wikipedia.org/wiki?curid=3880810" title="Chianti (region)">
Chianti (region)

Chianti (wł. "Chianti senese") – kraina historyczna, a także region winiarski we Włoszech, zlokalizowany w środkowej części Toskanii, na terenie sześciu prowincji: Florencja, Siena, Arezzo, Piza, Prato i Pistoia, słynący z: uprawy winorośli, rozległych winnic, porastających tamtejsze wzgórza oraz produkcji wina chianti. W jej obrębie znajduje się Wyżyna Chianti (wł. "Colline del Chianti"), nazywana również Górami Chianti (wł. "Monti del Chianti").
Nazwa.
Pochodzenie nazwy Chianti jest niepewne. Według niektórych teorii może ona pochodzić od łacińskiego słowa "clangor" (brzęk, hałas), odnoszącego się do dźwięków polowań, prowadzonych w lasach, porastających ów teren. Wedle innej wersji, termin pochodzi od etruskiego "clante", jak zwano zarówno etruskie rodziny zamieszkujące tamtejsze okolice, jak i wodę, w którą obfitowała cała kraina, a bez której niemożliwy byłby wzrost winogron.
Obszar i historia.
Granice Chianti są obecnie trudne do jednoznacznego zdefiniowania. Między XVIII wiekiem, a początkiem lat 30. XX wieku oficjalnie uważało się, że jest to obszar położony w trójkącie o powierzchni około 386 km², wyznaczonym przez trzy niewielkie toskańskie miejscowości: Radda in Chianti, Gaiole in Chianti oraz Castellina in Chianti. W latach 1384–1774 tworzyły one bowiem Ligę Chianti (wł. "Lega del Chianti"), działającą w ramach Republiki Florenckiej (sojusz polityczno-wojskowy, powołany do obrony i administrowania terytorium Chianti w imieniu Republiki Florenckiej, który z czasem przekształcił się w unię gospodarczą, zrzeszającą producentów wina chianti). W 1716 r. ziemie te nazwano Prowincją Chianti (wł. "Provincia del Chianti"). Jednak z biegiem czasu kraina zyskała taką sławę wśród winiarzy, a później również wśród turystów, że podjęto starania o rozszerzenie regionu. Wynikało to z faktu, iż kolejni samorządowcy, czy producenci chcieli promować swoje gminy oraz wina pod znaną na całym świecie marką "chianti". Dlatego w 1932 r. zdecydowano o powiększeniu terenu Chianti, tworząc jednocześnie jego kilka stref, a kolejne obszary przyłączono w 1967 r. i w 1996 r. Od tego czasu region Chianti obejmuje swym zasięgiem już nie tylko Florencję, Sienę, czy Arezzo, ale nawet Prato, Pistoię i przedmieścia Pizy.
Najważniejsze jednak pozostaje centrum krainy skupione w jej historycznych (pierwotnych) granicach, wokół trzech miejscowości pamiętających jeszcze czasy Etrusków. W celu wyróżniania wina Chianti z tej strefy określa się je mianem "Chianti Classico". Dodatkowo, wyłącznie tutejsze winnice mają prawo do umieszczania na butelce charakterystycznego symbolu regionu – "Gallo Nero", czyli czarnego koguta na żółtym tle (niegdyś był to herb Ligi Chianti, a obecnie znak towarowy wina Chianti Classico DOCG). Gwarantuje on wysoką jakość wina i produkcję zgodną z wielowiekową, starannie przestrzeganą, recepturą.
Uprawa winorośli.
Podobno winnice prowadzili już tutaj Etruskowie, ale na szerszą skalę wino zaczęto produkować tutaj w średniowieczu. Przepis na dzisiejsze Chianti pochodzi prawdopodobnie z XVII lub z XVIII wieku, kiedy to bazowano przede wszystkim na szczepie sangiovese i kilku innych odmianach w mniejszych proporcjach.
Turystyka.
Oprócz wina i malowniczych krajobrazów Chianti słynie z niewielkich, ale urokliwych miasteczek. W historycznej, centralnej części krainy najpopularniejsze z nich to:
Po rozszerzeniu granic regionu, w obrębie Chianti znalazły się również niezwykle atrakcyjne architektonicznie:
Chiantigiana.
Chiantigiana to droga kołowa o długości 61 km, wytyczona w czasach antycznych, prowadząca z Florencji do Sieny, poprzez wzgórza, winnice oraz popularne miejscowości regionu Chianti. Ta trasa turystyczna jest powszechnie uznawana za jedną z najbardziej malowniczych we Włoszech. Wiedzie po pagórkowatym terenie, porośniętym winoroślą, gajami oliwnymi i cyprysowymi. Przy drodze znajdują się również gospodarstwa agroturystyczne, w których można degustować, bądź zakupić lokalne wina. W okolicy usytuowanych jest wiele hoteli lub pensjonatów w zabytkowych domach z kamienia. Okolice Chiantigiany stanowiły również plan zdjęciowy wielu filmów, w których pokazywano typowo włoskie krajobrazy.
Po wybudowaniu odcinka autostrady A1 z Florencji do Rzymu w 1964 r., a zwłaszcza autostrady RA3 Florencja – Siena w tym samym roku, komunikacyjne znaczenie Chiantigiany - jako szlaku tranzytowego o znaczeniu krajowym - zmalało niemal do zera. Mimo wszystko do 2001 r. trasa była drogą krajową ("strada statale SS 222"). Obecnie natomiast posiada kategorię drogi regionalnej (wł. "strada regionale") o numerze SR222.

</doc>
<doc id="3880820" url="https://pl.wikipedia.org/wiki?curid=3880820" title="Kyōji Suga">
Kyōji Suga

 – japoński biathlonista.
Najwyższe miejsce w klasyfikacji generalnej pucharu świata w biathlonie zajął w sezonie 1996/1997 – było ta 31. pozycja.
Swój ostatni biathlonowy występ zanotował 25 lutego 2006 podczas Zimowych Igrzysk Olimpijskich 2006.

</doc>
<doc id="3880821" url="https://pl.wikipedia.org/wiki?curid=3880821" title="Ujed za dušu">
Ujed za dušu

Ujed za dušu – ósmy studyjny album serbskiego zespołu Riblja Čorba. Album ukazał się 4 lutego 1986 roku nakładem wytwórni PGP RTB. Płytę nagrano w Studio V PGP RTB.

</doc>
<doc id="3880825" url="https://pl.wikipedia.org/wiki?curid=3880825" title="Wybuchy bombowe w Bombaju 1993">
Wybuchy bombowe w Bombaju 1993



</doc>
<doc id="3880827" url="https://pl.wikipedia.org/wiki?curid=3880827" title="Agnieszka Pokojska">
Agnieszka Pokojska

Agnieszka Pokojska (ur. 1975) – polska tłumaczka literatury angielskojęzycznej.
Wykładowczyni w Podyplomowym Studium dla Tłumaczy Literatury przy Katedrze UNESCO Uniwersytetu Jagiellońskiego oraz w Wyższej Szkole Europejskiej im. ks. Józefa Tischnera w Krakowie. Tłumaczyła książki takich autorów jak: Anna Blundy, Joyce Carol Oates, Norman Mailer, Alice Munro, Zadie Smith. Laureatka Nagrody im. Ryszarda Kapuścińskiego. 

</doc>
<doc id="3880829" url="https://pl.wikipedia.org/wiki?curid=3880829" title="Flotylla Dunajska">
Flotylla Dunajska

Dunajska Flotylla Wojenna () – radziecka flotylla rzeczna operująca na Dunaju i jego dopływach podczas II wojny światowej. Istniała z przerwami w latach 1940–41 oraz 1944–60.
Historia.
Po zajęciu Besarabii w 1940 w składzie ZSRR znalazł się wschodni brzeg Dunaju na odcinku kilkudziesięciu kilometrów przy jego ujściu do Morza Czarnego. Już w lipcu 1940 została tam sformowana Flotylla dunajska składająca się głównie z okrętów przeniesionych z Dnieprzańskiej Flotylli Wojennej. Główną bazą flotylli był Izmaił. Z uwagi na to, że brzeg po stronie ZSRR nie był przygotowany do bazowania okrętów warunki bytowe były bardzo ciężkie. Dodatkowo okręty cumowały przy nabrzeżach oddalonych zaledwie o trzysta metrów od rumuńskiego brzegu Dunaju. Nawet główna baza flotylli (Izmaił) znajdowała się w zasięgu rumuńskiej artylerii nabrzeżnej. W związku z miejscem swojego bazowania flotylla nie nadawała się prowadzenia wojny obronnej, a jedynie do działań ofensywnych na terytorium Rumunii, Bułgarii, Jugosławii, Czechosłowacji i Austrii. W czasie jedenastu miesięcy poprzedzających wojnę Flotylla przeprowadziła osiem ćwiczeń wspólnie z jednostkami 14 Korpusu Strzeleckiego i oddziałami wojsk pogranicza, polegających przeprawianiu przez przeszkody wodne i osłonę własnych wojsk lądowych przed ewentualnymi atakami okrętów przeciwnika na przylegających do rzeki odcinkach frontu. Po wybuchu wojny flotylla zgodnie z przedwojennymi planami, w dniach 24 – 26 czerwca wysadziła desanty na rumuńskim brzegu. Przyczółek na rumuńskim brzegu Dunaju istniał do 19 lipca 1941. 19 lipca 1941 okręty flotylli zostały wycofane z delty Dunaju do Mikołajowa. Flotylla uczestniczyła w obronie Odessy. Rozformowana 21 listopada 1941. Ponownie sformowana 19 kwietnia 1944 roku na bazie Flotylli Azowskiej. 
Flotylla uczestniczyła w operacjach: 
Flotylla została ostatecznie rozformowana w 1960 roku.
Skład.
Stan 22 czerwca 1941:
Stan na 8 kwietnia 1945:
Nagrody i wyróżnienia.
Za bojowe zasługi i osobiste bohaterstwo skład Flotylli nagrodzono orderami:

</doc>
<doc id="3880830" url="https://pl.wikipedia.org/wiki?curid=3880830" title="Sara Doron">
Sara Doron

Sara Doron (hebr.: שרה דורון, ang.: "Sarah Doron", ur. 20 maja 1922 w Kownie, zm. 3 listopada 2010 w Tel Awiwie) – izraelska działaczka społeczna i polityk, w latach 1983–1984 minister bez teki, w latach 1977–1992 poseł do Knesetu z listy Likudu.
Życiorys.
Urodziła się 20 maja 1922 w Kownie, ówczesnej stolicy Litwy. W 1933 wyemigrowała do stanowiącej brytyjski mandat Palestyny. W Tel Awiwie ukończyła szkołę średnią.
Działała w ruchu skautowskim. Była członkiem rady miejskiej Tel Awiwu i przewodniczącą miejskiej komisji edukacji. Była także przewodniczącą rady dyrektorów funduszu edukacyjnego Gahelet oraz organizacji liberalnych kobiet. Działała także w największej izraelskiej organizacji opieki zdrowotnej Kupat Holim Maccabi, której przewodniczącą była w latach 1988–2010. W sierpniu 2010 została jej honorową przewodniczącą.
W polityce związała się z Partią Liberalną, a po jej połączeniu z Herutem i innymi partiami została działaczką Likudu. W wyborach parlamentarnych w 1977, które pierwszy raz w historii kraju przyniosły zwycięstwo prawicy, dostała się do izraelskiego parlamentu z listy tego ugrupowania. W dziewiątym Knesecie przewodniczyła podkomisji ds. zamknięcia szpitala położniczego w Tel Awiwie oraz zasiadała w komisjach pracy i polityki społecznej oraz edukacji i kultury. W 1981 uzyskała reelekcję, a w Knesecie X kadencji była członkiem trzech komisji parlamentarnych: spraw wewnętrznych i środowiska; pracy i polityki społecznej oraz budownictwa.
5 lipca 1983 została dokooptowana do drugiego rządu Menachema Begina jako minister bez teki. Pozostała na stanowisku również po zmianie premiera i powołaniu 10 października rządu Icchaka Szamira. Funkcję pełniła do końca kadencji rządu – 13 września 1984. Zajmowała się sprawami równościowymi i prawami kobiet. Za swoją działalność była chwalona przez organizacje kobiece. Była trzecią kobietą, która została ministrem w izraelskim rządzie – po Goldzie Meir (1949) oraz Szulammit Alloni (1974).
Po raz trzeci zdobyła mandat poselski w wyborach w sierpniu 1984. W jedenastym Knesecie zasiadała w komisjach: spraw zagranicznych i obrony; spraw gospodarczych oraz budownictwa. Po reelekcji w 1988 w kolejnej kadencji parlamentu stała na czele komisji specjalnej ds. statusu kobiet. Należała także do komisji budownictwa oraz spraw zagranicznych i obrony. W 1991 była członkiem izraelskiej delegacji na konferencję pokojową w Madrycie, która miała być pierwszym krokiem ku rozwiązaniu konfliktu izraelsko-palestyńskiego. W 1992 utraciła miejsce w parlamencie.
Zmarła 3 listopada 2010 w Tel Awiwie, w wieku osiemdziesięciu ośmiu lat. Została pochowana na cmentarzu Jarkon w Tel Awiwie.
Życie prywatne.
Z mężem Aharonem miała córkę Dafnę, doczekała się dwojga wnuków.

</doc>
<doc id="3880831" url="https://pl.wikipedia.org/wiki?curid=3880831" title="Sarah Doron">
Sarah Doron



</doc>
<doc id="3880838" url="https://pl.wikipedia.org/wiki?curid=3880838" title="Mosze Meron">
Mosze Meron

Mosze Meron (hebr.: משה מרון, ang.: "Moshe Meron", ur. 22 marca 1926 w Königsbergu) – izraelski prawnik i polityk, w latach 1977–1981 poseł do Knesetu z listy Likudu.
W wyborach parlamentarnych w 1977, które pierwszy raz w historii kraju przyniosły zwycięstwo prawicy, dostał się do izraelskiego parlamentu. Nigdy więcej nie zasiadał w Knesecie.

</doc>
<doc id="3880839" url="https://pl.wikipedia.org/wiki?curid=3880839" title="Moshe Meron">
Moshe Meron



</doc>
<doc id="3880850" url="https://pl.wikipedia.org/wiki?curid=3880850" title="Szemu’el Rechtman">
Szemu’el Rechtman

Szemu’el Rechtman (hebr.: שמואל רכטמן, ang.: "Shmuel Rechtman", ur. 1924 w Rechowot, zm. 23 lipca 1988) – izraelski samorządowiec i polityk, w latach 1970–1977 burmistrz Rechowot, w latach 1977–1979 poseł do Knesetu z listy Likudu.
W wyborach parlamentarnych w 1977, które pierwszy raz w historii kraju przyniosły zwycięstwo prawicy, dostał się do izraelskiego parlamentu. W dziewiątym Knesecie zasiadał dwa lata – 18 czerwca 1979 zrezygnował, a mandat po nim objął Dawid Sztern. Był pierwszym członkiem Knesetu, który trafił do więzienia.

</doc>
<doc id="3880851" url="https://pl.wikipedia.org/wiki?curid=3880851" title="Shmuel Rechtman">
Shmuel Rechtman



</doc>
<doc id="3880852" url="https://pl.wikipedia.org/wiki?curid=3880852" title="Szemuel Rechtman">
Szemuel Rechtman



</doc>
<doc id="3880863" url="https://pl.wikipedia.org/wiki?curid=3880863" title="Davorin Jenko">
Davorin Jenko

Davorin Jenko, właśc. Martin Jenko (srb. cyryl. Даворин Јенко; ur. 9 listopada 1835 w Dvorju, zm. 25 listopada 1914 w Lublanie) – słoweński i serbski kompozytor i dyrygent. Autor muzyki do hymnu Serbii oraz hymnu Słowenii, będącej częścią składową Królestwa Serbów, Chorwatów i Słoweńców. Oba utwory zostały wkomponowane do hymnu Królestwa SHS.
Biografia.
Urodził się w 1835 roku w Dvorju (leżącym wówczas na terenie Austrii) w rodzinie rolnika i winiarza Andreja oraz gospodyni Mariji, jako Martin Jenko. Zapisano go do szkoły w Cerklju na Gorenjskem, jednak szybko przeniósł się do Kranja, w którym zaczął się bardziej interesować muzyką. Następnie uczył się w gimnazjum w Lublanie, by ukończyć je w Trieście. Za namową rodziców wyjechał w 1859 roku do Wiednia na studia prawnicze. W trakcie pobytu w Wiedniu założył "Slovensko pjevačko društvo", czyli słoweńskie towarzystwo śpiewacze, które było w znacznej części finansowane przez pisarza i polityka Valentina Zarnika.
W 1862 roku wyjechał do Pančeva w południowej Wojwodinie, gdzie pracował jako dyrygent w lokalnym kościele należącym do Serbskiego Kościoła Prawosławnego. Później przeniósł się do Belgradu, gdzie podjął pracę kompozytora w tamtejszym Teatrze Narodowym. Jenko został wymieniony przez króla Serbii Milana I jako jeden z czterech pierwszych członków Akademii Sztuki, działającej przy Serbskiej Akademii Nauk i Sztuk.
Na przełomie wieków Jenko pracował w Belgradzie, po czym przeszedł na emeryturę w roku 1898 lub 1903 i przeniósł się do Lublany w 1910. Zmarł tamże w 1914 roku. Pochowany w Bežigradzie (dzielnicy Lublany) na cmentarzu Žale.
Był wyróżniony III i IV klasą Orderu św. Sawy oraz łańcuchem księcia Miłosza.
Twórczość.
Jenko był muzycznym samoukiem. Jego dorobek muzyczny obejmuje około 260 pozycji, zarówno w języku słoweńskim, jak i serbskim. Przypisuje mu się autorstwo pierwszej serbskiej operetki pt. "Vračara" (1882). 
Jest autorem muzyki do dzieła pt. "Bože pravde", które od 2006 roku jest hymnem Serbii (hymnem Serbii było również za czasów królestwa Serbii). Jenko skomponował muzykę do słów wiersza autorstwa Jovana Đorđevicia, zaś dzieło zostało zamówione z okazji 18. urodzin księcia serbskiego Milana I i stanowiło epilog sztuki teatralnej pt. "Markova sablja". Sztukę tę wystawiono w Teatrze Narodowym w Belgradzie w 1872 roku.
Jenko jest również autorem muzyki do utworu "Naprej zastava slave", będącego hymnem Słowenii jako części składowej Królestwa SHS. Skomponował go w karczmie "Zum Hirschen" na wiedeńskim Praterze w dniu 16 maja 1860. Muzykę stworzył do wiersza swojego znajomego Simona Jenko (zbieżność nazwisk przypadkowa). 
Utwory "Bože pravde" i "Naprej zastava slave" były częściami składowymi hymnu Królestwa SHS, trzecim był "Lijepa naša domovino", obecny (2017) hymn Chorwacji.
W Cerklju na Gorenjskem znajduje się pomnik Jenki.

</doc>
<doc id="3880865" url="https://pl.wikipedia.org/wiki?curid=3880865" title="Josef Rom">
Josef Rom

Josef Rom (hebr.: יוסף רום, ang.: "Yosef Rom", ur. 2 września 1932 w Warszawie, zm. 19 listopada 1997) – izraelski inżynier, polityk, w latach 1977–1984 poseł do Knesetu z listy Likudu.
W wyborach parlamentarnych w 1977, które pierwszy raz w historii kraju przyniosły zwycięstwo prawicy, dostał się do izraelskiego parlamentu. Zasiadał w Knesetach IX i X ikadencji.

</doc>
<doc id="3880866" url="https://pl.wikipedia.org/wiki?curid=3880866" title="Yosef Rom">
Yosef Rom



</doc>
<doc id="3880867" url="https://pl.wikipedia.org/wiki?curid=3880867" title="Mistrzostwa Śródziemnomorskie w Zapasach 2011">
Mistrzostwa Śródziemnomorskie w Zapasach 2011

II Mistrzostwa śródziemnomorskie w zapasach w rozgrywane były w czarnogórskim mieście Budva, między 10 a 12 czerwca 2011 roku. Pierwotnie zawody miały się odbyć w kwietniu w Aleksandrii w Egipcie, ale z powodów politycznych zostały przeniesione do Czarnogóry. W zawodach brało udział 130 zapaśników z trzynastu krajów.

</doc>
<doc id="3880879" url="https://pl.wikipedia.org/wiki?curid=3880879" title="Ivan Lizatović">
Ivan Lizatović

Ivan Lizatović (ur. 22 listopada 1988) – chorwacki zapaśnik walczący w stylu klasycznym. Zajął ósme miejsce na mistrzostwach świata w 2019. Brązowy medalista mistrzostw Europy w 2017. Trzeci na igrzyskach śródziemnomorskich w 2018 i piąty w 2022. Zajął 22. miejsce na igrzyskach europejskich w 2015 i dziewiąte w 2019. Dziesiąty na akademickich MŚ w 2010. Mistrz śródziemnomorski w 2011 i wicemistrz w 2014. Mistrz Chorwacji w latach 2008 - 2011.

</doc>
<doc id="3880880" url="https://pl.wikipedia.org/wiki?curid=3880880" title="Ivan Lizatovic">
Ivan Lizatovic



</doc>
<doc id="3880884" url="https://pl.wikipedia.org/wiki?curid=3880884" title="Mosze Szamir">
Mosze Szamir

Mosze Szamir (hebr.: משה שמיר, ang.: "Moshe Shamir", ur. 15 września 1921 w Safedzie, zm. 21 sierpnia 2004) – izraelski pisarz i polityk, w latach 1977–1981 poseł do Knesetu z listy Likudu.
W wyborach parlamentarnych w 1977, które pierwszy raz w historii kraju przyniosły zwycięstwo prawicy, dostał się do izraelskiego parlamentu. Zasiadał tylko w Knesecie IX kadencji.

</doc>
<doc id="3880885" url="https://pl.wikipedia.org/wiki?curid=3880885" title="Moshe Shamir">
Moshe Shamir



</doc>
<doc id="3880886" url="https://pl.wikipedia.org/wiki?curid=3880886" title="Samir ar-Rifa’i (1901-1965)">
Samir ar-Rifa’i (1901-1965)



</doc>
<doc id="3880890" url="https://pl.wikipedia.org/wiki?curid=3880890" title="Žerůtky (powiat Znojmo)">
Žerůtky (powiat Znojmo)

Žerůtky (czyt. "Żerutki") – wieś i gmina w Czechach, w d. powiecie Znojmo, w kraju południowomorawskim.
Miejscowość położona 9 km na północny zachód od Znojma, w pobliżu drogi E 59, łączącej Znojmo z Igławą. Pierwsza wzmianka o niej pochodzi z 1353 roku. Obiektami kultury materialnej o charakterze zabytkowym są dwie kapliczki: położona w centrum miejscowości kapliczka z dzwonnicą i kapliczka na północ od Żerutek, przy drodze na Kravsko (Žerůtky przynależą do parafii rzymskokatolickiej w Olbramkostel). W miejscowości znajduje się szkoła, biblioteka, staw rybny, park i kompleks sportowy z kortem tenisowym, boiskiem piłkarskim i kąpieliskiem.

</doc>
<doc id="3880894" url="https://pl.wikipedia.org/wiki?curid=3880894" title="Me’ir Kohen-Awidow">
Me’ir Kohen-Awidow

Me’ir Kohen-Awidow (hebr.: מאיר כהן-אבידב, ang.: "Meir Cohen-Avidov", ur. 18 lutego 1926 w Hajfie, zm. 4 marca 2015) – izraelski polityk, w latach 1974–1988 poseł do Knesetu z listy Likudu.
W wyborach parlamentarnych w 1973, pierwszy raz dostał się do izraelskiego parlamentu. Zasiadał w Knesetach VIII, IX, X i XI kadencji.

</doc>
<doc id="3880895" url="https://pl.wikipedia.org/wiki?curid=3880895" title="Meir Cohen-Avidov">
Meir Cohen-Avidov



</doc>
<doc id="3880900" url="https://pl.wikipedia.org/wiki?curid=3880900" title="HMS Ardent (1975)">
HMS Ardent (1975)

HMS Ardent (F184) – brytyjska fregata rakietowa typu "21" z okresu zimnej wojny. Okręt wziął udział w wojnie o Falklandy, gdzie 22 maja 1982 roku został zatopiony przez argentyńskie lotnictwo.
Historia.
Zamówienie na kolejną fregatę "typu 21" zostało złożone w stoczni Yarrow Shipbuilders w Glasgow 17 kwietnia 1973 roku. Rozpoczęcie budowy okrętu miało miejsce 26 lutego 1974 roku. Wodowanie nastąpiło 9 maja 1975 roku, wejście do służby 13 października 1977 roku.
W kwietniu 1982 roku, po wybuchu wojny o Falklandy, wraz z innymi brytyjskimi okrętami został skierowany w rejon spornych wysp w celu odbicia zajętych przez Argentynę terenów. 21 maja 1982 roku okręt pełnił służbę u wybrzeży Falklandów, gdzie do jego głównych zadań należało zapewnienie obrony przeciwlotniczej i ostrzeliwanie pozycji argentyńskich w rejonie miejscowości Goose Green. Tego dnia fregata stała się celem ataku argentyńskich samolotów A-4 Skyhawk. „Ardent” otrzymał dwa trafienia 500-kilogramowych bombami, które eksplodowały w rejonie hangaru śmigłowca. W wyniku trafienia okręt zaczął płonąć, zniszczeniu uległa wyrzutnia pocisków przeciwlotniczych, a także system zasilania w energię, który obsługiwał m.in. działo kaliber 114 mm. Podczas kolejnego ataku w okręt trafiły kolejne bomby, które go unieruchomiły, spowodowały przechył i przyczyniły się do podjęcia decyzji o opuszczeniu jednostki przez załogę. Część atakujących argentyńskich samolotów po wykonaniu ataku została zestrzelona przez brytyjskie samoloty Sea Harrier.
Ostatnią osobą, która opuściła pokład tonącego HMS „Ardent”, był jego dowódca Alan West, który za swoją postawę otrzymał Distinguished Service Cross. W wyniku ataku zginęło w sumie 22 członków załogi okrętu. Płonąca i opuszczona jednostka zatonęła 22 maja 1982 roku. Obecnie wrak jest oznaczony jako miejsce chronione przed nieuprawnioną eksploracją.

</doc>
<doc id="3880901" url="https://pl.wikipedia.org/wiki?curid=3880901" title="Beniamino Scibilia">
Beniamino Scibilia

Beniamino Scibilia (ur. 11 sierpnia 1982) – włoski zapaśnik walczący w stylu klasycznym. Piętnasty na mistrzostwach Europy w 2012. Dziesiąty na akademickich MŚ w 2010. Zdobył brązowy medal na igrzyskach śródziemnomorskich w 2009. Wicemistrz śródziemnomorski w 2010 i 2011 roku. Mistrz Włoch w 2006 roku.

</doc>
<doc id="3880903" url="https://pl.wikipedia.org/wiki?curid=3880903" title="Ge’ula Kohen">
Ge’ula Kohen

Ge’ula Kohen (hebr.: גאולה כהן, ang.: "Geulah Cohen", ur. 12 grudnia 1925 w Tel Awiwie, zm. 18 grudnia 2019) – izraelska polityk, w latach 1990–1991 wiceminister nauki i technologii, w latach 1974–1992 posłanka do Knesetu z list Likudu i Tehijji.
Życiorys.
Urodziła się 12 grudnia 1925 w Tel Awiwie.
W wyborach parlamentarnych w 1973, pierwszy raz dostała się do izraelskiego parlamentu. Zasiadała w Knesetach VIII, IX, X, XI i XII kadencji. Od 1979 była, obok Juwala Ne’emana, przywódcą partii Techijja.
Jej syn Cachi Hanegbi (ur. 1957) – także został politykiem Likudu, posłem i ministrem.
Zmarła w wieku 93 lat 18 grudnia 2019.

</doc>
<doc id="3880904" url="https://pl.wikipedia.org/wiki?curid=3880904" title="Geula Kohen">
Geula Kohen



</doc>
<doc id="3880905" url="https://pl.wikipedia.org/wiki?curid=3880905" title="Geula Cohen">
Geula Cohen



</doc>
<doc id="3880906" url="https://pl.wikipedia.org/wiki?curid=3880906" title="Geulah Cohen">
Geulah Cohen



</doc>
<doc id="3880909" url="https://pl.wikipedia.org/wiki?curid=3880909" title="Vincenzo Scibilia">
Vincenzo Scibilia

Vincenzo Scibilia (ur. 15 września 1987) – włoski zapaśnik walczący w stylu klasycznym. Zajął dziewiąte miejsce na mistrzostwach Europy w 2010. Wicemistrz śródziemnomorski w 2011. Mistrz Włoch w 2006 roku.

</doc>
<doc id="3880913" url="https://pl.wikipedia.org/wiki?curid=3880913" title="Jechezkel Flomin">
Jechezkel Flomin

Jechezkel Flomin (hebr.: יחזקאל פלומין, ang.: "Yehezkel Flomin", ur. 2 sierpnia 1935 w Jerozolimie, zm. 16 października 2019) – izraelski prawnik, ekonomista, wykładowca, autor książek i polityk, w latach 1977–1979 wiceminister finansów, w latach 1974–1981 poseł do Knesetu z listy Likudu.
Życiorys.
Urodził się 2 sierpnia 1935 w Jerozolimie, w ówczesnym Brytyjskim Mandacie Palestyny. Do szkoły średniej uczęszczał w Tel Awiwie, już w niepodległym Izraelu, a następnie ukończył studia prawnicze i ekonomiczne na Uniwersytecie Telawiwskim.
W 1953 dołączył do Partii Liberalnej, z czasem został przewodniczącym młodzieżówki partyjnej oraz członkiem zarządu partii. W latach 1962–1969 był wykładowcą na Uniwersytecie Telawiwskim, a w latach 1971–1972 wykładał na Uniwersytecie Hebrajskim w Jerozolimie. Był autorem książek o orzecznictwie prawnym – z zakresu prawa podatkowego i spadkowego.
W wyborach parlamentarnych w 1973 Partia Liberalna wystartowała w ramach jednej listy wyborczej z Herutem, Wolnym Centrum, Listą Państwową i Ruchem na rzecz Wielkiego Izraela jako Likud. Ugrupowanie wprowadziło do izraelskiego parlamentu 39 posłów, jeden z mandatów objął Flomin, który w ósmym Knesecie zasiadał w komisji finansów. W wyborach w 1977 uzyskał reelekcję, a w Knesecie dziewiątej kadencji zasiadał w komisjach finansów oraz spraw gospodarczych, a także w podkomisji zajmującej się ustawą Bundestagu dotyczącą odszkodowań dla ofiar Holocaustu.
28 czerwca 1977 dołączył do – powołanego osiem dni wcześniej – pierwszego rządu Menachema Begina jako wiceminister finansów w ministerstwie kierowanym przez Simchę Erlicha. Pozostał na stanowisku nieco ponad dwa lata, do 30 lipca 1979 W 1981 utracił miejsce w parlamencie. W 1986 opuścił, po trzydziestu trzech latach, Partię Liberalną i w tym samym roku znalazł się w gronie założycieli i liderów Partii Liberalnego Centrum, która nie odniosła jednak żadnych sukcesów wyborczych.
Zmarł 16 października 2019, został pochowany na cmentarzu w Ramat ha-Szaron.
Życie prywatne.
Był żonaty z Szoszanną, z którą miał troje dzieci.

</doc>
<doc id="3880914" url="https://pl.wikipedia.org/wiki?curid=3880914" title="Yehezkel Flomin">
Yehezkel Flomin



</doc>
<doc id="3880915" url="https://pl.wikipedia.org/wiki?curid=3880915" title="Saverio Scaramuzzi">
Saverio Scaramuzzi

Saverio Scaramuzzi (ur. 18 marca 1987) – włoski zapaśnik walczący w stylu klasycznym. Zajął 35 miejsce na mistrzostwach świata w 2010, a 21 miejsce na mistrzostwach Europy w 2010. Piąty na igrzyskach śródziemnomorskich w 2009. Wicemistrz śródziemnomorski w 2011 roku.

</doc>
<doc id="3880916" url="https://pl.wikipedia.org/wiki?curid=3880916" title="Grób szkieletowy">
Grób szkieletowy



</doc>
<doc id="3880924" url="https://pl.wikipedia.org/wiki?curid=3880924" title="Rocco Ficara">
Rocco Ficara

Rocco Daniele Ficara (ur. 26 listopada 1982) – włoski zapaśnik walczący w stylu klasycznym. Zajął trzynaste miejsce na mistrzostwach świata w 2006. Piąty na mistrzostwach Europy w 2006. Siódmy na akademickich MŚ w 2010.
Zdobył brązowy medal na igrzyskach śródziemnomorskich w 2005, 2009 i 2013. Trzeci na mistrzostwach śródziemnomorskich w 2011. Pięciokrotny mistrz Włoch w latach 2008, 2009, 2010, 2012 i 2013

</doc>
<doc id="3880926" url="https://pl.wikipedia.org/wiki?curid=3880926" title="Rocco Daniele Ficara">
Rocco Daniele Ficara



</doc>
<doc id="3880927" url="https://pl.wikipedia.org/wiki?curid=3880927" title="Dreams of Fort Garry (poemat)">
Dreams of Fort Garry (poemat)

Dreams of Fort Garry – poemat kanadyjskiego poety Roberta Watsona, opublikowany w Winnipeg w 1931 nakładem Stovel Company Limited. Poemat został przez autora opatrzony dedykacją: "This poem I dedicate to the pioneers of West Canada". Jest napisany wierszem anapestycznym przy użyciu strofy balladowej czterowersowej z rymami wewnętrzno-zewnętrznymi:
&lt;poem&gt;
"How pleasant to tarry at Lower Fort Garry;" 
"To sit in the shade of the maples and pines;" 
"To browse and to ponder, to gaze in wrapt wonder"
"As the prairie's red glory far westward declines." 
&lt;/poem&gt;
Utwór opisuje życie kanadyjskich kolonistów. Został wydany w małym nakładzie, liczącym zaledwie 968 kopii. Dzieło zostało zilustrowane drzeworytami Waltera J. Phillipsa.

</doc>
<doc id="3880929" url="https://pl.wikipedia.org/wiki?curid=3880929" title="Eitan Livni">
Eitan Livni



</doc>
<doc id="3880930" url="https://pl.wikipedia.org/wiki?curid=3880930" title="Eitan Liwni">
Eitan Liwni



</doc>
<doc id="3880931" url="https://pl.wikipedia.org/wiki?curid=3880931" title="Etan Liwni">
Etan Liwni

Etan Liwni (hebr.: לבני איתן, ang.: "Eitan Livni", ur. 1919 w Grodnie, zm. 27 grudnia 1991) – izraelski polityk, w latach 1974–1984 poseł do Knesetu z listy Likudu.
W wyborach parlamentarnych w 1973, pierwszy raz dostał się do izraelskiego parlamentu. Zasiadał w Knesetach VIII, IX i X kadencji.

</doc>
<doc id="3880938" url="https://pl.wikipedia.org/wiki?curid=3880938" title="Alain Hassli">
Alain Hassli

Alain Hassli (ur. 7 lipca 1981) – francuski zapaśnik walczący w stylu klasycznym. Zajął piętnaste miejsce na mistrzostwach świata w 2002. Dziesiąty na mistrzostwach Europy w 2007 i 2009. Pierwszy w Pucharze Świata w 2009. Trzeci na mistrzostwach śródziemnomorskich w 2011. Mistrz Europy juniorów w 2000 roku.
Sześciokrotny mistrz Francji w latach 2004 – 2006, 2009, 2011 i 2012

</doc>
<doc id="3880944" url="https://pl.wikipedia.org/wiki?curid=3880944" title="Franck Hassli">
Franck Hassli

Franck Hassli (ur. 13 września 1988) – francuski i od 2012 roku monakijski zapaśnik walczący w stylu klasycznym. Zajął 24 miejsce na mistrzostwach świata w 2015. Zdobył cztery medale na mistrzostwach śródziemnomorskich, złoty w 2015 roku.
Mistrz Francji w 2008, drugi w 2007 i trzeci w 2006, 2011 i 2012

</doc>
<doc id="3880947" url="https://pl.wikipedia.org/wiki?curid=3880947" title="Jonathan Lemaire">
Jonathan Lemaire

Jonathan Lemaire (ur. 11 grudnia 1988) – francuski o od 2011 monakijski zapaśnik walczący w stylu klasycznym. Dziewiąty w Pucharze Świata w 2009. Trzeci na mistrzostwach śródziemnomorskich w 2011, 2012 i 2014 roku.

</doc>
<doc id="3880950" url="https://pl.wikipedia.org/wiki?curid=3880950" title="Abdullah Coşkun">
Abdullah Coşkun

Abdullah Coşkun (ur. 26 listopada 1984) – turecki zapaśnik walczący w stylu klasycznym. Zajął 27. miejsce na mistrzostwach świata w 2009. Zdobył brązowy medal na igrzyskach śródziemnomorskich w 2009 i na mistrzostwach śródziemnomorskich w 2011.

</doc>
<doc id="3880951" url="https://pl.wikipedia.org/wiki?curid=3880951" title="Abdullah Coskun">
Abdullah Coskun



</doc>
<doc id="3880955" url="https://pl.wikipedia.org/wiki?curid=3880955" title="Mehmet Ali Küçükosman">
Mehmet Ali Küçükosman

Mehmet Ali Küçükosman (ur. 1 stycznia 1990) – turecki zapaśnik walczący w stylu klasycznym. Zdobył brązowy medal na mistrzostwach śródziemnomorskich w 2010 i 2011 i na mistrzostwach Europy juniorów w 2009 roku.

</doc>
<doc id="3880956" url="https://pl.wikipedia.org/wiki?curid=3880956" title="Mehmet Ali Kucukosman">
Mehmet Ali Kucukosman



</doc>
<doc id="3880957" url="https://pl.wikipedia.org/wiki?curid=3880957" title="Kansu İldem">
Kansu İldem

Kansu İldem – turecki zapaśnik walczący w stylu klasycznym. Trzeci w Pucharze Świata w 2016; czwarty w 2015 i piąty 2014. Zdobył brązowy medal na mistrzostwach śródziemnomorskich w 2011 roku.

</doc>
<doc id="3880958" url="https://pl.wikipedia.org/wiki?curid=3880958" title="Kansu Ildem">
Kansu Ildem



</doc>
<doc id="3880962" url="https://pl.wikipedia.org/wiki?curid=3880962" title="Vladimir Radosavljević">
Vladimir Radosavljević

Vladimir Radosavljević (ur. 28 czerwca 1983) – czarnogórski zapaśnik walczący przeważnie w stylu klasycznym. Zajął 25. miejsce na mistrzostwach świata w 2009. Dwudziesty na mistrzostwach Europy w 2008 i 2012. Zdobył dwa brązowe medale na igrzyskach śródziemnomorskich w 2009 i siódmy w 2013. Trzeci na mistrzostwach śródziemnomorskich w 2011. Wicemistrz świata w zapasach na plaży w 2010 roku.

</doc>
<doc id="3880966" url="https://pl.wikipedia.org/wiki?curid=3880966" title="Vladimir Radosavljevic">
Vladimir Radosavljevic



</doc>
<doc id="3880967" url="https://pl.wikipedia.org/wiki?curid=3880967" title="Władimir Radosaułewic">
Władimir Radosaułewic



</doc>
<doc id="3880978" url="https://pl.wikipedia.org/wiki?curid=3880978" title="Miloš Spasić">
Miloš Spasić

Miloš Spasić (ur. 10 lipca 1985) – serbski zapaśnik walczący przeważnie w stylu klasycznym. Zajął jedenaste miejsce na mistrzostwach świata w 2011. Dwudziesty na mistrzostwach Europy w 2012. Zdobył trzy medale na mistrzostwach śródziemnomorskich w 2010 i 2011 roku.

</doc>
<doc id="3880979" url="https://pl.wikipedia.org/wiki?curid=3880979" title="Milos Spasic">
Milos Spasic



</doc>
<doc id="3880984" url="https://pl.wikipedia.org/wiki?curid=3880984" title="Tonimir Sokol">
Tonimir Sokol

Tonimir Sokol (ur. 1 grudnia 1986) – chorwacki zapaśnik walczący w stylu klasycznym. Brązowy medalista mistrzostw Europy w 2010.
Dziewiąty na mistrzostwach świata w 2011. Osiemnasty na Uniwersjadzie w 2013. Mistrz śródziemnomorski w 2011. Dziewięciokrotny mistrz Chorwacji w latach 2003 - 2011. Zawodnik Uniwersytetu w Zagrzebiu.

</doc>
<doc id="3880988" url="https://pl.wikipedia.org/wiki?curid=3880988" title="Božo Starčević">
Božo Starčević

Božo Starčević (ur. 11 grudnia 1988) – chorwacki zapaśnik walczący w stylu klasycznym. Dwukrotny olimpijczyk. Zajął piąte miejsce w Rio de Janeiro 2016 w kategorii 75 kg i ósme w Tokio 2020 w kategorii 77 kg.
Brązowy medalista mistrzostw Europy w 2013 i igrzysk śródziemnomorskich w 2018. Piąty na mistrzostwach świata w 2014. Trzynasty na igrzyskach europejskich w 2015 i dziesiąty w 2019. Mistrz śródziemnomorski w 2011. Trzykrotny mistrz Chorwacji w latach 2009 – 2011.

</doc>
<doc id="3880989" url="https://pl.wikipedia.org/wiki?curid=3880989" title="Bozo Starcevic">
Bozo Starcevic



</doc>
<doc id="3880993" url="https://pl.wikipedia.org/wiki?curid=3880993" title="Nenad Žugaj">
Nenad Žugaj

Nenad Žugaj (ur. 19 kwietnia 1983) – chorwacki zapaśnik walczący w stylu klasycznym. Olimpijczyk z Londynu 2012, gdzie zajął czternaste miejsce w kategorii 84 kg.
Brązowy medalista mistrzostw świata w 2010 i mistrzostw Europy w 2013.
Piąty na igrzyskach europejskich w 2015. Zdobył złoty medal na igrzyskach śródziemnomorskich w 2009; brązowy w 2013 i dziewiąte miejsce w 2005. Mistrz śródziemnomorski w 2011. Trzeci na wojskowych MŚ w 2008
roku.
Jego brat Neven Žugaj również jest zapaśnikiem, olimpijczykiem z Londynu 2012, medalistą mistrzostw świata i Europy.

</doc>
<doc id="3880994" url="https://pl.wikipedia.org/wiki?curid=3880994" title="Nenad Zugaj">
Nenad Zugaj



</doc>
<doc id="3880998" url="https://pl.wikipedia.org/wiki?curid=3880998" title="Helena Duglioli">
Helena Duglioli

Elena Duglioli (ur. 1472 w Bolonii, zm. 23 września 1520 tamże) – włoska mistyczka i błogosławiona Kościoła katolickiego.
Życiorys.
Elena Duglioli urodziła się w 1472 roku w Bolonii. Od najmłodszych lat wykazywała się niezwykłą pobożnością i chciała wstąpić do zakonu. Niejako zmuszona przez rodziców poślubiła jednak znacznie starszego od siebie notariusza Benedetto Dall'Olio. Małżeństwo było zgodne i szczęśliwe — przeżyli wspólnie 30 lat. Po śmierci męża Elena spędziła resztę życia jako wdowa. Całkowicie poświęciła się działalności dobroczynnej, a także do końca życia praktykowała ascezę. Elena szczególną czcią obdarzała nabożeństwo do św. Cecylii.
Według tradycji chrześcijańskiej była obdarzona darem wizji i prorokowania. Zmarła 23 września 1520 roku i została pochowana w kościele San Giovanni in Monte w Bolonii.
Jej kult jako błogosławionej został zatwierdzony przez papieża Leona XII w 1828 roku.

</doc>
<doc id="3881000" url="https://pl.wikipedia.org/wiki?curid=3881000" title="Neven Žugaj">
Neven Žugaj

Neven Žugaj (ur. 19 kwietnia 1983) – chorwacki zapaśnik walczący w stylu klasycznym. Olimpijczyk z Londynu 2012, gdzie zajął dziesiąte miejsce w kategorii 74 kg.
Srebrny medalista mistrzostw świata w 2014 i brązowy w 2014. Trzeci na mistrzostwach Europy w 2005.
Czternasty na igrzyskach europejskich w 2015. Zdobył srebrny medal na igrzyskach śródziemnomorskich w 2013; brązowy w 2009 i dziewiąte miejsce w 2005. Mistrz śródziemnomorski w 2010 i 2012. Mistrz świata wojskowych w 2008
roku.
Jego brat Nenad Žugaj również jest zapaśnikiem, olimpijczykiem z Londynu 2012, medalistą mistrzostw świata i Europy.

</doc>
<doc id="3881002" url="https://pl.wikipedia.org/wiki?curid=3881002" title="Ameryka (Dobrzeń Wielki)">
Ameryka (Dobrzeń Wielki)

Ameryka – część wsi Dobrzeń Wielki w Polsce, położona w województwie opolskim, w powiecie opolskim, w gminie Dobrzeń Wielki.

</doc>
<doc id="3881007" url="https://pl.wikipedia.org/wiki?curid=3881007" title="Feldflieger-Abteilung 56">
Feldflieger-Abteilung 56

Feldflieger-Abteilung Nr. 56 – FFA 56 (Polowy oddział lotniczy nr 56) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 14 marca 1915 roku z 2. Festungsflieger-Abteilung (Graudenz) i weszła w skład większej jednostki 2 kompanii Batalionu Lotniczego nr 2. Jednostka uczestniczyła w walkach na froncie wschodnim. 
11 stycznia 1917 roku jednostka została przeformowana i zmieniona w Fliegerabteilung 26 - (FA 26).

</doc>
<doc id="3881009" url="https://pl.wikipedia.org/wiki?curid=3881009" title="Siniša Hogač">
Siniša Hogač

Siniša Hogač (ur. 14 lutego 1988) – chorwacki zapaśnik walczący w stylu klasycznym. Zajął 21. miejsce na mistrzostwach świata w 2011. Jedenasty na mistrzostwach Europy w 2014. Mistrz śródziemnomorski w 2011 roku.

</doc>
<doc id="3881010" url="https://pl.wikipedia.org/wiki?curid=3881010" title="Sinisa Hogac">
Sinisa Hogac



</doc>
<doc id="3881012" url="https://pl.wikipedia.org/wiki?curid=3881012" title="Feldflieger-Abteilung 57">
Feldflieger-Abteilung 57

Feldflieger-Abteilung Nr. 57 – FFA 57 (Polowy oddział lotniczy nr 57) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 16 stycznia 1915 roku w Fliegerersatz Abteilung Nr. 2 i weszła w skład większej jednostki Batalionu Lotniczego nr 2. Jednostka uczestniczyła w walkach na froncie wschodnim oraz w Macedonii. 
31 października 1916 roku jednostka została przeformowana i zmieniona w Fliegerabteilung 256 (Artillerie) - (FA A 256).

</doc>
<doc id="3881013" url="https://pl.wikipedia.org/wiki?curid=3881013" title="Danijel Janečić">
Danijel Janečić

Danijel Janečić (ur. 22 marca 1988) – chorwacki zapaśnik walczący w stylu klasycznym. Piąty na mistrzostwach świata w 2018 i ósmy w 2017. Piąty na mistrzostwach Europy w 2011. Zajął 25. miejsce na igrzyskach europejskich w 2015. Piąty na igrzyskach śródziemnomorskich w 2009. Wicemistrz śródziemnomorski w 2010 i trzeci w 2011 roku.

</doc>
<doc id="3881014" url="https://pl.wikipedia.org/wiki?curid=3881014" title="Danijel Janecic">
Danijel Janecic



</doc>
<doc id="3881016" url="https://pl.wikipedia.org/wiki?curid=3881016" title="Hermann Maydell">
Hermann Maydell

Hermann Maydell (zm. w 1639 roku) – prezydent kolegium landratów powiatu piltyńskiego w latach 1623-1639, starosta piltyński, dworzanin Zygmunta III Wazy.
Syn Tönnisa.

</doc>
<doc id="3881033" url="https://pl.wikipedia.org/wiki?curid=3881033" title="Ulryk II">
Ulryk II



</doc>
<doc id="3881035" url="https://pl.wikipedia.org/wiki?curid=3881035" title="Predná Magura">
Predná Magura

Predná Magura (pol. Przednia Magura, 1171 m) – szczyt w Niżnych Tatrach na Słowacji, zamykający od wschodu wylot Doliny Lupczańskiej ("Ľupčianska dolina"). Jest to mało wybitne wzniesienie we wschodnim grzbiecie Lupczańskiej Magury ("Ľupčianska Magura"). Na szczycie Przedniej Magury grzbiet ten zmienia kierunek na północny i poprzez Rumanec opada do Kotliny Liptowskiej w miejscowości Partizánska Ľupča. Południowo-zachodnie i zachodnie stoki Przedniej Magury opadają do doliny Ľupčianki, która w tym miejscu dokonała przełomu między Przednią Magura a szczytami Šlosiar i Sliačska Magura.
Predná Magura jest porośnięta lasem, ale cały jej grzbiet od Rumanca niemal po sam szczyt Lupczańskiej Magury zajmuje długa grzbietowa łąka, dzięki temu jest on doskonałym punktem widokowym na Liptów, Góry Choczańskie, Tatry i pobliskiego Salatína. Poprowadzono jeden szlak turystyczny, kończący się na szczycie Przedniej Magury. Można jednak ścieżką przez grzbietową halę podejść wyżej, w kierunku szczytu Ľupčianska Magura. Sam szczyt Ľupčianskiej Magury jednak porasta las, pozbawiony więc jest panoramy widokowej.
Klub Słowackich Turystów na szczycie Predná Magura zamontował duży krzyż, wiatę, stół i ławki dla turystów. Nieco pod szczytem, przy żółtym szlaku turystycznym jest pomnik upamiętniający 7 żołnierzy słowackich, którzy zginęli tutaj w 1947 r. w walce z banderowcami.

</doc>
<doc id="3881036" url="https://pl.wikipedia.org/wiki?curid=3881036" title="Placówka Straży Granicznej w Pietraszynie">
Placówka Straży Granicznej w Pietraszynie

Placówka Straży Granicznej w Pietraszynie – zlikwidowana graniczna jednostka organizacyjna Straży Granicznej realizująca zadania w ochronie granicy państwowej z Republiką Czeską.
Formowanie i zmiany organizacyjne.
Placówka Straży Granicznej w Pietraszynie (PSG w Pietraszynie), została utworzona 24 sierpnia 2005 roku w strukturach Śląskiego Oddziału Straży Granicznej, z przemianowania Granicznej Placówki Kontrolnej Straży Granicznej w Pietraszynie (GPK SG w Pietraszynie). Do 30 września 2009 roku siedziba PSG w Pietraszynie usytuowana była się na terenie dawnego przejścia granicznego Pietraszyn-Sudice, a po przekazaniu właścicielowi Urzędowi Miasta Krzanowice, użytkowanego tam przez Straż Graniczną budynku, została przeniesiona do Raciborza, do obiektu, gdzie znajduje się komenda Śląskiego Oddziału Straży Granicznej w Raciborzu.
W związku z reorganizacją Śląskiego Oddziału Straży Granicznej, związaną z realizacją przez Straż Graniczną nowych zadań, po włączeniu Polski do strefy Schengen (zniesienie kontroli granicznej i odstąpienie od konieczności fizycznej ochrony granicy państwowej), obszar działania uległ przesunięciu w głąb kraju i 15 stycznia 2008 roku Placówka SG w Pietraszynie przejęła do ochrony odcinek granicy dotychczas ochraniany przez Placówkę Straży Granicznej w Chałupkach.
Placówka Straży Granicznej w Pietraszynie funkcjonowała do 31 grudnia 2009 roku i 1 stycznia 2010 roku została rozformowania. Ochraniany przez placówkę odcinek granicy państwowej wraz z obsadą etatową, przejęła Placówka Straży Granicznej w Raciborzu (PSG w Raciborzu).
Ochrona granicy.
Placówka SG w Pietraszynie od 24 sierpnia 2005 roku do 14 stycznia 2008 roku ochraniała odcinek granicy państwowej o długości 21400 m:
Placówka SG w Pietraszynie od 15 stycznia 2008 roku do 31 grudnia 2009 roku ochraniała odcinek granicy państwowej o długości 54980 m, z czego 13551 m przebiegało korytami rzek Olzy i Odry. Na odcinku 1600 m granica państwowa przebiegała tzw. „drogą wspólną”:
Zasięg terytorialny.
Od 15 stycznia 2008 roku do 31 grudnia 2009 – zasięg terytorialny obejmował powiaty: raciborski, rybnicki i wodzisławski.

</doc>
<doc id="3881038" url="https://pl.wikipedia.org/wiki?curid=3881038" title="Adolf Fryderyk (ujednoznacznienie)">
Adolf Fryderyk (ujednoznacznienie)



</doc>
<doc id="3881039" url="https://pl.wikipedia.org/wiki?curid=3881039" title="Prosigoj">
Prosigoj

Prosigoj – władca serbski z dynastii Wyszesławiców, panujący w 1. połowie IX wieku. 
Znany jest z listy władców serbskich, sporządzonej przez Konstantego Porfirogenetę. Był wnukiem Wyszesława, synem Radosława i ojcem Włastimira. Panowanie Prosigoja datowane jest na okres przed 836 rokiem.

</doc>
<doc id="3881044" url="https://pl.wikipedia.org/wiki?curid=3881044" title="Beats of Freedom">
Beats of Freedom



</doc>
<doc id="3881046" url="https://pl.wikipedia.org/wiki?curid=3881046" title="Gojnik">
Gojnik



</doc>
<doc id="3881049" url="https://pl.wikipedia.org/wiki?curid=3881049" title="Michaił Worotyński">
Michaił Worotyński

Michaił Iwanowicz Worotyński (ros. "Михаил Иванович Воротынский"; ur. ok. 1516, zm. 1573) – rosyjski dowódca.
Pochodził z rodu książąt wierchowskich. W 1552 podbił Chanat Kazański. Następnie zbudował linię umocnień broniących przed najazdami Chanatu Krymskiego. W 1561-1565 więziony przez cara w Biełoziersku. Potem gubernator Kazania. W 1572 pokonał Tatarów krymskich pod Mołodią. Andrzej Kurbski utrzymywał, że Worotyńskiego zabił Iwan IV Groźny, który widział w nim politycznego konkurenta.

</doc>
<doc id="3881067" url="https://pl.wikipedia.org/wiki?curid=3881067" title="Mercedes AMG Petronas Motorsport">
Mercedes AMG Petronas Motorsport



</doc>
<doc id="3881069" url="https://pl.wikipedia.org/wiki?curid=3881069" title="Gojnik (książę serbski)">
Gojnik (książę serbski)

Gojnik – książę serbski z dynastii Wyszesławiców panujący w połowie IX wieku, syn księcia Włastimira.
Po śmierci ojca objął rządy razem z braćmi, Muncimirem i Strojimirem. Około 870 roku bracia wspólnie odparli najazd chana bułgarskiego Borysa I Michała. Po tym wydarzeniu doszło do konfliktu wewnętrznego, w wyniku którego Muncimir uwięził Gojnika i Stoijimira, a następnie odesłał ich jako jeńców do Bułgarii. Syn Gojnika, Piotr Gojniković, pozostał jako zakładnik w rękach Muncimira, udało mu się jednak zbiec do Chorwatów. Około 891/892 roku dzięki wsparciu chorwackiemu obalił syna Muncimira, Pribisława, i przejął tron serbski.

</doc>
<doc id="3881071" url="https://pl.wikipedia.org/wiki?curid=3881071" title="Kapitan Hornblower">
Kapitan Hornblower

Kapitan Hornblower (ang. "Captain Horatio Hornblower") – amerykańsko-brytyjski film przygodowy z 1951 w reżyserii Raoula Walsha z Gregorym Peckiem w roli głównej.
Film jest oparty na trzech powieściach brytyjskiego pisarza C.S. Forestera, opisujących losy fikcyjnego oficera Royal Navy z okresu wojen napoleońskich, kapitana Horatio Hornblowera – "The Happy Return", "A Ship of the Line" oraz "Flying Colours".
Produkcja.
Prawa do ekranizacji trzech powieści Forestera zakupiło studio Warner Bros., gdzie w tytułowej roli wystąpić miał Errol Flynn. Jednak z powodu słabych wyników finansowych filmu aktora "Adventures of Don Juan" (1948) oraz jego wieku, zdecydowano się na Gregory’ego Pecka. W głównej roli żeńskiej wystąpiła Virginia Mayo, choć osobistym wyborem Pecka była aktorka Margaret Leighton.
Film został nakręcony w studiu w miejscowości Rye (East Sussex) na terenie Wielkiej Brytanii, na statku HMS "Victory" a także na francuskiej Riwierze i w miejscowości Villefranche-sur-Mer.
Wydanie i recepcja.
Film swą ogólnoświatową premierę miał w Warner Theatre w Londynie, w obecności księżniczki Małgorzaty. Zarobił niespełna 3 miliony dolarów na terenie Stanów Zjednoczonych.

</doc>
<doc id="3881073" url="https://pl.wikipedia.org/wiki?curid=3881073" title="Magurka (Partizánska Ľupča)">
Magurka (Partizánska Ľupča)

Magurka – osada należąca do słowackiej miejscowości Partizánska Ľupča. Położona jest na wysokości około 1020 – 1100 m w górnej części Doliny Lupczańskiej ("Ľupčianska dolina"), pod główną granią Niżnych Tatr. Można do niej samochodem dojechać drogą z miejscowości Partizánska Ľupča lub z miejscowości Liptovská Lúžna przez przełęcz Prievalec.
Dawniej była to osada górników, którzy od średniowiecza po początki XX w. wydobywali rudy metali w górnej części Doliny Lupczańskiej. Wybudowali tutaj drewniana kapliczkę. W 1912 r. na jej miejscu wybudowano nowy kościół rzymskokatolicki. Jest to najwyżej na całej Słowacji położona stale zamieszkała osada. Obecnie są tutaj domy, schronisko turystyczne chata Magurka, kościół i źródło wody mineralnej. Osada jest dobrym punktem startowym do pieszych wycieczek na główną grań Niżnych Tatr i na Salatyny. Jest także węzłem szlaków rowerowych, a zimą są tutaj dobre warunki do uprawiania narciarstwa biegowego. W niedużej odległości i niżej znajduje się druga osada – Železné.

</doc>
<doc id="3881075" url="https://pl.wikipedia.org/wiki?curid=3881075" title="Edward Szwejnic">
Edward Szwejnic

Edward Szwejnic (Schweinitz) (ur. 12 maja 1887 w Mińsku, zm. 30 lipca 1934 w Warszawie) – polski duchowny rzymskokatolicki, pedagog, pierwszy oficjalny duszpasterz akademicki w Warszawie.
Życiorys.
Ojciec Edwarda Szwejnica, Edward Schweinitz, był ewangelikiem niemieckiego pochodzenia, matka, Franciszka z Chodkiewiczów była Polką i katoliczką.
Po zdaniu matury w rosyjskim gimnazjum w Mińsku w 1905 roku Edward Szwejnic wstąpił do wyższego seminarium duchownego archidiecezji mohylewskiej w Petersburgu. Następnie studiował filozofię i teologię na uniwersytecie w Innsbrucku. Tam otrzymał 26 lipca 1910 roku święcenia kapłańskie. W 1912 roku, po śmierci ojca przerwał studia i wrócił do Mińska. W 1913 roku został wikariuszem kolonii niemieckiej w Samarze, pod koniec tego roku – w Petersburgu. W 1914 roku został prefektem petersburskich polskich i rosyjskich szkół średnich. Uczył etyki. Był kapelanem Polskiego Towarzystwa Gimnastycznego „Sokół”. Zakładał organizacje szkolne i charytatywne, tworzył drużyny harcerskie. Był członkiem powołanej w 1915 roku piotrogrodzkiej komendy harcerskiej oraz członkiem zarządu Stowarzyszenia Nauczycieli Polskich. W 1917 roku, jako członek komendy harcerskiej zainicjował tworzenie kół polskiej młodzieży robotniczej, w których na cotygodniowych spotkaniach omawiano dzieje Polski i uczono pieśni patriotycznych.
Po krótkim pobycie w Warszawie w 1918 roku wrócił do Mińska, gdzie objął pozycję prefekta w gimnazjach oraz wykładowcy homiletyki, katechetyki i pedagogiki w miejscowym seminarium duchownym. Zorganizował tam Polski Związek Młodzieży Katolickiej „Iuventus Chritiana”, został komendantem tamtejszej chorągwi harcerskiej. Po ponownym opuszczeniu Mińska, spowodowanym zajęciem miasta przez wojska radzieckie, wrócił tam zaraz po wkroczeniu Wojska Polskiego 8 sierpnia 1919 roku. Zasiadał w zarządzie Towarzystwa im. Józefa Piłsudskiego w Mińsku. Był inspektorem Okręgu Mińskiego ZHP, redaktorem czasopisma „Młodzież Kresowa”. Tamże zorganizował w styczniu 1920 roku wielki zjazd młodzieży katolickiej. W czasie wojny polsko-bolszewickiej od 14 lipca 1920 roku był kapelanem Frontu Północnego.
Po wojnie, na własną prośbę 28 sierpnia 1920 roku osiadł w Warszawie, gdzie objął pozycję wikariusza w parafii Nawiedzenia Najświętszej Marii Panny w Warszawie, jednocześnie został prefektem w wielu warszawskich gimnazjach. Mieszkał przy ul. Przyrynek 2. 30 stycznia 1921 roku powołał Koło Młodzieży Ziemi Mińskiej, które 3 grudnia tego roku zostało przekształcone w Stowarzyszenie Katolickiej Młodzieży Akademickiej "Iuventus Christiana", które stało się najprężniejszą katolicką organizacją akademicką w Warszawie, a jednocześnie pierwszą w środowisku akademickim organizacją religijną o koedukacyjnym charakterze. W 1923 roku uzyskał na Uniwersytecie Warszawskim stopień magistra teologii.
Arcybiskup Aleksander Kakowski mianował go 4 stycznia 1928 roku rektorem kościoła św. Anny, przeznaczonego na kościół akademicki. Stał się tym samym pierwszym oficjalnym duszpasterzem akademickim w Warszawie. Utworzył organizację studencką „Pomoc Bliźniemu” i Komitet Młodzieży przy Duszpasterstwie Akademickim. Zorganizował Związek Akademickich Stowarzyszeń Katolickich oraz Akademicki Chór „Ambrosianum”. Zainicjował wydawanie pism „Iuventus Christiana” (w 1929 roku) i „Młodzież Katolicka” (w 1932 roku). Był pomysłodawcą Akademickich Ślubów Jasnogórskich. W 1932 roku Episkopat Polski delegował go jako swego przedstawiciela na sesję Państwowej Rady Wychowania.
W 1934 roku zrezygnował z funkcji prefekta i instruktora. Zmarł na nowotwór układu pokarmowego. Został pochowany na cmentarzu Powązkowskim (kwatera g-3-3/4).

</doc>
<doc id="3881092" url="https://pl.wikipedia.org/wiki?curid=3881092" title="Mercedes GP Petronas F1 Team">
Mercedes GP Petronas F1 Team



</doc>
<doc id="3881093" url="https://pl.wikipedia.org/wiki?curid=3881093" title="Klonimir Strojimirović">
Klonimir Strojimirović

Klonimir Strojimirović – książę serbski z dynastii Wyszesławiców, pretendent do tronu serbskiego.
Był synem księcia Strojimira, po obaleniu przez brata Muncimira przebywającego wraz z rodziną na wygnaniu w Bułgarii. Z inicjatywy chana bułgarskiego Borysa I Michała został ożeniony z nieznaną z imienia Bułgarką, z którą miał syna Czasława. W 897 lub 898 roku, wykorzystując zamieszanie po wcześniejszej próbie przejęcia tronu serbskiego przez innego pretendenta, Brana Muncimirovicia, wkroczył przypuszczalnie przy wsparciu bułgarskim na terytorium Serbii i zajął gród Destinik. Niedługo potem poległ jednak w bitwie z księciem Piotrem Gojnikoviciem.

</doc>
<doc id="3881099" url="https://pl.wikipedia.org/wiki?curid=3881099" title="Robert Szopa">
Robert Szopa

Robert Szopa (ur. 28 kwietnia 1972 w Sosnowcu) – polski piłkarz, grający na pozycji napastnika, trener piłkarski.
Kariera.
Jest wychowankiem CKS Czeladź. W klubie tym rozpoczynał również seniorską karierę, co miało miejsce w 1992 roku. W styczniu 1995 roku przeszedł z tego klubu do pierwszoligowego Rakowa Częstochowa. W lidze zadebiutował w barwach tego klubu 11 marca 1995 roku w przegranym 0:1 meczu z GKS Katowice. Po rozegraniu 27 meczów ligowych, w styczniu 1997 roku został zawodnikiem Wisły Kraków. W klubie tym grał pół roku, po czym wrócił do Rakowa Częstochowa, gdzie w sezonie 1997/1998 w 21 meczach strzelił sześć goli. W 1998 roku przeszedł do niemieckiego FC Gütersloh. W sezonie 1998/1999 z powodu kontuzji zagrał w barwach tego klubu tylko jeden mecz ligowy. W klubie tym rozegrał w sumie sześć ligowych meczów i w 1999 roku odszedł z FC Gütersloh. W 2000 roku na zasadzie wolnego transferu przeszedł do Włókniarza Kietrz, chociaż otrzymał również ofery gry od GKS Katowice i Ruchu Radzionków. We Włókniarzu rozegrał dwa mecze i z powodu odnawiającej się kontuzji w styczniu 2001 zakończył karierę zawodniczą.
Po zakończeniu kariery piłkarskiej był trenerem juniorów, a także drugim trenerem Górnika Piaski. Trenował także APN Czeladź.

</doc>
<doc id="3881107" url="https://pl.wikipedia.org/wiki?curid=3881107" title="Albilad-Saudia Racing Team">
Albilad-Saudia Racing Team



</doc>
<doc id="3881109" url="https://pl.wikipedia.org/wiki?curid=3881109" title="Albilad-Williams Racing Team">
Albilad-Williams Racing Team



</doc>
<doc id="3881110" url="https://pl.wikipedia.org/wiki?curid=3881110" title="TAG Williams Team">
TAG Williams Team



</doc>
<doc id="3881111" url="https://pl.wikipedia.org/wiki?curid=3881111" title="Canon Williams Honda Team">
Canon Williams Honda Team



</doc>
<doc id="3881112" url="https://pl.wikipedia.org/wiki?curid=3881112" title="Canon Williams Team">
Canon Williams Team



</doc>
<doc id="3881113" url="https://pl.wikipedia.org/wiki?curid=3881113" title="Rothmans Williams Renault">
Rothmans Williams Renault



</doc>
<doc id="3881114" url="https://pl.wikipedia.org/wiki?curid=3881114" title="Winfield Williams">
Winfield Williams



</doc>
<doc id="3881116" url="https://pl.wikipedia.org/wiki?curid=3881116" title="Williams F1 Team">
Williams F1 Team



</doc>
<doc id="3881118" url="https://pl.wikipedia.org/wiki?curid=3881118" title="BMW WilliamsF1 Team">
BMW WilliamsF1 Team



</doc>
<doc id="3881120" url="https://pl.wikipedia.org/wiki?curid=3881120" title="Bran Muncimirović">
Bran Muncimirović

Bran Muncimirović – książę serbski z dynastii Wyszesławiców, syn Muncimira, pretendent do tronu serbskiego.
Około 870 roku po tym, jak jego ojciec zwycięsko odparł najazd chana bułgarskiego Borysa I Michała, wraz z bratem Stefanem wydał pokonanemu władcy w stołecznym Rasie wziętych do niewoli jeńców wraz z symboliczną daniną. Około 891 roku jego starszy brat Pribisław objął tron serbski, rok później został jednak obalony przez Piotra Gojnikovicia. Pribisław wraz z braćmi zostali przez Piotra wygnani i schronili się w Chorwacji. Niedługo potem Pribisław i Stefan zmarli, Bran natomiast w 894/895 roku najechał na Serbię z zamiarem przejęcia tronu. Pokonany w bitwie, został wzięty do niewoli i oślepiony. Jego syna, Pawła, Piotr Gojniković oddał w niewolę carowi bułgarskiemu Symeonowi I.

</doc>
<doc id="3881123" url="https://pl.wikipedia.org/wiki?curid=3881123" title="Jacek Gierek">
Jacek Gierek

Jacek Gierek (ur. 31 lipca 1959 w Radomiu) – polski piłkarz, grający na pozycji pomocnika.
Wychowanek Radomiaka Radom, w 1982 przeniósł się do Łodzi, zasilając szeregi Widzewa. W kolejnych latach był także piłkarzem Śląska Wrocław oraz drugiego łódzkiego klubu, ŁKS-u.

</doc>
<doc id="3881124" url="https://pl.wikipedia.org/wiki?curid=3881124" title="Sauber Mercedes">
Sauber Mercedes



</doc>
<doc id="3881125" url="https://pl.wikipedia.org/wiki?curid=3881125" title="Red Bull Sauber Ford">
Red Bull Sauber Ford



</doc>
<doc id="3881126" url="https://pl.wikipedia.org/wiki?curid=3881126" title="Red Bull Sauber Petronas">
Red Bull Sauber Petronas



</doc>
<doc id="3881129" url="https://pl.wikipedia.org/wiki?curid=3881129" title="Roderick the Last of the Goths">
Roderick the Last of the Goths

 
Roderick the Last of the Goths – poemat epicki Roberta Southeya, opublikowany w 1814. Utwór składa się z dwudziestu pięciu pieśni. Został napisany wierszem białym (blank verse, czyli nierymowanym pentametrem jambicznym. Ten rodzaj wiersza już w czasach Roberta Southeya legitymował się dwuipółsetletnią tradycją w literaturze angielskiej. Do epiki wprowadził go w I połowie XVI wieku Henry Howard, hrabia Surrey, tłumacząc fragmenty z "Eneidy" Wergiliusza. Niedługo później Thomas Norton i Thomas Sackville zastosowali go w dramacie, pisząc tragedię "Gorboduc", wystawioną w 1561. Odtąd blank verse był podstawowym metrum dramaturgii elżbietańskiej. Stosowali go Thomas Kyd, Christopher Marlowe i William Szekspir. Od kiedy John Milton użył wiersza białego w Raju utraconym, nierymowany pięciostopowy jamb opanował największą angielską epikę. 
&lt;poem&gt;
"Long had the crimes of Spain cried out to Heaven;" 
"At length the measure of offence was full." 
"Count Julian call'd the invaders ; not because" 
"Inhuman priests with unoffending blood" 
"Had stain'd their country ; not because a yoke" 
"Of iron servitude oppress'd and gall'd" 
"The children of the soil ; a private wrong" 
"Roused the remorseless Baron. Mad to wreak" 
"His vengeance for his violated child" 
"On Roderick's head, in evil hour for Spain," 
"For that unhappy daughter and himself," 
"Desperate apostate... on the Moors he call'd;"
&lt;/poem&gt;
Akcja poematu toczy się ww wczesnośredniowiecznej Hiszpanii. Jego głównym bohaterem jest Roderick, ostatni król Wizygotów z VIII wieku. Władca ten zginął w bitwie z muzułmańskimi Maurami w 711.
Utwór Southeya został przedstawiony polskim czytelnikom niedługo po jego powstaniu w "Gazecie Literackiej".

</doc>
<doc id="3881139" url="https://pl.wikipedia.org/wiki?curid=3881139" title="Žerůtky">
Žerůtky



</doc>
<doc id="3881143" url="https://pl.wikipedia.org/wiki?curid=3881143" title="Saulo Pereira de Carvalho">
Saulo Pereira de Carvalho

Saulo Pereira de Carvalho, występujący jako Saulo (ur. 29 lipca 1971) – brazylijski piłkarz, grający na pozycji pomocnika.
Saulo przybył do Polski w 1997, zasilając szeregi ŁKS-u. Na początku rozgrywek wywalczył miejsce w podstawowej jedenastce. Jednak już po drugim spotkaniu je stracił po tym, jak został wyrzucony z boiska. Wkrótce przeniósł się do Gdańska, gdzie grał w Polonii oraz Lechii/Polonii.
Dzięki występom w ŁKS-ie w sezonie 1997/1998 ma na swoim koncie tytuł mistrza Polski.

</doc>
<doc id="3881144" url="https://pl.wikipedia.org/wiki?curid=3881144" title="Branislav Pokrajac">
Branislav Pokrajac

Branislav Pokrajac (cyr. Бранислав Покрајац; ur. 27 stycznia 1947 w Belgradzie, zm. 5 kwietnia 2018 tamże) – serbski piłkarz ręczny, który występował na pozycji skrzydłowego, trener. W barwach Jugosławii złoty medalista olimpijski z Monachium (jako zawodnik) i z Los Angeles (jako trener).
Życiorys.
Brał udział w dwóch igrzyskach (IO 1972 i 1976). W 1972 zdobył złoty medal olimpijski, w 1976 Jugosławia zajęła piąte miejsce. Był wówczas zawodnikiem Dinama Pančevo, grał również w ORK i Crvenej zvezdzie Belgrad. Zdobył dwa brązowe medale mistrzostw świata, w 1970 i 1974. W reprezentacji Jugosławii debiutował w 1965 i rozegrał łącznie 180 spotkań i zdobył 510 bramek.
Jako trener prowadził kluby w swoim kraju i zagranicą oraz kilka reprezentacji narodowych (Hiszpania, Egipt, Katar). Największe sukcesy odnosił jako trener Jugosławii – prowadzona przez niego drużyna w 1982 zdobyła srebro mistrzostw świata, a w 1984 – Jugosławia była jednym z państw komunistycznych, które wzięły udział w igrzyskach olimpijskich w Stanach Zjednoczonych – wywalczyła złoty medal olimpijski.

</doc>
<doc id="3881149" url="https://pl.wikipedia.org/wiki?curid=3881149" title="Bahri Omari">
Bahri Omari

Bahri Omari (ur. 10 lutego 1889 w Gjirokastrze, zm. 14 kwietnia 1945 w Tiranie) – albański polityk i dyplomata, w 1944 minister spraw zagranicznych.
Życiorys.
Syn Iljaza i Reho. Kształcił się w szkole dla urzędników osmańskich „Mülkiye-i-Sehahané” w Stambule. W latach 1913–1914 pełnił funkcję prefekta Himary. W 1914 wyemigrował do Stanów Zjednoczonych. Tam związał się z Panalbańską Federacją Vatra w Bostonie, skupiającą diasporę albańską. W tym samym mieście wydawał czasopismo "Dielli" (Słońce). W 1919 powrócił do Albanii i zaangażował się w działalność polityczną. W latach 1921–1924 zasiadał w parlamencie, reprezentując Demokratyczną Partię Narodową (Partia Demokratike Kombëtare). W 1924 należał do grona bliskich współpracowników Fana Noliego. Po powrocie do władzy Ahmeda Zogu w 1925 opuścił kraj i do 1939 mieszkał w Paryżu, gdzie związał się z organizacją Bashkimi Kombëtar (Jedność Narodowa).
Powrócił do kraju po inwazji włoskiej na Albanię w 1939, zasiadając w prowłoskiej Radzie Państwa. W lutym 1944 objął stanowisko ministra spraw zagranicznych w rządzie Rexhepa Mitrovicy. W tym czasie należał do władz Balli Kombëtar. W listopadzie 1944 po objęciu władzy przez komunistów został uwięziony i stanął przed sądem oskarżony o współpracę z okupantem. 13 kwietnia 1945 Sąd Specjalny, którego obradom przewodniczył Koçi Xoxe skazał Omariego na karę śmierci. Dzień później rozstrzelany na przedmieściach Tirany, w miejscu zwanym Kodra e Priftit.
Był żonaty (żona Fahrije była siostrą Envera Hoxhy), miał dwóch synów. W latach 1941–1943 Enver Hoxha i jego przyszła żona Nexhmije ukrywali się w domu Omariego.
W 2015 Bahri Omari został wyróżniony Orderem Nderi i Kombit (Honor Narodu). W 2015 ukazała się książka Doniki Omari "Bahri Omari – jeta dhe veprimtaria" (Bahri Omari – życie i twórczość).

</doc>
<doc id="3881152" url="https://pl.wikipedia.org/wiki?curid=3881152" title="Bruce McLaren Motor Racing">
Bruce McLaren Motor Racing



</doc>
<doc id="3881153" url="https://pl.wikipedia.org/wiki?curid=3881153" title="Yardley Team McLaren">
Yardley Team McLaren



</doc>
<doc id="3881154" url="https://pl.wikipedia.org/wiki?curid=3881154" title="Marlboro Team Texaco">
Marlboro Team Texaco



</doc>
<doc id="3881155" url="https://pl.wikipedia.org/wiki?curid=3881155" title="Marlboro Team McLaren">
Marlboro Team McLaren



</doc>
<doc id="3881156" url="https://pl.wikipedia.org/wiki?curid=3881156" title="Lowenbrau Team McLaren">
Lowenbrau Team McLaren



</doc>
<doc id="3881157" url="https://pl.wikipedia.org/wiki?curid=3881157" title="Marlboro McLaren International">
Marlboro McLaren International



</doc>
<doc id="3881158" url="https://pl.wikipedia.org/wiki?curid=3881158" title="Honda Marlboro McLaren">
Honda Marlboro McLaren



</doc>
<doc id="3881159" url="https://pl.wikipedia.org/wiki?curid=3881159" title="Marlboro McLaren">
Marlboro McLaren



</doc>
<doc id="3881160" url="https://pl.wikipedia.org/wiki?curid=3881160" title="Marlboro McLaren Peugeot">
Marlboro McLaren Peugeot



</doc>
<doc id="3881161" url="https://pl.wikipedia.org/wiki?curid=3881161" title="Marlboro McLaren Mercedes">
Marlboro McLaren Mercedes



</doc>
<doc id="3881162" url="https://pl.wikipedia.org/wiki?curid=3881162" title="West McLaren Mercedes">
West McLaren Mercedes



</doc>
<doc id="3881163" url="https://pl.wikipedia.org/wiki?curid=3881163" title="Team McLaren Mercedes">
Team McLaren Mercedes



</doc>
<doc id="3881165" url="https://pl.wikipedia.org/wiki?curid=3881165" title="McLaren Honda">
McLaren Honda



</doc>
<doc id="3881167" url="https://pl.wikipedia.org/wiki?curid=3881167" title="Scuderia Ferrari SpA SEFAC">
Scuderia Ferrari SpA SEFAC



</doc>
<doc id="3881168" url="https://pl.wikipedia.org/wiki?curid=3881168" title="Scuderia Ferrari SpA">
Scuderia Ferrari SpA



</doc>
<doc id="3881188" url="https://pl.wikipedia.org/wiki?curid=3881188" title="Lista stadionów piłkarskich w Rosji">
Lista stadionów piłkarskich w Rosji

Lista stadionów piłkarskich w Rosji. 
Uwzględniono stadiony o pojemności co najmniej 5000.

</doc>
<doc id="3881190" url="https://pl.wikipedia.org/wiki?curid=3881190" title="TVN Meteo Active">
TVN Meteo Active



</doc>
<doc id="3881195" url="https://pl.wikipedia.org/wiki?curid=3881195" title="Anhaltische Gemäldegalerie">
Anhaltische Gemäldegalerie



</doc>
<doc id="3881196" url="https://pl.wikipedia.org/wiki?curid=3881196" title="Lista latarni w Bułgarii">
Lista latarni w Bułgarii



</doc>
<doc id="3881201" url="https://pl.wikipedia.org/wiki?curid=3881201" title="Feldflieger-Abteilung 58">
Feldflieger-Abteilung 58

Feldflieger-Abteilung Nr. 58 – FFA 58 (Polowy oddział lotniczy nr 58) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 1 kwietnia 1915 roku w Fliegerersatz Abteilung Nr. 1 i weszła w skład większej jednostki Batalionu Lotniczego nr 1. Jednostka uczestniczyła w walkach na froncie wschodnim. 
29 listopada 1916 roku jednostka została przeformowana i zmieniona w Fliegerabteilung 284 (Artillerie) - (FA A 2846).
W jednostce służył m.in. Karl Deilmann.

</doc>
<doc id="3881203" url="https://pl.wikipedia.org/wiki?curid=3881203" title="Åseda">
Åseda

Åseda – miejscowość ("tätort") w południowej Szwecji, w regionie administracyjnym ("län") Kronoberg. Siedziba władz ("centralort") gminy Uppvidinge.
W 2015 roku Åseda liczyła 2557 mieszkańców.
Położenie.
Miejscowość jest położona w prowincji historycznej ("landskap") Smalandia, ok. 45 km na północny wschód od Växjö przy drodze krajowej nr 23/37.
Demografia.
Liczba ludności tätortu Åseda w latach 1960–2015:

</doc>
<doc id="3881204" url="https://pl.wikipedia.org/wiki?curid=3881204" title="Feldflieger-Abteilung 59">
Feldflieger-Abteilung 59

Feldflieger-Abteilung Nr. 59 – FFA 59 (Polowy oddział lotniczy nr 59) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 8 maja 1915 roku w Fliegerersatz Abteilung Nr. 5. Jednostka uczestniczyła w walkach na froncie wschodnim oraz zachodnim. 
29 listopada 1916 roku jednostka została przeformowana i zmieniona w Fliegerabteilung 269 (Artillerie) - (FA A 2869).

</doc>
<doc id="3881209" url="https://pl.wikipedia.org/wiki?curid=3881209" title="An Epic Poem on Sir Nicholas Kemeys, the Captor and Defender of Chepstow Castle">
An Epic Poem on Sir Nicholas Kemeys, the Captor and Defender of Chepstow Castle

An Epic Poem on Sir Nicholas Kemeys, the Captor and Defender of Chepstow Castle (w wersji walijskiej "Arwrgerdd Syr Nicholas Kemeys, gorchfygwr ac amddiffynwr Casgwent") – poemat epicki walijskiego poety Dafydda Morgana, opublikowany w 1881. Utwór opowiada o wydarzeniach wojny domowej w Anglii w XVII wieku. Utwór jest napisany wierszem rymowanym. Jego bohaterem jest Nicholas Kemeys, znany jako obrońca zamku w Chepstow przed siłami republikanów.
&lt;poem&gt;
"Fair Chepstow’s Castle stands embattled high" 
"Above the bosom of the winding Wye;" 
"Grey are its towers, and stern its stony face," 
"As are the rocks wherein it hath its base;" 
"Save where the clinging ivy climbs its sides" 
"And many a scar — (by Time inflicted) — hides." 
"The halls, that once were filled with clang of arms —" 
"The keep, that once re-echoed war’s alarms —" 
"Are silent now : — the frowning turrets high" 
"No more repeat the warder’s nightly cry —" 
"The courts — whose floors were once by heroes trod," 
"Are carpeted with em’rald grassy sod."
&lt;/poem&gt;

</doc>
<doc id="3881212" url="https://pl.wikipedia.org/wiki?curid=3881212" title="Feldflieger-Abteilung 60">
Feldflieger-Abteilung 60

Feldflieger-Abteilung Nr. 60 – FFA 60 (Polowy oddział lotniczy nr 60) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Jednostka została utworzona na początku I wojny światowej, w dniu 23 kwietnia 1915 roku w Fliegerersatz Abteilung Nr. 6 i weszła w skład większej jednostki Batalionu Lotniczego nr 1. Jednostka uczestniczyła w walkach na froncie wschodnim. 
17 lutego 1917 roku jednostka została przeformowana i zmieniona w Fliegerabteilung 275 (Artillerie) - (FA A 275).
W jednostce służył m.in. Oskar Lang. Albert Dietlen.

</doc>
<doc id="3881219" url="https://pl.wikipedia.org/wiki?curid=3881219" title="Gajmanowa Mogiła">
Gajmanowa Mogiła



</doc>
<doc id="3881224" url="https://pl.wikipedia.org/wiki?curid=3881224" title="Mołodowa">
Mołodowa



</doc>
<doc id="3881225" url="https://pl.wikipedia.org/wiki?curid=3881225" title="Iwona Krupecka">
Iwona Krupecka

Iwona Krupecka (ur. 1980 w Gdyni) – polska tłumaczka literatury hiszpańskojęzycznej.
Absolwentka filozofii oraz polonistyki na Uniwersytecie Gdańskim. Adiunkt w Instytucie Filozofii, Socjologii i Dziennikarstwa UG. Autorka książki "Don Kichote w krainie filozofów: o kichotyźmie pokolenia '98 jako poszukiwaniu nowoczesnej formuły podmiotowości". Za tłumaczenie książki "Dusputa w Valladolid 1550/1551" Bartolome de las Casasa, Juana Ginesa de Sepulvedy i Dominga de Soto została nominowana do Nagrody Literackiej Gdynia 2015. Laureatka Nagrody „Literatury na Świecie” 2014 w kategorii Nowa Twarz.

</doc>
<doc id="3881230" url="https://pl.wikipedia.org/wiki?curid=3881230" title="Río Verde Arriba">
Río Verde Arriba

Río Verde Arriba – miasto w Dominikanie, w prowincji La Vega. W 2008 roku liczyło 33 809 mieszkańców
Klimat.
Miasto leży w klimacie równikowym.

</doc>
<doc id="3881231" url="https://pl.wikipedia.org/wiki?curid=3881231" title="Cerkiew św. Łukasza w Krivém">
Cerkiew św. Łukasza w Krivém

Cerkiew św. Łukasza – drewniana greckokatolicka cerkiew filialna, zbudowana w 1826 w miejscowości Krivé w historycznym regionie Szarysz w północno-wschodniej Słowacji.
Charakterystyka.
Architektura.
Usytuowana na wzgórzu pośrodku wsi, otoczona cmentarzem. Została wzniesiona za czasów ks. Jána Halíka. Drewniana, na kamiennej podmurówce. Budowana w konstrukcji zrębowej, składa się z trzech części: prezbiterium, nawy i przedsionka, nad którym wznosi się, wpuszczona w jego strukturę, budowana na słup wieża, zwężająca się ku górze. Dachy kryte gontem. Zewnętrzne ściany nawy i prezbiterium szalowane gontem, wieża i przedsionek szalowana pionowymi deskami. Przebudowa z lat 1968-1970 zupełnie zmieniła pierwotną formę dachu, który obecnie nakrywa nawę i prezbiterium jednolitą połacią. Wieżę wieńczy barokowy hełm ze ślepą latarnią. W wieży dwa dzwony.
W roku 2003 wykonano remont podmurówki cerkwi, w roku 2006 była restaurowana wieża. W latach 2010-2011 cerkiew była ponownie remontowana, wymieniono m.in. gonty i deskowania.
Nad prezbiterium strop drewniany z belek, nad nawą – z desek. Przedsionek nie nakryty stropem, umożliwia wgląd w konstrukcję wieży. W prezbiterium podłoga drewniana, w nawie posadzka z płyt kamiennych na podsypce piaskowej, w przedsionku posadzka betonowa, wykonana w 1977 r. Ściany nawy nagie, bez polichromii.
Wyposażenie.
Ikonostas trójrzędowy, pochodzi z początków XVIII w., z jakiejś starszej i znacznie mniejszej cerkwi – zapewne z poprzedniczki obecnej świątyni. Ikony w ikonostasie pochodzą z początków XVIII w. Renowacja ikonostasu miała miejsce w 1992 r., wtedy też powstał nowy ołtarz główny z obrazem Świętej Rodziny. W świątyni znajdziemy też szereg cennych ikon z XVII, a być może nawet XVI w., m.in. Chrzest Pana, Pantokrator, św. Mikołaj, Hodegetria w otoczeniu postaci Proroków oraz ikony z rzędu Deesis, łącznie 13 sztuk, pochodzące z dawnego ikonostasu, które znajdują się na parapecie chóru.
Część ikon była wystawiana na wystawach sztuki cerkiewnej, m.in. w Osace i Montrealu.
Ochrona.
Od 1968 cerkiew posiada status Narodowego Zabytku Kultury (słow. "Národná kultúrna pamiatka").

</doc>
<doc id="3881238" url="https://pl.wikipedia.org/wiki?curid=3881238" title="Dulaglutyd">
Dulaglutyd

Dulaglutyd – lek polipetydowy stosowany w leczeniu cukrzycy typu 2. Należy do rodziny związków podobnych do glukagonu typu 1 (GLP-1, z ang. "glucagon-like-peptid 1"). Nazwą handlową związku jest "Trulicity".
Zbudowany jest z dwóch takich samych łańcuchów peptydowych połączonych ze sobą mostkiem disiarczkowym, których sekwencja jest w 90% homologiczna do naturalnego ludzkiego białka GLP-1. Do tego kompleksu białkowego dołączony jest za pomocą łącznika peptydowego fragment przeciwciała – zmodyfikowanej ludzkiej immunoglobuliny G (IgG4).
W USA Agencja Żywności i Leków dopuszcza stosowanie tego środka od 2014 roku. Zgodnie z decyzją Komisji Europejskiej z dnia 21 listopada 2014 roku, lek dopuszczony jest także na terenie Unii Europejskiej.
W 2016 roku doniesiono o możliwości zastosowania substancji podobnych chemicznie do dulaglutydu w leczeniu cukrzycy typu 1.
Działanie.
Dulaglutyd jest agonistą receptorów GLP. Jego sekwencja aminokwasów jest w 90% podobna do endogennego związku, który aktywuje te receptory u osoby zdrowej. Receptory te aktywują cyklazę adenylową w komórkach beta trzustki. W wyniku tego dochodzi do uwolnienia insuliny, która obniża poziom glukozy we krwi.
Dulaglutyd obniża ponadto wydzielanie glukagonu, co także zmniejsza stężenie glukozy.
Skutki uboczne.
Jako skutki uboczne przyjmowania dulaglutydu zaobserwowano zwolnienie perystaltyki jelit oraz obniżenie masy ciała i spadek ciśnienia skurczowego krwi. Mogą także pojawić się objawy ze strony układu pokarmowego, tj. wymioty, nudności, spadek apetytu, biegunka czy niestrawność.
Stosowanie.
Amerykańskie Stowarzyszenie Diabetologiczne (ADA) rekomenduje stosowanie dulaglutydu jako opcjonalna metoda leczenia, gdy niewskazane jest stosowanie metforminy. 
Dulaglutyd podaje się pacjentowi przy pomocy wstrzykiwania podskórnego. Stosowana dawka to 0,75 mg lub 1,5 mg raz na tydzień. Czasami stosuje się również dawkę 0,25 mg raz na tydzień.
Może być podawany razem z metforminą, sitagliptyną, lecz działa również samodzielnie. W monoterapii działa silniej od metforminy. Należy jednak uważać i kontrolować stale poziom cukru pacjenta, bo zwłaszcza przy stosowaniu z innymi lekami, może prowadzić do hipoglikemii.
Przeciwwskazania.
Nie zaleca się stosowania dulaglutydu osobom:

</doc>
<doc id="3881242" url="https://pl.wikipedia.org/wiki?curid=3881242" title="Feldflieger-Abteilung 61">
Feldflieger-Abteilung 61

Feldflieger-Abteilung Nr. 61 – FFA 61 (Polowy oddział lotniczy nr 61) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 24 lutego 1915 roku w Fliegerersatz Abteilung Nr. 5. Jednostka uczestniczyła w walkach na froncie zachodnim. 
29 listopada 1916 roku jednostka została przeformowana i zmieniona w Fliegerabteilung 267 (Artillerie) - (FA A 267).
W jednostce służył m.in. Alfred Lenz, który w jednostce odniósł swoje pierwsze zwycięstwo powietrzne.

</doc>
<doc id="3881250" url="https://pl.wikipedia.org/wiki?curid=3881250" title="Obserwatorium Astronomiczne w Belgradzie">
Obserwatorium Astronomiczne w Belgradzie

Obserwatorium Astronomiczne w Belgradzie – obserwatorium astronomiczne położone w lesie Zvezdara we wschodnim Belgradzie.
Historia.
Inicjatorem budowy obserwatorium w Belgradzie był Milan Nedeljkovic, który po studiach w Paryżu został profesorem astronomii i meteorologii na Uniwersytecie w Belgradzie. Po trzech latach starań 26 marca 1887 minister edukacji i spraw kościelnych Królestwa Serbii, Milan Kujundzic, wydał dekret o utworzeniu obserwatorium.
Nedeljkovic został pierwszym dyrektorem placówki, która rozpoczęła działalność 1 lipca 1887 w prowizorycznym, wynajmowanym budynku. Obserwatorium było jednocześnie centrum zbierania danych meteorologicznych z sieci stacji ustanowionej oficjalnie 27 września 1888, a także ośrodkiem badań sejsmologicznych i geomagnetycznych.
1 maja 1891 obserwatorium przeniosło się do własnego nowego budynku, projektu Dimitrija Leko. W obserwatorium odbywały się zajęcia dla studentów Uniwersytetu Belgradzkiego, ale też obserwacje publiczne, np. komety Halleya w 1910.
W 1924 placówka została podzielona na dwie instytucje: Obserwatorium Astronomiczne i Obserwatorium Meteorologiczne Uniwersytetu Belgradzkiego. Dwa lata później dyrektorem obserwatorium został Vojislav Miskovic. Nowy dyrektor w 1929 pozyskał fundusze na budowę nowego obserwatorium na 253-metrowym wzgórzu Veliki Vracar. Budynek główny projektu Jana Duboviego ukończono w 1931. Wzniesiono też budynek administracyjny, pawilon małego koła południkowego, pawilon dużego refraktora (refraktor firmy Carl Zeiss 650/10500 mm), pawilon małego refraktora, pawilon astrografu (Carl Zeiss 160/800 mm), wieżę (mieszczącą zbiornik wody, warsztat mechaniczny i stolarski).
W latach 1957–1959 dobudowano trzy nowe pawilony: dużego koła wertykalnego (Askania 190/2578 mm), dużego instrumentu tranzytowego (Askania 190/2578 mm) i dużego koła południkowego (Askania 190/2578 mm).
Obserwatorium zatrudnia 52 osoby, w tym 39 pracowników naukowych.
Stacja astronomiczna.
Obserwatorium posiada placówkę obserwacyjną na górze Vidojevica (1155 m) w południowej Serbii. Od 2011 pracuje tam 60 cm teleskop Cassegraina. W 2016 uruchomiono zautomatyzowany teleskop 1,4-metrowy – część światowej sieci automatycznych teleskopów WNRT.

</doc>
<doc id="3881267" url="https://pl.wikipedia.org/wiki?curid=3881267" title="Grypa końska">
Grypa końska

Grypa końska () – choroba wywoływana przez wirus grypy typu A, podtyp H3N8. Chorują na nią głównie konie, choć zarazić się mogą również ptaki, psy, koty, czy nawet ssaki morskie. Nie stwierdzono przenoszenia się na ludzi.
Objawy.
Choroba może jednak zachodzić bezobjawowo.
Przenoszenie choroby.
Choroba może być przenoszona dwoma sposobami:
Działanie wirusa.
Wirus dostaje się do organizmu konia drogami oddechowymi. Namnaża się w nabłonku tychże dróg. Czas inkubacji wynosi średni 1–3 dni, choć może wynieść nawet tydzień.
Leczenie.
Większość koni wychodzi cało z grypy końskiej bez podawania medykamentów, zwłaszcza przy kolejnym przechodzeniu choroby. Jednak tak przechodzona choroba może trwać nawet do miesiąca, dlatego zaleca się weterynarzom prowadzenie profilaktyki przeciwko tej chorobie oraz szczepień ochronnych.

</doc>
<doc id="3881272" url="https://pl.wikipedia.org/wiki?curid=3881272" title="Belgradzkie Obserwatorium Astronomiczne">
Belgradzkie Obserwatorium Astronomiczne



</doc>
<doc id="3881276" url="https://pl.wikipedia.org/wiki?curid=3881276" title="Jerzy Dzięgielewski">
Jerzy Dzięgielewski

Jerzy Dzięgielewski (ur. 1950) – polski hokeista, reprezentant kraju.
Zawodnik grający na pozycji napastnika. W latach 1972-1981 bronił barw Łódzkiego Klubu Sportowego.
W 1979 podczas "tournee" ŁKS-u w Hiszpanii, strzelił 3 bramki podczas jednej zmiany w niespełna minutę, co stało się klubowym rekordem.
Linki zewnętrzne.
Profil zawodnika na stronie worldhockey

</doc>
<doc id="3881277" url="https://pl.wikipedia.org/wiki?curid=3881277" title="Metodyka zwinna">
Metodyka zwinna



</doc>
<doc id="3881279" url="https://pl.wikipedia.org/wiki?curid=3881279" title="The Battle of Marathon (Elizabeth Barrett Browning)">
The Battle of Marathon (Elizabeth Barrett Browning)

The Battle of Marathon – poemat epicki angielskiej poetki Elizabeth Barrett Browning. Autorka napisała go w wieku jedenastu-dwunastu lat i ukończyła w 1819 roku. Ojciec poetki wydał zbiorek w 1820. To właśnie jemu czternastoletnia Elizabeth zadedykowała utwór:"To Him,/to whom "I owe the most"/and whose admonitions have guided my Youthful Muse even from her earliest infancy,/to the Father,/Whose never-failing kindness, whose unwearied affection I never can repay,/I offer these pages,/as a small testimony of the gratitude of His affectionate child/Elizabeth B. Barrett." 
Poemat jest napisany parzyście rymowanym pentametrem jambicznym, czyli dystychem bohaterskim.
&lt;poem&gt;
"The war of Greece with Persia's haughty King," 
"No vulgar strain, eternal Goddess, sing!" 
"What dreary ghosts to glutted Pluto fled." 
"What nations suffered, and what heroes bled:" 
"Sing Asia's powerful Prince, who envious saw" 
"The fame of Athens, and her might in war;" 
"And scorns her power, at Cytherea's call" 
"Her ruin plans and meditates her fall;" 
"How Athens blinded, to the approaching chains" 
"By Vulcan's artful spouse, unmoved remains;"
&lt;/poem&gt;
Utwór opowiada o bitwie pod Maratonem, która rozegrała się w 490 r. p.n.e. Warto dodać, że wiersz o bitwie pod Maratonem, zatytułowany Pheidippides napisał również mąż poetki, Robert Browning.

</doc>
<doc id="3881280" url="https://pl.wikipedia.org/wiki?curid=3881280" title="Adam Wasiak (hokeista)">
Adam Wasiak (hokeista)

Adam Wasiak (ur. 1953) – polski hokeista.
Zawodnik grający na pozycji napastnika. W latach 1972-1988 bronił barw Łódzkiego Klubu Sportowego.

</doc>
<doc id="3881283" url="https://pl.wikipedia.org/wiki?curid=3881283" title="Bronisław Sianoszek">
Bronisław Sianoszek

Bronisław Sianoszek, ps. „Bronek", „Imrun" (ur. 4 kwietnia 1921 w Sankt Petersburgu, zm. 30 marca 1968 w Pasłęku) – polski oficer i publicysta, żołnierz Korpusu Obrońców Polski (KOP), a następnie Związku Walki Zbrojnej-Armii Krajowej (ZWZ-AK), uczestnik powstania warszawskiego. W latach 1955–1960 kierownik Przychodni Protetyki Stomatologicznej w Ciechanowie.
Życiorys.
Dzieciństwo i młodość.
Urodzony w rodzinie polskich uchodźców z terenu Królestwa Polskiego. Był synem Wincentego Sianoszka (1889–1976), kierowcy-mechanika, i Heleny z Mirgałowskich (1888–1976), nauczycielki. Po odzyskaniu przez Polskę niepodległości rodzice przyjechali do Polski i osiedli się w Milanówku. Uczęszczał do Prywatnego Koedukacyjnego Gimnazjum i Liceum Tow. Szkoły Średniej w Grodzisku Mazowieckim. W 1939 zdał z wyróżnieniem egzamin do Miejskiej Szkoły Sztuk Zdobniczych i Malarstwa.
Udział w konspiracji 1939-1944.
Od wiosny 1940 działał w konspiracji. W 1942 został przydzielony do Organizacji Wydzielonej «Wachlarz», jako łącznik do odcinka III Polesie. Pod dowództwem kpt. Alfreda Paczkowskiego, ps. „Wania" brał udział 11 kwietnia 1942 w akcji zatopienia monitora rzecznego w Kanale Królewskim, co spowodowało zablokowanie żeglugi po tym kanale. Następnie pozostawał w dyspozycji Odcinka II «Wachlarza», a na przełomie 1942 i 1943 ponownie Odcinka III, jako szef ochrony ostatniego dowódcy odcinka kpt. Bolesława Kontryma, ps. „Żmudzin”.
Po rozwiązaniu organizacji «Wachlarz» został skierowany od wiosny 1943 do Zgrupowania Partyzanckiego Kedywu AK „Ponury" i pozostawał w ochronie osobistej dowódcy Zgrupowania por. Jana Piwnika, ps. „Ponury". Od maja 1943 oddelegowany do Suchedniowa, gdzie w Zakładach Przemysłowych Stanisław Tański i S-ka został szefem ochrony tajnej produkcji pistoletów maszynowych typu sten uruchomionej przez inż. Kazimierza Czerniewskiego. W trakcie likwidacji fabryki przez hitlerowców 26 października 1943 zabijając bądź raniąc 4 żandarmów, wydostał się z okrążenia i dołączył do zgrupowania Ponurego.
Od listopada 1943 do maja 1944 był żołnierzem oddziału dyspozycyjnego Delegatury Rządu «Podkowa» – «Sztafeta» dowodzonego przez kpt. Bolesława Kontryma, ps. „Żmudzin". Oddział ten działający w Warszawie i w Okręgu Warszawskim zajmował się ochroną lokali i aparatu Delegatury Rządu oraz likwidacją konfidentów i funkcjonariuszy aparatu terroru okupanta. 19 marca 1944 Tadeusz Gogola z żoną Eugenią podstępem wyprowadzili z domu "Bystrego". "Bronek" wraz z Józefem Bałdygą „Koltem", Piotrem Olęckim „Piotrem", Stanisławem Rzewuskim „Staszkiem" na rynku w Żyrardowie wykonał wyrok śmierci na konfidencie Marianie Paprzyckim.
W maju 1944 przydzielony do 30 Dywizji Piechoty AK tworzonej w ramach akcji „Burza”. Brał udział w akcjach bojowych tej jednostki. 30 czerwca 1944 w potyczce pod miejscowością Mańczaki k. Kamieńca wyprowadził z pola bitwy swego rannego dowódcę batalionu kpt. Alfreda Paczkowskiego ps.„Wania", używającego tu pseudonimu „Dawid".
W lipcu 1944 został wysłany przez „Wanię" do Warszawy po broń i ludzi. W chwili wybuchu powstania warszawskiego nie dotarł na miejsce koncentracji swej jednostki batalionu «Czata 49» i wraz z innymi żołnierzami utworzył improwizowany oddział – drużynę szturmową «Baśka». Oddział ten formalnie należący do kompanii «Jeremi» Batalionu «Chrobry II» działał pod jego dowództwem w rejonie ul. Żelaznej i Grzybowskiej. Wykonał 4 sierpnia 1944 pierwszy atak na gmach Polskiej Akcyjnej Spółki Telefonicznej – PAST-y, 7 sierpnia 1944 wypad w kierunku Hal Mirowskich oraz 13 sierpnia 1944 wypad nocny w kierunku ul. Wroniej, w wyniku którego znalazł się po niemieckiej stronie linii frontu. Dwukrotnie aresztowany przez gestapo uciekał z więzienia i ukrywał się w okolicach Warszawy.
Służbę zakończył w stopniu podporucznika czasu wojny AK.
Okres powojenny.
Po rozwiązaniu Armii Krajowej 19 stycznia 1945 pozostał w organizacji «NIE», której zadaniem było kontynuowanie walki o niepodległość Polski po wkroczeniu Armii Czerwonej. 10 maja 1945 aresztowany i osadzony w więzieniu mokotowskim, po dwóch próbach ucieczek ujęty ponownie i skazany 17 lipca 1945 wyrokiem Wojskowego Sądu Okręgowego w Warszawie na karę śmierci, zmienioną w wyniku amnestii (1947) na 10 lat więzienia. Przebywał kolejno w więzieniach: Wronki, Koronowo i Rawicz. Z więzień uciekał wielokrotnie, wg C. Chlebowskiego uciekł ostatecznie z więzienia w 1953 i przez pewien czas się ukrywał. Postanowieniem Sądu Najwyższego z 20 czerwca 1959 wyrok WSO z 1945 roku został uchylony, a postanowieniem Sądu Wojewódzkiego dla woj. warszawskiego z 28 czerwca 1960 został uniewinniony od zarzucanych mu czynów.
Autor książki „Śmierć nie przychodzi kiedy czekam", w której przedstawił swoje przeżycia w 1945. Był autorem artykułów w tygodnikach: „Stolica” (1967 nr 31, 32, 40) oraz „Świat” (1959 nr 48).
Zajmował się rzeźbą w różnych tworzywach. Był stypendystą Ministerstwa Kultury i Sztuki.
Życie prywatne.
Dwukrotnie żonaty, z pierwszego małżeństwa miał dwie utalentowane plastycznie córki: zmarłą tragicznie Grażynę (1949–1988) oraz Małgorzatę (ur. 1952), artystkę malarkę.
Zginął w wypadku samochodowym (jako pasażer) 30 marca 1968 w pobliżu miejscowości Pasłęk.
Pochowany został na cmentarzu Komunalnym (dawnym Wojskowym) na Powązkach w Warszawie (kwatera BII24-6-6).

</doc>
<doc id="3881288" url="https://pl.wikipedia.org/wiki?curid=3881288" title="Bławacki">
Bławacki



</doc>
<doc id="3881294" url="https://pl.wikipedia.org/wiki?curid=3881294" title="Woodbury Salterton">
Woodbury Salterton

Woodbury Salterton – wieś w Anglii, w Devon. Leży 10 km od miasta Exeter, 63,6 km od miasta Plymouth i 249,2 km od Londynu. W 2015 miejscowość liczyła 657 mieszkańców.

</doc>
<doc id="3881299" url="https://pl.wikipedia.org/wiki?curid=3881299" title="Cerkiew św. Paraskewy – Potoky">
Cerkiew św. Paraskewy – Potoky

Cerkiew św. Paraskewy – Potoky – drewniana greckokatolicka cerkiew filialna zbudowana w 1773 w miejscowości Potoky.
Należy do parafii Stročín, dekanatu Svidník w archieparchii preszowskiej Kościoła katolickiego obrządku bizantyjsko-słowackiego. Od 1968 posiada status Narodowego Zabytku Kultury.
Historia.
Cerkiew powstała w 1773. W czasie remontu w latach 1956–57 zawalił się dach nad nawą niszcząc polichromię i część wyposażenia. Kolejne remonty wykonano w latach 90. XX w. i w 2002.
Architektura i wyposażenie.
Jest to budowla drewniana konstrukcji zrębowej, orientowana, trójdzielna. Do kwadratowej nawy przylega ze wschodu węższe także kwadratowe, zamknięte trójbocznie prezbiterium. Wysoka wieża konstrukcji słupowo–ramowej z izbicą nad babińcem, o pochyłych ścianach ku górze, zwieńczona dachem namiotowym z wieżyczką z baniastym hełmem. Wokół wieży zachata, przechodząca w zadaszenie w połowie wysokości nawy. Dachy namiotowe, dwukrotnie łamane, kryte gontem, zwieńczone baniastymi wieżyczkami z pozornymi latarniami.
Wewnątrz w babińcu strop płaski, w nawie i prezbiterium kopuły namiotowe. Z babińca do nawy prowadzi polichromowana na czerwono arkada. W nawie resztki polichromii i kompletny ikonostas z bogato zdobionymi ramami roślinnym ornamentem oraz krzyż procesyjny dwustronnie malowany. W prezbiterium ołtarz główny, barokowy, z ikoną Zesłania Ducha Świętego. 
Otoczenie.
Obok drewniana dzwonnica o ścianach pochyłych ku górze z dzwonem z 1839. Zbudowana na planie kwadratu i zwieńczona dachem namiotowym. Cerkiew otacza ogrodzenie z kamienia z gontowym daszkiem.

</doc>
<doc id="3881307" url="https://pl.wikipedia.org/wiki?curid=3881307" title="Corfe Castle (zamek)">
Corfe Castle (zamek)



</doc>
<doc id="3881308" url="https://pl.wikipedia.org/wiki?curid=3881308" title="Andrzej Pokorski">
Andrzej Pokorski

Andrzej Pokorski (ur. 1950) – polski hokeista, reprezentant kraju.
Zawodnik grający na pozycji napastnika. W latach 1968-1972 oraz 1975-1985 bronił barw Łódzkiego Klubu Sportowego z przerwą na służbę wojskową, którą odbywał w stołecznej Legii.

</doc>
<doc id="3881317" url="https://pl.wikipedia.org/wiki?curid=3881317" title="Zerwany Most">
Zerwany Most

Zerwany Most – uroczysko na terenie gminy Szczawnica, na prawym brzegu Dunajca. Przylega bezpośrednio do osiedla Piaski, należącego do Szczawnicy.
Nazwa odnosi się do nieistniejącego drewnianego mostu na Dunajcu, na drodze ze Szczawnicy do Krościenka nad Dunajcem. Most zbudowany w latach 1871–1872, został zniszczony (zerwany) 16 lipca 1934 w wyniku największej powodzi w Polsce lat międzywojennych. 
Okolica.
W pobliżu, na Piaskach, funkcjonowały dwa schroniska turystyczne Polskiego Towarzystwa Tatrzańskiego: „Na Piaskach” i „U Jacka Majerczaka”.

</doc>
<doc id="3881319" url="https://pl.wikipedia.org/wiki?curid=3881319" title="Marek Mużelak">
Marek Mużelak

Marek Mużelak (ur. 1956) – polski hokeista grający na pozycji napastnika, reprezentant kraju.

</doc>
<doc id="3881321" url="https://pl.wikipedia.org/wiki?curid=3881321" title="Feldflieger-Abteilung 63">
Feldflieger-Abteilung 63

Feldflieger-Abteilung Nr. 63 – FFA 63 (Polowy oddział lotniczy nr 63) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 13 maja 1915 roku we Fliegerersatz Abteilung Nr. 3 i weszła w skład większej jednostki Batalionu Lotniczego nr 3. Jednostka uczestniczyła w walkach na froncie wschodnim.
11 stycznia 1917 roku jednostka została przeformowana i zmieniona we Fliegerabteilung 29 – (FA 29).

</doc>
<doc id="3881322" url="https://pl.wikipedia.org/wiki?curid=3881322" title="Marc de Bonte">
Marc de Bonte

Marc de Bonte (ur. 27 lutego 1990 w Turnhout, zm. 5 listopada 2016) – belgijski kick-boxer oraz bokser, mistrz świata GLORY w wadze półśredniej z 2014.
24 listopada 2016 znaleziono go martwego w gminie Oirschot.
Kariera sportowa.
W wieku 6 lat zaczął trenować kick-boxing i boks tajski. W 2010 zdobył brązowy medal podczas mistrzostw świata IFMA w boksie tajskim, dwa lata później w 2012 zajął 2. miejsce, ustępując w finale Rosjaninowi Artiomowi Lewinowi.
10 marca 2012 został mistrzem Beneluxu w muay thai, nokautując Michaela Buxanta w 5. rundzie mistrzowskiego boju. 6 października 2012 zadebiutował w organizacji GLORY, przegrywając z Surinamczykiem Murthelem Groenhartem przez nokaut w 2. rundzie. 6 kwietnia 2013 podczas gali GLORY 6, znokautował Marokańczyka L'houcina Ouzgniego ciosem kolanem w 1. rundzie.
21 grudnia 2013 miał wystartować w turnieju GLORY Welterweight World Championship Tournament, mierząc się w pierwszym pojedynku z Holendrem Nieky Holzkenem lecz ostatecznie nie wziął w nim udziału. Ponownie zestawiono de Bonte z Holzkenem na gali w Zagrzebiu 8 marca 2014. Stawką pojedynku miało być inauguracyjne mistrzostwo GLORY w wadze półśredniej (do 77 kg), jednak ponownie do walki nie doszło z powodu wypadku samochodowego jaki przytrafił się Holzkenowi i walkę przeniesiono na 3 maja 2014 do Broomfield w USA. Belg ostatecznie zmierzył się o pas z Ormianinem Karapetem Karapetjanem, który zastąpił ponownie niedysponowanego z powodu kontuzji Holzkena, pokonując go niejednogłośnie na punkty i zostając mistrzem. Pas stracił w pierwszej obronie na rzecz Kanadyjczyka Josepha Valtelliniego 21 czerwca 2014 przegrywając z nim jednogłośną decyzją sędziów.
Po stracie mistrzostwa na prawie dwa lata zawiesił karierę kickboxerską, skupiając się na boksie gdzie w 2015 został zawodowym mistrzem Luksemburgu w wadze półciężkiej. Ostatecznie jego bilans w boksie wyniósł 8 zwycięstw i 2 porażki.
Do kickboxingu wrócił we wrześniu 2016 startując w turnieju Kunlun Fight wagi do 80 kg, gdzie w ćwierćfinale znokautował Łotysza Artura Gorłowa jednak w dalszej rywalizacji nie wystąpił z powodu zaginięcia.
Zaginięcie i śmierć.
5 listopada 2016 media poinformowały o zaginięciu de Bonte. Miał on 4 listopada opuścić imprezę w Bladel i udać się do znajomych w rodzinnej miejscowości Turnhout jednak ostatecznie tam nie dotarł. 6 listopada znaleziono jego auto nieopodal Best. 24 listopada 2016 policja poinformowała o odnalezieniu ciała sportowca, które unosiło się na wodzie w jednym z kanałów w gminie Oirschot. Aktualnie jest prowadzone śledztwo w sprawie przyczyny zgonu de Bonte.
Osiągnięcia.
Kick-boxing i dyscypliny pokrewne.
Amatorskie:
Zawodowe:

</doc>
<doc id="3881323" url="https://pl.wikipedia.org/wiki?curid=3881323" title="Sławomir Olszewski (hokeista)">
Sławomir Olszewski (hokeista)

Sławomir Olszewski (ur. 1956) – polski hokeista.
Zawodnik grający na pozycji obrońcy. W latach 1976-1985 bronił barw Łódzkiego Klubu Sportowego, a w latach 1986-1987 Polonii Bydgoszcz.
Linki zewnętrzne.
Profil zawodnika na stronie worldhockey

</doc>
<doc id="3881325" url="https://pl.wikipedia.org/wiki?curid=3881325" title="Feldflieger-Abteilung 64">
Feldflieger-Abteilung 64

Feldflieger-Abteilung Nr. 64 – FFA 64 (Polowy oddział lotniczy nr 64) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 13 maja 1915 roku w Fliegerersatz Abteilung Nr. 5 i weszła w skład większej jednostki Batalionu Lotniczego nr 3. Jednostka uczestniczyła w walkach na froncie wschodnim. 
11 stycznia 1917 roku jednostka została przeformowana i zmieniona w Fliegerabteilung 32 - (FA 32).

</doc>
<doc id="3881329" url="https://pl.wikipedia.org/wiki?curid=3881329" title="Zbigniew Stala">
Zbigniew Stala

Zbigniew Stala (ur. 1951) – polski hokeista.
Zawodnik grający na pozycji napastnika. W latach 1972-1975 grał w Legii Warszawa, a w latach 1976-1981 bronił barw Łódzkiego Klubu Sportowego.
Linki zewnętrzne.
Profil zawodnika na stronie worldhockey

</doc>
<doc id="3881332" url="https://pl.wikipedia.org/wiki?curid=3881332" title="Andrzej Bartosiak">
Andrzej Bartosiak

Andrzej Bartosiak (ur. 1954) – polski hokeista.
Zawodnik grający na pozycji obrońcy. W latach 1976-1982 bronił barw Łódzkiego Klubu Sportowego, z przerwą na grę w Baildonie Katowice w sezonie 1979/1980.

</doc>
<doc id="3881333" url="https://pl.wikipedia.org/wiki?curid=3881333" title="Rimas Klišys">
Rimas Klišys

Rimas Klišys (ur. 22 sierpnia 1972 w Wilnie) – litewski piłkarz, grający na pozycji pomocnika lub napastnika.
Kariera.
W latach 1992–1994 występował w zespole A lyga – Geležinis Vilkas Wilno. W 1994 roku został zawodnikiem Žalgirisu-2 Wilno, z którym wywalczył awans do najwyższej klasy rozgrywkowej. W sezonie 1996/1997 reprezentował barwy Lokomotyvasu Wilno oraz Rangi-Politechniki Kowno. W 1997 przeszedł do Jagiellonii Białystok. W styczniu 1998 roku został piłkarzem Świtu Nowy Dwór Mazowiecki. W klubie tym grał do 2001 roku, po czym wrócił na Litwę, zostając piłkarzem Žalgirisu Wilno. W 2002 roku był zawodnikiem Šviesy Wilno. Na dalszym etapie kariery reprezentował kluby niższych lig z Wilna, jak Gariūnai, Fakyrai, Geležinis Vilkas czy Krušę.

</doc>
<doc id="3881335" url="https://pl.wikipedia.org/wiki?curid=3881335" title="Ghenadi Tulbea">
Ghenadi Tulbea

Ghenadi Tulbea (ur. 3 marca 1979) – mołdawski i od 2010 roku monakijski zapaśnik walczący w stylu wolnym. Olimpijczyk z Aten 2004, gdzie zajął dwudzieste pierwsze miejsce kategorii 55 kg.
Wicemistrz świata w 2003. Czterokrotny medalista mistrzostw Europy, złoto w 2001 i 2005. Mistrz śródziemnomorski w 2011 i 2012, a trzeci w 2010. Brązowy medalista akademickich MŚ w 2002 i 2004 roku.
Przegrał z Kubańczykiem René Montero i amerykaninem Stephenem Abasem.

</doc>
<doc id="3881337" url="https://pl.wikipedia.org/wiki?curid=3881337" title="Twierdza Smederevo">
Twierdza Smederevo

Twierdza Smederevo (serb. Смедеревска тврђава, "Smederevska tvrđava") – średniowieczna forteca serbska, jedna z największych budowli tego typu w południowo-wschodniej Europie.
Położenie.
Twierdza jest położona na prawym, południowym brzegu Dunaju, u ujścia rzeki Jezavy, w miejscowości Smederevo w okręgu podunajskim ok. 20 km na wschód od Belgradu w Serbii Centralnej.
Historia.
Twierdza została wzniesiona przez władcę (despotę) Serbii Jerzego I Brankovića po przeniesieniu stolicy do Smedereva.
Fortecę zbudowano celem zastąpienia Belgradu, przejętego przez Królestwo Węgier po śmierci despoty Stefana IV Lazarevića (zm. 1427).
W pierwszym etapie, między 1428 i 1430 rokiem, na niewielkim niezaludnionym terenie został wzniesiony zamek z dworem władcy, pierwotnie zaprojektowany jako niezależna fortyfikacja. Wkrótce potem, w 1440 roku, zostały zbudowane mury obronne chroniące obszar przeznaczony dla miejskiego osiedla pomiędzy Jezavą a Dunajem o powierzchni około 10 ha.
Twierdza była przedmiotem ataków w toku najazdów Imperium Osmańskiego. Pierwszy raz w 1439 roku, gdy została poddana po trzech miesiącach oblężenia wskutek głodu wśród obrońców. Kolejne, nieskuteczne oblężenia tureckie miały miejsce w latach 1453 i 1456.
W 1459 roku twierdza znalazła się w rękach tureckich po niepowodzeniu w usiłowaniu objęcia władzy w Serbii przez Stefana Tomaszevicia i likwidacji despotowiny serbskiej. Przez wieki przechodziła z rąk do rąk Turków, Węgrów i Habsburgów, by ostatecznie znaleźć się w posiadaniu Serbii na początku XIX wieku w okresie powstań serbskich.
Konstrukcja.
W przeciwieństwie do Belgradu, twierdza objęła nieco mniejszy obszar obrony, o prostszej aranżacji przestrzeni. Zbudowana jest na planie trójkąta, co wynika z charakterystyki terenu przy ujściu Jezavy do Dunaju. Twierdzę zbudowano na wzorach bizantyńskich.
Otoczona jest potężnymi wałami, z czterema wieżami skierowanymi w stronę lądu. Jedna z nich nadal zachowuje nazwę Despot Ðurađ (Despota Jerzy – na cześć Jerzego Brankovicia, budowniczego twierdzy). Główna wieża jest na przeciwległym końcu muru, w kierunku rzeki Jezava. Zbudowane strzelnice były tu dość wczesnym wykorzystaniem nowej struktury nie tylko w Serbii, ale w europejskiej architekturze militarnej.
Budynki we wnętrzu twierdzy opierają się ze wszystkich trzech stron na murach, tworząc trójkątny dziedziniec ze studnią w środku. Główna, najbardziej reprezentatywna budowla miała na piętrze dużą salę, wymienioną jako miejsce ("sala audientiae"), w którym został podpisany w 1434 traktat pomiędzy serbskim władcą i Wenecją. Na cele mieszkaniowe przeznaczono duży budynek, zbudowany z kamienia, oparty na wale południowym.
Przy wale wzdłuż Jezavy istniały również inne budowle, najprawdopodobniej spełniające funkcje pomocnicze.
Teren przed zamkiem był przeznaczony dla miejskiej osady, zamkniętej podwójnymi wałami w kierunku wschodnim i południowym. Najważniejsza część muru obronnego (południowa) broniła miasta od strony dróg dojazdowych. Mur został wzmocniony 11 silnymi wieżami, umieszczonymi w równych odległościach. Przed murem ulokowano zewnętrzny wał ze strzelnicami oraz szeroką fosę wypełniona wodą. Mur w kierunku rzeki Jezava wzmocniony został trzema wieżami, natomiast wał w kierunku Dunaju pierwotnie miał tylko wieżę. Jakiś czas później zostały dodane kolejne cztery wieże.
Obok budynku koszarowego dla załogi twierdzy wzniesiono także siedziby głównych instytucji. W południowo-wschodnim narożniku twierdzy zostały odkryte pozostałości kościoła, który po inwazji tureckiej został przekształcony w meczet. W obrębie murów miejskich był również duży kościół Zwiastowania, na dożycie i grób świątyni despoty Jerzego, ale rozebrano już w drugiej połowie XV wieku. Podobnie jak w Belgradzie, poza murami miejskimi znajdowała się osada, która najprawdopodobniej była chroniona za pomocą rowów i palisad.
Twierdza jako zabytek.
15 kwietnia 2010 twierdza została wpisana na Listę Informacyjną UNESCO – listę obiektów, które Serbia zamierza rozpatrzyć do zgłoszenia do wpisu na Listę światowego dziedzictwa UNESCO.

</doc>
<doc id="3881338" url="https://pl.wikipedia.org/wiki?curid=3881338" title="Feldflieger-Abteilung 65">
Feldflieger-Abteilung 65

Feldflieger-Abteilung Nr. 65 – FFA 65 (Polowy oddział lotniczy nr 65) – jednostka obserwacyjna i rozpoznawcza lotnictwa niemieckiego Luftstreitkräfte z początkowego okresu I wojny światowej.
Informacje ogólne.
Jednostka została utworzona na początku I wojny światowej, w dniu 13 maja 1915 roku z Festungsfliegerabteilung 2 i weszła w skład większej jednostki Batalionu Lotniczego nr 4. Jednostka uczestniczyła w walkach na froncie zachodnim. 
29 listopada 1916 roku jednostka została przeformowana i zmieniona w Fliegerabteilung 280 (Artillerie) - (FA A 280).
W jednostce służył m.in. Walter Blume.

</doc>
<doc id="3881339" url="https://pl.wikipedia.org/wiki?curid=3881339" title="Andrzej Rybski (hokeista)">
Andrzej Rybski (hokeista)

Andrzej Rybski (ur. 19 lipca 1953, zm. 10 stycznia 2017) – polski hokeista, reprezentant kraju, uczestnik mistrzostw świata w 1975.
Zawodnik grający na pozycji napastnika. Wychowanek Pomorzanina Toruń, w którym grał w latach 1972-1975. W sezonie 1976/1977 bronił barw Zagłębia Sosnowiec, po czym przeniósł się do Łódzkiego Klubu Sportowego, w którym zadomowił się na długie lata. W Polsce grał ponadto w Borucie Zgierz.
W drugiej połowie lat 80. wyjechał z kraju, by grać w Niemczech. Do łódzkiego klubu powrócił pod koniec sezonu 1990/1991, podejmując próby ratowania klubu przed spadkiem do II ligi. W jednym ze spotkań strzelił nawet 4 bramki (wygrana 8:2 w drugim meczu o utrzymanie z Zagłębiem Sosnowiec). Hokeiści ŁKS-u przegrali ostatni mecz i zostali zdegradowani.
Jego syn, również Andrzej, został piłkarzem.

</doc>
<doc id="3881342" url="https://pl.wikipedia.org/wiki?curid=3881342" title="Centralny Zakład Szkolenia Pracowników PKP">
Centralny Zakład Szkolenia Pracowników PKP

Centralny Zakład Szkolenia Pracowników PKP – ośrodek szkolenia pracowników Polskich Kolei Państwowych wybudowany w latach 1936–1939 w Legionowie.
Jesienią 1937 naczelnik Biura Wojskowego Dyrekcji Okręgowej Kolei Państwowych w Warszawie major dyplomowany rezerwy artylerii Jarosław Patoczka rozpoczął, na polecenie I wiceministra komunikacji inż. Juliana Piaseckiego, studia nad reorganizacją systemu szkolenia pracowników PKP. Na początku 1938 wymienionemu oficerowi powierzono przewodnictwo Komisji Studiów nad Organizacją Szkolenia. W pracach komisji wzięli udział: radca Trojnarski (służba ruchu), naczelnik mgr Pisarski (służba handlowa), naczelnik inż. Ateński (służba mechaniczna), naczelnik inż. Mizgier-Chojnacki (służba drogowa), naczelnik inż. Konieczny i starszy asesor Makus (służba elektrotechniczna) oraz radca Ostrowski. Owocem prac komisji była koncepcja zorganizowania centralnego ośrodka szkolenia pracowników kolei państwowych. Od wiosny 1939 major Patoczka wraz z kadrą dydaktyczną przystąpił do organizacji Centralnego Zakładu Szkolenia Pracowników PKP w Legionowie. 1 lipca Minister Komunikacji Juliusz Ulrych powierzył mu obowiązki dyrektora Zakładu.
Pierwsze kursy miały się rozpocząć 28 sierpnia. Organizacja praktyk w jednostkach służbowych pozostała w sferze projektu. Uruchomienie kursów przerwała mobilizacja niejawna, a następnie wybuch II wojny światowej.
Zakład miał szkolić 830 słuchaczy, a po wybudowaniu zaprojektowanych budynków, liczba słuchaczy miała wzrosnąć do 930. Czas trwania kursów miał wynosić od 8 do 18 tygodni. Każdego roku zamierzano przeszkolić 2,5 tys. pracowników kolei, a w przyszłości 3,1 tys.
Dyrektorowi zakładu podlegał fachowy personel naukowy, podzielony na sekcje szkolne odpowiadające poszczególnym służbom kolejowym. W skład każdej sekcji wchodziło 2-3 wykładowców względnie instruktorów reprezentujących różne specjalności w ramach danej służby. Na czele sekcji stał kierownik, odpowiedzialny za wykłady i ćwiczenia prowadzone przez podległą mu komórkę.
Utworzenie zakładu miało umożliwić właściwy dobór kadry dydaktycznej i instruktorskiej, stworzyć planowe i racjonalne warunki szkolenia, doskonalić metody nauczania poprzez wymianę doświadczeń i wspólne studia nad najnowszymi zdobyczami w zakresie dydaktyki i metodyki nauczania, zapewnić jednolity poziom wyszkolenia pracowników na całej sieci PKP, ułatwić kontrolę nauczania przez władze centralne, ekonomiczne wykorzystanie pomocy naukowych, stworzyć słuchaczom idealne warunki do nauki, odciążyć dyrekcje kolei od prac związanych z organizacją kursów we własnym zakresie. Słuchacze kursów mieli ponosić koszty wyżywienia i zakwaterowania, co miało obniżyć koszty funkcjonowania Zakładu.
Niepotwierdzone informacje mówią, iż Zakład miał stanowić też, lub jedynie, być „przykrywką” dla zaplecza szkoleniowego Oddziału II Sztabu Głównego WP.
Po II w.św. w tychże obiektach mieściło się Centrum Szkoleniowe MBP/KdsBP/MSW (1947-1972), Wyższa Szkoła Oficerska MSW (1972-1989), Wydział Bezpieczeństwa Państwa Akademii Spraw Wewnętrznych (1989-1990), zaś obecnie Centrum Szkolenia Policji (1990-). 

</doc>
<doc id="3881344" url="https://pl.wikipedia.org/wiki?curid=3881344" title="Jarosław Patoczka">
Jarosław Patoczka

Jarosław Patoczka vel Jarosław Patočka (ur. 29 września 1894 w Krakowie, zm. 5 września 1963) – major dyplomowany artylerii Wojska Polskiego, działacz niepodległościowy.
Życiorys.
Urodził się 29 września 1894 w Krakowie, w rodzinie Wincentego (1848–1922), nadoficjała Kolei Północnej, i Wilhelminy z Reichelów (1856–1935). Był bratem Rudolfa (1882–1942), pułkownika artylerii, Ottokara Wilhelma (1885–1940), majora intendenta, zamordowanego w Katyniu, i Bogumiła (1884–1947), majora administracji. 
W czasie I wojny światowej służył w Legionach Polskich. Z dniem 31 stycznia 1919 roku został przyjęty do Wojska Polskiego, jako chorąży byłej armii austro-węgierskiej, mianowany podporucznikiem i przydzielony do Stacji Zbrojnej i Uzupełnień Formacji Artyleryjskich w Krakowie. 28 stycznia 1919 roku znalazł się w składzie konwoju, który miał wyjechać do Budapesztu w celu odbioru transportu z materiałem wojennym.
1 czerwca 1921 roku pełnił służbę w Szkole Podchorążych Artylerii w Poznaniu, a jego oddziałem macierzystym był 1 pułk artylerii górskiej. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 294. lokatą w korpusie oficerów artylerii, a jego oddziałem macierzystym był nadal 1 pułk artylerii górskiej. W latach 1923–1924 pełnił służbę w Szkole Podoficerów Zawodowych Artylerii, będącej częścią składową Obozu Szkolnego Artylerii w Toruniu, pozostając oficerem nadetatowym 1 pułku artylerii górskiej w Nowym Sączu. Następnie pełnił służbę w 16 pułku artylerii polowej w Grudziądzu.
Z dniem 20 lipca 1925 roku został przydzielony do 63 pułku piechoty w Toruniu na okres trzech miesięcy „celem praktycznego zapoznania się z organizacją, uzbrojeniem i regulaminami” piechoty. Z dniem 1 listopada 1925 roku został przydzielony do Wyższej Szkoły Wojennej w Warszawie na Kurs 1925/1927. Z dniem 28 października 1927 roku, po ukończeniu kursu i otrzymaniu dyplomu naukowego oficera sztabu generalnego, został przydzielony do Oddziału III Sztabu Generalnego. 2 kwietnia 1929 roku został awansowany na majora ze starszeństwem z dniem 1 stycznia 1929 roku i 3. lokatą w korpusie oficerów artylerii. Od grudnia 1929 roku pełnił służbę w Wyższej Szkole Wojennej w Warszawie. W 1931 roku komendant szkoły, generał brygady Tadeusz Kutrzeba wystawił mu następującą opinię: "„pracuje jako wykładowca służby sztabów na I roczniku. Pracuje dobrze, ale nie posiada szczególnego daru instruowania. Jest monotonny i nie może pobudzić zainteresowania słuchaczy. Odchodzi w tym roku na przeszkolenie artyleryjskie do Torunia”".
Z dniem 1 września 1934 roku został przydzielony do Ministerstwa Komunikacji na 6 miesięczną praktykę. W grudniu 1934 roku, po ukończeniu kursu transportowego w Szefostwie Komunikacji Wojskowych, objął obowiązki naczelnika Biura Wojskowego Dyrekcji Okręgowej Kolei Państwowych w Warszawie. Z dniem 28 lutego 1935 roku został przeniesiony do rezerwy z równoczesnym przeniesieniem w rezerwie do Oficerskiej Kadry Okręgowej Nr I. 
Na stanowisku naczelnika Biura Wojskowego DOKP Warszawa pozostał formalnie do lata 1939 roku. Jesienią 1937 roku, na polecenie I wiceministra komunikacji inż. Juliana Piaseckiego, rozpoczął studia nad reorganizacją systemu szkolenia pracowników PKP, a na początku 1938 roku powierzono mu przewodnictwo Komisji Studiów nad Organizacją Szkolenia. Obowiązki naczelnika biura wykonywał jego zastępca, kapitan Ignacy Laudański. Od wiosny 1939 roku przebywał w Legionowie, gdzie zajmował się organizacją Centralnego Zakładu Szkolenia Pracowników PKP. 1 lipca 1939 roku Minister Komunikacji powierzył mu obowiązki dyrektora tegoż Zakładu. 24 sierpnia został powołany do służby czynnej na stanowisko oficera kierującego załadunkiem (KZ) w Wilnie. W nocy z 25 na 26 sierpnia przybył do Wilna. Rano 4 września wyjechał z Wilna i następnego dnia przybył do Warszawy. 10 września został przydzielony do 2 Eszelonu Szefostwa Komunikacji Naczelnego Wodza w charakterze oficera do specjalnych zleceń. W nocy z 17 na 18 września w Kutach przekroczył granicę z Rumunią. Do 1945 roku internowany w Rumunii. W lutym 1940 roku przebywał w Brezoi, a w kwietniu w Călimănești. 
Zmarł 5 września 1963. Został pochowany w grobie rodzinnym na Cmentarzu Rakowickim w Krakowie (kwatera Pas 36-płn-po prawej Majów).

</doc>
<doc id="3881345" url="https://pl.wikipedia.org/wiki?curid=3881345" title="Sylwester Kuśmider">
Sylwester Kuśmider

Sylwester Kuśmider (ur. 1954) – polski hokeista.
Zawodnik grający na pozycji napastnika. Wychowanek Łódzkiego Klubu Sportowego, w którym grał w latach 1974-1987, z przerwą na służbę wojskową, którą odbywał w stołecznej Legii.
Linki zewnętrzne.
Profil zawodnika na stronie worldhockey

</doc>
<doc id="3881346" url="https://pl.wikipedia.org/wiki?curid=3881346" title="Only the Valiant">
Only the Valiant

Only the Valiant – amerykański western z 1951 roku w reżyserii Gordona Douglasa z Gregorym Peckiem, Barbarą Payton i Wardem Bondem w rolach głównych.
Film jest ekranizacją powieści Charlesa Marquisa Warrena "Only the Valiant", opublikowanej w 1943 roku. 
Recepcja.
Film zarobił w Stanach Zjednoczonych 2 miliony dolarów. 

</doc>
<doc id="3881350" url="https://pl.wikipedia.org/wiki?curid=3881350" title="Robert Adaszyński">
Robert Adaszyński

Robert Adaszyński (ur. 1954) – polski hokeista.
Zawodnik grający na pozycji bramkarza. W latach 1973-1981 bronił barw Łódzkiego Klubu Sportowego, będąc zmiennikiem słynnego Walerego Kosyla.
Linki zewnętrzne.
Profil zawodnika na stronie worldhockey

</doc>
<doc id="3881355" url="https://pl.wikipedia.org/wiki?curid=3881355" title="Graniczny Stok">
Graniczny Stok

Graniczny Stok – zbocze górskie w południowo-zachodniej Polsce w Sudetach Wschodnich, w Masywie Śnieżnika. 
Położenie.
Zbocze Graniczny Stok położone jest w Sudetach Wschodnich, na terenie Śnieżnickiego Parku Krajobrazowego, w środkowo-wschodniej części Masywu Śnieżnika, około 1,3 km na południowy wschód od Śnieżnika. 
Charakterystyka.
Graniczny Stok stanowi fragment północnego zbocza grzbietu granicznego, odchodzącego od Śnieżnika na wschód do Przełęczy Płoszczyna. Rozciąga się na długości ok. 1,3 km od Przełęczy czes "Stříbrnicke sedlo" na zachodzie do Przełęczy Głęboka Jama ("Siodło Martina") na wschodzie, na wysokości około 950 do 1150 m n.p.m. Obejmuje położone po polskiej stronie północne zbocze wzniesienia Stříbrnická, wznoszącego się w grzbiecie granicznym po czeskiej stronie. Zbocze stromo opada w kierunku północnym w stronę Głębokiej Jamy. Zbocze zbudowane jest z gnejsowych skał metamorfiku Lądka i Śnieżnika. Graniczny Stok porasta rzadki dolnoreglowym las świerkowy z domieszką buka, jodły, sosny. Las w latach 80. XX wieku podczas klęski ekologicznej został częściowo zniszczony. Na zboczu występują liczne kamienie i głazy. 
Turystyka.
Partią szczytową Granicznego Stoku przechodzi szlak turystyczny z Przełęczy Płoszczyna na Śnieżnik.

</doc>
<doc id="3881356" url="https://pl.wikipedia.org/wiki?curid=3881356" title="Dorothy Tree">
Dorothy Tree

Dorothy Tree (ur. 21 maja 1906, zm. 13 lutego 1992) – amerykańska aktorka sceniczna i filmowa, a także pisarka oraz nauczycielka dykcji. W latach 1927-1951 pojawiła się w 49 filmach.
Życiorys.
Urodziła się w 1906 roku Brooklynie w Nowym Jorku, jako najstarsza z trzech córek Hermana Triebitza i Berthy Hert. Jej rodzice byli austriackimi Żydami, którzy osiedlili się w USA. Jej pierwszym językiem był jidysz.
Dorothy ukończyła Cornell University w Ithaca. W 1926 roku zaczęła karierę aktorską na scenach broadwayowskich teatrów. Na scenie grywała do 1936 roku.
Jako aktorka filmowa zadebiutowała w 1927 roku w filmie "It". W latach 1927-1951 pojawiła się w 49 filmach.
W 1952 roku Dorothy Tree i jej mąż, scenarzysta Michael Uris, stali się ofiarami makkartyzmu. Oskarżeni o sympatie komunistyczne, musieli opuścić Hollywood. Dorothy rozpoczęła wówczas pracę pedagogiczną jako nauczycielka dykcji w Mannes College oraz Manhattan School of Music. Opublikowała na ten temat cztery książki: "Everybody's Book of Better Speaking" (1960), "To Sing in English: A Guide to Improved Diction" (1971), "A Woman's Voice" (1978) oraz "Say It Again: Dorothy Uris' Personal Collection of Quotes, Comments &amp; Anecdotes" (1978)

</doc>
<doc id="3881358" url="https://pl.wikipedia.org/wiki?curid=3881358" title="Joseph Valtellini">
Joseph Valtellini

Joseph John Valtellini (ur. 3 maja 1985 w Scarborough) – kanadyjski kick-boxer w latach 2010-2014. Były mistrz świata GLORY w wadze półśredniej (-77 kg) z 2014. Czarny pas w taekwondo.
Kariera sportowa.
Podczas kariery amatorskiej zostawał dwukrotnie mistrzem Kanady. W 2009 wygrał mistrzostwa IKF amatorów w formule muay thai. W 2010 przeszedł na zawodowstwo, wygrywając sześć pojedynków z rzędu (wszystkie przed czasem). 13 października 2012, zanotował pierwszą porażkę, ulegając Francuzowi Grégorowi Choplinowi na punkty.
6 czerwca 2014 zadebiutował w GLORY, wygrywając przez techniczny nokaut z Turkiem Muratem Direkçim. Półtora miesiąca później, w kwietniu pokonał Kameruńczyka François Ambanga, natomiast w czerwcu Marokańczyka Karima Ghajjiego, obu przed czasem.
21 grudnia 2013 wziął udział w turnieju GLORY Welterweight World Championship Tournament, w półfinale nokautując Amerykanina Raymonda Danielsa wysokim kopnięciem. W finale uległ Holendrowi Nieky Holzkenowi, przez TKO po celnym prawym sierpowym.
21 czerwca 2014, na GLORY 17 w Los Angeles, zmierzył się o mistrzostwo świata wagi półśredniej z Belgiem Markiem de Bontem. Valtellini pokonał de Bonte jednogłośnie na punkty i odebrał mu pas. Po roku nieaktywności spowodowanej problemami zdrowotnymi, 4 czerwca 2015 postanowił zwakować tytuł i zawiesić karierę.
Osiągnięcia.
Amatorskie:
Zawodowe:

</doc>
<doc id="3881361" url="https://pl.wikipedia.org/wiki?curid=3881361" title="Rezolucje Rady Bezpieczeństwa ONZ z roku 2000">
Rezolucje Rady Bezpieczeństwa ONZ z roku 2000

Stałe miejsca w Radzie Bezpieczeństwa ONZ posiadają:
W roku 2000 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 2000:

</doc>
<doc id="3881367" url="https://pl.wikipedia.org/wiki?curid=3881367" title="Hakkı Gürel">
Hakkı Gürel

Hakkı Gürel (ur. 20 sierpnia 1985) – turecki zapaśnik walczący w stylu wolnym. Zajął 26. miejsce na mistrzostwach świata w 2009. Dziesiąty na mistrzostwach Europy w 2011. Brązowy medalista akademickich MŚ w 2008. Mistrz śródziemnomorski w 2011. Trzeci na ME juniorów w 2005 roku.

</doc>
<doc id="3881369" url="https://pl.wikipedia.org/wiki?curid=3881369" title="Hakki Guerel">
Hakki Guerel



</doc>
<doc id="3881376" url="https://pl.wikipedia.org/wiki?curid=3881376" title="Yasin Kılıç">
Yasin Kılıç

 Yasin Kılıç (ur. 21 stycznia 1985) – turecki zapaśnik walczący w stylu wolnym. Brązowy medalista akademickich MŚ w 2008. Mistrz śródziemnomorski w 2011 roku.

</doc>
<doc id="3881377" url="https://pl.wikipedia.org/wiki?curid=3881377" title="Yasin Kilic">
Yasin Kilic



</doc>
<doc id="3881378" url="https://pl.wikipedia.org/wiki?curid=3881378" title="Kościół katolicki w Szkocji">
Kościół katolicki w Szkocji

Kościół rzymskokatolicki w Szkocji (ang.: "Roman Catholic Church in Scotland", szk.: "Catholic Kirk", gael.: "An Eaglais Chaitligeach"), jest częścią ogólnoświatowej struktury Kościoła rzymskokatolickiego.
Historia.
Początki.
Pierwsi chrześcijanie zaczęli pojawiać się w dzisiejszej południowej Szkocji na początku II w., przypuszczalnie pod wpływem rzymskich osadników z Brytanii. W następstwie inwazji anglo-saskiej to pierwotne chrześcijaństwo zanikło. Pod koniec IV w. pierwszy biskup katolicki św. Ninian przybył do Szkocji. Około 397 r. zbudowano pierwszy szkocki kościół katolicki. W 563 r., na szkocką wyspę Iona przybył irlandzki mnich św. Kolumban z grupą zakonników. Założył tam Opactwo Iona, które stało się ośrodkiem rozpowszechniania katolicyzmu w Szkocji i odegrało ważną rolę w nawróceniu Piktów (dawnych mieszkańców Szkocji) oraz ludności wysp, takich jak Orkady i Szetlandy, na chrześcijaństwo. W kolejnych stuleciach, mnisi z Iony zbudowali wiele klasztorów w Szkocji, Anglii i w Europie kontynentalnej, w tym tak ważne, jak klasztor w Lindisfarne.
Katolicyzm szeroko rozpowszechnił się w Szkocji w VI i VII w. Szkocki Kościół katolicki o irlandzkim pochodzeniu, różnił się od reszty zachodniego chrześcijaństwa w jego tradycji liturgicznej. Te różnice usunięto po reformie liturgicznej w XI w. Jednakże pamięć o tym konflikcie pozostała, co niewątpliwie przyczyniło się do sukcesu reformacji w XVI w.
Reformacja.
Na początku XVI w., pod wpływem sukcesu reformacji anglikańskiej w Anglii, większość elit szkockich zerwała z Rzymem, przyjmując kalwinizm. W 1560 r. Kościół rzymskokatolicki w Szkocji został zdelegalizowany, jego majątek skonfiskowany, a działalność zakazana. Ludność katolicka zaczęła być brutalnie prześladowana przez władze państwowe. Msze katolickie zostały zakazane, a księża zmuszeni do odprawiania nabożeństw w warunkach konspiracyjnych. Mimo prześladowań, wielu Szkotów pozostało wiernych katolicyzmowi. Przynależność do Kościoła katolickiego dla wielu Szkotów była jednym z elementów tożsamości narodowej, co przyczyniło się do przetrwania katolicyzmu w Szkocji mimo ogromnego nacisku reformacji. Tym niemniej kalwinizm zapanował w większości kraju, a szkoccy katolicy w tym czasie zamieszkiwali tylko głównie w północnym i północno-zachodnim rejonie wybrzeża oraz na wyspach Hebrydach. W okresie prześladowań religijnych, katolicyzm zyskał szkockich męczenników, którzy zginęli za wiarę, np. Jan Ogilvie (1579-1615).
Normalizacja.
W XVIII w. klęska anty-angielskich powstań szkockich oraz akcja wysiedlania północnych szkockich wyżyn ("Highlands"), spowodowały znaczne wyludnienie tradycyjnie katolickich regionów Szkocji i emigrację katolików do krajów zamorskich, głównie do Ameryki Północnej.
W latach 1717–1799 działało konspiracyjnie tylko jedno tajne seminarium duchowne, kształcące nielegalnie szkockich księży katolickich w odizolowanej wiosce Scanlan.
W 1793 r. Wielka Brytania przyjęła ustawę zezwalającą katolikom na praktykowanie kultu. Na początku pontyfikatu papieża Leona XIII w 1878 r. została przywrócona w Szkocji hierarchia i struktura Kościoła katolickiego. W XIX w., na skutek masowej irlandzkiej emigracji do Szkocji, Kościół rzymskokatolicki znacznie zwiększył liczbę swoich wyznawców. Oprócz tradycyjnych regionów katolickich, takich jak wyspy: Barra, Benbecula i South Uist oraz północna Szkocja, nowym ośrodkiem katolicyzmu stała się aglomeracja miejska Glasgow.
Obecnie.
Według spisu z 2001 r. 16% ludności Szkocji określa się jako katolicy. Wśród nich większość stanowią potomkowie imigrantów z Irlandii, oraz późniejsi imigranci z takich krajów jak: Włochy, Litwa i Polska. Z powodu współczesnej imigracji z Europy środkowej i wschodniej, liczba katolików w Szkocji wzrosła do około 850 tysięcy. Obecnie w Szkocji istnieją 2 katolickie archidiecezje, 6 diecezji, 1 ukraiński Wikariat Apostolski i 1 ordynariat polowy.
W Szkocji działa dzisiaj zaledwie kilka klasztorów katolickich:

</doc>
<doc id="3881382" url="https://pl.wikipedia.org/wiki?curid=3881382" title="Fliegerabteilung 280 (Artillerie)">
Fliegerabteilung 280 (Artillerie)

Fliegerabteilung 280 (Artillerie) – FA A 280 (Oddział lotnicy artylerii nr 280) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z I wojny światowej.
Informacje ogólne.
Jednostka została utworzona w dniu 20 stycznia 1917 roku z Feldflieger-Abteilung 65 i weszła w skład większej jednostki 1 kompanii Batalionu Lotniczego nr 4. Jednostka uczestniczyła w walkach na froncie zachodnim. Jednostka została rozwiązana do kapitulacji Niemiec.
W jednostce służył m.in. Theodor Rumpel.

</doc>
<doc id="3881383" url="https://pl.wikipedia.org/wiki?curid=3881383" title="Fatjon Baro">
Fatjon Baro

Fatjon Baro (ur. 8 kwietnia 1987 w Kukësie) – albański zapaśnik walczący w stylu wolnym. Zajął dziesiąte miejsce na mistrzostwach świata w 2011. Ósmy na mistrzostwach Europy w 2012. Siódmy na igrzyskach śródziemnomorskich w 2013. Wicemistrz śródziemnomorski w 2011 roku.

</doc>
<doc id="3881388" url="https://pl.wikipedia.org/wiki?curid=3881388" title="Przejście graniczne Katowice-Pyrzowice">
Przejście graniczne Katowice-Pyrzowice

Przejście graniczne Katowice-Pyrzowice – polskie lotnicze przejście graniczne położone w województwie śląskim, w powiecie tarnogórskim, w gminie Ożarowice, na terenie Międzynarodowego Portu Lotniczego Katowice w Pyrzowicach.
Opis.
Stałe lotnicze przejście graniczne Katowice-Mierzęcice, ustalono Rozporządzeniem Rady Ministrów nr 214 z 28 maja 1991 roku w sprawie ustalenia morskich i stałych lotniczych przejść granicznych.
Przejście graniczne Katowice-Pyrzowice powstało 1 maja 1994 roku, kiedy to pyrzowickie lotnisko uzyskało status międzynarodowego portu lotniczego. Czynne jest codziennie przez całą dobę i początkowo dopuszczony był ruch jedynie osobowy, a następnie został rozszerzony o ruch towarowy. Odprawę graniczną wykonuje Straż Graniczna. Obsługiwane początkowo przez Graniczną Placówkę Kontrolną Straży Granicznej w Katowicach-Pyrzowicach, a od 24 sierpnia 2005 roku Placówkę Straży Granicznej w Katowicach-Pyrzowicach. Kontrolę celną wykonuje Służba Celno-Skarbowa; względem ludzi Oddział Celny Osobowy Port Lotniczy Katowice-Pyrzowice, względem towarów Oddział Celny Towarowy Port Lotniczy Katowice-Pyrzowice.
Zasięg terytorialny.
Zasięg terytorialny lotniczego przejścia granicznego Katowice-Pyrzowice, w której dokonuje się kontroli granicznej i kontroli bezpieczeństwa osób, bagaży, towarów i statków powietrznych ustala Wojewoda Śląski w porozumieniu z zarządzającym lotniskiem oraz właściwym komendantem oddziału Straży Granicznej, a w przypadku gdy w przejściu tym wykonywane są czynności w ramach dozoru celnego – także z Dyrektorem Izby Administracji Skarbowej w Katowicach. W przypadku gdy w lotniczym przejściu granicznym wykonywana jest graniczna kontrola weterynaryjna, Wojewoda Śląski ustala strefy lotniska, o których wyżej mowa, także w porozumieniu z granicznym lekarzem weterynarii.

</doc>
<doc id="3881389" url="https://pl.wikipedia.org/wiki?curid=3881389" title="Salvatore Mannino">
Salvatore Mannino

Salvatore Mannino (ur. 30 maja 1991) – włoski zapaśnik walczący w stylu wolnym i judoka. W zawodach zapaśniczych zajął 44 miejsce na mistrzostwach świata w 2015. Ósmy na igrzyskach śródziemnomorskich w 2013. Wicemistrz śródziemnomorski w 2011 roku.

</doc>
<doc id="3881393" url="https://pl.wikipedia.org/wiki?curid=3881393" title="Napoleon Dzwonkowski">
Napoleon Dzwonkowski

Napoleon Dzwonkowski (ur. 14 lipca 1924 w Chudzewie, zm. 1 września 2001 we Włocławku) – polski lekkoatleta, długodystansowiec.
Wystąpił w biegu na 5000 metrów na mistrzostwach Europy w 1946 w Oslo, ale go nie ukończył.
Zdobył brązowy medal w tej konkurencji na Akademickich Mistrzostwach Świata (UIE) w 1947 w Pradze.
Był mistrzem Polski w biegu przełajowym w 1947, wicemistrzem w biegu na 5000 metrów w 1946 i w biegu przełajowym w 1948 oraz brązowym medalistą w biegu maratońskim w 1956. Zdobył również halowe wicemistrzostwo Polski w biegu na 3000 metrów w 1947 oraz brązowy medal w tej konkurencji w 1948.
Rekordy życiowe.
Miał wykształcenie średnie. W 1949 ukończył Liceum Zawodowe we Włocławku. Był z zawodu mistrzem wędliniarskim, pracował jako trener biegów długich w Kujawiaku Włocławek.

</doc>
<doc id="3881395" url="https://pl.wikipedia.org/wiki?curid=3881395" title="Jacek Masłowski (hokeista)">
Jacek Masłowski (hokeista)

Jacek Masłowski (ur. 1960 w Zduńskiej Woli) – polski hokeista.
Wychowanek Łódzkiego Klubu Sportowego, którego barw bronił w latach 1978-1988. W tym czasie strzelił prawie 100 bramek w hokejowej ekstraklasie. Był powoływany do reprezentacji juniorów.
Jego syn Łukasz był w przeszłości piłkarzem ŁKS-u.
Linki zewnętrzne.
Profil zawodnika na stronie worldhockey

</doc>
<doc id="3881396" url="https://pl.wikipedia.org/wiki?curid=3881396" title="Francesco Rogolino">
Francesco Rogolino

Francesco Rogolino (ur. 8 lutego 1990) – włoski zapaśnik walczący w stylu wolnym. Brązowy medalista mistrzostw śródziemnomorskich w 2011 roku.

</doc>
<doc id="3881397" url="https://pl.wikipedia.org/wiki?curid=3881397" title="Jezava">
Jezava

Jezava (serb. Језава) – rzeka w Serbii, prawy (południowy) dopływ Dunaju (zlewisko Morza Czarnego).
Jezava jest zachodnim, historycznym ramieniem rzeki Morawy. Ma długość 47 kilometrów.
Płynie równiną aluwialną od okolic wsi Veliko Orašje, Trnovče i Miloševac w kierunku północnym.
Rzeka miała unikatowy charakter z dwóch powodów. Po pierwsze, w zależności od pory roku i stanu wód na Dunaju i Wielkiej Morawie, zmieniała kierunek biegu. Po drugie, mimo niewielkiej długości, znajdowało się na niej aż 35 mostów.
Ujście do Dunaju znajdowało się w przeszłości w miejscowości Smederevo, przy historycznej twierdzy. Po przebudowie w 1967 roku w dawnym ujściu rzeki ulokowano przystań rzeczną.

</doc>
<doc id="3881398" url="https://pl.wikipedia.org/wiki?curid=3881398" title="Frithiofowa saga">
Frithiofowa saga

Frithiofowa saga - poemat epicki szwedzkiego biskupa i poety Esaiasa Tegnéra, opublikowany w 1825. Utwór jest romantyczną adaptacją staroislandzkiej sagi. Składa się z dwudziestu czterech pieśni.
Forma.
Epos składa się z pieśni pisanych przy użyciu różnych miar wierszowych i różnych typów strof. Poeta wykorzystał między innymi heksametr, dystych, strofę czterowersową i oktawę, czyli strofę ośmiowersową rymowaną abababcc. Z tego względu utwór Tegnéra stanowi syntezę tradycji północnej, islandzkiej, i południowej, greckiej i romańskiej.
&lt;poem&gt;
""Hur skönt ler solen, huru vänligt hoppar"
"dess milda stråle ifrån gren till gren!"
"Allfaders blick, i aftondaggens droppar"
"som i hans världshav lika klar och ren!"
"Hur röda färgar hon ej bergens toppar!"
"O! det är blod på Balders offersten!"
"I natt är snart det hela land begravet,"
"snart sjunker hon, en gyllne sköld, i havet."
&lt;/poem&gt;
Przekłady.
Epos Tegnéra wzbudził duże zainteresowanie także poza granicami Szwecji. Był tłumaczony między innymi na język angielski. Jako pierwszy "Frithiofową sagę" przełożył na język polski Roman Zmorski.
&lt;poem&gt;
"Wreszcie, jak pragnęli sami," 
"Bele król i Torsten stary."
"Wznoszą się krągłe mogiły"
"Helge i Halfdan objęli," 
"Społem nad państwem ojcowskiem;" 
"Nie dzieląc z nikim, sam objął" 
"Na trzy mil długą dziedzinę" 
"Doliny i góry strome,"
&lt;/poem&gt;
W 1957 "Frithiofowa saga" została wydana w serii "Biblioteka Narodowa" w przekładzie Stanisława Wałęgi.
Zobacz też: Nordens Guder

</doc>
<doc id="3881399" url="https://pl.wikipedia.org/wiki?curid=3881399" title="Kościół św. Idziego i św. Bernarda oraz Klasztor Franciszkanów w Głubczycach">
Kościół św. Idziego i św. Bernarda oraz Klasztor Franciszkanów w Głubczycach

Kościół świętego Idziego i świętego Bernarda oraz Klasztor Franciszkanów – rzymskokatolicki kościół oraz klasztor należące do prowincji św. Jadwigi Zakonu Braci Mniejszych.
Historia zespołu klasztornego.
Zespół klasztorny został ufundowany w 1448 roku przez ostatniego księcia – Przemyślidę opawsko-głubczyckiego Jana III Głubczyckiego. Pierwotnie były to budowle drewniane. W 1476 roku, w czasie pożaru Głubczyc, kościół i klasztor spłonęły. Zostały odbudowane jako kamienne z fundacji tego samego księcia Jana III Głubczyckiego. Obecny zespół klasztorny powstał w latach 1753-1770 i został zaprojektowany przez prudnickiego architekta Jana Innocentego Töppera. W jego skład wchodzą: kościół pod wezwaniem świętego Idziego i świętego Bernarda reprezentujący styl barokowy i charakterystyczny klasztor.
Architektura klasztoru.
Klasztor jest złożony z czterech skrzydeł i zbudowany na planie czworokąta z wirydarzem pośrodku. Nad portalem świątyni jest umieszczone płaskorzeźbione godło zakonu franciszkanów – skrzyżowane ramiona Jezusa Chrystusa i św. Franciszka z Asyżu. Budowla jest jednonawowa i posiada wyposażenie w stylu barokowo-rokokowym. Do klasztoru dobudowany jest budynek powstały w 1752 roku, mieszczący dawniej gimnazjum.

</doc>
<doc id="3881400" url="https://pl.wikipedia.org/wiki?curid=3881400" title="Cerkiew Niepokalanego Poczęcia Najświętszej Maryi Panny w Hranicnem">
Cerkiew Niepokalanego Poczęcia Najświętszej Maryi Panny w Hranicnem

Cerkiew Niepokalanego Poczęcia Najświętszej Maryi Panny w Hranicnem – drewniana greckokatolicka cerkiew filialna zbudowana w 1785, położona w słowackiej miejscowości Hraničné.
Świątynię postawiono wspólnymi siłami grekokatolików i rzymskich katolików i obecnie tak jest użytkowana.
Należy do parafii Kremná, dekanatu Lubowla w archieparchii preszowskiej Kościoła katolickiego obrządku bizantyjsko-słowackiego.
Od 1968 posiada status Narodowego Zabytku Kultury.
Historia.
Świątynię zbudowano w 1785. Odnawiano kilkakrotnie: w drugiej połowie XIX w., uszkodzona w 1945, zabezpieczona prowizorycznie, a następnie rozebrana i postawiona na nowo w 1972 z dobudową zakrystii.
Architektura i wyposażenie.
To budowla drewniana konstrukcji zrębowej. W bryle obiektu wyróżnić można trójbocznie zamknięte prezbiterium, z dużą boczną zakrystią, prostokątną nawę z wieżą słupowo-ramową, zwieńczoną izbicą i niewielkim baniastym hełmem. W przyziemiu wieży przedsionek. Ściany prezbiterium i nawy pozostawione bez szalunku. Dach dwukalenicowy, kryty gontem.
Wnętrze obszerne, pomieszczenia nakryte stropami płaskimi. Chór muzyczny wsparty na słupach. Nie ma polichromii ani ikonostasu. Cenne wyposażenie pochodzi z kościoła ze Starej Lubowli:

</doc>
<doc id="3881403" url="https://pl.wikipedia.org/wiki?curid=3881403" title="Loïc Bertrand">
Loïc Bertrand

Loïc Bertrand (ur. 20 maja 1983) – francuski zapaśnik walczący w stylu wolnym. Piąty na igrzyskach śródziemnomorskich w 2005. Brązowy medalista mistrzostw śródziemnomorskich w 2011. Dziewiąty na akademickich MŚ w 2006 roku.

</doc>
<doc id="3881405" url="https://pl.wikipedia.org/wiki?curid=3881405" title="Loic Bertrand">
Loic Bertrand



</doc>
<doc id="3881410" url="https://pl.wikipedia.org/wiki?curid=3881410" title="Zielone Wiadomości">
Zielone Wiadomości

Zielone Wiadomości – polski bezpłatny dwumiesięcznik traktujący o ekologii, zrównoważonym rozwoju, demokracji i prawach człowieka, sprzeciwiający się TTIP i CETA. Ukazuje się od 2008 roku w Warszawie w nakładzie 10 000 egz. jako dodatek do miesięcznika „Zielono i w poprzek”, którego redaktorem naczelnym jest Jerzy Masłowski. Wydawany jest także w wersji elektronicznej. Jego redaktorką naczelną jest Beata Nowak, a wydawcą Fundacja Zielone Światło. Wśród publikujących w piśmie autorów należy wymienić Radosława Gawlika, Jacka Bożka, Agnieszkę Grzybek, Adama Ostolskiego (kiedyś pełniącego funkcję współredaktora naczelnego), Romana Kurkiewicza, Kingę Dunin, Joannę Erbel, Agnieszkę Graff, Marka Nowaka czy Bartłomieja Kozka.
Zielone Wiadomości aktywnie uczestniczą w życiu publicznym, organizując np. Marsz Entów w obronie Puszczy Białowieskiej.

</doc>
<doc id="3881412" url="https://pl.wikipedia.org/wiki?curid=3881412" title="Mariusz Piasecki (hokeista)">
Mariusz Piasecki (hokeista)

Mariusz Piasecki (ur. 20 grudnia 1960) – polski hokeista.
Zawodnik grający na pozycji napastnika. W latach 1979-1988 bronił barw Łódzkiego Klubu Sportowego, dla którego w ekstraklasie strzelił ponad 100 bramek. Był powoływany do reprezentacji juniorów.
Linki zewnętrzne.
Profil zawodnika na stronie worldhockey

</doc>
<doc id="3881413" url="https://pl.wikipedia.org/wiki?curid=3881413" title="WZ-523">
WZ-523

WZ-523 – chiński transporter opancerzony zbudowany na podwoziu ciężarówki Hanyang HY472 przystosowany do poruszania się zarówno po lądzie jak i po wodzie. Amfibia jest w stanie przewozić ośmiu żołnierzy. Załoga wozu składa się z trzech osób. Posiada dwie główne wersje z czego jedna wyposażona jest w wieżyczkę z zamontowanym ciężkim karabinem maszynowym kaliber 12,7 mm, drugi wariant posiada zintegrowany z wieżą granatnik kaliber 35 mm oraz karabin maszynowy 7,62 mm. Model eksportowy którego produkcja ruszyła w roku 2008 jest uzbrojony w armatę Grom kal. 73 mm, która jest również głównym uzbrojeniem radzieckiego wozu bojowego BMP-1. Pierwsze pojazdy przeznaczone na eksport trafiły do Armii Namibii.
Pojazd został po raz pierwszy zaprezentowany na paradzie wojskowej w Pekinie w 1984 roku. Pojazd był jednak głównie towarem eksportowym i nie trafił w większej ilości do Chińskiej Armii Ludowo-Wyzwoleńczej. Zmodernizowana wersja WZ-523 nosi nazwę ZFB-91 i jest uzbrojona w granatnik 35 mm i ciężki karabin maszynowy kal. 7,62. WZ-523 służy do dziś w jednostkach Chińskiej Armii Ludowo-Wyzwoleńczej w Hongkongu i w Makau.
Historia i rozwój.
WZ-523 wszedł do służby w 1984 roku. Pojazd w dużym stopniu był wzorowany na radzieckim transporterze opancerzonym BTR-60 a w mniejszym stopniu (konstrukcja wieżyczki) na południowoafrykańskim wozie bojowym Ratel. Pojazd pełni głównie rolę wozu rozpoznania i wsparcia, pomimo iż został zaprojektowany jako transporter opancerzony Armia Chińska rzadko wykorzystuje pojazd w tym celu.
Sudan uzyskał od Chin licencję na produkcję transportera opancerzonego WZ-523 na własny użytek.
Wersje pojazdu zakupione przez Gabon i Niger posiadają silnik diesla Duetz BF6 produkcji niemieckiej.
Charakterystyka.
WZ-523 ma stosunkowo dobre osiągi, posiada drzwi pancerne w tylnej części wydłużonego kadłuba. Kształt kadłuba ułatwia poruszanie się pojazdu w wodzie gdzie może osiągać prędkość do 7 km/h. Posiada dwa główne okna z przodu które mogą zostać w razie potrzeby zasłonięte przez specjalne stalowe przesłony. Wersja eksportowa w zależności od potrzeb może zostać wyposażona w dodatkowe uzbrojenie wliczając w to dodatkowy ciężki karabin maszynowy w wieży lub granatnik kal.35 mm.
Warianty.
WZ-523 - Wersja podstawowa transportera opancerzonego Chińskiej Armii Ludowo-Wyzwoleńczej
ZFB-91 - Wersja zmodyfikowana wyposażona w granatnik kal. 35 mm i ciężki karabin maszynowy kal. 7,62 mm.

</doc>
<doc id="3881416" url="https://pl.wikipedia.org/wiki?curid=3881416" title="Grzegorz Sikora">
Grzegorz Sikora

Grzegorz Sikora (ur. 1956) – polski hokeista.
Zawodnik grający na pozycji napastnika. Wychowanek Podhala Nowy Targ, z którym trzykrotnie wygrywał mistrzostwo kraju. W latach 1979-1988 bronił barw Łódzkiego Klubu Sportowego.

</doc>
<doc id="3881419" url="https://pl.wikipedia.org/wiki?curid=3881419" title="Chełmszczanka">
Chełmszczanka



</doc>
<doc id="3881423" url="https://pl.wikipedia.org/wiki?curid=3881423" title="Współczynnik powielania neutronów">
Współczynnik powielania neutronów

Współczynnik powielania (mnożenia) neutronów – jedna z fundamentalnych wartości liczbowych opisujących stan reaktora jądrowego i reakcji łańcuchowej. Oznaczany zazwyczaj jako k lub kef.
Definiowany jest jako stosunek ilości "n" neutronów w chwili kolejnej "i+1" (pokoleniu) do ilości neutronów w chwili bieżącej "i" (wcześniejszym pokoleniu):
formula_1.
Wielkość współczynnika mówi wprost o przebiegu reakcji łańcuchowej. Dla k &gt; 1 (stan nadkrytyczny) liczba neutronów w każdym cyklu reakcji zwiększa się wykładniczo, prowadząc do jej gwałtownego przebiegu. Współczynnik powielania mniejszy od jedności (stan podkrytyczny) oznacza wygasanie reakcji łańcuchowej. Z punktu widzenia normalnej pracy rektora jądrowego pożądaną wielkością k ≈ 1 (stan krytyczny) - oznacza to zachodzenie kontrolowanej, samopodtrzymującej się reakcji łańcuchowej.
Z definicji k można wyznaczyć przyrost neutronów w jednostce czasu:
formula_2,
gdzie τ to średni czas życia jednego pokolenia neutronów, tj. czas między kolejnymi rozszczepieniami jądra.
Elementy kontrolne reaktora jądrowego służą do kontrolowania współczynnika powielania neutronów za pomocą materiałów o wysokim współczynniku pochłaniania neutronów.
Zmiana współczynnika powielania neutronów to reaktywność.

</doc>
<doc id="3881424" url="https://pl.wikipedia.org/wiki?curid=3881424" title="Stanisław Gierat">
Stanisław Gierat

Stanisław Gierat (ur. 2 maja 1903 w Kozłowie, zm. 30 maja 1977 w Bethlehem) – polski działacz niepodległościowy, społeczny i spółdzielczy, działacz organizacji polonijnych w Stanach Zjednoczonych.
Życiorys.
Stanisław Gierat w czasie nauki w gimnazjum w Kielcach został przyjęty do tajnej polskiej młodzieżowej organizacji niepodległościowej Związku Młodzieży Polskiej „Przyszłość” („Pet”). Należał również do Organizacji Młodzieży Narodowej. Po rozpoczęciu studiów na Politechnice Warszawskiej został członkiem Związku Młodzieży Polskiej „Zet” (od początku 1926 roku, a pod koniec tego roku był już wiceprezesem Koła Braterskiego w Warszawie). Był również wiceprezesem Bratniej Pomocy na swej uczelni i Związku Akademickich Kół Prowincjonalnych. W 1928 roku został wybrany na prezesa Zarządu Głównego Centralnego Związku Młodzieży Wiejskiej „Siew”, a później Centralnego Związku Młodej Wsi.
W 1933 roku był jednym z założycieli Spółdzielni Pracy i Banku Spółdzielczego „Grupa Techniczna”. Współdziałał w powstaniu Wiejskiej Spółdzielni Kinematograficznej i Wiejskiej Spółdzielni Włókienniczej. Od 1934 roku był również działaczem tajnego Związku Patriotycznego i członkiem Związku Polskiej Młodzieży Demokratycznej.
W kampanii wrześniowej dowodził w randze porucznika kompanią telegraficzną. Po 17 września przedostał się przez Węgry (gdzie był internowany) do Francji. Brał udział w kampanii francuskiej, po czym znalazł się w Wielkiej Brytanii. Kilkakrotnie zgłaszał się do służby w kraju, przeszedł szkolenie spadochronowe, jednak, w wyniku kontuzji, nie został cichociemnym. W czerwcu 1942 roku przedostał się do armii gen. Andersa, gdzie przez długi czas w 2 Korpusie zajmował się propagandą, sprawując funkcję zastępcy szefa Oddziału Kultury i Prasy. Walczył w kampanii włoskiej, awansując na stopień majora.
Po zakończeniu wojny krótko pełnił funkcję łącznika między premierem a naczelnym wodzem. Zamieszkał w Londynie. Został wiceprezesem Zjednoczenia Polskiego Uchodźstwa Wojennego. Działał w Polskim Korpusie Przysposobienia i Rozmieszczenia. Współpracował przy tworzeniu Światowego Stowarzyszenia Polskich Kombatantów.
W 1951 roku wyjechał do Stanów Zjednoczonych i współdziałał w tworzeniu tamtejszego SPK, był jego wieloletnim, a później honorowym prezesem. Brał aktywny udział w działaniach Kongresu Polonii Amerykańskiej i w organizowaniu komitetów Skarbu Narodowego. Był członkiem Rady Instytutu Józefa Piłsudskiego w Nowym Jorku.
Prowadził wraz z żoną w Bethlehem schronisko harcerskie, „Domek”, powołał harcerską fundację oświatową.
Został pochowany na Cmentarzu Kombatanckim w Amerykańskiej Częstochowie w Doylestown.

</doc>
<doc id="3881425" url="https://pl.wikipedia.org/wiki?curid=3881425" title="Zbigniew Witczak">
Zbigniew Witczak

Zbigniew Witczak (ur. 1955) – polski hokeista.
Zawodnik grający na pozycji napastnika. W latach 1978-1988 bronił barw Łódzkiego Klubu Sportowego. W latach 90. bronił m.in. barw Towimoru Toruń.
Linki zewnętrzne.
Profil zawodnika na stronie worldhockey

</doc>
<doc id="3881427" url="https://pl.wikipedia.org/wiki?curid=3881427" title="Trofors">
Trofors

Trofors – miejscowość ("tettsted") w północnej Norwegii, w okręgu Nordland. Ośrodek administracyjny gminy Grane. W 2016 roku miejscowość liczyła 807 mieszkańców.
Miejscowość jest położona u ujścia rzeki Svenningdalselva (płynie od południa) do Vefsna (od wschodu), 39 km na południe od Mosjøen przy linii kolejowej Nordlandsbanen ze stacją Trofors. Przez miejscowość przebiega droga E6, która łączy się z mającą początek w Trofors i biegnącą w kierunku wschodnim przez Hattfjelldal do granicy szwedzkiej drogą krajową nr 73 (Rv 73).
Na północ od miejscowości znajdują się kopalnie galenitu ("Svenningdal gruver"), czynne w latach 1877–1900.
W Trofors mieszkają bracia bliźniacy Marcus i Martinus Gunnarsen (Marcus &amp; Martinus) – duet wykonujący muzykę pop. Pochodzą oni z miasteczka znajdującego się niedaleko Oslo - Elverum. Wraz z rodzicami i dwiema siostrami (starszą Silie i młodszą Emmą) przeprowadzili się do Trofors w wieku 2 lat.

</doc>
<doc id="3881430" url="https://pl.wikipedia.org/wiki?curid=3881430" title="Współczynnik mnożenia neutronów">
Współczynnik mnożenia neutronów



</doc>
<doc id="3881436" url="https://pl.wikipedia.org/wiki?curid=3881436" title="Peter George">
Peter George

Imię i nazwisko Peter George nosili lub noszą m.in.:

</doc>
<doc id="3881438" url="https://pl.wikipedia.org/wiki?curid=3881438" title="Žiga Turk">
Žiga Turk

Žiga Turk (ur. 4 lutego 1962 w Lublanie) – słoweński informatyk, nauczyciel akademicki i polityk, profesor Uniwersytetu Lublańskiego, w latach 2007–2008 i 2012–2013 minister.
Życiorys.
Absolwent inżynierii lądowej na Uniwersytecie Lublańskim. Na tej samej uczelni uzyskał magisterium z informatyki i 
doktorat z nauk technicznych. Zawodowo związany z macierzystym uniwersytetem, dochodząc na nim do stanowiska profesora. W latach 80. zajął się także publicystyką w czasopismach komputerowych (m.in. współtworzył magazyn „Moj mikro”).
Politycznie związany ze Słoweńską Partią Demokratyczną. Dwukrotnie wchodził w skład rządów Janeza Janšy. Od marca 2007 do listopada 2008 był ministrem bez teki do spraw rozwoju oraz reform gospodarczych i społecznych. Od lutego 2012 do marca 2013 pełnił funkcję ministra edukacji, nauki, kultury i sportu. W międzyczasie do 2010 był sekretarzem generalnym tzw. grupy mędrców, ciała doradczenia Unii Europejskiej powołanego w 2007.

</doc>
<doc id="3881448" url="https://pl.wikipedia.org/wiki?curid=3881448" title="Drewniany most na Dunajcu w Pieninach">
Drewniany most na Dunajcu w Pieninach

Drewniany most na Dunajcu w Pieninach – nieistniejący drewniany most kratownicowy na Dunajcu, na terenie obecnej gminy Krościenko nad Dunajcem.
Historia.
Most znajdował się na drodze ze Szczawnicy do Krościenka nad Dunajcem i pozwalał na dotarcie do Rynku ulicą św. Kingi. Został zbudowany w latach 1871–1872. Miał długość ok. 70 m (dwadzieścia sążni na jedno przęsło). Konstrukcja przykryta była dachem pokrytym gontem. Stanowił pierwszą stałą przeprawę przez rzekę w tej okolicy. 
W lipcu 1934 Polskę nawiedziła największa powódź w latach międzywojennej. Ulewne opady podniosły wody Dunajca do bardzo wysokiego poziomu. W wyniku powodzi 16 lipca 1934 w most uderzyły pozostałości „Białego Domku” z Cypla. Most rozpadł się na dwie części. Jedna osiadła koło Stodółek, natomiast druga uderzyła w budowany w tym czasie żelbetowy Most im. Józefa Piłsudskiego w Krościenku nad Dunajcem. 
Współcześnie można zobaczyć pozostałości przyczółków mostu oraz filara w nurcie rzeki.
Okolica.
Prawy brzeg Dunajca, na wysokości dawnego mostu, stanowi obecnie uroczysko o nazwie Zerwany Most. W pobliżu, na Piaskach, funkcjonowały dawniej dwa schroniska turystyczne Polskiego Towarzystwa Tatrzańskiego: „Na Piaskach” i „U Jacka Majerczaka”. Na drugim brzegu znajdowała się natomiast karczma. Lewy przyczółek położony był w pobliżu Zawiesów – pasa wapiennych, urwistych skał, na terenie Pienińskiego Parku Narodowego.

</doc>
<doc id="3881449" url="https://pl.wikipedia.org/wiki?curid=3881449" title="Margus">
Margus



</doc>
<doc id="3881451" url="https://pl.wikipedia.org/wiki?curid=3881451" title="Cerkiew św. Łukasza w Brežanach">
Cerkiew św. Łukasza w Brežanach

Cerkiew św. Łukasza w Brežanach – drewniana greckokatolicka cerkiew filialna zbudowana w 1727 w Brežanach.
Należy do parafii Klenov, dekanatu Preszów w archieparchii preszowskiej Kościoła katolickiego obrządku bizantyjsko-słowackiego. Od 1968 posiada status Narodowego Zabytku Kultury.
Historia.
Cerkiew postawiono w latach 1726–27 z fundacji bogatego sołtysa Teodora Dymitra i jego żony Marianny. Po II wojnie światowej cerkiew zamieniono na kościół rzymskokatolicki.
Architektura i wyposażenie.
To budowla drewniana o nietypowej architekturze. konstrukcji zrębowej, wykonana z półokrągaków z bielonymi łączeniami, bez szalunku. Niewielkie sanktuarium, zamknięte prostokątnie i szersza, prostokątna nawa. W połowie ścian nawy daszek okapowy. Od strony zachodniej wieża słupowo-ramowa o pochyłych ścianach, z izbicowym hełmem. Prezbiterium i nawa nakryte osobnymi dachami dwuspadowymi.
Wewnątrz w nawie strop płaski belkowy, w prezbiterium bezpośrednio przybity do dachu. W nawie ikonostas, z 1733 z różną wielkością ikon namiestnych także ufundowany przez sołtysa Dymitra. Na parapecie chóru muzycznego polichromia barokowa z 1733, ze scenami Męki Pańskiej. Na południowej ścianie nawy dwustronnie malowany krzyż procesyjny z XVIII w., a na północnej ołtarzyk boczny i kilka ikon z różnych okresów. W prezbiterium barokowy ołtarz główny z ikoną Koronacji Bogurodzicy z 1782.

</doc>
<doc id="3881460" url="https://pl.wikipedia.org/wiki?curid=3881460" title="Marek Kasprzak">
Marek Kasprzak

Marek Kasprzak (ur. 1958) – polski hokeista.
Zawodnik grający na pozycji napastnika. Był zawodnikiem Legii Warszawa, Łódzkiego Klubu Sportowego oraz Pomorzanina Toruń.
Linki zewnętrzne.
Profil zawodnika na stronie worldhockey

</doc>
<doc id="3881464" url="https://pl.wikipedia.org/wiki?curid=3881464" title="Mykoła Kozłow">
Mykoła Kozłow

Mykoła Mykołajowycz Kozłow (ukr. Микола Миколайович Козлов, ur. 17 kwietnia 1982 w Krzemieńcu) – ukraiński kombinator norweski. Uczestnik mistrzostw świata seniorów (2003 i 2005) i uniwersjady (2001, 2003 i 2005). Trener kombinacji norweskiej.
Życiorys.
Dwukrotnie uczestniczył w mistrzostwach świata seniorów – w 2003 indywidualnie zajmował 49. (Gundersen K95/15 km) i 55. (sprint K120/7,5 km) pozycję, a dwa lata później był 50. (sprint HS137/7,5 km). W 2003 zajął 15. pozycję w sprincie (K90/7,5 km) na uniwersjadzie. W 2005 także wziął udział w imprezie tej rangi, plasując się indywidualnie na 17. miejscu (sprint HS100/7,5 km), a w konkursie drużynowym, z ukraińską reprezentacją, zajął 6. pozycję. W swojej karierze wystąpił w kilkudziesięciu konkursach Pucharu Świata B, jednak punktował tylko raz – 26 stycznia 2006 w Karpaczu zajął 27. pozycję. Nie zadebiutował w Pucharze Świata. Przed sezonem 2006/2007 zakończył karierę zawodniczą.
Oprócz rywalizacji w kombinacji norweskiej Kozłow na arenie międzynarodowej sporadycznie startował również w konkursach skoków narciarskich. W 2001 z ukraińską reprezentacją zajął 11. pozycję w konkursie drużynowym na uniwersjadzie, a dwa lata później w zawodach tej rangi był 44. w konkursie indywidualnym na skoczni normalnej. W lutym 2003 wziął udział w 2 konkursach Pucharu Kontynentalnego w Zakopanem, plasując się w ósmej dziesiątce. We wrześniu 2004 roku, w tym samym mieście, wraz z ukraińskim zespołem, zajął 14. pozycję w konkursie drużynowym Letniej Grand Prix. W lutym 2005 był zgłoszony do udziału w konkursie drużynowym na skoczni normalnej w ramach mistrzostw świata seniorów, jednak ostatecznie ukraińska reprezentacja nie wystartowała w tym konkursie.
Po zakończeniu kariery zawodniczej został trenerem kombinacji norweskiej. Został trenerem reprezentacji Ukrainy w tej dyscyplinie sportu, początkowo prowadząc ją wspólnie z innym szkoleniowcem, a następnie samodzielnie, szkoląc między innymi Wiktora Pasicznyka, który pod jego wodzą punktował w Pucharze Świata i wystartował w Zimowych Igrzyskach Olimpijskich 2014.

</doc>
<doc id="3881465" url="https://pl.wikipedia.org/wiki?curid=3881465" title="Mykola Kozłow">
Mykola Kozłow



</doc>
<doc id="3881468" url="https://pl.wikipedia.org/wiki?curid=3881468" title="Piotr Rybowski">
Piotr Rybowski

Piotr Rybowski (ur. 31 lipca 1966) – polski hokeista, reprezentant kraju.
Zawodnik grający na pozycji środkowego napastnika. Wychowanek Łódzkiego Klubu Sportowego, w barwach którego występował w jego pożegnalnym sezonie 1990/1991.
Linki zewnętrzne.
Profil zawodnika na stronie worldhockey

</doc>
<doc id="3881470" url="https://pl.wikipedia.org/wiki?curid=3881470" title="Jerzy Charpak">
Jerzy Charpak



</doc>
<doc id="3881474" url="https://pl.wikipedia.org/wiki?curid=3881474" title="Petar Balo">
Petar Balo

Petar Balo (ur. 4 czerwca 1988) – serbski zapaśnik walczący przeważnie w stylu klasycznym. Zajął trzynaste miejsce na mistrzostwach świata w 2010. Dziesiąty na mistrzostwach Europy w 2011. Siedemnasty na igrzyskach europejskich w 2015. Mistrz śródziemnomorski w 2014 i 2016 i trzeci w 2011 roku.

</doc>
<doc id="3881483" url="https://pl.wikipedia.org/wiki?curid=3881483" title="Colin Feltham">
Colin Feltham

Colin Feltham (ur. 1950) – brytyjski profesor psychologii w Sheffield Hallam University. 
Członek British Association of Counselling and Psychotherapy oraz Royal Society of Arts, starszy wykładowca poradnictwa i psychoterapii w Sheffield Hallam University oraz kierownik programów nauczania i studiów w dziedzinie psychoterapii i poradnictwa psychologicznego.
Jest autorem 20 książek, w tym akademickiego podręcznika psychoterapii i poradnictwa. 
Ma dwoje dorosłych dzieci i mieszka w Sheffield.

</doc>
<doc id="3881485" url="https://pl.wikipedia.org/wiki?curid=3881485" title="Dejan Franjković">
Dejan Franjković

Dejan Franjković (ur. 26 października 1987) – serbski zapaśnik walczący przeważnie w stylu klasycznym. Zajął 25. miejsce na mistrzostwach świata w 2013. Dziewiąty na mistrzostwach Europy w 2017. Dziewiętnasty na igrzyskach europejskich w 2015. Mistrz śródziemnomorski w 2012 i 2014 i trzeci w 2011 roku.

</doc>
<doc id="3881486" url="https://pl.wikipedia.org/wiki?curid=3881486" title="Dejan Franjkovic">
Dejan Franjkovic



</doc>
<doc id="3881487" url="https://pl.wikipedia.org/wiki?curid=3881487" title="Bogusław Cyniak">
Bogusław Cyniak

Bogusław Cyniak (ur. 1963) – polski hokeista.
Zawodnik grający na pozycji napastnika. Wychowanek Łódzkiego Klubu Sportowego, w barwach którego występował w jego pożegnalnym sezonie 1990/1991 Na początku lat 90. bronił barw Towimoru Toruń.
W barwach kadry Polski do lat 18 wystąpił na turnieju mistrzostw Europy juniorów w 1981. Był powoływany do reprezentacji juniorów.

</doc>
<doc id="3881494" url="https://pl.wikipedia.org/wiki?curid=3881494" title="Piaski (Szczawnica)">
Piaski (Szczawnica)

Piaski – część miasta Szczawnica, przy drodze do Krościenka nad Dunajcem.
Historia.
W latach 1871–1872 zbudowano na wysokości Piasków drewniany most na Dunajcu – pierwszą stałą przeprawę przez rzekę w tej okolicy, który został zniesiony w wyniku powodzi w 1934. Miejsce w pobliżu, już na terenie gminy Krościenko nad Dunajcem, nosi nazwę Zerwany Most.
Na terenie Piasków funkcjonowały dawniej dwa schroniska turystyczne Polskiego Towarzystwa Tatrzańskiego. Pierwsze z nich zostało uruchomione 1 lipca 1925 przez Oddział PTT „Beskid” w Nowym Sączu i funkcjonowało jako schronisko „Na Piaskach”. Drugie zainaugurowało swoją działalność w 1931, w nowo wybudowanym domu Jacka Majerczaka, i prowadzone było przez Oddział Pieniński PTT (schronisko „U Jacka Majerczaka”). Oba obiekty zlikwidowano na początku lat 50. XX wieku.
W latach 1975–1998 Piaski położone były w województwie nowosądeckim.

</doc>
<doc id="3881495" url="https://pl.wikipedia.org/wiki?curid=3881495" title="Dragan Dešić">
Dragan Dešić

Dragan Dešić (ur. 29 grudnia 1990) – serbski zapaśnik walczący przeważnie w stylu klasycznym. Zajął siedemnaste miejsce na mistrzostwach Europy w 2012. Brązowy medalista mistrzostw śródziemnomorskich w 2011, 2012 i 2015 roku.

</doc>
<doc id="3881496" url="https://pl.wikipedia.org/wiki?curid=3881496" title="Dragan Desic">
Dragan Desic



</doc>
<doc id="3881503" url="https://pl.wikipedia.org/wiki?curid=3881503" title="Provenchères-et-Colroy">
Provenchères-et-Colroy

Provenchères-et-Colroy – gmina we Francji, w regionie Grand Est, w departamencie Wogezy. W 2013 roku populacja ludności wynosiła 1437 mieszkańców. 
Gmina została utworzona 1 stycznia 2016 roku z połączenia dwóch ówczesnych gmin: Colroy-la-Grande oraz Provenchères-sur-Fave. Siedzibą gminy została miejscowość Provenchères-sur-Fave.

</doc>
<doc id="3881504" url="https://pl.wikipedia.org/wiki?curid=3881504" title="Trojan (AVRE)">
Trojan (AVRE)

Trojan – pojazd wsparcia technicznego i rozminowania produkcji brytyjskiej używany przez saperów Armii Brytyjskiej do usuwania pól minowych w rejonach konfliktów zbrojnych oraz wielu innych zadań związanych z zabezpieczeniem technicznym. Pojazd jest również określany mianem AVRE (skrót od: Armoured Vehicle Royal Engineers) co jest związane z funkcją pełnioną przez niego w Brytyjskiej Armii.
Charakterystyka.
Pojazd został zbudowany na podwoziu czołgu Challanger 2 jednak w miejscu wieży posiada on hydrauliczne ramię zdolne do przenoszenia obiektów w pewnej odległości od pojazdu. Ramię jest również wykorzystywane do rozwijania faszyn przed i za pojazdem. Pojazd posiada pług przystosowany do rozminowywania, jest on umieszczony z przodu i wyposażony w grabię, które naruszając strukturę gleby detonują ewentualne miny i inne ładunki zakopane pod powierzchnią ziemi. Pojazd może być również wykorzystany jako pług torujący drogę innym pojazdom. 
Jedyne uzbrojenie Trojana stanowi jeden zamontowany obok włazu karabin maszynowy kal. 7,62 mm.
Pojazd może być wyposażony w zestaw do oczyszczania pól minowych, wystrzeliwujący ładunki, których detonacja następuje po upadku na ziemię. W ten sposób możliwe jest oczyszczenie pasa ziemi o szerokości siedmiu i długości 230 metrów.
Historia.
Pojazd został zbudowany w zakładach BAE Systems Land Systems. Został przetestowany w 2007 roku przez wojsko angielskie. Większość pojazdów tego typu znajduje się w Kanadzie skąd są transportowane na ćwiczenia przeprowadzane przez armię.
Chrzest bojowy Trojan przeszedł podczas operacji w Afganistanie w roku 2009. Podczas operacji Musztarak pojazdy tego typu zostały użyte do oczyszczania terenu z min IED na obszarach działania wojsk brytyjskich. Do tej pory wyprodukowano 33 pojazdy tego typu.
Na podwoziu czołgu Challanger 2 zbudowano również pojazd do kładzenia mostu pontonowego Titan. Wyprodukowano 33 mosty pontonowe oparte na tej konstrukcji.

</doc>
<doc id="3881505" url="https://pl.wikipedia.org/wiki?curid=3881505" title="Kristian Gazdag">
Kristian Gazdag

Kristian Gazdag (ur. 18 maja 1993) – serbski zapaśnik walczący przeważnie w stylu klasycznym. Zajął dwunaste miejsce na mistrzostwach Europy w 2012 i 2013. Brązowy medalista mistrzostw śródziemnomorskich w 2011 roku.

</doc>
<doc id="3881517" url="https://pl.wikipedia.org/wiki?curid=3881517" title="South Uist">
South Uist

South Uist (gael.: "Uibhist a' Deas") – wyspa w archipelagu Hebrydów Zewnętrznych.
Ludność: 1818 osób, w większości katolików, w 60,5% posługujących się językiem gaelickim. (dane z 2001 r.) Zachód wyspy tworzą głównie żyzne łąki nadmorskie ("machair") i piaszczyste plaże, a wschód wyspy jest górzysty z najwyższymi szczytami "Beinn Mhor" (620 m) i "Hecla" (606 m).
Na północnym zachodzie znajduje się poligon wojsk rakietowych.

</doc>
<doc id="3881521" url="https://pl.wikipedia.org/wiki?curid=3881521" title="Gmina Bosilegrad">
Gmina Bosilegrad

Gmina Bosilegrad (serb. Opština Bosilegrad / Општина Босилеград) – jednostka administracyjna najniższego szczebla w Serbii, w okręgu pczyńskim. W 2011 roku zamieszkiwana przez 8129 osób, większość mieszkańców stanowili Bułgarzy (ponad 70%). W 2014 roku mieszkało tu już jedynie 7729 osób.
W 2007 roku mieszkało tu 8758 osób. Powierzchnia gminy wyniosła 571 km², z czego 61,7% wykorzystywano do celów przemysłowych.
Miejscowości.
W gminie Bosilegrad istnieje jeden ośrodek miejski (Bosilegrad) i 36 wsi. Są to:

</doc>
<doc id="3881525" url="https://pl.wikipedia.org/wiki?curid=3881525" title="Uniwersytet Christiana-Albrechta w Kilonii">
Uniwersytet Christiana-Albrechta w Kilonii



</doc>
<doc id="3881527" url="https://pl.wikipedia.org/wiki?curid=3881527" title="Tamaš Nađ">
Tamaš Nađ

Tamaš Nađ (ur. 1 października 1993) – serbski zapaśnik walczący przeważnie w stylu klasycznym. Zajął 24. miejsce na mistrzostwach świata w 2018. Wicemistrz śródziemnomorski w 2016 i trzeci w 2011. Zajął czternaste miejsce na mistrzostwach Europy w 2018 roku.

</doc>
<doc id="3881535" url="https://pl.wikipedia.org/wiki?curid=3881535" title="Smederevo (twierdza)">
Smederevo (twierdza)



</doc>
<doc id="3881536" url="https://pl.wikipedia.org/wiki?curid=3881536" title="Tamas Nad">
Tamas Nad



</doc>
<doc id="3881540" url="https://pl.wikipedia.org/wiki?curid=3881540" title="Art of Illusion (zespół muzyczny)">
Art of Illusion (zespół muzyczny)

Art of Illusion – polski zespół muzyczny grający muzykę z pogranicza rocka i metalu progresywnego. Założony w Bydgoszczy w 2002 roku.
Historia.
Zespół powstał w 2002 roku po tym jak do Kamila Kluczyńskiego i Filipa Wiśniewskiego dołączył Paweł Łapuć. W początkowej fazie wokalnie zespół wspierany był przez Karola ‘KAY’ Tomasa, obecnie BOK. Zrealizowany wówczas został pierwszy materiał demo. Kolejnym etapem twórczości była instrumentalna suita trwająca prawie 19 minut, zatytułowana „Various Variations”. Utwór zarejestrowany został w Polskim Radiu PiK w Bydgoszczy. Wkrótce dołączył do zespołu Mateusz Wiśniewski – obecny basista. Razem z nowym basistą zespół rozpoczął pracę nad „Round Square of the Triangle”. Cały album wyprodukowany został na koszt zespołu, z największym udziałem Kamila Kluczyńskiego. Miksem zajął się Patryk Żukowski – gitarzysta zespołu Terminal. W końcu w 2014 roku do zespołu dołączył Marcin Walczak, dzięki czemu udało się stworzyć i nagrać ścieżki wokalne. W listopadzie 2014 zespół wydał swój debiutancki album „Round Square of the Triangle”, za pośrednictwem Lynx Music. Gościnnie do utworu The Triangle partię saksofonową nagrał Tomasz Glazik znany z zespołu Kult.
Płyta została bardzo dobrze przyjęta przez słuchaczy oraz otrzymała bardzo wysokie noty zarówno w Polsce, jak i za granicą m.in. w krajach: Szwajcaria, Holandia, Francja, USA,
Zespół wyruszył w trasę koncertową promującą album „Round Square of the Triangle”, grał u boku takich zespołów jak: SBB, Collage, Riverside, Pendragon, Arena, Oberschlesien, Anvison, Dante, Retrospective i wiele innych.
Występowali również na wielu festiwalach muzycznych:
Na początku roku 2017 zespół wydał singiel promowany teledyskiem “Devious Savior”. Zdjęcia zostały nakręcone nad Jeziorem Jezuickim i w Pałacu w Lubostroniu.
Na początku roku 2018 została wydana druga płyta pt. „Cold War of Solipsism”. Doczekała się ona wielu pozytywnych recenzji.
Zespół promował swoją drugą płytę na wspólnych koncertach z brytyjskim zespołem Arena.

</doc>
<doc id="3881544" url="https://pl.wikipedia.org/wiki?curid=3881544" title="Gmina Bujanovac">
Gmina Bujanovac

Gmina Bujanovac (serb. Opština Bujanovac / Општина Бујановац) – jednostka administracyjna najniższego szczebla w Serbii, w okręgu pczyńskim. W 2011 roku zamieszkiwana przez 18 067 osób, większość mieszkańców stanowili Serbowie (ponad 70%). W 2014 roku mieszkało tu już 38 085 osób.
W 2007 roku mieszkało tu 45 212 osób. Powierzchnia gminy wyniosła 461 km², z czego 57,8% wykorzystywano do celów przemysłowych.
Miejscowości.
W gminie Bujanovac istnieje jeden ośrodek miejski (Bujanovac) i 58 wsi. Są to:

</doc>
<doc id="3881545" url="https://pl.wikipedia.org/wiki?curid=3881545" title="Leevi Mutru">
Leevi Mutru

Leevi Mutru (ur. 16 maja 1995 w Asikkali) – fiński dwuboista klasyczny.
Kariera.
Po raz pierwszy na arenie międzynarodowej Mutru pojawił się w 2013 roku, startując na mistrzostwach świata juniorów w Libercu. Zajął tam piąte miejsce w sztafecie oraz 27. miejsce w zawodach metodą Gundersena. Na rozgrywanych dwa lata później mistrzostwach świata juniorów w Ałmaty był czwarty w sztafecie, jedenasty w Gundersenie i dziewiętnasty w sprincie.
W Pucharze Świata zadebiutował 29 listopada 2014 roku w Ruce, zajmując 57. miejsce w Gundersenie. Pierwsze pucharowe punkty wywalczył blisko dwa miesiące później, 11 stycznia 2015 roku w Chaux-Neuve, zajmując 30. miejsce w tej samej konkurencji. Sezon 2014/2015 zakończył na 68. pozycji w klasyfikacji generalnej. W 2015 roku wystartował na mistrzostwach świata w Falun, gdzie w startach indywidualnych plasował się w czwartej dziesiątce, a w sztafecie był dziewiąty.
Osiągnięcia.
Puchar Świata.
Miejsca na podium chronologicznie.
Jak dotąd Mutru nie stawał na podium zawodów PŚ.
Letnie Grand Prix.
Miejsca na podium chronologicznie.
Jak dotąd Mutru nie stawał na podium zawodów LGP.

</doc>
<doc id="3881549" url="https://pl.wikipedia.org/wiki?curid=3881549" title="Wyścig Pokoju 1980">
Wyścig Pokoju 1980

XXXIII Wyścig Pokoju – odbył się na trasie Warszawa - Berlin - Praga w dniach 9-24 maja 1980 roku. Do 14-etapowego wyścigu (plus prolog), którego trasa wynosiła 2089,5 km, wystartowało 90 zawodników z 15 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów - bez bonifikat - trzech pierwszych zawodników drużyny na każdym etapie oraz prologu.
Klasyfikacje dodatkowe.
Górska.
Koszulka zielona.
O kolejności decyduje suma punktów zgromadzonych na górskich premiach pierwszej i drugiej kategorii.
Najaktywniejszych.
Koszulka fioletowa.
O kolejności decyduje suma punktów zgromadzonych na lotnych i górskich premiach.
Najwszechstronniejszych.
Koszulka różowa.
O kolejności decyduje suma punktów zgromadzonych na metach etapów oraz na lotnych i górskich premiach.
Punktowa.
Koszulka biała.
O kolejności decyduje suma punktów zgromadzonych na metach etapów i prologu.
Bibliografia.
Tuszyński, B., "Wyścig Pokoju 1948-1988", Wydawnictwo Sport i Turystyka, Warszawa 1989, s. 432-444;
Trybuna Ludu nr 113 (11121), z 13.05.1980;
Trybuna Ludu nr 124 (11132), z 26.05.1980.
Linki zewnętrzne.
Serwis poświęcony Wyścigowi Pokoju 

</doc>
<doc id="3881553" url="https://pl.wikipedia.org/wiki?curid=3881553" title="Marissa Kastanek">
Marissa Kastanek

Marissa Lee Kastanek (ur. 31 maja 1990) – amerykańska koszykarka występująca na pozycjach rozgrywającej oraz rzucającej, posiadająca także polskie obywatelstwo, aktualnie zawodniczka VBW Arki Gdynia, reprezentantka kraju.
28 maja 2016 podpisała kolejną umowę ze Ślęzą Wrocław.
W maju 2018 otrzymała polskie obywatelstwo.
15 maja 2019 została zawodniczką Arki Gdynia.

</doc>
<doc id="3881560" url="https://pl.wikipedia.org/wiki?curid=3881560" title="Arttu Mäkiaho">
Arttu Mäkiaho

Arttu Mäkiaho (ur. 16 września 1997 w Kajaani) – fiński dwuboista klasyczny, dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Mäkiaho pojawił się 6 stycznia 2013 roku w Wiśle, gdzie w zawodach Pucharu Kontynentalnego zajął 38. miejsce w zawodach metodą Gundersena. W 2013 roku wystąpił na mistrzostwach świata juniorów w Libercu, zajmując 13. miejsce w Gundersenie i 21. miejsce w sprincie. Jeszcze czterokrotnie startował w zawodach tego cyklu, najlepsze wyniki osiągając podczas mistrzostw świata juniorów w Park City w 2017 roku, gdzie zwyciężył na dystansie 10 km, a w zawodach HS 100/5 km był drugi. W Pucharze Świata zadebiutował 28 lutego 2014 roku w Lahti, zajmując 46. miejsce w Gundersenie. Pierwsze pucharowe punkty wywalczył blisko dwa lata później, 17 grudnia 2016 roku w Ramsau, zajmując 28. miejsce w tej samej konkurencji.
Osiągnięcia.
Puchar Świata.
Miejsca na podium chronologicznie.
Jak dotąd Mäkiaho nie stawał na podium zawodów PŚ.
Puchar Kontynentalny.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Kontynentalnego.
Letnie Grand Prix.
Miejsca na podium w zawodach.
Jak dotąd zawodnik nie stawał na podium indywidualnych zawodów LGP.

</doc>
<doc id="3881564" url="https://pl.wikipedia.org/wiki?curid=3881564" title="Gmina Preševo">
Gmina Preševo

Gmina Preševo (serb. Opština Preševo / Општина Прешево) – jednostka administracyjna najniższego szczebla w Serbii, w okręgu pczyńskim. W 2011 roku zamieszkiwana w większości przez społeczność albańską, która zbojkotowała udział w powszechnym spisie ludności. W 2014 roku mieszkały tu 29 744 osoby.
W 2007 roku mieszkało tu 38 849 osób. Powierzchnia gminy wyniosła 264 km², z czego 60,5% wykorzystywano do celów przemysłowych.
Miejscowości.
W gminie istnieje jeden ośrodek miejski (Preševo) i 33 wsie. Są to:

</doc>
<doc id="3881565" url="https://pl.wikipedia.org/wiki?curid=3881565" title="Krzyż Wschodni">
Krzyż Wschodni

Krzyż Wschodni – polskie państwowe odznaczenie cywilne ustanowione 15 grudnia 2016, przeznaczone dla cudzoziemców pomagającym osobom narodowości polskiej na dawnych Kresach Wschodnich pierwszej i drugiej Rzeczypospolitej Polskiej oraz na terenach byłego Związku Sowieckiego w latach 1917–1991. „Bliźniak” Krzyża Zachodniego.
Historia.
Pierwotny projekt odznaczenia został wniesiony do Sejmu RP 9 września 2016 przez grupę posłów reprezentowanych przez Michała Dworczyka. Po jednogłośnym przyjęciu poprawek Komisji Łączności z Polakami za Granicą przez Sejm, 7 listopada został przekazany Marszałkowi Senatu i Prezydentowi RP. 15 grudnia przyjęto cześć senackich poprawek finalizując ustawę, którą prezydent Andrzej Duda podpisał 28 grudnia.
Od 14 grudnia 2015, z inicjatywy grupy senatorów reprezentowanych przez Jana Żaryna, w Senacie RP znajdował się projekt Krzyża Zachodniego, odznaczenia o podobnej funkcji, ale przeznaczonego dla osób, które w latach 1939–1989 udzielały Polakom schronienia lub innego rodzaju pomocy na obszarze nie objętym ustawą o Krzyżu Wschodnim. 7 kwietnia 2017 Krzyż Zachodni został ustanowiony, a prezydent podpisał ustawę 6 maja 2017. Oba „bliźniacze” odznaczenia wprowadzane w 2017 mają być narzędziem prowadzenia polskiej polityki historycznej.
17 sierpnia 2017 weszło w życie rozporządzenie Prezydenta RP precyzujące zasady nadawania Krzyża Wschodniego.
Charakterystyka.
Krzyż przyznawany jest obcokrajowcom, którzy udzielali pomocy Polakom lub obywatelom polskim. Stanowi dowód wdzięczności oraz wyraz szacunku i pamięci wobec osób, które w latach 1917–1991 niosły pomoc Polakom na dawnych Kresach Wschodnich pierwszej i drugiej Rzeczypospolitej Polskiej oraz na terenach byłego Związku Sowieckiego i ratowały ich w obliczu prześladowań oraz ludobójstwa, ryzykując życiem własnym i swoich rodzin.
Krzyż nadaje Prezydent Rzeczypospolitej Polskiej na wniosek ministra właściwego do spraw zagranicznych, który to przedstawia wnioski z własnej inicjatywy lub z inicjatywy związków i stowarzyszeń kombatanckich, organizacji społecznych, Szefa Urzędu do Spraw Kombatantów i Osób Represjonowanych, Dyrektora Instytutu Solidarności i Męstwa oraz osób prywatnych, po uzyskaniu pozytywnej opinii Prezesa Instytutu Pamięci Narodowej.
Wygląd.
Odznaką krzyża jest krzyż równoramienny, wykonany w srebrzonym i oksydowanym metalu, o ośmiu rogach i wymiarach 40 × 40 mm, z obustronnie zaznaczoną krawędzią, biało emaliowany na awersie. Ramiona są poszerzone na końcach i mają podwójne uskoki pomiędzy ramionami. U góry odznaki znajduje się uszko i kółko służące do zawieszania. Pośrodku ramion nałożony jest wizerunek ukoronowanego stylizowanego herbu trójpolowego Rzeczypospolitej z Orłem, Pogonią i Michałem Archaniołem, w polach wypełnionych czerwoną emalią. Na ramionach poziomych widnieje majuskułowy napis: RATUJĄCYM POLAKÓW, na ramionach pionowych umieszczone są daty: 1917 oraz 1991. Herb z koroną, napis i daty są srebrzone i oksydowane. Cała powierzchnia Krzyża na rewersie jest fakturowana. Krzyż zawieszony jest na wstążce z rypsu jedwabnego koloru białego o szerokości 40 mm z dwoma czarnymi paskami o szerokości 3 mm po bokach, umieszczonymi w odległości 3 mm od brzegu.

</doc>
<doc id="3881572" url="https://pl.wikipedia.org/wiki?curid=3881572" title="Maria Bianka Mossoczy">
Maria Bianka Mossoczy

Maria Bianka Mossoczy, właśc. Maria Bianka (ur. 9 czerwca 1887 w Brodach, zm. 18 sierpnia 1929 w Sanoku) – polska artystka malarka, literatka.
Życiorys.
Urodziła się 1887 w Brodach. Kształciła się w Monachium, gdzie była uczennicą prof. Alberta Weisgerbera, Felixa Eisengräbera i Maxa Feldbauera. Ponadto kształciła się w Paryżu u boku Maurice'a Denisa, Félixa Vallottona, George'a Desvallièresa.
Została artystką malarką. Po uzyskaniu wykształcenia artystycznego osiadła we Lwowie. Była też związana z Krakowem i warszawską „Zachętą”. Malowała pejzaże, portrety, kompozycje. Jej prace malarskie charakteryzowały się „oryginalnością, rzetelnością artystyczną, świadomością celów oraz ukazywaniem rzeczy «inaczej» niż inni”. Jej prace malarskie były prezentowane we Lwowie na wystawie w grudniu 1918, w 1922 podczas Targów Wschodnich, na indywidualnej w 1924. Wcześniej zorganizowano jej wystawy w Warszawie i w Krakowie. Wiosną 1925 uczestniczyła w otwarciu Międzynarodowej Wystawie Sztuki Dekoracyjnej w Paryżu, a jej relacja z tego wydarzenia ukazała się na łamach „Nowości Illustrowanych”. Dla tego tygodnika w tym roku pisała inne korespondencje ze stolicy Francji.
W malarstwie była przedstawicielką neoklasycyzmu, pozostając wierną kompozycyjnemu traktowaniu form. Prowadziła prywatną szkołę malarską we Lwowie. 
Była autorką przekładu książki pt. "Jezus i Judasz" autorstwa Felixa Hollaendera, wydanego przez Ludowe Towarzystwo Wydawnicze we Lwowie w 1920. Jej osoba była ceniona w kręgach artystycznych i literackich, także w Warszawie. W latach 20. była uważana za jedną z najbardziej utalentowanych malarek lwowskich i za jedną z najwybitniejszych ówcześnie artystek lwowskich. W 1932 zorganizowano wystawę jej prac malarskich w Paryżu, przychylnie przyjętych przez tamtejszą krytykę.
W 1900 zasiadała w zarządzie czytelni dla szwaczek, założonej przez koło TSL we Lwowie. Po odzyskaniu przez Polskę niepodległości (1918) i nastaniu II Rzeczypospolitej była nauczycielką w Państwowej Szkole Realnej im. Jana i Andrzeja Śniadeckich we Lwowie, w której od 1 września 1920 do 28 lutego 1921 przebywała na urlopie dla poratowania zdrowia, a od 1 marca 1921 uczyła pracy ręcznej. W 1922 została przeniesiona z III Państwowego Gimnazjum im. Króla Stefana Batorego we Lwowie do XI Państwowego Gimnazjum im. Jana i Andrzeja Śniadeckich we Lwowie.
Zmarła 18 sierpnia 1929 po przebytej operacji w Sanoku, gdzie przebywała na urlopie. Została pochowana na cmentarzu w Sanoku 20 sierpnia 1929 po pogrzebie pod przewodnictwem ks. Franciszka Witeszczaka.
Jej mężem był Mieczysław Julian Mossoczy (ur. 1887), który od 1927 do 1933 pracował jako nauczyciel matematyki w Państwowym Gimnazjum im. Królowej Zofii w Sanoku. Ponadto uczniem tej szkoły był wówczas Witold Mossoczy.

</doc>
<doc id="3881573" url="https://pl.wikipedia.org/wiki?curid=3881573" title="Kocs">
Kocs

Kocs – miejscowość na Węgrzech, w komitacie Komárom-Esztergom, w powiecie Tata.
Położenie.
Miejscowość jest położona na terenie krainy Bársonyos w centralnej części komitatu i na wschodnich obrzeżach Małej Niziny Węgierskiej. Leży na drodze między Tatą a Győrem, 9 km od Taty. Z Budapesztu dojechać można do Kocsu autostradą M1 lub szosą nr 100, a potem 9 km od odgałęzienia na Tatę. Koleją do Taty i dalej autobusem.
Warunki naturalne.
Środowisko naturalne Kocsu jest różnorodne. Geograficznie przynależy do piaszczystej części Małej Niziny Węgierskiej. Na jego granicy leżą wzgórza o coraz mniejszej wysokości, ciągnące się z południa na północ i pokryte lessem. Średnia wysokość miejscowości nad poziomem morza waha się od 112 do 158 m. Najwyższym punktem jest leżące na wschód od niej wzgórze Haraszt – 222 m, następnie Látóhegy 218, Sashegy 208 i Halom 197 m.
Średnioroczna temperatura wynosi 10,5 °C, styczniowa -1,4 °C, a lipcowa 20,5 °C. Roczne nasłonecznienie to 2100 godzin, a roczna suma opadów 570 mm. Przeważają wiatry północno-zachodnie.
Pochodzenie nazwy.
Nazwa pochodzi z okresu Arpadów od imienia osobowego Koch, Kocs lub Kos. Miejscowość otrzymała swą nazwę od niegdysiejszego właściciela.
Historia.
Początki.
Na podstawie badań archeologicznych wiadomo, że miejsce było zamieszkałe już w epoce brązu. Pierwsza wzmianka w dokumentach o mieście pochodzi z 1267 roku, z opisie granic sąsiedniego Tömördu, gdzie jego nazwę zapisano w formie "Ruch", "Kuch" (występują również wzmianki z formami Kuch, KWCH, Koch i Kocs). W roku 1325 właścicielem Kocsu był Pál Fekete z Kocsu ("Paul Niger de KWCH"). Jego córka Margit, żona Olivéra Halápiego, była właścicielką obecnie nieistniejącej wsi Haláp, leżącej na granicy z Bajem. Dokumenty z tego okresu wspominają o podziale majątku Pála Feketego z Kocsu, według których połowę zostawia swojej córce Margit, synowi Lőrinczowi i wnukowi Jánosowi Halápiemu.
Zgodnie z tradycją, nazwa wyrabianych przez miejscowych kołodziejów wozów, tzw. koczów, pochodzi właśnie od nazwy tej miejscowości (niem.: "Kutsche", ang.: "coach", franc.: "cocher"). Istnieje szereg odmian kocza, jak na przykład karoca czy fiakier.
Kocs za Karola Roberta.
Miejscowość, leżąca na ruchliwym skrzyżowaniu traktu z Budy do Wiednia oraz starej, jeszcze rzymskiej drogi łączącej Komárom z Székesfehérvárem, już wtedy była stacją postojową, na której wymieniano konie, a działający tu wytwórcy wozów byli szeroko znani. W 1332 roku wieś była już własnością królewską. Karol Robert podarował wtedy miejscowość, wraz z prawem do cła Tamásowi, synowi Pétera Csóra, panowi zamków Csókakő oraz Gesztes i swojemu późniejszemu koniuszemu, jako nagrodę za bohaterski czyn w czasie jesiennej wyprawy na Wołoszczyznę w 1330 roku przeciwko hospodarowi Basarabowi I. W dziele "Magyar Nemzet Története" opisano to tak: Tamás Csór, syn Pétera Csóra oddał królowi, „którego koń ze zmęczenia zaczął się narowić”, swojego konia, aby król mógł uratować swoje życie.
W czasach Karola Roberta, a zatem i w czasie, gdy właścicielem Kocsu był Tamás Csór, pojawiła się pierwsza wzmianka o karocy ("currus mobilis"). János Küküllei opisuje jako świadek karocę pogrzebową króla z 1342 roku, która już wtedy określana jest jako węgierski wóz resorowany.
Zapiski z 1343 roku wspominają, że wdowa po królu Karolu Robercie, królowa Elżbieta pojechała do Neapolu karocą ciągnioną przez 4 konie, a potem, jeszcze w tym samym roku, w opisie podróży matki króla Ludwika Wielkiego z Neapolu do Rzymu możemy przeczytać o karocy (currus mobilis) ciągniętej przez 6 koni. Ludwik Wielki w liście z 1372 roku pisał już o wozie wiszącym na pasach: "Post ipsam curram pendentem transmittere". Po śmierci Ludwika Wielkiego wspomina się już obydwa pojazdy: wóz i karocę w związku z podróżą królowych Elżbiety i Marii, które w otoczeniu przedstawicieli rodu Garai podróżowały z Budy do Dzsakováru.
Po 1414 roku Kocs jest już wymieniany jako własność Dénesa, syna bana László Losoncziego z rodziny Bánffy z Losoncu, który poprzez małżeństwo z Anną, córką Jánosa Genyő, żupana komitatów Komárom i Kraszna wszedł w posiadanie dóbr w Felsővalkó. Dénes Losonczi wychowywał się na dworze Marii, córki Ludwika Wielkiego, która później została żoną Zygmunta Luksemburskiego.
Kocs za Zygmunta Luksemburskiego.
W 1421 roku król Zygmunt wymienił wieś Kocs za zamek Hunyad (późniejszy Bánffyhunyad) z rodziną Losonczy-Bánffy. W dokumencie wystawionym 23 czerwca 1421 roku monarcha przekazuje, poprzez kapitułę z Vasváru, własność miejscowości Kocs i Teke-Földe członkom rodziny Kocsy: Pergintowi, Imremu i Andrásowi, która w ten sposób dostała się do kategorii rodzin–donatariuszy.
Ponadto w tym samym roku członkowie rodziny Kocsi otrzymali: Pál – leżące w komitacie Vas posiadłości Olad i Si(j)e, królewski stolnik András w zamian za zasługi i za leżącą w komitacie Zala wieś Újbécs (Új-Bécs) pustki zwane Kónyadobroncza (Kónya-Dobroncza) i Pet, których właścicielami były wcześniej wymarłe bezpotomnie rodziny Kónyadobronczai i następnie Sitkei, a potem za obie te posiadłości wieś Mihályfalva (Keszegmihályfalva) w komitacie Veszprém, po również bezpotomnie zmarłym Mihályu Keszegu.
W tym czasie kołodzieje ze wsi Kocs przygotowali dla Elżbiety, córki króla Zygmunta, i austriackiego księcia Albrechta powóz ślubny, będący krytym wozem ze skrzynią zawieszoną na pasach.
Ze ślubnego pojazdu zachowało się górne pudło ozdobione herbami narzeczonych, które można zobaczyć w muzeum w Grazu.
W 1432 roku Kocs był ponownie własnością króla Zygmunta, który właśnie wtedy podarował go swojemu łowczemu Lőrincowi Héderváriemu. W jego posiadaniu Kocs pozostał do śmierci, a potem odziedziczyli go synowie, Imre i Miklós. Później został własnością króla Macieja Korwina i jego syna Jana Korwina.
Kocs za Macieja Korwina.
W połowie XV w czasach Macieja Korwina, w leżącym przy głównym szlaku komunikacyjnym łączącym Budę z Wiedniem Kocsu, miejscowi mistrzowie kołodziejstwa zaczęli wyrabiać lekki, wyposażony w dotychczas niestosowane ulepszenia, trójkonny wóz, zwany po węgiersku "kocsiszekér", który rozsławił nazwę miejscowości (na przykład w Polsce kocz) i do dnia dzisiejszego słowem "kocsi" jest nazywany na Węgrzech prawie każdy pojazd czterokołowy, także samochód. Mistrzowie kołodziejstwa rozjechali się z Kocsu na teren całych ówczesnych Węgier, czerpiąc korzyści ze swojej wiedzy i produkując lekkie pojazdy podróżne na rynek krajowy i za granicę.
Od 1491 roku wieś należy przez pewien czas znowu do rodziny Hédervári. W latach 1516–1520 była własnością Bálinta Töröka z Enyingu. W 1520 roku odzyskała ją rodzina Hédervári.
Czasy okupacji tureckiej.
W 1526 roku rodzina Hédervári oddała Kocs w zastaw Benedekowi Batthyányemu. W 1553 roku otrzymują go z nadania królewskiego członkowie rodu Bakith, Pál Bakith i jego rodzeństwo. Od początku pierwszej dekady XVII w. ponownie jest własnością rodziny Török z Enyingu.
W 1594 roku Sinan Pasza, maszerując ze swoją dwustutysięczną armią z Taty w kierunku Győru, spalił wiele wsi, a między nimi także Kocs, natomiast uciekających mieszkańców pozabijał. Po tym tragicznym wydarzeniu wieś była niezamieszkała przez prawie 10 lat.
W 1612 roku jego właściciel, István Török z Enyingu, ponownie zasiedlił zniszczoną wieś.
W 1622 roku trafia w posiadanie członka rodu Nyáry, Miklósa, w 1643 roku Istvána Zichyego, a 1659 roku Jánosa Pázmándyego ("z Somodoru i Szomoru").
W 1683 roku armia Kara Mustafy, maszerująca spod Wiednia w kierunku Budy, spaliła wszystkie napotkane po drodze wsie wraz z Kocsem, a ich mieszkańców, zakutych w kajdany, uprowadziła w niewolę. Pamięć o tym zdarzeniu zachowała się do dnia dzisiejszego w nazwie mostu znajdującego się na granicy wsi tzw. "Sírók hídja" czyli "mostu lamentów". Część mieszkańców uciekła przed nadchodzącymi Tatarami w pobliskie szuwary, którzy je podpalili, a schwytanych ludzi prowadzili w kajdanach przez ten właśnie most w niewolę.
W celu ponownego zaludnienia zdziesiątkowanej wsi jej posiadacz zastawny, István Zichy, sprowadził do niej rodziny z położonych na terenie obecnej Słowacji komitatów Pozsony, Nyitra i Bars, obiecując duże ulgi podatkowe. W spisie ludności z 1693 roku ponownie wymieniany jest jako własność rodziny Zichy.
Między XVIII a XX wiekiem.
W 1727 roku okolica trafiła w posiadanie rodziny Esterházych.
Po stłumieniu węgierskiego powstania w 1849 roku przez pewien czas była tu siedziba powiatu.
W wyniku komasacji przeprowadzonych w okresie międzywojennym powstały w okolicy 22 samodzielne farmy, przyczyniając się do jej rozwoju. Utrzymująca się z rolnictwa ludność wiejska w XX wieku zajmowała się i zajmuje do tej pory uprawą zboża konsumpcyjnego i paszowego, roślin przemysłowych (kukurydzy), owoców i hodowlą zwierząt.
Od lat 50. do zmiany ustroju głównym pracodawcą była rolnicza spółdzielnia produkcyjna, a usługami zajmowali się miejscowi rzemieślnicy. W czasach socjalizmu miejscowość była znana z tego, że jako jedna z pierwszych na Węgrzech zaczynała żniwa.
Najważniejszymi roślinami uprawnymi są kukurydza i pszenica, natomiast wśród zwierząt hodowlanych największe znaczenie ma trzoda chlewna, bydło i drób przyzagrodowy.
Czasy współczesne.
Największym przedsiębiorstwem w miejscowości jest spółdzielnia rolnicza Aranykocsi Rt. będąca jej głównym pracodawcą.
Kocs jest w pełni wyposażony infrastrukturalnie. Dostęp do sieci wodociągowej, gazowej, kanalizacyjnej i telefonicznej mają wszystkie gospodarstwa domowe. W 1996 roku wybudowano oczyszczalnię ścieków.
Samorząd zajmuje się prowadzeniem szkoły podstawowej z 14 klasami, przedszkola, ośrodka kultury i biblioteki. Klub sportowy ma własne boisko do piłki nożnej i inne potrzebne mu obiekty.
Opiekę medyczną zapewnia lekarz domowy, pediatra i pielęgniarka środowiskowa.
Obiekty zabytkowe.
Zgodnie z zapisem pochodzącym z 1325 roku kościół pod wezwaniem św. Michała został wybudowany w najwyższym punkcie wsi, prawdopodobnie w stylu romańskim.
Po okupacji tureckiej przejęli go ewangelicy, zasiedlający wyludnioną wieś. Po pewnym czasie właściciel tutejszych dóbr József Esterházy zwrócił go katolikom, których ilość znacząco wzrosła. W 1748 roku odnowiono go według projektu Jakaba Fellnera. Rok później Fellner wybudował obok kościoła plebanię w stylu barokowym. Budynek ten po długim okresie popadania w ruinę, został w 2007 roku, zgodnie z inicjatywą mieszkańców, przekształcony w "Plébániaház Múzeum". Muzeum zostało utworzone przez miejscowych mieszkańców, którzy również darowali wystawiane w nim przedmioty.
W 1759 roku obok kościoła wybudowano barokową wieżę, także na podstawie planów Jakaba Fellnera. Zlecenie na jej budowę wydał hrabia Miklós Esterházy. W 1880 roku dokonano przebudowy wieży w stylu eklektycznym, a więc do stanu, w którym znajduje się do dnia dzisiejszego. Obecnie w kościele odprawiane są msze i odbywa się nauka religii.
Tradycje.
W 1999 r. urządzono po raz pierwszy, a dzisiaj już tradycyjne, zawody w pchaniu wozów. Pomysł imprezy pochodzi z faktu, że miejscowi kołodzieje i kowale wymyślili i zaczęli wyrabiać "'kocsi" czyli "lekki powóz". Oprócz uczestników zza granicy w tych niezwykłych zawodach biorą udział przedstawiciele okolicznych miejscowości. Zadaniem zawodników jest przepchnięcie po pagórkowatej drodze ważącego min. 380 kg powozu od skraju miejscowości do znajdującego się w centrum Domu Wiejskiego.
Ludzie związani z Kocsem.
Osoby, które urodziły się w tej miejscowości lub był z nią związane w inny sposób:
Park pamięci Bálinta Kocsi Csergő.
Bálint Kocsi Csergő skazany na galery protestancki kaznodzieja, urodzony w Kocsu, tak napisał w roku 1713, w wieku 77 lat, w swoich wspomnieniach:
Źródła gorzkiej wody.
Na południowym skraju wsi położona jest jej część zwana "Sóstó", w której wypływają źródła gorzkiej wody. Ze źródeł tryska na powierzchnię gorzka woda o najwyższym stężeniu soli gorzkiej w Europie.
Lecznicze działanie wody z tych źródeł znali już i korzystali z niego Rzymianie. Mieszkańcy pobliskiego miasta Brigetio z III w. n.e., położonego w dzielnicy Ószőny obecnego Komáromu, korzystali z leczniczych właściwości tej wody, stosując ją zarówno do kąpieli, jak i do picia. Przetrwałe do naszych czasów przekazy pisane wspominają o leczniczych właściwościach gorzkiej wody ze źródeł. Ponowne odkrycie zapomnianych źródeł związane jest z nazwiskiem Antala Schmidthauera, aptekarza z Komáromu, który w 1862 roku, na podstawie badań swojego syna Lajosa, odkrył lecznicze właściwości tych wód.
Analiza chemiczna gorzkich wód przeprowadzona przez nauczyciela chemii Vilmosa Hankó wykazała, że w większości ujęć woda jest tak bogata w magnez, że jest unikatem nie tylko na Węgrzech, ale i na całym świecie. Siarczan magnezu jest najważniejszym składnikiem czynnym gorzkiej wody, a na podstawie dotychczasowej wiedzy jego zawartość w tutejszych źródłach jest około siedemnaście razy większa niż w innych, dotychczas znanych.
Woda ze źródeł charakteryzowała się nadzwyczajną czystością, ponieważ studnie znajdowały się stosunkowo daleko ode wsi i wody mineralne powstające w powierzchniowych warstwach gleby były pozbawione zanieczyszczeń.
Od lat 60. XIX w. do 1945 roku wodę z gorzkich źródeł sprzedawano pod nazwą "Hunyadi Mátyás Keserűvíz" ("Gorzka woda Macieja Hunyadiego").
Po 1945 roku ze względu na zmiany granic, cała okolica trafiła administracyjnie do gminy Nagyigmánd i woda była sprzedawana pod nazwą "Igmándi keserűvíz" do połowy lat 60. XX wieku, kiedy rozlewnię w Komáromie zlikwidowano.
Wartości przyrodnicze.
Flora.
Na lessowych glebach pokrywających doliny zamknięte przez otaczające wieś wzgórza rozwinęła się bogata, zasługująca na ochronę szata roślinna, której fragmenty zachowały się do dnia dzisiejszego w dolinie Hosszúvölgy, Badacsony i Bírósági dűlő (Györke gurjal).
Do rodzimych na tym terenie roślin należą, zaliczane do zagrożonych gatunki: krokusa "Crocus reticulatus", żeleźniak "(Phlomis tuberosa)", miłek "(Adonis vernalis)", dyptam jesionolistny "(Dictamnus albus)", chronione: storczyk purpurowy "(Orchis purpurea)", jaskier illiryjski "(Ranunculus illyricus)", kosaciec niski "(Iris pumila", "Jurinea mollis" z podrodziny Carduoideae, chaber "Centaurea canescens", oman "Inula oculus-christi", głowienka wielkokwiatowa "(Prunella grandiflora", czosnek główkowaty "(Allium spaerocephalon)", goździk "(Dianthus giganteiformis)".
Na chronionych obszarach rośnie również ostnica włosowata "(Stipa capillata)", ożanka właściwa "(Teucrium chamaedrys)", krzyżownica czubata "(Polygala comosa)", traganek długokwiatowy "(Astragalus onobrychis)", sparceta piaskowa "(Onobrychis arenaria)" oraz pajęcznica gałęzista "(Anthericum ramosum L.)".
Fauna.
Na uwagę zasługują gniazdujące tu ptaki objęte ochroną: strumieniówka "(Locustella fluviatilis)", dudek "(Upupa epops)", błotniak stawowy "(Circus aeruginosus)", czy pustułka zwyczajna "(Falco tinnunculus)".

</doc>
<doc id="3881574" url="https://pl.wikipedia.org/wiki?curid=3881574" title="Simge Yılmaz">
Simge Yılmaz

Simge Yılmaz (ur. 30 września 1988) – turecka zapaśniczka walcząca w stylu wolnym. Zajęła ósme miejsce na mistrzostwach świata w 2009. Piąta na mistrzostwach Europy w 2006. Mistrzyni śródziemnomorska w 2011. Mistrzyni świata i trzecia na ME juniorów w 2008 roku.

</doc>
<doc id="3881576" url="https://pl.wikipedia.org/wiki?curid=3881576" title="Simge Yilmaz">
Simge Yilmaz



</doc>
<doc id="3881578" url="https://pl.wikipedia.org/wiki?curid=3881578" title="Paul Gerstgraser">
Paul Gerstgraser

Paul Gerstgraser (ur. 22 maja 1995 w Schwarzach) – austriacki dwuboista klasyczny, medalista mistrzostw świata, trzykrotny medalista mistrzostw świata juniorów, zwycięzca Pucharu Kontynentalnego.
Kariera.
Po raz pierwszy na arenie międzynarodowej pojawił się 6 marca 2010 w Eisenerz, gdzie w zawodach juniorskich zajął 13. miejsce w zawodach metodą Gundersena. W 2011 roku wystartował na olimpijskim festiwalu młodzieży Europy w Libercu, zdobywając złoty medal w sprincie drużynowym. Na rozgrywanych dwa lata później mistrzostwach świata juniorów w Libercu wraz z kolegami wywalczył srebro w sztafecie. Jeszcze dwukrotnie startował na imprezach tego cyklu, najlepsze wyniki osiągając na mistrzostwach świata juniorów w Ałmaty w 2015 roku, gdzie w sztafecie zdobył złoty medal, a w Gundersenie był drugi. W zawodach Pucharu Świata zadebiutował 29 listopada 2014 roku w Ruce, gdzie zajął 32. miejsce w Gundersenie. Pierwsze pucharowe punkty wywalczył 6 marca 2015 roku w Lahti, gdzie był osiemnasty. W 2017 roku, wspólnie z Bernhardem Gruberem, Mario Seidlem i Philippem Orterem zdobył brązowy medal w sztafecie. Był to jego jedyny start na tej imprezie.
W maju 2020 roku ogłosił zakończenie kariery.
Osiągnięcia.
Puchar Świata.
Miejsca na podium.
Gerstgraser nigdy nie stanął na podium zawodów PŚ.
Letnie Grand Prix.
Miejsca na podium chronologicznie.
Gerstgraser nigdy nie stanął na podium zawodów LGP.

</doc>
<doc id="3881583" url="https://pl.wikipedia.org/wiki?curid=3881583" title="Mirosław Milewski (piłkarz)">
Mirosław Milewski (piłkarz)

Mirosław Milewski (ur. 7 stycznia 1968 w Inowrocławiu) – polski piłkarz grający na pozycji obrońcy, trener piłkarski.
Kariera.
Jest wychowankiem Goplanii Inowrocław. W tym klubie rozpoczął również seniorską karierę, kiedy to w 1985 roku w wieku siedemnastu lat stał się zawodnikiem podstawowego składu. W 1988 roku został piłkarzem Zawiszy Bydgoszcz. W barwach tego klubu zadebiutował w I lidze, co miało miejsce 30 lipca 1989 roku w wygranym 1:0 spotkaniu ze Śląskiem Wrocław. Ogółem w Zawiszy rozegrał 34 mecze, strzelając jedną bramkę. W październiku 1989 roku przeszedł do Lecha Poznań. Z klubem tym w sezonie 1989/1990 został mistrzem Polski. W sezonie 1990/1991 reprezentował barwy Ostrovii Ostrów Wielkopolski, a po zakończeniu sezonu został zawodnikiem Goplanii Inowrocław. Jednakże już w sierpniu 1991 roku przeszedł do Chemika Bydgoszcz, gdzie spędził dwa sezony na poziomie drugiej ligi. Po spadku Chemika z ligi w 1993 roku został piłkarzem Petrochemii Płock. W klubie tym grał przez siedem lat, trzykrotnie awansując do pierwszej ligi. W sezonie 1999/2000 Milewski pełnił w płockim klubie funkcję rezerwowego, dlatego też w styczniu 2000 roku zdecydował się opuścić klub na rzecz Śląska Wrocław. Grając w Śląsku, awansował do pierwszej ligi, ale mimo to w styczniu 2001 został zawodnikiem drugoligowego Świtu Nowy Dwór Mazowiecki. Początek sezonu 2001/2002 spędził w pierwszoligowym Stomilu Olsztyn, ale już w listopadzie 2001 wrócił do Świtu Nowy Dwór Mazowiecki. W późniejszych latach grał w przeważnie czwartoligowych klubach: Jagiellonce Nieszawa, Zdroju Ciechocinek, Goplanii Inowrocław, Sparcie Janowiec Wielkopolski. Karierę kończył w 2006 roku we Włocłavii Włocławek.
Od 1 maja do 9 października 2006 roku był grającym trenerem Włocłavii. W styczniu 2007 roku objął Mazowsze Płock. 23 kwietnia 2007 roku wraz z Przemysławem Cecherzem został tymczasowym następcą Josefa Csaplára w Wiśle Płock. Funkcję tę Cecherz i Milewski pełnili przez tydzień, jako że 30 kwietnia nowym trenerem Wisły Płock został Czesław Jakołcewicz; Milewski pozostał w klubie jako asystent. 15 października ponownie został tymczasowym trenerem Wisły (wraz z Mariuszem Bekasem), a 19 listopada tych trenerów zastąpił Leszek Ojrzyński. 28 września 2008 roku powierzono mu pracę w charakterze trenera Zdroju Ciechocinek. 23 grudnia 2008 zastąpił Jarosława Sochackiego na stanowisku trenera Lecha Rypin. 1 października 2009 tę funkcję przejął od niego Wiesław Borończyk. 13 października tego samego roku przejął funkcję trenera Cuiavii Inowrocław. Z klubem tym współpracował do września 2011, zdobywając awans do III ligi. 7 kwietnia 2012 ponownie został trenerem Włocłavii. Funkcję tę piastował do października 2013 roku. 5 lipca 2016 roku Milewski został nowym trenerem Notecianki Pakość, którą prowadził do września 2019 roku. W październiku 2019 roku objął funkcję trenera Gopła Kruszwica.

</doc>
<doc id="3881584" url="https://pl.wikipedia.org/wiki?curid=3881584" title="Burcu Örskaya">
Burcu Örskaya

Burcu Örskaya Üğdüler (ur. 3 marca 1988) – turecka zapaśniczka walcząca w stylu wolnym. Zajęła piąte miejsce na mistrzostwach świata w 2011. Piąta na mistrzostwach Europy w 2011. Piętnasta na igrzyskach europejskich w 2015. Mistrzyni śródziemnomorska w 2010 i druga w 2011 roku.

</doc>
<doc id="3881585" url="https://pl.wikipedia.org/wiki?curid=3881585" title="Burcu Orskaya">
Burcu Orskaya



</doc>
<doc id="3881588" url="https://pl.wikipedia.org/wiki?curid=3881588" title="Riblja Čorba 10">
Riblja Čorba 10

Ujed za dušu – pierwsza kompilacja utworów serbskiego zespołu Riblja čorba. Album ukazał się w 1987 roku nakładem wytwórni PGP RTB. Płytę wydano w nakładzie 1000 egzemplarzy i nie była przeznaczona do sprzedaży, otrzymali ją przyjaciele zespołu oraz dziennikarze.
Linki zewnętrzne.
Okładka

</doc>
<doc id="3881590" url="https://pl.wikipedia.org/wiki?curid=3881590" title="Jakob Lange">
Jakob Lange

Jakob Lange (ur. 5 sierpnia 1995 w Flintsbach am Inn) – niemiecki dwuboista klasyczny, pięciokrotny medalista mistrzostw świata juniorów, dwukrotny zwycięzca Pucharu Kontynentalnego.
Kariera.
Po raz pierwszy na arenie międzynarodowej pojawił się 6 marca 2010 w Eisenerz, gdzie w zawodach juniorskich zajął drugie miejsce w zawodach metodą Gundersena. W 2011 roku wystartował na olimpijskim festiwalu młodzieży Europy w Libercu, zdobywając srebrny medal w sprincie drużynowym. Na rozgrywanych dwa lata później mistrzostwach świata juniorów w Libercu wraz z kolegami wywalczył złoto w sztafecie. Jeszcze dwukrotnie startował na imprezach tego cyklu, najlepsze wyniki osiągając na mistrzostwach świata juniorów w Ałmaty w 2015 roku, gdzie zdobył srebrne medale w sztafecie i sprincie, a w Gundersenie był trzeci. W zawodach Pucharu Świata zadebiutował 9 lutego 2013 roku w Ałmaty, gdzie zajął 33. miejsce w Gundersenie. Pierwsze pucharowe punkty wywalczył 30 listopada 2013 roku w Ruce, zajmując 27. miejsce.
Osiągnięcia.
Puchar Świata.
Miejsca na podium.
Lange nigdy nie stanął na podium zawodów PŚ.
Letnie Grand Prix.
Miejsca na podium chronologicznie.
Jak dotąd Lange nie stał na podium indywidualnych zawodów LGP.

</doc>
<doc id="3881591" url="https://pl.wikipedia.org/wiki?curid=3881591" title="Hatun Muhçu">
Hatun Muhçu

Hatun Muhçu (ur. 24 lutego 1986) – turecka zapaśniczka walcząca w stylu wolnym. Zajęła czternaste miejsce na mistrzostwach świata w 2005. Szesnasta na mistrzostwach Europy w 2011. Wicemistrzyni uniwersjady w 2005. Trzecia na mistrzostwach śródziemnomorskich w 2010 i 2011 roku.

</doc>
<doc id="3881593" url="https://pl.wikipedia.org/wiki?curid=3881593" title="Hatun Muhcu">
Hatun Muhcu



</doc>
<doc id="3881599" url="https://pl.wikipedia.org/wiki?curid=3881599" title="Leyla Metin">
Leyla Metin

Leyla Metin (ur. 1 stycznia 1988) – turecka zapaśniczka walcząca w stylu wolnym. Zajęła ósme miejsce na mistrzostwach świata w 2008. Jedenasta na mistrzostwach Europy w 2011. Piąta na igrzyskach śródziemnomorskich w 2013. Mistrzyni śródziemnomorska w 2011 roku.

</doc>
<doc id="3881602" url="https://pl.wikipedia.org/wiki?curid=3881602" title="Raport z Europy">
Raport z Europy

Raport z Europy (ang.: "Europa Report") – amerykański film sf z 2013 roku w reżyserii Sebastíana Cordero.
Fabuła.
Film opowiada o pierwszej załogowej wyprawie na księżyc Jowisza Europę. Gdy bezzałogowa sonda przekazuje dane mogące świadczyć, że na Europie może istnieć życie, z Ziemi wyrusza sześcioosobowa wyprawa badawcza. Pomimo awarii, braku łączności z Ziemią i śmierci jednego z astronautów wyprawa dociera na miejsce i rozpoczyna badania, przewierca pokrywę lodową i spuszcza do znajdującego się pod nią oceanu pływającą sondę, z którą wkrótce traci łączność. 
Produkcja.
Film nakręcony w konwencji found footage. Jego budżet wyniósł poniżej 10 milionów dolarów, a zyski przekroczyły 125 000.
Nagrody.
Na Trieste Science+Fiction Festival film zdobył "Asteroid Award" w kategorii "najlepszy film", w tej samej kategorii był nominowany na festiwalu filmowym w Sitges. Był też nominowany do Ray Bradbury Award (nagrody Science Fiction and Fantasy Writers of America) w kategoriach reżyseria i scenariusz.

</doc>
<doc id="3881603" url="https://pl.wikipedia.org/wiki?curid=3881603" title="Krystyna Skarżyńska">
Krystyna Skarżyńska

Krystyna Skarżyńska – polska psycholożka, profesor nauk humanistycznych, profesor zwyczajna Uniwersytetu SWPS i Instytutu Psychologii Polskiej Akademii Nauk. Specjalizuje się w psychologii politycznej i psychologii społecznej.
Życiorys.
Była wykładowczynią Wydziału Dziennikarstwa i Nauk Politycznych Uniwersytetu Warszawskiego. W 1993 prezydent RP nadał jej tytuł naukowy profesora nauk humanistycznych. Została profesor zwyczajną Instytutu Psychologii Polskiej Akademii Nauk, w którym pełniła funkcję przewodniczącej Rady Naukowej, oraz Uniwersytetu SWPS. Jest członkinią Komitetu Prognoz „Polska 2000 Plus” Polskiej Akademii Nauk oraz członkinią Komitetu Nauk Psychologicznych PAN. 
Obecnie pracuje na stanowisku kierowniczki w Katedrze Psychologii Społecznej SWPS.
Jest komentatorką i publicystką w środkach masowego przekazu.

</doc>
<doc id="3881605" url="https://pl.wikipedia.org/wiki?curid=3881605" title="Europa Report">
Europa Report



</doc>
<doc id="3881606" url="https://pl.wikipedia.org/wiki?curid=3881606" title="Dilek Atakol">
Dilek Atakol

Dilek Atakol (ur. 15 grudnia 1989) – turecka zapaśniczka walcząca w stylu wolnym. Zajęła dziesiąte miejsce na mistrzostwach świata w 2008. Piąta na mistrzostwach Europy w 2010. Srebrna medalistka igrzysk śródziemnomorskich w 2009. Wicemistrzyni śródziemnomorska w 2010 i 2011. Trzecia w ME juniorów w 2008 roku.

</doc>
<doc id="3881608" url="https://pl.wikipedia.org/wiki?curid=3881608" title="Zaburzenie obsesyjno-kompulsywne z przewagą myśli czy ruminacji natrętnych">
Zaburzenie obsesyjno-kompulsywne z przewagą myśli czy ruminacji natrętnych



</doc>
<doc id="3881611" url="https://pl.wikipedia.org/wiki?curid=3881611" title="Franciszek Józef Kapeliński">
Franciszek Józef Kapeliński

Franciszek Józef Kapeliński (ur. 24 grudnia 1914 w Radomiu, zm. 18 kwietnia 1994 w Alicante (Hiszpania)) – polski prawnik, od 1939 przebywał na emigracji.
Życiorys.
Syn działacza ludowego Franciszka Kapelińskiego i Agaty z Czyżewskich. Studiował równolegle prawo i językoznawstwo na Uniwersytecie Jana Kazimierza we Lwowie, w 1936 po uzyskaniu dyplomu i stopnia magistra przeprowadził się do Warszawy. Od ok. 1938 był zawodowo związany z Ministerstwem Spraw Zagranicznych, m.in. przebywał na placówce w Rydze. Podczas II wojny światowej walczył w szeregach Polskich Sił Zbrojnych na Zachodzie, uczestniczył w bitwie o Narwik. Następnie przebywał w Wielkiej Brytanii, gdzie zajmował się nauką języka angielskiego emigrantów z Polski i Węgier, należał również do kierownictwa Komitetu dla Sprawy Oświaty Polaków, który działał w Londynie. Po zakończeniu działań wojennych podjął decyzję o pozostaniu na emigracji. Na początku lat 60. XX wieku wyjechał do Kenii, gdzie pracował jako "senior lecturer" i p.o. kierownika katedry językoznawstwa na Ahmadu Bello University w Zarii. Członek Polskiego Towarzystwa Naukowego na Obczyźnie.
Pozostawił dorobek naukowy w postaci prac dotyczących nauczania języka angielskiego, utrzymywał kontakt z ojczyzną, przekazywał do polskich instytucji naukowych liczne prace naukowe i dokumenty archiwalne.

</doc>
<doc id="3881612" url="https://pl.wikipedia.org/wiki?curid=3881612" title="Gmina Surdulica">
Gmina Surdulica

Gmina Surdulica (serb. Opština Surdulica / Општина Сурдулица) – jednostka administracyjna najniższego szczebla w Serbii, w okręgu pczyńskim. W 2011 roku zamieszkiwana przez 20 319 osób, z czego większość mieszkańców stanowili Serbowie (niemal 80%). W 2014 roku mieszkały tu 19 624 osoby.
W 2007 roku mieszkało tu 20 957 osób. Powierzchnia gminy wyniosła 628 km², z czego 53,8% wykorzystywano do celów przemysłowych.
Demografia.
Narodowości.
Spis narodowości w 2011 roku:
Miejscowości.
W gminie istnieje jeden ośrodek miejski (Surdulica) i 40 wsi. Są to:

</doc>
<doc id="3881616" url="https://pl.wikipedia.org/wiki?curid=3881616" title="Burcu Kebiç">
Burcu Kebiç

Burcu Kebiç (ur. 10 kwietnia 1990) – turecka zapaśniczka walcząca w stylu wolnym. Zajęła jedenaste miejsce na mistrzostwach świata w 2012. Piąta na mistrzostwach Europy w 2008, 2012 i 2014. Dwunasta na Uniwersjadzie w 2013. Srebrna medalistka igrzysk śródziemnomorskich w 2013, a także igrzysk Solidarności Islamskiej w 2017. Mistrzyni śródziemnomorska w 2010, 2011 i 2012 roku.

</doc>
<doc id="3881617" url="https://pl.wikipedia.org/wiki?curid=3881617" title="Apia International Sydney 2017 (kobiety)">
Apia International Sydney 2017 (kobiety)

Apia International Sydney 2017 – tenisowy turniej WTA kategorii WTA Premier Series rangi WTA Premier w sezonie 2017 z cyklu Apia International Sydney rozgrywany w dniach 8–14 stycznia 2017 roku w Sydney na kortach twardych o puli nagród wynoszącej 776 000 dolarów amerykańskich.

</doc>
<doc id="3881618" url="https://pl.wikipedia.org/wiki?curid=3881618" title="Burcu Kebic">
Burcu Kebic



</doc>
<doc id="3881621" url="https://pl.wikipedia.org/wiki?curid=3881621" title="Burcu Kerpiç">
Burcu Kerpiç



</doc>
<doc id="3881622" url="https://pl.wikipedia.org/wiki?curid=3881622" title="Terence Weber">
Terence Weber

Terence Weber (ur. 24 września 1996 w Geyer) – niemiecki dwuboista klasyczny, srebrny medalista mistrzostw świata, pięciokrotny medalista mistrzostw świata juniorów, zwycięzca Pucharu Kontynentalnego.
Kariera.
Po raz pierwszy na arenie międzynarodowej pojawił się 26 lutego 2011 w Baiersbronn, gdzie w zawodach juniorskich zajął piąte miejsce w zawodach metodą Gundersena. W 2014 roku wystartował na mistrzostwach świata juniorów w Val di Fiemme, gdzie wraz z kolegami wywalczył srebro w sztafecie. Jeszcze dwukrotnie startował na imprezach tego cyklu, najlepsze wyniki osiągając na mistrzostwach świata juniorów w Râșnovie w 2016 roku, gdzie zdobył srebrne medale w sztafecie i sprincie, a w Gundersenie był trzeci. W zawodach Pucharu Świata zadebiutował 5 grudnia 2015 roku w Lillehammer, gdzie zajął siedemnaste miejsce w Gundersenie. Tym samym już w swoim deciucie wywalczył pierwsze pucharowe punkty.
Osiągnięcia.
Letnie Grand Prix.
Miejsca na podium chronologicznie.
Jak dotąd Weber nie stał na podium indywidualnych zawodów LGP.

</doc>
<doc id="3881624" url="https://pl.wikipedia.org/wiki?curid=3881624" title="Sümeyya Sezer">
Sümeyya Sezer

Sümeyya Zeybek Sezer (ur. 2 kwietnia 1991) – turecka zapaśniczka walcząca w stylu wolnym. Zajęła piętnaste miejsce na mistrzostwach świata w 2010. Piąta na mistrzostwach Europy w 2013. Srebrna medalistka igrzysk śródziemnomorskich w 2013. Mistrzyni śródziemnomorska w 2011 i druga w 2012. Wicemistrzyni świata i Europy juniorów w 2008 roku.

</doc>
<doc id="3881625" url="https://pl.wikipedia.org/wiki?curid=3881625" title="Suemeyya Sezer">
Suemeyya Sezer



</doc>
<doc id="3881626" url="https://pl.wikipedia.org/wiki?curid=3881626" title="Nox (gra komputerowa)">
Nox (gra komputerowa)

Nox – komputerowa gra fabularna stworzona przez Westwood Studios i wydana przez Electronic Arts 16 lutego 2000.
Rozgrywka.
Gracz wciela się w jedną z trzech postaci: wojownika, czarodzieja lub maga. Każdego z nich charakteryzują określone cechy, np. zdolność do wykonywania ataków specjalnych, zastawiania pułapek lub zaklinania zwierząt. W zależności od wybranej klasy gra oferuje zróżnicowany przebieg fabuły oraz rozpoczęcie rozgrywki w innym miejscu – zamku Galava, fortecy Dan Mir lub wsi Ix. Celem gry jest zabicie Hecubah – królowej umarłych.
"Nox" umożliwia rozgrywkę jedno- oraz wieloosobową, w której gracze walczą przeciwko sobie w różnych lokalizacjach.

</doc>
<doc id="3881629" url="https://pl.wikipedia.org/wiki?curid=3881629" title="Mattias Bylund">
Mattias Bylund

Mattias Bylund (ur. 30 marca 1974 w Bollnäs) – szwedzki skoczek narciarski. Uczestnik mistrzostw świata seniorów (1999), medalista mistrzostw kraju.
W 1999 wziął udział w mistrzostwach świata. W konkursie indywidualnym na skoczni normalnej, po skoku na odległość 70,5 metra, zajął 67. miejsce, na skoczni dużej uplasował się na 64. pozycji (67 metrów), a w konkursie drużynowym na skoczni dużej, wraz z reprezentacją Szwecji, zajął 11. miejsce (Bylund uzyskał odległości 64,5 i 68 metrów).
W swojej karierze dwukrotnie przystępował do rywalizacji w Pucharze Świata (w obu przypadkach w Falun) – 13 marca 1997, w swoim jedynym starcie w konkursie głównym, po skoku na odległość 68,5 metra, zajął 58. pozycję w stawce 63 skoczków, wyprzedzając między innymi Svena Hannawalda i Espena Bredesena. W swoim drugim starcie w PŚ, 11 marca 1999, odpadł w kwalifikacjach.
W latach 1996–2001 wystąpił w ponad 20 konkursach Pucharu Kontynentalnego, jednak punkty tego cyklu zdobył tylko raz – 21 marca 1999 w Hede uplasował się na 28. miejscu. Zdobyte wówczas 3 punkty pozwoliły mu zająć 286. pozycję w klasyfikacji generalnej Pucharu Kontynentalnego w sezonie 1998/1999.
W lutym 1999 na obiekcie w Bollnäs został wicemistrzem Szwecji w konkursie indywidualnym na skoczni normalnej, przegrywając z Kristofferem Jåfsem różnicą 31 punktów.

</doc>
<doc id="3881632" url="https://pl.wikipedia.org/wiki?curid=3881632" title="Gmina Trgovište">
Gmina Trgovište

Gmina Trgovište (serb. Opština Trgovište / Општина Трговиште) – jednostka administracyjna najniższego szczebla w Serbii, w okręgu pczyńskim. W 2011 roku zamieszkiwana przez 5091 osób, niemal 100% mieszkańców stanowili Serbowie. W 2014 roku mieszkało tu 4806 osób.
W 2007 roku mieszkało tu 5690 osób. Powierzchnia gminy wyniosła 370 km², z czego 56,4% wykorzystywano do celów przemysłowych.
Miejscowości.
W gminie nie ma ośrodku miejskiego, za to istnieje 35 wsi:

</doc>
<doc id="3881636" url="https://pl.wikipedia.org/wiki?curid=3881636" title="Blagoja Vidinić">
Blagoja Vidinić



</doc>
<doc id="3881637" url="https://pl.wikipedia.org/wiki?curid=3881637" title="Marijana Martinjuk">
Marijana Martinjuk

Marijana Martinjuk (ur. 17 grudnia 1989) – serbska zapaśniczka walcząca w stylu wolnym. Brązowa medalistka mistrzostw śródziemnomorskich w 2011 roku.

</doc>
<doc id="3881638" url="https://pl.wikipedia.org/wiki?curid=3881638" title="Gmina Vladičin Han">
Gmina Vladičin Han

Gmina Vladičin Han (serb. Opština Vladičin Han / Општина Владичин Хан) – jednostka administracyjna najniższego szczebla w Serbii, w okręgu pczyńskim. W 2011 roku zamieszkiwana przez 20 871 osób, niemal 90% mieszkańców stanowili Serbowie. W 2014 roku mieszkało tu 20 012 osób.
W 2007 roku mieszkało tu 22 639 osób. Powierzchnia gminy wyniosła 366 km², z czego 45,2% wykorzystywano do celów przemysłowych.
Demografia.
Narodowości.
Spis narodowości w 2011:
Miejscowości.
W gminie istnieje jeden ośrodek miejski (Vladičin Han) i 50 wsi:

</doc>
<doc id="3881639" url="https://pl.wikipedia.org/wiki?curid=3881639" title="Jovana Krčmarević">
Jovana Krčmarević

Jovana Krčmarević (ur. 13 września 1989) – serbska zapaśniczka walcząca w stylu wolnym. Dziewiętnasta na mistrzostwach Europy w 2012. Brązowa medalistka mistrzostw śródziemnomorskich w 2011 roku.

</doc>
<doc id="3881640" url="https://pl.wikipedia.org/wiki?curid=3881640" title="Jovana Krcmarevic">
Jovana Krcmarevic



</doc>
<doc id="3881641" url="https://pl.wikipedia.org/wiki?curid=3881641" title="Artillerie-Fliegerabteilung 201">
Artillerie-Fliegerabteilung 201

Artillerie-Fliegerabteilung 201 – AFA 201 (Artyleryjski oddział lotniczy nr 201) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z początkowego okresu I wojny światowej.
Informacje ogólne.
Jednostka została utworzona w dniu 6 sierpnia 1915 roku w Fliegerersatz Abteilung Nr. 1. Jednostka uczestniczyła w walkach na froncie zachodnim. 
15 stycznia 1915 roku jednostka została przeformowana i zmieniona w Fliegerabteilung 201 (Artillerie) - (FA A 201).

</doc>
<doc id="3881643" url="https://pl.wikipedia.org/wiki?curid=3881643" title="Grupa Salatynów">
Grupa Salatynów

Grupa Salatynów (słow. "Salatíny") – północno-zachodnia część Niżnych Tatr na Słowacji, zaliczana do tzw. Ďumbierskich Tatr. Najwyższym szczytem jest Salatín (1630 m). Grupa składa się ze skomplikowanego układu grzbietów i dolin, z których największe to Ľupčianska dolina i Dolina Ludrowska (słow. Ludrová dolina). Znajduje się w oddali od głównej grani Niżnych Tatr, na południu oddziela ją od tej grani Lúžňanská kotlina i przełęcz Prievalec. Na północy wzniesienia Grupy Salatynów opadają do Kotliny Liptowskiej, na zachodzie do doliny rzeki Revúca oddzielającej je od Wielkiej Fatry, na wschodzie za granicę można przyjąć Lupczańską Dolinę. 
Grupa zbudowana jest z różnorodnych mezozoicznych skał osadowych, zarówno węglanowych (wapienie, dolomity i margle) jak i innych (piaskowce, łupki ilaste). Na podłożu węglanowym wykształcił się zespół zjawisk z typowymi dla tego rodzaju skał formami krasowymi; jaskiniami, lejami krasowymi, wywierzyskami, różnorodnymi formami skalnymi, wąwozami i in. Największe skupisko jaskiń znajduje się w wąwozie Hučiaky. Typowe dla podłoża wapiennego jest zanikanie wody w porowatym podłożu, z tego też powodu górne partie grzbietów są zazwyczaj bezwodne. W Grupie Salatynów znajduje się najwyższy w całych Niżnych Tatrach wodospad – Brankovský vodopad. Występują także źródła wód mineralnych, a u północnych podnóży trawertyny, np. Sliačske travertíny.
Środkowa część Grupy Salatynów włączona została w obręb Parku Narodowego Niżne Tatry, ponadto wydzielono w nim duży obszar ochrony ścisłej – rezerwat Salatín i mniejszy – rezerwat Brankovský vodopad. W grupie wyznakowano kilka szlaków turystyki pieszej, w tym na najwyższy szczyt, Salatyn.

</doc>
<doc id="3881645" url="https://pl.wikipedia.org/wiki?curid=3881645" title="North Uist">
North Uist

North Uist (gael.: "Uibhist a Tuath") – wyspa w archipelagu Hebrydów Zewnętrznych. 
Ludność: 1271 osób, w większości kalwinistów-prezbiterian, w 61,5% posługujących się językiem gaelickim. (dane z 2001 r.) Wyspę łączy grobla z sąsiednimi wyspami: Benbecula, Grimsay, Berneray i Baleshare. Z wyjątkiem części południowo-wschodniej wyspa jest nizinna, ponad połowa jej powierzchni jest zalewana przez przypływ.
Główna wioska na wyspie to Lochmaddy, port rybacki. Z niej wypływa prom do Uig na Skye i do Leverburgh na Harris.
Na North Uist znajdują się kamienne kręgi megalitów (np. w Pobull Fhinn). Wyspa jest miejscem lęgowym licznych ptaków (derkacz zwyczajny, rybitwa polarna, głuptak zwyczajny, potrzeszcz i burzyk północny).

</doc>
<doc id="3881647" url="https://pl.wikipedia.org/wiki?curid=3881647" title="Eva Tuba">
Eva Tuba

Eva Tuba (ur. 26 lutego 1991) – serbska zapaśniczka walcząca w stylu wolnym. Szesnasta na mistrzostwach Europy w 2012. Srebrna medalistka mistrzostw śródziemnomorskich w 2011, 2012 i 2014 roku. Występuje również w grapplingu.

</doc>
<doc id="3881648" url="https://pl.wikipedia.org/wiki?curid=3881648" title="Ana Tuba">
Ana Tuba

Ana Tuba (ur. 10 sierpnia 1989) – serbska zapaśniczka walcząca w stylu wolnym. Osiemnasta na mistrzostwach Europy w 2012. Złota medalistka mistrzostw śródziemnomorskich w 2014 i brązowa w 2012. Występuje również w grapplingu, trzecia w MŚ i ME w 2012 roku.

</doc>
<doc id="3881649" url="https://pl.wikipedia.org/wiki?curid=3881649" title="Apia International Sydney 2017 (mężczyźni)">
Apia International Sydney 2017 (mężczyźni)

Apia International Sydney 2017 – tenisowy turniej ATP kategorii ATP World Tour 250 w sezonie 2017 z cyklu Apia International Sydney rozgrywany w dniach 8–14 stycznia 2017 roku w Sydney na kortach twardych o puli nagród wynoszącej 495 630 dolarów amerykańskich.

</doc>
<doc id="3881652" url="https://pl.wikipedia.org/wiki?curid=3881652" title="Una Tuba">
Una Tuba

Una Svetlana Tuba (ur. 28 września 1994) – serbska zapaśniczka walcząca w stylu wolnym. Dziewiętnasta na mistrzostwach Europy w 2012. Srebrna medalistka mistrzostw śródziemnomorskich w 2014. Trzecia na ME juniorów w 2011. Występuje również w grapplingu i zapasach plażowych, medalistka MŚ i ME.

</doc>
<doc id="3881655" url="https://pl.wikipedia.org/wiki?curid=3881655" title="Ira Tuba">
Ira Tuba

Ira Aurora Tuba (ur. 20 lutego 1993) – serbska zapaśniczka walcząca w stylu wolnym. Czternasta na mistrzostwach Europy w 2012. Brązowa medalistka mistrzostw śródziemnomorskich w 2012. Występuje również w grapplingu i zapasach plażowych, medalistka MŚ i ME.

</doc>
<doc id="3881656" url="https://pl.wikipedia.org/wiki?curid=3881656" title="Podłoże Kliglera">
Podłoże Kliglera

Podłoże Kliglera – podłoże stosowane do identyfikacji Gram-ujemnych pałeczek jelitowych w oparciu o zdolność do fermentacji glukozy, laktozy i redukcji tiosiarczanu do H2S.
Skład.
W skład podłoża Kliglera wchodzą:
Stosowanie.
Identyfikację na podłożu Kliglera dokonuje się w specjalnie przygotowanych pojemnikach, podzielonych skośnie na część górną i dolną, gdzie na obie nakłada się próbkę.
Odczyt dokonuje się po 18-24 godzinach przebywania próbki w temperaturze 35 stopni Celsjusza.
Odczyt polega na zbadaniu koloru obu części pojemnika, oraz na analizie wydzielania gazu (zwłaszcza siarkowodoru).

</doc>
<doc id="3881658" url="https://pl.wikipedia.org/wiki?curid=3881658" title="Sanja Žurž">
Sanja Žurž

Sanja Žurž (ur. 10 czerwca 1989) – serbska zapaśniczka walcząca w stylu wolnym. Brązowa medalistka mistrzostw śródziemnomorskich w 2011 roku.

</doc>
<doc id="3881659" url="https://pl.wikipedia.org/wiki?curid=3881659" title="Sanja Zurz">
Sanja Zurz



</doc>
<doc id="3881664" url="https://pl.wikipedia.org/wiki?curid=3881664" title="Buvlja pijaca">
Buvlja pijaca

Buvlja pijaca – czwarty album studyjny serbskiego zespołu Riblja čorba. Album ukazał się 29 października 1982 roku nakładem wytwórni PGP RTB. Materiał nagrano w studio V PGP RTB. W 1998 roku album został sklasyfikowany na 64. miejscu listy 100 najlepszych rockowych i popowych albumów wydanych w byłej Jugosławii, opublikowanej w książce "YU 100: najbolji albumi jugoslovenske rok i pop muzike" (YU 100: najlepsze albumy jugosłowiańskiej rock i pop muzyki).
Linki zewnętrzne.
Okładka

</doc>
<doc id="3881669" url="https://pl.wikipedia.org/wiki?curid=3881669" title="Bronisław Budkiewicz">
Bronisław Budkiewicz

Bronisław Budkiewicz pseud. Bronisław, Trzaska, Witkowski, Jankowski, Andrzej Koperowski (ur. 12 sierpnia 1902 w Rossosznem (dawna gubernia orłowska, Rosja), zm. 14 października 1944 w obozie koncentracyjnym Groß-Rosen) – polski inżynier, działacz niepodległościowy, społeczny i spółdzielczy.
Życiorys.
Będąc w 7. klasie szkoły realnej im. H. Giżyckiego w Warszawie, Bronisław Budkiewicz w roku 1920 zgłosił się na ochotnika do Wojska Polskiego. Za męstwo w bitwach 14 i 23 sierpnia 1920 roku pod Borkowem i Krzynowłogą został odznaczony Krzyżem Srebrnym Virtuti Militari (nr 1374) przez dowódcę frontu gen. broni Józefa Hallera. W opinii o przyznaniu orderu dowódcy Bronisława Budkiewicza napisali: "Nieustraszony w walkach, energia i dzielność godna naśladowania (...) Śmiały do bezczelności, spokojny i wesoły w boju".
Po wojnie i ukończeniu szkoły studiował w latach 1922–1936 i ukończył studia na Wydziale Elektrycznym Politechniki Warszawskiej. W czasie studiów był działaczem Bratniaka, należał do Organizacji Młodzieży Narodowej Szkół Wyższych (od 1923 roku). Został członkiem Związku Młodzieży Polskiej „Zet” (z którego w 1933 roku wziął urlop bezterminowy). W OMN był przewodniczącym Zarządu Okręgu Warszawskiego, a następnie Komitetu Wykonawczego. W Zecie należał do Koła Braterskiego. Był również działaczem tajnego Związku Patriotycznego (od 1934 roku) i członkiem Związku Polskiej Młodzieży Demokratycznej. Był współtwórcą Związku Młodej Techniki skupiającego absolwentów i słuchaczy Politechniki Warszawskiej oraz Wyższej Szkoły im. Wawelberga i Rotwanda w Warszawie. .
W latach 1930–1933 pracował w dziale technicznym Warszawskiej Spółdzielni Mieszkaniowej z pionierami polskiej spółdzielczości (takimi jak: Antoni Duda-Dziewierz, Marian Nowicki, Stanisław Szwalbe, Teodor Toeplitz, Stanisław Tołwiński, Juliusz Żakowski). Projektował m.in. w zespole arch. Stanisława Brukalskiego instalacje elektryczne dla żoliborskiej IV kolonii mieszkaniowej. Współdziałał przy opracowywaniu strategii zadań polskiej spółdzielczości, za co w 1938 roku przez Prezydenta Ignacego Mościckiego został odznaczony Złotym Krzyżem Zasługi ("za zasługi na polu pracy społecznej"). 
W latach 1929–1931 był szefem 1 kompanii Legii Akademickiej, będąc porucznikiem rezerwy Wojska Polskiego. 
W 1933 roku był jednym z założycieli Spółdzielni Pracy i Banku Spółdzielczego „Grupa Techniczna”. Był w zarządzie obu spółdzielni, pełnił funkcję dyrektora naczelnego „Grupy Technicznej”. Spółdzielnia „Grupa Techniczna” była największym przed II wojną światową polskim przedsiębiorstwem robót kablowych i elektryfikacyjnych.
W kampanii wrześniowej walczył w szeregach Samodzielnej Grupy Operacyjnej „Polesie” gen. Franciszka Kleeberga (kompania łączności 50 dywizji piechoty płk. Ottokara Brzoza-Brzeziny). 
Był pierwszym przewodniczącym tzw. „Trójki” kierującej pracą Komendy Głównej i okręgów Związku Odbudowy Rzeczypospolitej – organizacji bojowo–niepodległościowej, powstałej 10 października 1939 roku (w której był zastępcą komendanta Tadeusza Żenczykowskiego). ZOR został podporządkowany taktycznie Związkowi Walki Zbrojnej i wprowadził do niego tzw. „efektywa bojowe” w postaci .
Bronisław Budkiewicz pełnił funkcję szefa Wydziału Przemysłu Zbrojeniowego w Komendzie Głównej ZWZ, był zastępcą szefa komórki „Przemysł Wojenny” (kryptonim „Kielnia”) w Komendzie Głównej AK. W czasie okupacji prowadzona przez Budkiewicza „Grupa Techniczna” kontynuowała pracę, prowadząc m.in. działalność legalizacyjną. Legitymacjami Grupy posługiwali się m.in. Stefan Rowecki „Grot”, Tadeusz Komorowski „Bór” i duża liczba kadrowych pracowników AK i agentur tajnego kierownictwa cywilnego Polskiego Państwa Podziemnego. 
W połowie roku 1942, ze względu na „wsypę” i konieczność ukrywania się przed Gestapo, musiał przejść do pełnej konspiracji. Tropiony przez okupantów, pod pseudonimami Bronisław, Trzaska, Jankowski, Witkiewicz, Koperowski nadal nadzorował funkcjonowanie „Grupy Technicznej”, gospodarczo–produkcyjnego zaplecza podziemnej organizacji niepodległościowej. Na przełomie lat 1943 i 1944 powierzono mu szczególne zadanie – opracowanie projektu strukturalno–gospodarczych rozwiązań odbudowy i rozwoju Polski po zakończeniu wojny. Przy udziale specjalistów (statystyki, ekonomii, przemysłu, rolnictwa, prawa i socjologii) dokument pt.: „Próba tworzenia wyobrażeń przyszłego rozwoju Polski” powstał . 
25 marca 1944 roku został oddelegowany do Krakowa, i tam razem z przywódcami okręgu krakowskiego AK został aresztowany przez Gestapo i pod konspiracyjnym nazwiskiem kupca Andrzeja Koperowskiego osadzony w więzieniu Montelupich. Latem 1944 roku został wywieziony z więzienia krakowskiego do obozu koncentracyjnego Groß-Rosen, gdzie zginął 14 października 1944 roku. Relację o śmierci głodowej „Andrzeja” – Bronka, przekazał po zakończeniu wojny, jego obozowy współtowarzysz – inż. Rudolf Veigl.
Życie prywatne.
Bronisław Budkiewicz był synem Bolesława i Józefy z domu Karyory. 16 października 1932 roku ożenił się z Wiktorią Skwarczewską, artystką śpiewaczką. Mieli syna Jana.
Symboliczny grób znajduje się na cmentarzu Powązkowskim w Warszawie (kwatera 194, rząd 5, miejsce 20). Tam też jest pochowana jego żona Wiktoria (zmarła w 1980 roku). Tablica pamiątkowa poświęcona pamięci Bronisława Budkiewicza znajduje się w kościele akademickim św. Anny w Warszawie. 

</doc>
<doc id="3881672" url="https://pl.wikipedia.org/wiki?curid=3881672" title="Kultura Chinchorro">
Kultura Chinchorro

Kultura Chinchorro – określenie nomadycznej kultury rozwijającej się w okresie od 7000 p.n.e. do 1500 r. p.n.e. na południu Peru i północny Chile. Ludy tworzące kulturę Chinchorro wędrowały wzdłuż wybrzeża Pacyfiku i po obrzeżach pustyni Atakama. Elementem charakterystycznym są rytuały pogrzebowe, obejmujące mumifikację polegającą na zdjęciu i zabalsamowaniu skóry, którą po usunięciu tkanek miękkich wypełniano szkieletem oraz suchymi roślinami, patykami i gliną. Na głowę mumii zakładano perukę z ludzkich lub zwierzęcych włosów, zaś na twarzy umieszczano glinianą maskę.
Gotową mumię zabezpieczano pastą konserwującą. W zależności od rodzaju (koloru) pasty wyróżnia się trzy etapy rozwoju kultury Chinchorro: czarny (5400–2500 p.n.e.), czerwony (2500–2000 p.n.e.) i brązowy (2000–1300 p.n.e.).
Kulturze tej przypisano nazwę plaży, na której Max Uhle odnalazł pierwsze cmentarzysko tej społeczności.

</doc>
<doc id="3881673" url="https://pl.wikipedia.org/wiki?curid=3881673" title="1. FC Kaiserslautern w europejskich pucharach">
1. FC Kaiserslautern w europejskich pucharach



</doc>
<doc id="3881675" url="https://pl.wikipedia.org/wiki?curid=3881675" title="Jan Jerzy (książę Saksonii-Weißenfels)">
Jan Jerzy (książę Saksonii-Weißenfels)

Johann Georg (ur. 13 lipca 1677 w Halle, zm. 16 marca 1712 w Weißenfels) – książę Saksonii-Weißenfels. Jego władztwo było częścią Świętego Cesarstwa Rzymskiego Narodu Niemieckiego. Pochodził z rodu Wettynów.
Był synem księcia Saksonii-Weißenfels Jana Adolfa I i jego żony księżnej Joanny Magdaleny Sachsen-Altenburg. Po śmierci ojca 24 maja 1697 wstąpił na tron Saksonii-Weißenfels. Z powodu małoletniości przez krótki czas regencję w jego imieniu sprawował elektor Saksonii Fryderyk August I.
7 stycznia 1698 w Jenie poślubił księżniczkę Saksonii-Eisenach Fryderykę Elżbietę. Para miała siedmioro dzieci:
Po śmierci księcia Jana Jerzego jego następcą został młodszy brat Chrystian.

</doc>
<doc id="3881676" url="https://pl.wikipedia.org/wiki?curid=3881676" title="Nacjonalizm serbski">
Nacjonalizm serbski

Serbski nacjonalizm powstał pod wpływem serbskich językoznawców: Vuka Karadžicia i Iliji Garašanina. Historycznie odegrał on ważną rolę podczas wojen bałkańskich będących przyczyną upadku Imperium Osmańskiego, w czasie I wojny światowej, a także podczas rozpadu Jugosławii w latach 90.
Serbscy nacjonaliści na przełomie XIX i XX wieku podczas prób rozbicia Jugosławii popierali ideę scentralizowanego państwa jugosłowiańskiego, które było wówczas gwarancją jedności Serbów. Przyjęta w 1920 roku konstytucja Jugosławii utrwaliła jej status jako scentralizowanego państwa, w którym władzę dzierżyła serbska dynastia Karadziordziewiciów. Inni w Jugosławii opowiadali się przeciwko scentralizowanemu państwu i domagali się decentralizacji – w tym chorwaccy nacjonaliści, którzy domagali się autonomicznej Chorwacji w ramach Jugosławii, co zostało przyjęte przez jugosłowiański rząd w wyniku porozumienia Cvetković-Maček Umowy z 1939 roku. Serbscy nacjonaliści sprzeciwiali się temu porozumieniu jako godzącemu w serbską społeczność oraz tożsamość. Zajęcie i podział Jugosławii podczas II wojny światowej skutkowało brutalnym konfliktem etnicznym między nacjonalistycznymi Serbami, Chorwatami, Boszniakami i innymi narodami, co doprowadziło do powstania sekciarskiego odłamu serbskiego nacjonalizmu, skupionego wokół ruchu czetników.
Decentralizacja Socjalistycznej Federacyjnej Republiki Jugosławii w latach 60. i stłumione nastroje socjalistyczne doprowadziły do odrodzenia serbskiego nacjonalizmu w 1980 roku, który odrzucał powojenną koncepcję jugoslawizmu wraz z decentralizacją Jugosławii. Po rozpadzie Jugosławii w 1990 roku na wiele republik, Serbscy nacjonaliści domagali się dla Serbów we wszystkich jugosłowiańskich republikach prawa do zjednoczenia w jedno państwo, co doprowadziło do międzynarodowego konfliktu pomiędzy Serbami a innymi jugosłowiańskimi narodami, dążącymi do niepodległości.
Historia.
XIX wiek.
Początki serbskiego nacjonalizmu sięgają początku XIX wieku z powstaniem Serbów przeciwko panowaniu tureckiemu w 1804 roku, co w końcu doprowadziło do powstania niepodległego państwa serbskiego w 1878 roku. Sami serbscy nacjonaliści w poszukiwaniach źródeł swojego ruchu wskazują jako początek Bitwę na Kosowym Polu w Dzień Świętego Wita z 1389 roku, która miała miejsce między Serbią a Imperium Osmańskim, mającej zasadnicze znaczenie symboliczne dla serbskich nacjonalistów. Za ojca serbskiego nacjonalizmu powszechnie uznaje się jednak językoznawcę Vuka Karadžica. Karadžić stworzył definicję Serbów opartą na języku. Obejmowała ona wszystkich mówiących dialektem sztokawskim, niezależnie od ich wyznania lub rozmieszczenia geograficznego. Jednocześnie Karadžić przyjął, że niektórzy z mówiących owym dialektem mogą identyfikować się inaczej niż jako Serbowie. Innym orędownikiem wczesnego serbskiego nacjonalizmu był Ilija Garašanin, głoszący ideę Wielkiej Serbii – serbskiego państwa obejmującego swoimi granicami wszystkich Serbów w regionie Bałkan.
Po tym, jak Serbia została uznana za niepodległe państwo w 1878 roku, część Słowian Południowych wraz serbskim rządem uznało okres pod rządami Habsburgów w Austro-Węgrzech za okupację, w wyniku czego od późnych lat XIX wieku do początków XX stale zwiększała się niechęć pomiędzy Serbią a Austro-Węgrami.
I wojna światowa.
W 1914 r. austriacki arcyksiążę Franciszek Ferdynand został zamordowany przez bośniacko-serbskiego rewolucjonistę Gavrilo Principa, w wyniku czego Austro-Węgry zarzuciły Serbii organizację zamachu, a następnie wypowiedziały jej wojnę, co poskutkowało zawiązaniem się sojuszy i wybuchem I wojny światowej. Pomimo ciężkich strat, Serbia zyskała dzięki swym sojusznikom na wygranej nad Niemcami i Austro-Węgrami, łącząc w 1918 roku terytoria przejęte przez jugosłowiańskich nacjonalistów i tworząc Królestwo Serbów, Chorwatów i Słoweńców, nieoficjalnie znane jako Królestwo Jugosławii. Serbscy nacjonaliści głosili centralistyczną wizję Jugosławii w przeciwieństwie do konfederacyjnej lub federacyjnej, promowanej przez nie-Serbów. Konflikt między scentralizowaną Jugosławią serbskich nacjonalistów i zdecentralizowaną Jugosławią nacjonalistów chorwackich i słoweńskich był główną przyczyną niestabilnych rządów w Jugosławii w okresie międzywojennym.
Współczesność.
Współcześnie w Serbii działa Serbska Partia Radykalna, kierowana przez Vojislava Šešelja. W 2016 roku zdobyła ona 22 mandaty w serbskim parlamencie.
W Serbii każdego roku na Ravnej Gorze odbywa się zlot czetników oraz ich sympatyków, którzy świętują zwycięstwo nad hitlerowskimi Niemcami.

</doc>
<doc id="3881678" url="https://pl.wikipedia.org/wiki?curid=3881678" title="Kosowo jest serbskie">
Kosowo jest serbskie

Kosowo jest serbskie (, Kosovo je Srbija; dosłownie "Kosowo to Serbia") – slogan używany w Serbii od 2004 roku, spopularyzowany zwłaszcza po jednostronnym ogłoszeniu przez Kosowo deklaracji niepodległości 17 lutego 2008. Slogan został użyty podczas serii protestów, także przez serbski rząd. Pojawia się na odzieży oraz graffiti, w 2009 roku w wyniku ataku hakerów został umieszczony na witrynach należących do Kosowa. Używany na całym świecie, głównie przez Serbów i Rosjan.
W 2008 roku serbski pływak Milorad Čavić został wykluczony z mistrzostw Europy po tym, jak po zdobyciu złotego medalu na 50 m stylem motylkowym na ceremonii medalowej zaprezentował koszulkę z napisem „Kosovo je Srbija”.
Kampania medialna.
Z inicjatywy Petara Petkovica została uruchomiona kampania medialna pod nazwą (). Wzięło w niej udział wiele znanych serbskich osób publicznych, wśród nich m.in. Velimir Bata Živojinović, Sergej Trifunović, Svetlana Bojković czy Emir Kusturica.
W kulturze.
Slogan jest wykorzystywany jako tytuł utworów muzycznych nawołujących do powrotu Kosowa do Serbii. Utwór o takim tytule nagrał m.in. polski raper Ptaku.

</doc>
<doc id="3881680" url="https://pl.wikipedia.org/wiki?curid=3881680" title="Maglič">
Maglič

Maglič (cyr. Маглич) – XIII-wieczna twierdza położona 20 km na południe od Kraljeva w Serbii. Zamek został zbudowany na szczycie wzgórza w zakolu rzeki Ibar ok. 100 metrów ponad poziomem rzeki. Twierdza strzegła jedynej drogi łączącej dolinę Moravy z Kosowem. Jej nazwa pochodzi od serbskiego słowa „Magla” (Магла) – "mgła". W 1979 r. Maglič został wpisany na serbską listę Pomników Kultury Wyjątkowego Znaczenia.
Historia.
Maglič został zbudowany prawdopodobnie w I połowie XIII w. przez Stefana Pierwszego Koronowanego lub jego syna Stefana Urosza I. W okresie Carstwa Serbskiego był siedzibą arcybiskupa Danila II, który tu właśnie napisał swoje hagiografie.
Po zdobyciu Smedereva 20 czerwca 1459 r. Turcy zajęli również Maglič i utrzymywali go do momentu zajęcia przez Serbów w czasie V wojny austriacko-tureckiej. Po stłumieniu serbskiego powstania Turcy odbili zamek, opuszczając go jednak niedługo potem.
W czasie II powstania serbskiego wojewoda Radoslav Jelečanin urządził w pobliżu Magliča zasadzkę na oddział tureckich żołnierzy, zatrzymując ich atak od strony Novego Pazaru.
Architektura.
W skład zamku wchodziło siedem baszt i donżon, połączonych z murami obronnymi. Baszty były typowe dla średniowiecznych fortec na Bałkanach, z trzema kamiennymi ścianami i drewnianą konstrukcją od strony wnętrza zamku. Maglič miał jedną bramę od strony północnej oraz małą furtę w jednej z baszt od południowego wschodu. Wewnątrz twierdzy znajdują się resztki pałacu, koszar i kościoła pw. św. Jerzego. Jest też duży zbiornik na wodę i studnia. W południowej części zamku trzy baszty zostały zbudowane obok siebie, by dać lepszą ochronę przed atakami.
Stan współczesny.
Zamek został częściowe zrekonstruowany po I wojnie światowej, ale zasadnicza rekonstrukcja została przeprowadzona pod koniec lat 80. XX wieku. Wtedy zostały zrekonstruowane drewniane stropy w basztach i osłony biegnące wzdłuż murów. Obecnie stanowią zagrożenie, ponieważ ich część jest spróchniała.
Corocznie podnóże zamku jest punktem startowym do tradycyjnego spływu rzeką Ibar do Kraljeva, znanego jako "Veseli spust". Używane są różne jednostki pływające, a uczestnikami są często politycy. Zwykle w całodziennej imprezie uczestniczy ponad 3 tysiące jednostek.
W 2010 r. Maglič miał być dalej rekonstruowany dzięki funduszom miejscowym, jak i finansowej pomocy ze strony Włoch.

</doc>
<doc id="3881681" url="https://pl.wikipedia.org/wiki?curid=3881681" title="ASB Classic 2017 (mężczyźni)">
ASB Classic 2017 (mężczyźni)

ASB Classic 2017 – tenisowy turniej ATP kategorii ATP World Tour 250 w sezonie 2017 z cyklu ASB Classic rozgrywany w dniach 9–14 stycznia 2017 roku w Auckland na kortach twardych o puli nagród wynoszącej 508 360 dolarów amerykańskich.

</doc>
<doc id="3881682" url="https://pl.wikipedia.org/wiki?curid=3881682" title="Miloje Grujić">
Miloje Grujić

Miloje Grujić (ur. 17 grudnia 1933 w Nowym Sadzie) – jugosłowiański lekkoatleta, sprinter. Olimpijczyk.
Wziął udział w Letnich Igrzyskach Olimpijskich 1960 w Rzymie, gdzie brał udział w sztafecie 4 × 400 metrów. Sztafeta jugosłowiańska w składzie: Miloje Grujić, Ðani Kovač, Srđan Savić i Viktor Šnajder, odpadła w półfinałach.
Podczas mistrzostw Europy w lekkoatletyce w 1954 odpadł w eliminacjach na 800 metrów. Na mistrzostwach Europy w 1962 odpadł w eliminacjach na 400 i metrów oraz w sztafecie 4 × 400 metrów.
Złoty medalista mistrzostw krajów bałkańskich.
W 1979 reprezentując Rodezję zdobył złote medale mistrzostw świata weteranów na różnych dystansach.
Złoty medalista mistrzostw Jugosławii na różnych dystansach.
Czterokrotny rekordzista Jugosławii w sztafecie 4 × 400 metrów.
Rekord życiowy w biegu na 400 metrów – 47,3 (1962).

</doc>
<doc id="3881683" url="https://pl.wikipedia.org/wiki?curid=3881683" title="Florin Iordache">
Florin Iordache

Florin Iordache (ur. 14 grudnia 1960 w Caracalu) – rumuński polityk i inżynier, długoletni parlamentarzysta, w 2016 przewodniczący Izby Deputowanych, w 2017 minister sprawiedliwości.
Życiorys.
Absolwent studiów inżynierskich (1985) i prawniczych (2002) na Universitatea din Craiova. W 2007 doktoryzował się w zakresie międzynarodowych stosunków gospodarczych. Pracował jako inżynier w fabryce mebli w Caracalu (1985–1989), następnie jako główny inżynier i dyrektor przedsiębiorstwa SAFAR w tym mieście. Od lat 90. związany z socjalistami i następnie z Partią Socjaldemokratyczną w okręgu Aluta. W latach 1996–2000 pełnił funkcję zastępcy burmistrza Caracalu.
W 2000 po raz pierwszy wybrany na posła do Izby Deputowanych. Mandat odnawiał w kolejnych wyborach w 2004, 2008, 2012 i 2016.
W czerwcu 2016 zastąpił usuniętego z PSD Valeriu Zgoneę na funkcji przewodniczącego niższej izby rumuńskiego parlamentu. Kierował nią do końca kadencji w grudniu tegoż roku.
4 stycznia 2017 rozpoczął urzędowanie na stanowisku ministra sprawiedliwości w gabinecie Sorina Grindeanu. Zrezygnował ze stanowiska 9 lutego tegoż roku. Nastąpiło to po masowych demonstracjach przeciwko rządowej propozycji zmian w prawie karnym ograniczających ściganie przestępstw korupcyjnych.

</doc>
<doc id="3881684" url="https://pl.wikipedia.org/wiki?curid=3881684" title="HMS Iron Duke (1991)">
HMS Iron Duke (1991)

HMS Iron Duke (F234) – brytyjska fregata rakietowa typu "23", która weszła do służby w 1993 roku. Okręt otrzymał swoje imię dla uczczenia 1. księcia Wellington i jest to trzecia jednostka w historii Royal Navy nosząca tę nazwę. Motto okrętu to łacińskie zawołanie "Virtutis fortuna comes" (Szczęście jest towarzyszem męstwa).
Historia.
Zamówienie na piątą fregatę "typu 23" zostało złożone w stoczni Yarrow Shipbuilders w Glasgow w lipcu 1988 roku. Rozpoczęcie budowy okrętu miało miejsce 12 grudnia 1988 roku. Wodowanie nastąpiło 2 marca 1991 roku, wejście do służby 20 maja 1993 roku.
Jedną z pierwszych misji HMS „Iron Duke” był udział w brytyjskiej interwencji w Sierra Leone w 2000 roku. W ramach tej misji załoga uczestniczyła w odbudowie jednej ze szkół we Freetown. Podczas modernizacji zakończonej w 2001 roku na okręcie zainstalowano m.in. nowe działo 114 mm. W styczniu 2003 roku okręt skierowano w rejon Karaibów, gdzie do jego głównych obowiązków należało zwalczanie przemytu narkotyków. W sierpniu 2008 roku uczestniczył w akcji pomocy poszkodowanym przez huragan Gustav.
W ramach manewrów morskich BALTOPS 2015 i 2016 okręt gościł w gdyńskim porcie.

</doc>
<doc id="3881685" url="https://pl.wikipedia.org/wiki?curid=3881685" title="1. FC Nürnberg w europejskich pucharach">
1. FC Nürnberg w europejskich pucharach



</doc>
<doc id="3881690" url="https://pl.wikipedia.org/wiki?curid=3881690" title="Ogórek kołobrzeski">
Ogórek kołobrzeski

Ogórek kołobrzeski – regionalny produkt warzywny, charakterystyczny dla gminy Gościno pod Kołobrzegiem. 24 maja 2006 wpisany na polską Listę produktów tradycyjnych.
Historia.
Kołobrzeskie źródła solankowe wykorzystywane były w różnych celach już w VII–VIII wieku. Zastosowanie solanki do kiszenia ogórków datuje się już od czasów sprzed II wojny światowej. Polscy osadnicy po 1945 kontynuowali to dziedzictwo. Tradycyjnie kołobrzeskie ogórki kisi się z dodatkiem czosnku, korzenia chrzanu i łodyg kopru. Przygotowane są na bazie wody pozyskiwanej ze źródła solankowego nr 18 w Kołobrzegu.
W 2004 produkt zdobył pierwsze miejsce w konkursie „Nasze Kulinarne Dziedzictwo – Smaki Regionów” (Poznań) w kategorii produktów i przetworów pochodzenia roślinnego, a w 2005 w tym samym konkursie zdobył nagrodę „Perły”. Tą samą nagrodę w 2018 zdobył pokrewny produkt regionalny – kiszone zielone pomidory na solance kołobrzeskiej.
Charakterystyka.
Ogórki użyte do przygotowania przetworu powinny być cylindryczne, średnio długie (5–10 cm), zielone z jaśniejszymi smugami, typu grubobrodawkowego, w przekroju mięsiste i jędrne, z widocznymi nasionami. Muszą pochodzić z ziemi kołobrzeskiej przy zachowaniu zasad rolnictwa ekologicznego.
Smak.
Smak jest uzależniony od czasu fermentacji. Ogórek małosolny winien być lekko kwaśny z charakterystycznym posmakiem świeżej fermentacji, delikatnie słony, mieć niepowtarzalny smak i zapach dzięki mikroelementom zawartym w naturalnej solance ze źródeł solankowych znajdujących się na wyspie Solnej w Kołobrzegu. Ogórek kiszony powinien być bardziej kwaśny, o niepowtarzalnym smaku i zapachu czosnku, kopru i chrzanu.

</doc>
<doc id="3881692" url="https://pl.wikipedia.org/wiki?curid=3881692" title="Stanisław Karpik">
Stanisław Karpik

Stanisław Marian Karpik (ur. 11 listopada 1920 w Stanisławowie, zm. 5 stycznia 2006 w Krakowie) – polski malarz, główną tematyką jego prac były pejzaże i portrety.
Jego malarstwo można zobaczyć w muzeach w Krakowie, Warszawie, Lipsku oraz prywatnych kolekcjach w Austrii, Kanadzie, Niemczech, Polsce, USA, Szwecji, na Węgrzech i we Włoszech. Między innymi namalował portret Rektora Uniwersytetu Rolniczego prof. Tadeusza Wojtaszka, który znajduje się w sali senackiej uczelni. Obraz olejny „Zaułek” znajduje się w zbiorach Muzeum Narodowego w Krakowie.
W 1945 został repatriowany z całą rodziną do Oleśnicy. Po drodze zatrzymał się w Krakowie gdzie rozpoczął studia na Akademii Sztuk Pięknych pod kierunkiem Zygmunta Radnickiego i Wojciecha Weissa. Po skończeniu studiów zamieszkał w Krakowie i tworzył, uczestnicząc w licznych wystawach na terenie Polski i za granicą.
W latach 50. został członkiem ogólnopolskiej grupy „Zachęta” i uczestniczył w ich wystawach. W 1995 jego prace zapoczątkowały cykl wystaw znanych krakowskich malarzy w galerii Krakowskiego Banku Spółdzielczego przy Rynku Kleparskim 8, tam też można zobaczyć jego dzieła. Jego malarstwo zostało opisane w książce „Światłocienie mistrzów” Jerzego Skrobota, gdzie autor w sposób niezwykle barwny zapoznaje czytelnika z mistrzami malarstwa związanymi z Krakowem.

</doc>
<doc id="3881702" url="https://pl.wikipedia.org/wiki?curid=3881702" title="Świteź (ballada)">
Świteź (ballada)

Świteź – ballada Adama Mickiewicza, opublikowana w 1822 w tomiku "Ballady i romanse", uważanym za pierwsze dzieło romantyzmu w literaturze polskiej. W utworze Mickiewicz wykorzystał ludowe opowieści z rodzinnych okolic.
Budowa.
Wiersz został zadedykowany "Do Michała Wereszczaki". Składa się z czterdziestu ośmiu strof czterowersowych. Zwrotki budujące utwór to zmodyfikowane strofy stanisławowskie, składające się z wersów jedenastozgłoskowych i ośmiozgłoskowych, rymowane rymem krzyżowym (abab). Taka forma była typowa dla ballad preromantycznych i romantycznych w literaturze polskiej:
&lt;poem&gt;
"Jeżeli nocną przybliżysz się dobą"
"I zwrócisz ku wodom lice,"
"Gwiazdy nad tobą i gwiazdy pod tobą,"
"I dwa obaczysz księżyce."
&lt;/poem&gt;
Omówienie.
Utwór opowiada o tym, jak Pan na Płużynach, potomek dawnych dziedziców majątku, na którego ziemiach leżało jezioro Świteź, wiedziony ciekawością wywołaną opowieściami o niezwykłych zjawiskach dziejących się wokół tego jeziora, postanowił zbadać, co się w nim kryje. Nakazał budowę łodzi i przygotowanie sieci potrzebnych do poszukiwań. Aby całemu dziełu zapewnić przychylność Niebios, narrator wiersza zasugerował zamówienie mszy w okolicznych kościołach i sprowadzenie księdza.
Po tym, jak duchowny przeżegnał i poświęcił jezioro, zapuszczono sieci. Ku zdziwieniu zebranych z wody wyłowiono młodą i piękną dziewczynę. Ta oznajmiła, że jezioro niechętnie zdradza swoje tajemnice i każdego śmiałka, który na nie wyrusza, wciąga i topi. Zaznaczyła jednak, że tym razem stało się inaczej z dwóch względów. Po pierwsze, właściciel majątku w Płużynach, jako spadkobierca wcześniejszych mieszkańców tamtejszej rezydencji miał moralne prawo do interesowania się jeziorem, zaś po drugie, jako człowiek religijny, czemu dał wyraz, zapraszając księdza, mógł liczyć na łaskę od Boga. Świtezianka stwierdza:
&lt;poem&gt;
"Choć godna kary jest ciekawość pusta,"
"Lecz żeście z Bogiem poczęli,"
"Bóg wam przez moje opowiada usta"
"Dzieje tej cudnej topieli."
&lt;/poem&gt;
Dalej nimfa mówi, że dawniej na miejscu jeziora stało bogate miasto, rządzone przez książąt z rodu Tuhanów. W pobliżu znajdował się Nowogródek, czyli ówczesna stolica Litwy. W mieście tym panował wówczas Mendog i to on został zaatakowany przez władcę Rusi.
&lt;poem&gt;
"Raz niespodzianie obległ tam Mendoga"
"Potężnym wojskiem Car z Rusi,"
"Na całą Litwę wielka padła trwoga,"
"Że Mendog poddać się musi."
&lt;/poem&gt;
Będący w potrzebie Mendog wysłał list do księcia Tuhana, prosząc o natychmiastową pomoc. Władca grodu Świtezi zebrał swoich wojowników i uszykował ich do wymarszu na odsiecz Nowogródkowi. Wtedy jednak ogarnęły go wątpliwości. Zrozumiał, że udając się na pomoc swojemu zwierzchnikowi, pozostawi własne miasto, a w nim kobiety i dzieci, bez obrony. Wtedy jego córka (czyli wyłowiona dziewczyna) uspokoiła go, mówiąc, że miała we śnie wizję, w której anioł wziął na siebie zadanie ochrony kobiet i dzieci, gdy mężczyźni wyruszą na wojnę. Po tych słowach Tuhan udał się w drogę wraz ze swoim oddziałem. Niestety, wkrótce potem miasto zaatakowali żołnierze cara. Zrozpaczone kobiety zaczęły niszczyć dobytek i były gotowe popełnić samobójstwo, byleby nie wpaść w ręce wroga. Widząc to, dziewczyna, żeby uniknąć grzechu, za jaki uważano odebranie sobie życia, poprosiła Boga, aby ocalił mieszkanki miasta. Tak też się stało. Bóg uratował je od hańby, przemieniając je w rośliny. Kwiaty te okazały się trujące dla napastników. Rośliny te według Mickiewicza nazywane są przez późniejszą okoliczną ludność "carami". Przyjmuje się, że chodzi o lobelię jeziorną (stroiczkę), roślinę typową dla rejonów Europy bliższych Atlantykowi, której stanowisko w Świtezi jest jedynym na obszarze zaboru rosyjskiego. Roślina ta jest więc botaniczną osobliwością na pograniczu litewsko-białoruskim, jest trująca, a jej kwiaty kwitną też pod wodą. Władysław Dybowski podaje natomiast, że "cary" to miejscowa nazwa pospolitej rośliny rosnącej nad wodami – lepiężnika różowego.
&lt;poem&gt;
"Takeśmy uszły zhańbienia i rzezi;"
"Widzisz to ziele dokoła,"
"To są małżonki i córki Świtezi,"
"Które Bóg przemienił w zioła."
&lt;/poem&gt;
Opowiedziawszy historię do końca, świtezianka wskoczyła z powrotem do wody i znikła w toni.
Ekranizacja.
Ballada Mickiewicza została przetransponowana na język filmu animowanego przez reżysera Kamila Polaka. Dwudziestominutowa produkcja, nad którą prace trwały przez siedem lat, weszła na ekrany kin w 2013.

</doc>
<doc id="3881708" url="https://pl.wikipedia.org/wiki?curid=3881708" title="Snajper (film 1993)">
Snajper (film 1993)

Snajper (ang. "Sniper") – amerykański film akcji z 1993 w reżyserii Luisa Llosy.
Fabuła.
Akcja filmu dzieje się w Panamie. Snajper Marines, sierżant Thomas Beckett wykonuje zlecenia dla amerykańskiej National Security Agency. Kiedy podczas jednej z akcji ginie jego obserwator, kapral Doug Papich, rząd amerykański przydziela mu do kolejnego zadania nowego obserwatora, Richarda Millera z policyjnej jednostki SWAT. Celem Becketta i Millera jest unieszkodliwienie generała Miguela Alvareza, którego bezpośrednim zwierzchnikiem jest kolumbijski baron narkotykowy, Raul Ochoa, stojący na czele rebeliantów zagrażających demokracji w Panamie. Współpraca Becketta z Millerem nie układa się dobrze bowiem Miller okazuje się być niedoświadczonym w walce a „jedyne co osiągnął”, to srebrny medal w strzelectwie na igrzyskach olimpijskich 1988 w Seulu. Miller nie zna hiszpańskiego i nie potrafi bezszelestnie poruszać się po dżungli, czym stwarza zagrożenie dla obu snajperów, a także powodzenia trwającej misji. Sytuacja zaczyna się komplikować, gdy ich tropem rusza Panamczyk DeSilva – snajper wyszkolony przez samego Becketta a będący teraz najemnikiem na usługach rebeliantów.

</doc>
<doc id="3881714" url="https://pl.wikipedia.org/wiki?curid=3881714" title="German MMA Championship">
German MMA Championship

German MMA Championship (GMC) – niemiecka organizacja promująca walki mma z siedzibą w Gelsenkirchen.
Historia.
Pierwsza gala GMC odbyła się 29 maja 2010 roku w niemieckim Herne. W walce wieczoru Carlos Eduardo Rocha pokonał przez duszenie trójkątne rękami Fatiha Balciego. 9 października 2010 na gali GMC 2 odbyły się dwa pierwsze pojedynki o pasy mistrzowskie German MMA Championship. W walce o tytuł mistrza kategorii półciężkiej (do 93 kg) Jonas Billstein pokonał Mathiasa Schucka przez nokaut w piątej rundzie. Pierwszy pas kategorii półśredniej (do 77 kg) przypadł Christianowi Eckerlinowi, który pokonał Polaka Piotra Hallmanna przez nokaut techniczny w czwartej rundzie pojedynku.

</doc>
<doc id="3881715" url="https://pl.wikipedia.org/wiki?curid=3881715" title="Kostnienie">
Kostnienie



</doc>
<doc id="3881719" url="https://pl.wikipedia.org/wiki?curid=3881719" title="Diapason">
Diapason

Diapason – francuski satelita geodezyjny, umieszczony na orbicie 17 lutego 1966 roku przez rakietę typu Diamant A, która wystartowała z kosmodromu Hamakir w Algierii. Po znalezieniu się na orbicie otrzymał oznaczenie COSPAR 1966-013A. Był to drugi francuski sztuczny satelita, który znalazł się na orbicie. Pomiary geodezyjne były wykonywane dzięki wykorzystaniu efektu Dopplera fal radiowych, a także fotografowaniu satelity na tle gwiazd. Satelita funkcjonował przez pięć lat i ciągle pozostaje na orbicie.

</doc>
<doc id="3881720" url="https://pl.wikipedia.org/wiki?curid=3881720" title="Budlewski (nazwisko)">
Budlewski (nazwisko)

Budlewski (forma żeńska: Budlewska, liczba mnoga: Budlewscy) – polskie nazwisko.
Etymologia nazwiska.
Utworzone formantem -ski od nazwy miejscowej Budlewo (dawne województwo podlaskie, gmina Wyszki). Notowane od 1697 roku.
Rody szlacheckie.
Nazwiskiem Budlewski posługiwała się rodzina Budlewskich herbu Rogala.
Demografia.
Na początku lat 90. XX wieku w Polsce mieszkało 147 osób o tym nazwisku, najwięcej w dawnym województwie: białostockim – 55, elbląskim – 32 i suwalskim – 15. W 2002 roku według bazy PESEL mieszkały w Polsce około 173 osoby o nazwisku Budlewski, najwięcej w powiecie bielskim i mieście Białystok.

</doc>
<doc id="3881722" url="https://pl.wikipedia.org/wiki?curid=3881722" title="Budlewski">
Budlewski

Budlewski – polskie nazwisko

</doc>
<doc id="3881723" url="https://pl.wikipedia.org/wiki?curid=3881723" title="Blijnii Hutor">
Blijnii Hutor

Blijnii Hutor (ros. Ближний Хутор, ukr. Ближній Хутір) – wieś w Mołdawii, faktycznie na terenie kontrolowanym przez władze nieuznawanego międzynarodowo Naddniestrza. 
Położenie.
Wieś położona jest w bezpośrednim sąsiedztwie Tyraspola, z którym graniczy od południa.
Historia i opis.
Miejscowość powstała w 1878. 
W 1918, gdy lewy brzeg Dniestru zajmowały wojska niemieckie, w okolicach Blijniiego Hutoru działał bolszewicki oddział partyzancki pod dowództwem Iwana Boguna-Dobrowolskiego. 
W ZSRR w miejscowości działał kołchoz im. Miczurina, otwarto również szkołę podstawową, bibliotekę, pocztę i klub z salą kinową. W 1962 na terenie Blijniiego Hutoru odkryto skarb - 12 srebrnych monet polskich, litewskich i węgierskich z XVI-XVII w.
Wieś łączy z Tyraspolem linia marszrutkowa nr 11.
W Blijniim Hutorze znajduje się cerkiew św. Serafina z Sarowa o statusie placówki filialnej domu biskupiego w Tyraspolu, działająca w ramach dekanatu słobodziejskiego eparchii tyraspolskiej i dubosarskiej Mołdawskiego Kościoła Prawosławnego.
W 1953 we wsi wzniesiono pomnik na zbiorowej mogile żołnierzy radzieckich, zaś w 1966 - pomnik Boguna-Dobrowolskiego.
Demografia.
Według danych spisu powszechnego w Naddniestrzu w 2004 w miejscowości żyło 7291 osób, z tego:

</doc>
<doc id="3881733" url="https://pl.wikipedia.org/wiki?curid=3881733" title="Budlewscy herbu Rogala">
Budlewscy herbu Rogala

Budlewscy herbu Rogala – polski ród szlachecki wywodzący się z województwa podlaskiego.
Gniazdem rodziny jest miejscowość Budlewo.
Nieznanego imienia Budlewski w 1697 "podpisał z województwem podlaskim elekcję Augusta II". Źródła wspominają o Antonim synu Ignacego zapisanym do ksiąg szlachty guberni mińskiej w 1802 oraz o szlachcicach wylegitymowanych w Cesarstwie w 1840 i zapisanych do ksiąg szlachty guberni grodzieńskiej.
Szymon Budlewski dn. 27.02.1817 otrzymał dokument wypisu z ksiąg szlacheckich obwodu Białostockiego. Jego wnuk, Józef Jakubowicz Budlewski, brał udział w Wojnie Krymskiej 1853-1856, za który manifestem z dn. 26.08.1856 otrzymał brązowy Medal Pamiątkowy Wojny Krymskiej w Latach 1853–56 na Baretce Orderu Św. Włodzimierza. 
Familia Budlewskich przeniosła swoje siedlisko z Budlewa do sąsiedniej wioski Gawiny za Józefa, ojca Szymona Budlewskiego, w połowie XVIII w. Ostatnim Budlewskim na siedlisku w Gawinach był Stanisław Budlewski, syn Józefa Jakubowicza. Siedlisko Budlewskich zostało spalone przez oddziały Wehrmachtu podczas Kampanii wrześniowej 1939 r.
Synowie Stanisława Budlewskiego, opuścili gniazdo rodzinne. Józef Budlewski pracował na kolei Carskiej, po roku 1918 w Polskich Kolejach Państwowych. Był zawiadowcą stacji w Białymstoku. Kazimierz Budlewski ukończył studia medyczne na Uniwersytecie Warszawskim Uniwersytecie Warszawskim i służył jako lekarz wojskowy w 5 Pułku Piechoty Legionów w Grodnie. 
Eugeniusz Budlewski, syn Józefa Budlewskiego, studiował przed II wojną światową architekturę na Politechnice Warszawskiej, którą ukończył w 1948. Po wojnie pracował m.in. jako Główny Architekt m. Łodzi w latach 1963-1971.

</doc>
<doc id="3881734" url="https://pl.wikipedia.org/wiki?curid=3881734" title="Slade Cutter">
Slade Cutter

Slade Deville Cutter (ur. 1 listopada 1911, zm. 9 czerwca 2005) - amerykański dowódca okrętów podwodnych z czasów drugiej wojny światowej, drugi po Richardzie O’Kane najskuteczniejszy dowódca amerykańskiej floty podwodnej podczas działań podwodnych na Pacyfiku. W okresie przedwojennym, uchodził za gwiazdę akademickiego futbolu amerykańskiego.
W czasie wojny na Pacyfiku pełnił funkcję I oficera na USS „Pompano” (SS-181) oraz „Seahorse” (SS-181), po pierwszym patrolu tego ostatniego jednak, objął jego samodzielne dowództwo. Zgłosił zatopienie 21 jednostek japońskich o łącznym tonazu 142 300 ton, jednak wg powojennej weryfikacji JANAC, udało mu się zatopić 19 jednostek o łącznym tonażu 72 000 ton.

</doc>
<doc id="3881741" url="https://pl.wikipedia.org/wiki?curid=3881741" title="Materiały izolacyjne z polietylenu">
Materiały izolacyjne z polietylenu

Materiały izolacyjne z polietylenu – izolacje piankowe zrobione z tworzyw samogasnących, odznaczające się dużym współczynnikiem oporu dyfuzyjnego.
Zastosowanie.
Izolacje piankowe z polietylenu funkcjonują w budownictwie jako
Obszar i motyw stosowania.
Płyty izolacyjne oraz elastyczne maty.
Z piankowego polietylenu produkowane są płyty termoizolacyjne o grubości od 15-60 mm oraz elastyczne maty zwijane w rulony o grubości 2-15 mm.
Wyroby te przeznaczone są do izolacji stropów, balkonów, tarasów, stropodachów także do podłóg ogrzewanych, bądź jako izolacja wewnętrzna tuneli.
Otuliny.
Powstałe z rodzaju pianki polietylenowej do izolacji termiczno-akustycznej. Zwykle służące do izolacji cieplnej rur z gorącymi nośnikami ciepła,ochrony rur wodociągowych i kanalizacyjnych oraz dla wyciszenia hałasu a nawet jako ochrona antykorozyjna.
Taśmy izolacyjne uszczelniające.
Wykorzystywane przy montażu m.in. lekkiej obudowy płyt warstwowych, przy ściankach gipsowo-kartonowych na ruszcie metalowym.
Cienka termoizolacja ścian i dachów.
Izolacja za pomocą folii polietylenowej bąbelkowej, wypełnionej powietrzem.Ochrona cieplna w takim typie materiału wykorzystuje duży opór cieplny charakteryzujący wyroby z folii bąbelkowej. Energia nie przechodzi przez materiał i nie ulega pochłanianiu jak w większości izolacyjnych materiałów. Jest natomiast odbijana od powierzchni warstwy izolującej.

</doc>
<doc id="3881744" url="https://pl.wikipedia.org/wiki?curid=3881744" title="Jezawa">
Jezawa



</doc>
<doc id="3881767" url="https://pl.wikipedia.org/wiki?curid=3881767" title="Wesołów (ujednoznacznienie)">
Wesołów (ujednoznacznienie)



</doc>
<doc id="3881774" url="https://pl.wikipedia.org/wiki?curid=3881774" title="Wesołów (Łużna)">
Wesołów (Łużna)

Wesołów – część wsi Łużna w Polsce, położona w województwie małopolskim, w powiecie gorlickim, w gminie Łużna.
W latach 1975–1998 Wesołów administracyjnie należał do województwa nowosądeckiego.

</doc>
<doc id="3881782" url="https://pl.wikipedia.org/wiki?curid=3881782" title="Buczki (Dobrzeń Wielki)">
Buczki (Dobrzeń Wielki)

Buczki – część wsi Dobrzeń Wielki w Polsce, położona w województwie opolskim, w powiecie opolskim, w gminie Dobrzeń Wielki.

</doc>
<doc id="3881784" url="https://pl.wikipedia.org/wiki?curid=3881784" title="Wolny (województwo opolskie)">
Wolny (województwo opolskie)

Wolny – osada wsi Dobrzeń Wielki w Polsce, położona w województwie opolskim, w powiecie opolskim, w gminie Dobrzeń Wielki.

</doc>
<doc id="3881797" url="https://pl.wikipedia.org/wiki?curid=3881797" title="Liliana Costa dos Santos">
Liliana Costa dos Santos

Liliana Costa dos Santos (ur. 5 sierpnia 1988) – portugalska zapaśniczka walcząca w stylu wolnym. Zajęła osiemnaste miejsce na mistrzostwach świata w 2011. Ósma na mistrzostwach Europy w 2016. Trzynasta na igrzyskach europejskich w 2015. Mistrzyni śródziemnomorska w 2014 i 2015, a trzecia w 2011 roku.

</doc>
<doc id="3881801" url="https://pl.wikipedia.org/wiki?curid=3881801" title="Vania Gomes Guerreiro">
Vania Gomes Guerreiro

Vania Gomes Guerreiro (ur. 6 października 1987) – portugalska zapaśniczka walcząca w stylu wolnym. Zajęła czternaste miejsce na mistrzostwach świata w 2011 i 2014. Dziesiąta na mistrzostwach Europy w 2014. Szesnasta na igrzyskach europejskich w 2015. Mistrzyni śródziemnomorska w 2011, 2014 i 2015 roku.

</doc>
<doc id="3881804" url="https://pl.wikipedia.org/wiki?curid=3881804" title="Agoro Papawasiliu">
Agoro Papawasiliu

Agoro Papawasiliu (gr. Αγόρω Παπαβασιλείου; ur. 11 marca 1982) – grecka zapaśniczka walcząca w stylu wolnym. Zajęła szóste miejsce na mistrzostwach świata w 2001. Brązowa medalistka mistrzostw Europy w 2006. Jedenasta na igrzyskach europejskich w 2015.
Wicemistrzyni igrzysk śródziemnomorskich w 2001 i trzecia w 2013. Triumfatorka mistrzostw śródziemnomorskich w 2010, 2011 i 2012. Mistrzyni świata plażowych zapasów z 2016 roku.

</doc>
<doc id="3881805" url="https://pl.wikipedia.org/wiki?curid=3881805" title="Ewjenia Stamataku">
Ewjenia Stamataku

Ewjenia Stamataku (; ur. 9 lutego 1984) – grecka zapaśniczka walcząca w stylu wolnym. Dziewiąta w Pucharze Świata w 2003. Brązowa medalistka mistrzostw śródziemnomorskich w 2011 roku.

</doc>
<doc id="3881816" url="https://pl.wikipedia.org/wiki?curid=3881816" title="Mistrzostwa śródziemnomorskie">
Mistrzostwa śródziemnomorskie

Mistrzostwa Śródziemnomorskie to turnieje uzupełniające w stosunku do Igrzysk śródziemnomorskich i oparte na podobnych zasadach.
Dyscypliny.
10 sierpnia 2008 roku podczas Igrzysk w Pekinie powstał Śródziemnomorski Komitet do spraw zapasów MCAWS (Mediterranean Committee of Associated Wrestling Style), który swoją oficjalną działalność rozpoczął w 2009. Postanowiono organizować coroczne zawody mistrzowskie w tym sporcie
Turnieje w zapasach organizowane są od 2010 roku.

</doc>
<doc id="3881817" url="https://pl.wikipedia.org/wiki?curid=3881817" title="Mistrzostwa Śródziemnomorskie w zapasach">
Mistrzostwa Śródziemnomorskie w zapasach



</doc>
<doc id="3881818" url="https://pl.wikipedia.org/wiki?curid=3881818" title="Baker &amp; McKenzie">
Baker &amp; McKenzie



</doc>
<doc id="3881829" url="https://pl.wikipedia.org/wiki?curid=3881829" title="Šlosiar">
Šlosiar

Šlosiar (1092 m) – szczyt w zachodniej części Niżnych Tatr na Słowacji. Znajduje się w tzw. Grupie Salatynów ("Salatiny") w dolnej części Doliny Lupczańskiej ("Ľupčianska dolina"). Wznosi się w grzbiecie Salatínki oddzielającym dolinę potoku Ľupčianka od doliny jej dopływu – Salatyńskiego Potoku. Ľupčianka dokonała w jego dolnej części przełomu między szczytem Šlosiara i Przedniej Magury.
Šlosiar znajduje się w obrębie Parku Narodowego Niżne Tatry. Jest całkowicie porośnięty lasem i nie prowadzi przez niego żaden szlak turystyczny.

</doc>
<doc id="3881831" url="https://pl.wikipedia.org/wiki?curid=3881831" title="Mistrzostwa Śródziemnomorskie w Zapasach 2014">
Mistrzostwa Śródziemnomorskie w Zapasach 2014

IV Mistrzostwa śródziemnomorskie w zapasach w rozgrywane były w serbskim mieście Kanjiža między 9 a 15 czerwca 2014 roku.

</doc>
<doc id="3881850" url="https://pl.wikipedia.org/wiki?curid=3881850" title="Ana Ranđelović">
Ana Ranđelović

Ana Ranđelović, cyr. Ана Ранђеловић (ur. 29 lipca 1993) – serbska zapaśniczka walcząca w stylu wolnym. Zajęła piąte miejsce na mistrzostwach Europy w 2017. Srebrna medalistka mistrzostw śródziemnomorskich w 2014 i brązowa w 2012. Występuje również w grapplingu, brązowa medalistka MŚ w 2011 i 2012 roku.

</doc>
<doc id="3881852" url="https://pl.wikipedia.org/wiki?curid=3881852" title="Ana Randjelovic">
Ana Randjelovic



</doc>
<doc id="3881869" url="https://pl.wikipedia.org/wiki?curid=3881869" title="Sliačska Magura">
Sliačska Magura

Sliačska Magura (1120 m) – szczyt w zachodniej części Niżnych Tatr na Słowacji. Znajduje się w tzw. Grupie Salatynów ("Salatíny") w dolnej części Doliny Lupczańskiej ("Ľupčianska dolina"). Wznosi się w północno-wschodnim grzbiecie Małego Salatyna ("Malý Salatín"). Wschodnie stoki opadają do Doliny Lupczańskiej, zachodnie do doliny potoku Sliačanka tworzącego dolinę o nazwie Sliačska dolina. W kierunku północnym (z odchyleniem na wschód) od szczytu Sliačskiej Magury biegnie długi grzbiet, poprzez szczyt Homôľka (950 m) opadający do Kotliny Liptowskiej pomiędzy należącą do miejscowości Liptovské Sliače osadą Vyšný Sliač i miejscowością Partizánska Ľupča. Ľupčianka dokonała tutaj przełomu między szczytem Sliačskiej Magury i Przedniej Magury i płynie pomiędzy nimi ciasną głęboko wciętą doliną o typowym V-kształcie.
Przez szczyt Sliačskiej Magury biegnie granica Parku Narodowego Niżne Tatry. Należą do niego południowe stoki. Sliačska Magura jest całkowicie porośnięta lasem i nie prowadzi przez nią żaden szlak turystyczny. Z osady Vyšny Sliač prowadzi jednak na jej szczyt droga grzbietem Homôlki. Na odcinku między Homôlką a Sliačską Magurą są przy niej dwie polany.

</doc>
<doc id="3881917" url="https://pl.wikipedia.org/wiki?curid=3881917" title="Rufin Pilatowski">
Rufin Pilatowski

Rufin Pilatowski (ur. 8 listopada 1876, zm. 5 maja 1939 w Poznaniu) – polski działacz gospodarczy.
Życiorys.
Urodził się 8 listopada 1876. Uczył się w gimnazjum św. Marii Magdaleny. Odbył studia handlowe. Od 1899 do końca życia pracował w Banku Związku Spółek Zarobkowych w Poznaniu, którego pod koniec 1918 został dyrektorem oddziału głównego oraz pełnił także funkcję prezesa rady nadzorczej. Był także wiceprezesem Rady Giełdy Pieniężnej w Poznaniu, członkiem i sekretarzem rady nadzorczej SA Centrali Rolników, przez ok. 30 lat członkiem zarządu Teatru Polskiego w Ogrodzie Potockiego SA w Poznaniu, członkiem i sekretarzem rady nadzorczej Spółki Osadniczej w Sanoku, członkiem rady nadzorczej Spółdzielni Kredytowej Właścicieli Domów stołecznego miasta Poznania, Spółdzielni Pracowników Banku Związku Spółek Zarobkowych. Od 1928 był członkiem Komisji Rozbudowy Miasta w Poznaniu.
11 listopada 1937 został odznaczony Krzyżem Kawalerskim Orderu Odrodzenia Polski.
Zmarł 5 maja 1939 w Poznaniu. Został pochowany 8 maja 1939 na tamtejszym cmentarzu świętomarcińskim.

</doc>
<doc id="3881957" url="https://pl.wikipedia.org/wiki?curid=3881957" title="Sliačanka">
Sliačanka

Sliačanka – potok, lewy dopływ rzeki Wag na Słowacji. Wypływa na wysokości około 1130 m w leju źródliskowym na północnych stokach bezimiennego szczytu 1261 m w północnej grani Małego Salatyna ("Malý Salatín") w Niżnych Tatrach na Słowacji. Spływa w kierunku północnym doliną o nazwie Sliačska dolina. Lewe zbocze tej doliny tworzy północny grzbiet szczytu 1261 m, prawe północno-wschodni grzbiet tego ze szczytami Sliačska Magura (1120 m) i Homôľka (950 m). Po opuszczeniu Niżnych Tatr Sliačanka wypływa na Kotlinę Liptowską, płynie przez zabudowane, należące do miejscowości Liptovské Sliače obszary osad Stredný Sliač i Nižný Sliač. W tej ostatniej skręca na północny zachód i uchodzi do Wagu na wysokości około 490 m. Następuje to naprzeciwko zbudowań miejscowości Lisková.
Sliačanka ma długość 11 km. Na mapach opisywana była dawniej także jako "Sliač", "Sliačik", "Sliačsky potok". Nazwa pochodzi od słowa "sliač" oznaczającego mokradła, miejsca wypływu źródeł.
Główne dopływy: Vyšnosliačky potok (prawostronny), Zúbra (lewostronny).

</doc>
<doc id="3881961" url="https://pl.wikipedia.org/wiki?curid=3881961" title="Władysław Płonka (lekkoatleta)">
Władysław Płonka (lekkoatleta)

Władysław Płonka (ur. 5 stycznia 1931 w Częstochowie, zm. 20 września 2009 w Bielawie) – polski lekkoatleta, długodystansowiec.
Wystąpił w biegu na 5000 metrów na mistrzostwach Europy w 1954 w Bernie, ale odpadł w eliminacjach. Zajął 11. w tej konkurencji na Akademickich Mistrzostwach Świata (UIE) w 1951 w Berlinie.
Zajął 3. miejsce w biegu memoriałowym na 5000 metrów podczas Memoriału Janusza Kusocińskiego w 1954 po zażartej walce z Wołodymyrem Kucem i Alojzym Grajem.
Był mistrzem Polski w biegu przełajowym na 6 kilometrów w 1959, wicemistrzem w biegu na 10 000 metrów w 1957 i 1959, a także brązowym medalistą w biegu na 5000 metrów w 1953 oraz w biegu przełajowym w 1954 (na 3 km) i w 1958 (na 6 km). Zdobył również brązowy medal w biegu na 3000 metrów w zimowych mistrzostwach kraju (1951).
W latach 1954-1959 wystąpił w 11 meczach reprezentacji Polski, odnosząc jedno zwycięstwo indywidualne.
Rekordy życiowe:
Miał wykształcenie średnie. W 1950 ukończył Technikum Włókiennicze w Bielawie. Był wieloletnim mistrzem w Zakładach Włókienniczych w Bielawie.

</doc>
<doc id="3881965" url="https://pl.wikipedia.org/wiki?curid=3881965" title="Zespół LAMB">
Zespół LAMB

Zespół LAMB (, ) – prawdopodobnie genetycznie uwarunkowany zespół wad wrodzonych, jeden z wariantów rozrostu mikroguzkowego nadnerczy, w którym śluzak przedsionka serca współwystępuje ze zmianami skórnymi pod postacią piegów i znamion błękitnych.
Zespół został opisany w 1984 roku przez zespół pod kierownictwem amerykańskiego lekarza Arthura Rhodesa. Termin LAMB jest skrótowcem w którym poszczególne litery oznaczają: ' – piegi, ' – śluzak przedsionka serca, "" – znamię błękitne. Obecnie zespół ten jest uważany za postać rozrostu mikroguzkowego nadnerczy (zespołu Carneya).

</doc>
<doc id="3881966" url="https://pl.wikipedia.org/wiki?curid=3881966" title="Zespół NAME">
Zespół NAME

Zespół NAME (, ) – prawdopodobnie genetycznie uwarunkowany zespół wad wrodzonych, jeden z wariantów rozrostu mikroguzkowego nadnerczy, w którym śluzak przedsionka serca współwystępuje ze zmianami skórnymi pod postacią znamion, piegów i nerwiakowłókniaków śluzakowatych.
Zespół został opisany w 1980 roku przez zespół pod kierownictwem angielskiego dermatologa Davida Athertona. Termin NAME jest skrótowcem w którym poszczególne litery oznaczają: ' – znamiona, ' – śluzak przedsionka serca, ' – nerwiakowłókniak śluzakowaty, ' – piegi. Obecnie zespół ten jest uważany za postać rozrostu mikroguzkowego nadnerczy (zespołu Carneya).

</doc>
<doc id="3881968" url="https://pl.wikipedia.org/wiki?curid=3881968" title="Staw detencyjny">
Staw detencyjny



</doc>
<doc id="3881984" url="https://pl.wikipedia.org/wiki?curid=3881984" title="Nikola Jovanović (zapaśnik)">
Nikola Jovanović (zapaśnik)

Nikola Jovanović (ur. 30 października 1990) – serbski zapaśnik walczący w stylu wolnym. Trzeci na mistrzostwach śródziemnomorskich w 2014 roku.

</doc>
<doc id="3881988" url="https://pl.wikipedia.org/wiki?curid=3881988" title="Nikola Jovanovic">
Nikola Jovanovic



</doc>
<doc id="3881991" url="https://pl.wikipedia.org/wiki?curid=3881991" title="Perica Dimitrijević">
Perica Dimitrijević

Perica Dimitrijević (ur. 18 kwietnia 1986) – serbski zapaśnik walczący w stylu wolnym. Zajął 21. miejsce na mistrzostwach świata w 2021. Siódmy w indywidualnym Pucharze Świata w 2020. Jedenasty na mistrzostwach Europy w 2021. Trzeci na mistrzostwach śródziemnomorskich w 2014. Ósmy na akademickich MŚ w 2008 roku.

</doc>
<doc id="3881992" url="https://pl.wikipedia.org/wiki?curid=3881992" title="Perica Dimitrijevic">
Perica Dimitrijevic



</doc>
<doc id="3881994" url="https://pl.wikipedia.org/wiki?curid=3881994" title="Artur Gajewski">
Artur Gajewski

Artur Gajewski (ur. 23 sierpnia 1969 w Płocku) – polski piłkarz występujący na pozycji obrońcy.
Wychowanek Jutrzenki Płock w 1988 trafił do Łódzkiego Klubu Sportowego, w którym debiutował w ekstraklasie. Ponadto był graczem m.in. Warty Poznań i Sokoła Pniewy.

</doc>
<doc id="3881995" url="https://pl.wikipedia.org/wiki?curid=3881995" title="Rudolf Lerinc">
Rudolf Lerinc

Rudolf Lerinc (ur. 12 lipca 1986) – serbski zapaśnik walczący w stylu wolnym. Trzeci na mistrzostwach śródziemnomorskich w 2014 roku.

</doc>
<doc id="3881997" url="https://pl.wikipedia.org/wiki?curid=3881997" title="Stanko Stojanović">
Stanko Stojanović

Stanko Stojanović (ur. 7 listopada 1992) – serbski zapaśnik walczący w stylu wolnym. Trzeci na mistrzostwach śródziemnomorskich w 2014 roku.

</doc>
<doc id="3881998" url="https://pl.wikipedia.org/wiki?curid=3881998" title="Stanko Stojanovic">
Stanko Stojanovic



</doc>
<doc id="3882001" url="https://pl.wikipedia.org/wiki?curid=3882001" title="Miloš Pitulić">
Miloš Pitulić

Miloš Pitulić (ur. 31 sierpnia 1991) – serbski zapaśnik walczący w stylu wolnym. Trzeci na mistrzostwach śródziemnomorskich w 2014 roku.

</doc>
<doc id="3882003" url="https://pl.wikipedia.org/wiki?curid=3882003" title="Milos Pitulic">
Milos Pitulic



</doc>
<doc id="3882011" url="https://pl.wikipedia.org/wiki?curid=3882011" title="Jan Bartoň">
Jan Bartoň

Jan Bartoň (ur. 29 stycznia 1990 w Veřovicach) – czeski biegacz narciarski, zawodnik klubu SK Nove Mesto na Morave.
Kariera.
Po raz pierwszy na arenie międzynarodowej pojawił się 20 lutego 2007 roku, podczas zawodów "Olimpijskiego festiwalu młodzieży Europy" w hiszpańskiej miejscowości Jacy, gdzie zajął 30. miejsce na dystansie 7,5 km stylem klasycznym.
W Pucharze Świata zadebiutował 3 grudnia 2011 roku w Düsseldorfie, gdzie zajął 35. miejsce w sprincie stylem dowolnym. Pierwsze pucharowe punkty wywalczył podczas pierwszego etapu Tour de Ski w szwajcarskiej miejscowości Val Müstair, gdzie zajął 27. miejsce w sprincie stylem dowolnym.
Osiągnięcia.
Puchar Świata.
Miejsca na podium.
Bartoň nigdy nie stał na podium indywidualnych zawodów Pucharu Świata.

</doc>
<doc id="3882024" url="https://pl.wikipedia.org/wiki?curid=3882024" title="Laktoferryna">
Laktoferryna



</doc>
<doc id="3882051" url="https://pl.wikipedia.org/wiki?curid=3882051" title="Marko Jovanović (zapaśnik)">
Marko Jovanović (zapaśnik)

Marko Jovanović (ur. 2 września 1991) – serbski zapaśnik walczący w stylu wolnym. Zajął szesnaste miejsce na mistrzostwach Europy w 2017. Trzykrotny medalista mistrzostw śródziemnomorskich, w tym srebrny w 2012. Startuje również w grapplingu i zapasach plażowych, w których został wicemistrzem świata w 2012 roku.

</doc>
<doc id="3882054" url="https://pl.wikipedia.org/wiki?curid=3882054" title="Józef Korpała">
Józef Korpała

Józef Korpała (ur. 12 marca 1905 w Damienicach, zm. 23 maja 1989 w Krakowie) – polski działacz społeczny, badacz literatury, organizator bibliotekarstwa. 
Życiorys.
Ukończył gimnazjum w Bochni. W czasie nauki w gimnazjum działał w harcerstwie, osiągnął stopień instruktorski i był komendantem hufca. Publikował już wtedy artykuły krajoznawcze. W latach 1924–1929 studiował polonistykę na Wydziale Filologicznym Uniwersytetu Jagiellońskiego, a także historię, historię kultury, historię sztuki i socjologię. W czasie studiów czynnie uczestniczył w działalności ZHP, Bratniej Pomocy Studentów UJ, Związku Polskiej Młodzieży Demokratycznej i w Związku Kół Polonistycznych. W latach 1926–1927 był redaktorem „Wiadomości Harcerskich”, organu Zarządu Pododdziału ZHP Województwa Krakowskiego. W 1927 roku wydał jednodniówkę Koła Starszego Harcerstwa pt. "Watra". W tymże roku był członkiem Organizacji Młodzieży Narodowej oraz został członkiem Związku Bibliotekarzy Polskich i Towarzystwa Miłośników Książki. 
W 1928 roku rozpoczął pracę w bibliotece Polskiej Akademii Umiejętności w charakterze pomocnika bibliotekarza. W 1929 zrezygnował z pracy bibliotekarskiej i został dziennikarzem, pracując w dzienniku „Dzień Pomorski” w Toruniu. W marcu 1930 roku został referentem prasowym i redaktorem tygodnika „Front Zachodni” wydawanego przez Związek Obrony Kresów Zachodnich w Poznaniu. W czerwcu tego roku przeniósł się do Warszawy, gdzie objął funkcję redaktora tygodnika Związku Strzeleckiego „Strzelec”, a w następnym roku został instruktorem oświatowym i kierownikiem Wydziału Wychowania Obywatelskiego Komendy Głównej Związku Strzeleckiego. W 1931 roku był wydawcą czasopisma „Brzask”, organu ZPMD. W tym czasie należał do Koła Braterskiego starszyzny Związku Młodzieży Polskiej „Zet” (od 1933 roku) i do Związku Patriotycznego (od 1932 roku).
W 1931 roku obronił doktorat z filozofii na podstawie pracy "Kazimierz Brodziński jako krytyk i historyk literatury" napisanej pod kierunkiem prof. Ignacego Chrzanowskiego.
W 1937 roku wrócił do Krakowa, gdzie objął stanowisko kierownika Oddziału Oświaty Pozaszkolnej Kuratorium Okręgu Szkolnego Krakowskiego, pracując tam do wybuchu wojny. Lata okupacji przeżył w Krakowie, pracując jako pracownik umysłowy w Monopolu Spirytusowym na Dąbiu. Brał udział w tajnych pracach oświatowych, należał do Związku Odbudowy Rzeczypospolitej. Po wojnie został inspektorem świetlic i uniwersytetów ludowych w Wydziale Oświaty Rolniczej Wojewódzkiego Urzędu Ziemskiego w Krakowie. Od 1 kwietnia 1946 roku pracował na stanowisku dyrektora Miejskiej Biblioteki Publicznej, jednocześnie, w latach 1946–1949, łączył to z pracą na stanowisku adiunkta w Katedrze Oświaty i Kultury Dorosłych Uniwersytetu Jagiellońskiego, był też współpracownikiem (w latach 1946–1947) czasopisma „Oświata i Kultura”, od 1947 roku był członkiem kolegium redakcyjnego czasopisma „Życie Nauki”, od 1948 roku był zastępcą redaktora naczelnego „Przeglądu Bibliotecznego”. W latach 1950–1952 wykładał metodykę pracy oświatowej w Sekcji Polonistyczno-Estetycznej Wyższej Szkoły Pedagogicznej w Krakowie. W 1958 roku wykładał bibliografię w tejże WSP, a w latach 1958–1963 był tamże kierownikiem Międzywydziałowego Studium Bibliotekarskiego. W latach 70. prowadził wykłady na Międzywydziałowym Studium Bibliotekoznawczym Uniwersytetu Jagiellońskiego, a w 1974 roku wykładał bibliografię w Zakładzie Bibliotekoznawstwa i Informacji Naukowej Instytutu Filologii Polskiej UJ.
Był członkiem Komisji Historycznoliterackiej Oddziału Krakowskiego PAN (od 1956 roku) i Komisji Nauk Pedagogicznych tegoż oddziału (od 1958 roku), Rady Kultury i Sztuki przy Ministerstwie Kultury i Sztuki (1958–1970), Rady Naukowej Biblioteki Narodowej (1960–1974).
Pracował na stanowisku dyrektora Miejskiej Biblioteki Publicznej przez prawie 30 lat,do 1975 roku, kiedy przeszedł na emeryturę. 
Od 1957 roku był członkiem PZPR.
Niektóre publikacje.
Józef Korpała był łącznie autorem ponad 700 prac: książek, broszur i artykułów. Od 1928 roku ogłosił w dzienniku „Polska Zachodnia” w Katowicach około 120 felietonów i artykułów o bieżących wydaniach literackich i naukowych oraz wydarzenia kulturalnych w cyklach m.in.: "Gawędy i refleksje", "Listy z Krakowa" i "Kraków literacki". 
Życie prywatne.
Józef Korpała był synem Pawła, kolejarza, i Marii z domu Kmiecik. Miał czworo młodszego rodzeństwa. W 1931 roku ożenił się z dr Franciszką Kalicińską, bibliotekarką Biblioteki Jagiellońskiej. Mieli syna (ur. ok. 1932 roku) i córkę.
Został pochowany na Cmentarzu Rakowickim w Krakowie (kwatera XIV B-8-11).

</doc>
<doc id="3882056" url="https://pl.wikipedia.org/wiki?curid=3882056" title="Marko Jovanovic">
Marko Jovanovic



</doc>
<doc id="3882058" url="https://pl.wikipedia.org/wiki?curid=3882058" title="Vladimír Kobera">
Vladimír Kobera

Vladimír Kobera (ur. 25 marca 1925 w Doksy, zm. 12 listopada 1994 w Hradec Králové) – czeski trener hokejowy.
Kobera urodził się w 1925 w miejscowości Doksy, niewielkiej miejscowości niedaleko granic z Polską oraz Niemcami. Za młodu grał w koszykówkę, rugby i hokej na lodzie. W latach 60. zajął się trenowaniem hokeistów. Na początku szkolił PSG Zlín, z którym awansował do ekstraklasy. Następnie przeniósł się do Szwajcarii, gdzie prowadził EHC Kloten, z którym w 1967 zdobył mistrzostwo kraju. Po tym sukcesie został selekcjonerem reprezentacji Helwetów. 
Szwajcaria nie była ostatnim przystankiem poza granicami ojczyzny w jego karierze. W latach 1974-1978 był trenerem ŁKS-u Łódź. Po powrocie do kraju był szkoleniowcem PF Hradec Králové.

</doc>
<doc id="3882063" url="https://pl.wikipedia.org/wiki?curid=3882063" title="Tx26-427">
Tx26-427

Tx26-427 – polski parowóz – tendrzak wąskotorowy na tor o rozstawie 600 mm, wyprodukowany w 1928 roku w Pierwszej Fabryce Lokomotyw w Polsce SA (Fablok) w Chrzanowie. Stanowił jedyny zbudowany parowóz typu W2A. Poprzednio nosił oznaczenia PKP D3-1002, DRG 99 1575 i PKP Tx3-427. Od 1961 roku został zaliczony do serii PKP Tx26 (wraz z lokomotywami typu W1A). Służył do 1975 roku na PKP na różnych kolejach, zachowany jako eksponat w skansenie taboru kolejowego w Chabówce.
Historia budowy.
Pojedynczy parowóz typu W2A o numerze fabrycznym 179 powstał w 1928 roku w Pierwszej Fabryce Lokomotyw w Polsce (Fablok) w Chrzanowie, na zamówienie Ministerstwa Spraw Wojskowych z 1927 roku, jako prototyp lokomotywy dla wojskowych kolei polowych, z możliwością pracy na torze o rozstawie 600 lub 750 mm (po przystosowaniu). Lokomotywa została opracowana w Fabloku z udziałem prof. Antoniego Xiężopolskiego, przy czym w konstrukcji częściowo wykorzystano dokumentację wcześniejszych parowozów Fabloku typów W1A i W3A, wywodzących się z projektu austriackiego. Wyprodukowanie podwozia z silnikami i układem napędowym Fablok zlecił jednak Warszawskiej Spółce Akcyjnej Budowy Parowozów (WSABP), a kotła – zakładom Fitzner-Gamper-Zieleniewski w Sosnowcu. Należy zaznaczyć, że projekt podobnej lokomotywy wojsko zamówiło także w WSABP (późniejszy Tx28-1272 typu "Kujawy"). Parowóz z Chrzanowa otrzymał wojskowy numer I-III 1002p. Próby wypadły dobrze, ale z nieznanych powodów parowozy nie zostały ostatecznie przejęte przez wojsko, preferujące konstrukcje zagraniczne, natomiast zakupiło je Ministerstwo Komunikacji dla Polskich Kolei Państwowych. Dalszych lokomotyw tego typu nie budowano, lecz rozwinięciem konstrukcji typu W2A stały się parowozy typu W5A.
Konstrukcja.
Wąskotorowy tendrzak, o układzie osi D, z silnikami bliźniaczymi na parę nasyconą (Dn2t). Budka maszynisty z drzwiami połówkowymi po bokach oraz drzwiami przejściowymi w tylnej ścianie, umożliwiającymi pracę z pomocniczym tendrem. Parowóz w skrzyniach po bokach kotła przewoził 0,5 t węgla i 1,5 m³ wody. Porównanie fotografii parowozu wskazuje, że w obecnym stanie po renowacji posiada dłuższe skrzynie wodne, niż oryginalne, które zaczynały się za pierwszą osią.
Kocioł płomieniówkowy, z miedzianą skrzynią ogniową (podczas napraw głównych pomiędzy 1953 a 1966 rokiem wymienioną na stalową). Na kotle umieszczony zbieralnik pary i piasecznica. W zbieralniku znajdowała się zaworowa przepustnica pary typu Cara z napędem wewnątrz kotła i labiryntowym osuszaczem pary. Na pokrywie zbieralnika pary zawory bezpieczeństwa typu Pop-Coale. Komin z turbinowym odiskiernikiem Rihoseka. Zasilanie w wodę za pomocą dwóch inżektorów Friedmanna o wydajności 60 l/min.
Ostoja belkowa, o grubości belek 60 mm. Odsprężynowanie za pomocą resorów płaskich, z czterema punktami podparcia. Osie: pierwsza i trzecia były sztywne, druga miała przesuw boczny po 5 mm, a czwarta po 10 mm na każdą stronę, przez co parowóz mógł pokonywać łuki o promieniu 30 m.
Bliźniacze silniki parowe z suwakami płaskimi, napędzały trzecią oś poprzez jednoprowadnicowe krzyżulce i korbowody. Zastosowano mechanizm parorozdzielczy z jarzmem kulisy systemu Huna i z nawrotnicą dźwigniową. Do smarowania silników służył lubrykator, zamieniony po wojnie na smarotłocznię Friedmanna. Hamulce: parowy i ręczny dźwigniowy, działały na wspólny wał, z którego hamowano pierwsze trzy osie. Parowóz posiadał oświetlenie naftowe, w latach 50./60. zamienione na elektryczne, zasilane z turbozespołu.
Eksploatacja.
Parowóz typu W2A otrzymał na PKP pierwotnie oznaczenie D3-1002 i służył początkowo na Kolei Sierpc – Lubicz, stacjonując w parowozowni Lipno. Po zastąpieniu tej kolei przez linię normalnotorową, w 1938 roku został przesłany, według różnych wersji, na Kolej Jędrzejowską, lub na Kolej Ostrołęcką, do parowozowni w Myszyńcu. Podczas II wojny światowej został przejęty pod zarząd niemiecki i w 1940 roku oznaczony według zasad DRG jako 99 1575. Najpóźniej w tym roku też trafił na Kolej Ostrołęcką, gdzie służył podczas wojny. W grudniu 1944 roku parowóz miał być ewakuowany na zachód koleją ze stacji Pupy, lecz wobec braku platform normalnotorowych, został uszkodzony granatami i tam pozostawiony.
Po wojnie ponownie przejęty przez PKP, został naprawiony w połowie 1945 roku w Myszyńcu i powrócił do eksploatacji na tej samej kolei. W 1947 roku został zaliczony według systemu oznaczeń PKP do zbiorczej serii Tx3, otrzymując oznaczenie Tx3-427. Po zmianie systemu oznaczeń polskich parowozów, w 1961 roku otrzymał ostateczne oznaczenie Tx26-427, mylnie zaliczony do serii Tx26 (mimo że z uwagi na rok zatwierdzenia dokumentacji powinien zostać oznaczony Tx28). Ze względu na niewielki zabierany zapas węgla i wody, pracował cały czas z pomocniczym tendrem. W dalszym ciągu służył na Kolei Ostrołęckiej do jej zamknięcia w 1973 roku. Został wówczas skierowany do naprawy głównej w Zakładach Naprawczych Taboru Kolejowego w Nowym Sączu, które jednak zaprzestały w tym okresie remontów parowozów i naprawy nie podjęto.
Według niektórych źródeł, od marca 1974 roku został przydzielony do parowozowni w Białośliwiu, od października w Witaszycach, a 3 marca 1975 roku został wycofany z eksploatacji. Parowóz został przekazany wówczas dla Muzeum Kolejnictwa w Warszawie (bez tendra), a następnie wypożyczony Muzeum Kolei Wąskotorowej w Wenecji, gdzie oczekiwał na odbudowę na bocznicy w Biskupinie, będąc w bardzo złym stanie. Dopiero w 1993 roku przekazano go do Skansenu Taboru Kolejowego w Chabówce, gdzie ostatecznie dokonano jego odbudowy do stanu eksponatu i ustawiono na pomniku.

</doc>
<doc id="3882075" url="https://pl.wikipedia.org/wiki?curid=3882075" title="Paweł Rybak">
Paweł Rybak

Paweł Rybak (ur. 8 stycznia 1967 w Stalowej Woli) – polski piłkarz grający na pozycji obrońcy lub pomocnika, trener piłkarski.
Kariera.
Na początku 1986 roku przeszedł z LZS Wola Rzeczycka do Stali Stalowa Wola. W klubie tym grał do 2003 roku. W jego barwach trzykrotnie wywalczył awans do I ligi, a na najwyższym poziomie rozgrywkowym zagrał w 87 meczach, zdobywając cztery gole. Na początku 2004 roku został odsunięty od pierwszego zespołu Stali, wskutek czego przeszedł do Sokoła Nisko. W latach 2004–2006 był zawodnikiem Unii Nowa Sarzyna. Karierę kończył w Sokole Nisko w 2006 roku.
Po zakończeniu kariery piłkarskiej pracował jako kierowca. W latach 2007–2009 był trenerem LZS Turbia. Następnie trenował juniorów Stali Stalowa Wola. W roku 2016 pełnił funkcję trenera OKS Mokrzyszów.

</doc>
<doc id="3882081" url="https://pl.wikipedia.org/wiki?curid=3882081" title="Puchar CEV w piłce siatkowej mężczyzn (2016/2017)">
Puchar CEV w piłce siatkowej mężczyzn (2016/2017)

Puchar CEV siatkarzy 2016/2017 (oficjalna nazwa: 2017 CEV Volleyball Cup Men) − 10. sezon Pucharu CEV rozgrywanego od 2007 roku (45. turniej ogólnie, wliczając Puchar Europy Zdobywców Pucharów i Puchar Top Teams), organizowanego przez Europejską Konfederację Piłki Siatkowej (CEV) w ramach europejskich pucharów dla 32 męskich klubowych zespołów siatkarskich Starego Kontynentu.
System rozgrywek.
Rywalizacja w pierwszych trzech rundach będzie się toczyć w parach systemem pucharowym (gorszy odpada). Zespoły, które nie przeszły 1 i 2 fazy kwalifikacji Ligi Mistrzów sezonu 2016/2017 zostały przeniesione do 1/32 finału i 1/16 finału.Po zakończeniu ćwierćfinałów odbyła się tzw. runda Challenge. Zostaną do niej zakwalifikowane 4 zwycięzców ćwierćfinałów Pucharu CEV oraz 4 najlepsze ekipy fazy grupowej Ligi Mistrzów sezonu 2016/2017, które nie wyszły z grupy (w sumie 8 drużyn). Zwycięzcy tego szczebla awansują do półfinałów, po których rozegrane zostaną finały.
We wszystkich rundach rozgrywane będą dwumecze (mecz i rewanż). Według regulaminu o zwycięstwie w dwumeczu decyduje liczba wygranych meczów. W przypadku remisu (po jednej wygranej każdej z drużyn), niezależnie od liczby wygranych i przegranych setów, o awansie zdecyduje dodatkowy tzw. złoty set, rozgrywany bezpośrednio po drugim meczu. Złoty set rozgrywany jest do 15 punktów.

</doc>
<doc id="3882112" url="https://pl.wikipedia.org/wiki?curid=3882112" title="Moston (Shropshire)">
Moston (Shropshire)

Moston – przysiółek w Anglii, w Shropshire, w dystrykcie (unitary authority) Shropshire. Leży 5,4 km od miasta Wem, 15,3 km od miasta Shrewsbury i 228,4 km od Londynu. W latach 1870–1872 miejscowość liczyła 61 mieszkańców. Miejscowość Moston jest wspomniana w Domesday Book (1086) jako "Mostune".

</doc>
<doc id="3882128" url="https://pl.wikipedia.org/wiki?curid=3882128" title="Gill (Massachusetts)">
Gill (Massachusetts)

Gill – miasto w Stanach Zjednoczonych, w stanie Massachusetts, w hrabstwie Franklin.

</doc>
<doc id="3882137" url="https://pl.wikipedia.org/wiki?curid=3882137" title="Thalaba the Destroyer">
Thalaba the Destroyer

Thalaba the Destroyer – poemat epicki Roberta Southeya z 1801. Utwór zalicza się do nurtu orientalnego romantyzmu, podobnie jak "Giaur" George'a Gordona Byrona. Poemat mieści się w cyklu epickich opowieści Southeya, osadzonych w egzotycznej scenerii. Jest osadzony w realiach Arabii, podczas gdy "Madoc" dzieje się w Meksyku, a "The Curse of Kehama" w Indiach. W kilku miejscach poeta nawiązuje do twórczości Edmunda Spensera. Utwór został napisany nierymowanym wierszem nieregularnym ułożonym w strofy o różnej długości. 
W utworze pojawia się, prawdopodobnie po raz pierwszy w literaturze angielskiej motyw wampira. Tytułowy bohater spotyka widmo swojej ukochanej, Oneizy, która zmarła w noc poślubną i jest zmuszony przebić je dzidą. 
&lt;poem&gt;
"Alas! the setting sun," 
"Saw Zeinab in her bliss,"
"Hodeirah's wife belov'd."
"Alas ! the wife belov'd,"
"The fruitful mother late."
"Whom when the daughters of Arabia nam'd," 
"They wished their lot like hers ;" 
"She wanders o'er the desert sands" 
"A wretched widow now." 
"The fruitful mother of so fair a race," 
"With only one preserved." 
"She wanders o'er the wilderness."
&lt;/poem&gt;

</doc>
<doc id="3882144" url="https://pl.wikipedia.org/wiki?curid=3882144" title="Terminal Spirit Disease">
Terminal Spirit Disease

Terminal Spirit Disease – trzeci album studyjny szwedzkiego zespołu muzycznego At the Gates. Wydawnictwo ukazało się 18 lipca 1994 roku nakładem wytwórni muzycznej Peaceville Records. Nagrania zostały zarejestrowane w lutym 1994 roku we Fredman Studio we współpracy z producentem muzycznym Fredrikiem Nordströmem.
Lista utworów.
Opracowano na podstawie materiału źródłowego.

</doc>
<doc id="3882152" url="https://pl.wikipedia.org/wiki?curid=3882152" title="Polsat 1">
Polsat 1

Polsat 1 – kanał polonijny Telewizji Polsat, uruchomiony 18 grudnia 2015 roku, będący zastąpieniem Polsat 2 za granicą. Jest przeznaczony dla odbiorców polskiego pochodzenia, przebywających za granicą.
6 kwietnia 2020 Polsat 1 zmienił swój logotyp oraz oprawę graficzną wraz z sąsiednimi kanałami Polsatu. 
30 sierpnia 2021 nastąpiła ponowna zmiana logotypu i oprawy graficznej, wraz z 24 kanałami Grupy Polsat, w tym Polsat 1.
Oferta programowa.
W ofercie kanału znajdują się seriale zarówno Polsatu, jak i zagraniczne, m.in.:
programy hobbystyczne, np.:
programy rozrywkowe, np.:
oraz programy skierowane do Polonii mieszkającej w Stanach Zjednoczonych, np.:

</doc>
<doc id="3882154" url="https://pl.wikipedia.org/wiki?curid=3882154" title="Lysa">
Lysa

Lysa (1105 m) – szczyt w masywie Prašivá w zachodniej części Niżnych Tatr na Słowacji. Wznosi się w północnym grzbiecie Wielkiej Chochuli, który poprzez Bánašov bok (1233 m) oraz wierzchołki 1134 m i Lysa łączy się z Čiernym vrchem (1181 m). Pomiędzy Lysą a Čiernym vrchem jest przełęcz, którą prowadzi szlak turystyki pieszej i rowerowej. Północno-wschodnie stoki Lysej opadają do doliny Banské, południowo-zachodnie do doliny Patočiny. 
Lysa znajduje się poza granicami Parku Narodowego Niżne Tatry. Jej szczyt i płaski grzbiet łączący ją z Wielką Chochulą są trawiaste, stoki porasta las.

</doc>
<doc id="3882162" url="https://pl.wikipedia.org/wiki?curid=3882162" title="Transport rowerowy w Toruniu">
Transport rowerowy w Toruniu

Transport rowerowy w Toruniu – sieć ścieżek rowerowych oraz ich infrastruktura w Toruniu.
Historia.
Pierwsze elementy infrastruktury przeznaczone do ruchu rowerowego w Toruniu pojawiły się już w latach 80. XX wieku na osiedlu Na Skarpie. Były to drogi rowerowe wytyczone równolegle do chodników i oddzielne od nich pasami zielni oraz tzw. "miasteczko rowerowe".
Rozpoczęcie tworzenia ogólnomiejskich dróg rowerowych można datować na początek lat 90. gdy drogi takie powstawały głównie przez ich wydzielane z ciągów pieszych. Nie tworzyły one zwartej sieci, która pozwalałaby bez przeszkód poruszać się rowerem po całym mieście, ponadto w większości nie spełniały standardów dróg rowerowych i nazywane byłby "ścieżkami rowerowymi". Pierwsze takie trasy pojawiły się wzdłuż ulic: Szosa Lubicka, Chopina, aleja Jana Pawła II, Kościuszki i Gagarina.
W kolejnych latach dróg rowerowych w Toruniu zaczęło przybywać, m.in. w ramach przebudowy fragmentów ulic, chodników czy parków, a także dzięki programom: "Program budowy ścieżek rowerowych w Toruniu w latach 2001-2003" i "Program rozwoju komunikacji rowerowej na lata 2007-2015". Warto dodać, że infrastruktura rowerowa powstała także w ramach realizacji projektu Bit-City.
W czerwcu 2014 roku otwarto pierwszy w Toruniu kontrapas rowerowy w ciągu alei Solidarności oraz przy fragmencie Szosy Chełmińskiej, natomiast w październiku 2015 roku oddano do użytku pasy rowerowe na ulicach: Warszawskiej, Szumana, Reja i Wałach gen. Sikorskiego.
W 2015 roku Miejski Zarząd Dróg opracował kolejny plan rozwoju komunikacji rowerowej, tym razem na lata 2016-2022, którego celem jest m.in. budowa nowych tras, przedstawienie głównych kierunków rozwoju i inwentaryzacja istniejącej infrastruktury rowerowej.
Warto podkreślić, że toruńska infrastruktura rowerowa zostało wysoko oceniona w rankingu, jaki został opublikowany w magazynie "Rowertour". W zestawieniu tym brano pod uwagę m.in. liczbę dróg rowerowych i ich nawierzchnię, zasady przewozu rowerów w komunikacji miejskiej czy konsultowanie inwestycji rowerowych ze środowiskiem cyklistów. Na 39 polskich miast biorących udział w rankingu, Toruń zajął w 2014 roku trzecie miejsce, a w 2016 roku drugie.  
Od marca 2021 roku działa w Toruniu tzw. Oficer Rowerowy (Zespół ds. Aktywnej Mobilności).
Charakterystyka.
Podział.
Ścieżki rowerowe w Toruniu dzielną się na:
Długość i rodzaj.
W 2019 roku w Toruniu znajdowało się blisko 134 km dróg rowerowych, z czego ok. 85 km stanowią samodzielne drogi rowerowe, ok. 16 km - ciągi pieszo-rowerowe, a ok. 3 km - pasy i kontrapasy rowerowe.
Statystyka.
Kilometry dróg rowerowych wybudowanych w Toruniu w ciągu lat
Ważne trakty rowerowe.
Szlaki rowerowe.
Wybrane szlaki rowerowe z Torunia do pobliskich miejscowości:
Infrastruktura rowerowa.
Infrastruktura rowerowa w Toruniu to: setki stojaków, zadaszone parkingi oraz dwanaście samoobsługowych stacji naprawy rowerów.
Społeczność rowerzystów.
W Toruniu działa prężnie Stowarzyszenie Rowerowy Toruń, które popularyzuje jednoślad będący doskonałym środkiem miejskiego transportu i zachęca mieszkańców miasta do przesiadania się nań. Stowarzyszenie to jest organizatorem cyklicznych tzw. rowerowych mas krytycznych. W 2015 roku odbyły się m.in.: Wakacyjna Rowerowa Masa Krytyczna, Muzyczna Rowerowa Masa Krytyczna, Eleganckiej Rowerowej Masie Krytycznej i inne.

</doc>
<doc id="3882165" url="https://pl.wikipedia.org/wiki?curid=3882165" title="Wacław Prochnau">
Wacław Prochnau

Wacław Prochnau (ur. w 1905, zm. 16 maja 1945) – polski inżynier, harcmistrz, Komendant Mazowieckiej Chorągwi Harcerzy ZHP. 
Wacław Prochnau był inżynierem. W latach 30. pracował jako dyrektor techniczny Zakładów Akumulatorowych „Tudor”, był również działaczem pożarniczym. Od co najmniej sierpnia 1937 roku był p.o. Komendanta Mazowieckiej Chorągwi Harcerzy, a od 1938 roku – Komendantem tejże Chorągwi.
W czasie wojny był oficerem wywiadu.
Został pochowany na cmentarzu ewangelicko-augsburskim w Warszawie (aleja 17, grób 2).
Był autorem lub współautorem kilku książek technicznych, m.in.:

</doc>
<doc id="3882166" url="https://pl.wikipedia.org/wiki?curid=3882166" title="Everybody's Fool">
Everybody's Fool



</doc>
<doc id="3882175" url="https://pl.wikipedia.org/wiki?curid=3882175" title="Thomas Thennatt">
Thomas Thennatt

Thomas Thennatt SAC (ur. 26 listopada 1953 w Koodalloor, zm. 14 grudnia 2018 w Gwalijar) – indyjski duchowny katolicki, pallotyn, biskup Gwalioru w latach 2017–2018.
Życiorys.
W 1969 wstąpił do Stowarzyszenia Apostolstwa Katolickiego. 31 maja 1975 złożył w nim profesję wieczystą.
Święcenia kapłańskie otrzymał 21 października 1978. Pracował głównie w pallotyńskich parafiach, był także m.in. szefem kilku komisji stowarzyszenia oraz rektorem pallotyńskiego teologatu.
18 października 2016 papież Franciszek mianował go ordynariuszem diecezji Gwalior. Sakrę biskupią otrzymał 8 stycznia 2017 z rąk arcybiskupa Nagpur Abrahama Viruthakulangary. W tym samym dniu objął kanonicznie diecezję.
Zginął 14 grudnia 2018 w wypadku samochodowym.

</doc>
<doc id="3882179" url="https://pl.wikipedia.org/wiki?curid=3882179" title="Hlinaia (rejon Slobozia)">
Hlinaia (rejon Slobozia)

Hlinaia (ros. Глиное, ukr. Глинне) – wieś w Mołdawii, faktycznie na terenie nieuznawanego międzynarodowo Naddniestrza, w rejonie Slobozia. 
Położenie.
Hlinaia położona jest 14 km od Slobozii, w kierunku południowo-wschodnim.
Historia i opis.
Pierwsza wzmianka o wsi pochodzi z 1859. 
W okresie radzieckim we wsi działały 4 kołchozy, szkoła średnia, klub z salą kinową, biblioteka, poczta, szpital. We wsi znajduje się mogiła żołnierzy radzieckich z pomnikiem oraz pomnik w postaci pierwszego traktora kołchozu "Zaria komunizma".
Między wsiami Hlinaia i Cioburciu w latach 1896-1911 odkryto pochówki scytyjskie, w tym jeden pochówek wodza plemienia, badane ponownie podczas ekspedycji archeologicznych w latach 60. XX wieku oraz w latach 1995-2004.
We wsi znajduje się cerkiew św. Jana Teologa, funkcjonująca w ramach dekanatu słobodziejskiego eparchii tyraspolskiej i dubosarskiej Mołdawskiego Kościoła Prawosławnego.
Demografia.
Według danych spisu powszechnego w Naddniestrzu w 2004 wieś zamieszkiwało 5251 osób, z czego:

</doc>
<doc id="3882185" url="https://pl.wikipedia.org/wiki?curid=3882185" title="Plebiscyt Przeglądu Sportowego 2016">
Plebiscyt Przeglądu Sportowego 2016

82. Plebiscyt na 10 Najlepszych Sportowców Polski 2016 roku zorganizowany został przez Przegląd Sportowy i Telewizję Polską.
Nominowani.
Nominowanych zostało 20 sportowców, w pierwszej dziesiątce nie znaleźli się: Monika Ciaciuch, Agnieszka Kobus, Maria Springwald, Joanna Leszczyńska; Joanna Jędrzejczyk, Grzegorz Krychowiak, Bartosz Kurek, Monika Michalik; Beata Mikołajczyk, Karolina Naja; Katarzyna Niewiadoma, Oktawia Nowacka, Wojciech Nowicki, Agnieszka Radwańska.

</doc>
<doc id="3882189" url="https://pl.wikipedia.org/wiki?curid=3882189" title="Sarke">
Sarke

Sarke – norweski zespół wykonujący muzykę z pogranicza thrash i black metalu. Powstał w 2008 roku z inicjatywy multiinstrumentalisty 
Thomasa Bergliego, znanego pod pseudonimem Sarke. Muzyk do współpracy zaprosił wokalistę Teda Skjelluma, znanego z występów w zespole Darkthrone. W listopadzie 2008 roku duet zarejestrował debiutancki album studyjny. Materiał zatytułowany "Vorunah" trafił do sprzedaży 6 kwietnia 2009 roku nakładem wytwórni muzycznej Indie Recordings.
W 2009 roku projekt został przekształcony w regularny zespół. Skład uzupełnili perkusista Asgeir Mickelson, gitarzyści Terje Andersen i Steinar Gundersen oraz klawiszowiec Anders Hunstad, natomiast funkcję basisty objął Thomas Bergli. W odnowionym składzie na przełomie października i listopada 2010 roku sekstet nagrał drugi album Sarke pt. "Oldarhian". Wydawnictwo ukazało się 15 kwietnia 2011 roku, ponownie nakładem oficyny Indie Recordings.
W 2013 roku skład opuścił Terje Andersen. Kolejny materiał muzycy zdecydowali się zarejestrować jako kwintet. 20 września, także 2013 roku, ukazał się trzeci album studyjny formacji zatytułowany "Aruagint". Rok później z zespołu odszedł Asgeir Mickelson. 11 marca 2016 roku został wydany czwarty album długogrający Sarke pt. "Bogefod". W ramach promocji do pochodzącego z płyty utworu "Alternation" został zrealizowany teledysk. W 2017 roku płyta uzyskała nominację do nagrody norweskiego przemysłu fonograficznego Spellemannprisen w kategorii Metal.

</doc>
<doc id="3882217" url="https://pl.wikipedia.org/wiki?curid=3882217" title="Szkoła Podstawowa w Koźlu">
Szkoła Podstawowa w Koźlu

Szkoła Podstawowa w Koźlu – publiczna szkoła podstawowa. Położona w województwie wielkopolskim, w powiecie szamotulskim, w gminie Szamotuły, we wsi Koźle. Szkoła została zamknięta w 2017 r.
Historia.
Początkowo szkoła mieściła się w glinianym domu usytuowanym w środku wsi, a później w murowanym parterowym budynku stojącym w miejscu, gdzie obecnie znajduje się świetlica wiejska. W 1910 r. został on sprzedany Niemcowi o nazwisku Flechner i przekształcony w oberżę. Obecny budynek szkoły wybudowano w 1910 r. Była to szkoła czteroklasowa, w której pracowało trzech nauczycieli. Pierwszym wymienionym w zachowanych dokumentach kierownikiem szkoły był Roman Wróż, który pełnił tę funkcję w okresie zaborów i w pierwszych latach po odzyskaniu niepodległości.
W najstarszym szkolnym protokolarzu w okresie od listopada 1910 r. do grudnia 1917 wszelkie zapisy prowadzone są w języku niemieckim, w roku 1918 w ogóle nie pojawiają się żadne wpisy, a od kwietnia 1919 r. protokół z posiedzeń "dozoru szkolnego w Kuźlu" prowadzony jest już w języku polskim. Obecny w szkolnej dokumentacji język niemiecki był wymogiem władz zaborczych.
Po wojnie w budynku została uruchomiona szkoła podstawowa. W roku szkolnym 2015/2016 w szkole uczyło się 60 uczniów, w tym 16 dzieci w oddziale przedszkolnym. W 2016 roku podjęto decyzję o likwidacji szkoły. 

</doc>
<doc id="3882218" url="https://pl.wikipedia.org/wiki?curid=3882218" title="Henryk Wechsler">
Henryk Wechsler

Henryk Gustaw Wechsler (ur. w 1909, zm. 5 sierpnia 1990) – harcmistrz, Komendant Warszawskiej Chorągwi Harcerzy ZHP w latach 1935–1938. 
Od maja 1935 roku był Komendantem Warszawskiej Chorągwi Harcerzy. Został odwołany z tej funkcji 10 października 1938 roku przez Naczelnika Harcerzy Zbigniewa Trylskiego. Był jednym z inicjatorów i organizatorów kursów instruktorskich nad Wigrami.
W 1938 roku był oficerem rezerwy Wojska Polskiego.
Napisał m.in. ważny artykuł "O tradycji i kursach wigierskich" [w:] „Harcerstwo”, 1948, Nr 1.

</doc>
<doc id="3882223" url="https://pl.wikipedia.org/wiki?curid=3882223" title="Eugenia Gospodarek-Komkowska">
Eugenia Gospodarek-Komkowska

Eugenia Gospodarek-Komkowska (ur. 14 listopada 1956 w Wyrzysku) – polska profesor, kierownik Katedry i Zakładu Mikrobiologii w Collegium Medicum w Bydgoszczy.
Gospodarek ukończyła biologię na Akademii Pomorskiej w Słupsku w 1979. Doktorat w zakresie biologii medycznej ukończyła w 1991. Stopień doktora habilitowanego otrzymała w 2000. Tytuł profesora nadzwyczajnego uzyskała rok później. Tytuł profesora zwyczajnego zaś otrzymała 19 lutego 2014.
W Katedrze Mikrobiologii w Collegium Medicum pracuje od 1986. W 2000 została kierownikiem, zastępując na tym stanowisku profesora Zenona Dudziaka. Od 2001 jest wojewódzkim konsultantem w zakresie mikrobiologii. W 2012 została wybrana prezesem Polskiego Towarzystwa Mikrobiologów.
Została uhonorowana m.in. Srebrnym (2000) i Złotym Krzyżem Zasługi (2011). Jest autorką wielu publikacji oraz komunikatów na konferencjach.

</doc>
<doc id="3882239" url="https://pl.wikipedia.org/wiki?curid=3882239" title="Szkoła podstawowa w Koźlu">
Szkoła podstawowa w Koźlu



</doc>
<doc id="3882242" url="https://pl.wikipedia.org/wiki?curid=3882242" title="Kristijan Fris">
Kristijan Fris

Kristijan Fris (cyr. Кристијан Фрис; 21 kwietnia 1984) – serbski zapaśnik walczący w stylu klasycznym. Dwukrotny olimpijczyk. Siódmy w Pekinie 2008 w wadze 55 kg i trzynasty w Rio de Janeiro 2016 w kategorii 59 kg. 
Brązowy medalista mistrzostw świata w 2007. Mistrz Europy z 2017. Trzynasty na igrzyskach europejskich w 2015. Trzeci w indywidualnym Pucharze Świata w 2020. Złoty medalista igrzysk śródziemnomorskich w 2005 i 2009, a brązowy w 2013. Mistrz śródziemnomorski w 2014 i trzeci w 2010, a także mistrz Europy juniorów w 2004 roku.
Pokonał z Uzbeka Eldora Hafizova i Jurija Kowala z Ukrainy, a przegrał z Hamidem Surijanem z Iranu i Rosjaninem Nazirem Mankijewem.

</doc>
<doc id="3882257" url="https://pl.wikipedia.org/wiki?curid=3882257" title="Wilk (rodzaj)">
Wilk (rodzaj)



</doc>
<doc id="3882259" url="https://pl.wikipedia.org/wiki?curid=3882259" title="Stabilizator parowy">
Stabilizator parowy

Stabilizator parowy – urządzenie techniki reaktorowej służące zabezpieczeniu chłodziwa (wody) w reaktorach ciśnieniowych przed osiągnięciem wrzenia oraz służące do regulacji ciśnienia w pierwotnym obiegu chłodzenia reaktora.
Budowa i działanie.
Stabilizator ma zwykle kształt wydłużonego walca, o objętości kilkudziesięciu metrów sześciennych, z zaokrąglonymi końcami, montowanego pionowo wewnątrz obudowy bezpieczeństwa. Do systemu chłodzenia reaktora podłączony jest pojedynczą rurą. Woda nie płynie przez stabilizator - zmienia się jedynie jej poziom w urządzeniu. Stabilizator nigdy nie jest wypełniony wodą.
W reaktorach wodnych ciśnieniowych (PWR) woda w pierwotnym obiegu chłodzenia powinna zawsze znajdować się w stanie ciekłym. Ponieważ woda znajduje się tam w warunkach dalekich od normalnych (ma zwykle temperaturę od 275 do 315 °C), wymagane jest zastosowanie systemu utrzymującego odpowiednie jej ciśnienie, którego część stanowi stabilizator parowy. 
Stabilizator umożliwia kontrolowanie i monitorowanie ciśnienia w całym pierwotnym obiegu reaktora dzięki zjawisku naczyń połączonych i względnej nieściśliwości wody. Ciśnienie w całym obiegu nie jest takie samo w każdym jego punkcie (chociażby przez różnice w wysokości), jednak zmienia się ono równo pod wpływem zmian w innym punkcie. Dzięki temu wymuszając zmianę ciśnienia w stabilizatorze można zmieniać ciśnienie w całym obiegu, ze zbiornikiem ciśnieniowym reaktora włącznie.
Wyróżnia się stabilizatory statyczne i dynamiczne. 
W stabilizatorze statycznym regulacja ciśnienia zachodzi samoistnie poprzez osiąganie równowagi między ciśnieniem wody a ciśnieniem pary wodnej u góry zbiornika. Jeśli ciśnienie wody w obiegu rośnie, zwiększa się również ciśnienie wody w stabilizatorze, co spręża parę wodną aż do osiągnięcia równowagi między nimi. W przypadku, gdy ciśnienie w obiegu maleje, ciśnienie pary wodnej wypycha wodę do obiegu, również do momentu wyrównania się ciśnień.
Ciśnienie cieczy w stabilizatorze dynamicznym kontrolowane jest za pomocą zmian jej temperatury. Ponieważ ciśnienie cieczy jej wprost proporcjonalne do jej temperatury, aby zwiększyć ciśnienie w obiegu pierwotnym podgrzewa się ciecz w stabilizatorze za pomocą grzałek elektrycznych. Zmniejszenie ciśnienia dokonuje się za pomocą wtryskiwania chłodniejszej wody do zbiornika stabilizatora.
Pomiar poziomu wody.
Stabilizator służy też jako wskaźnik poziomu wody w obiegu pierwotnym reaktora - informacji kluczowej z punktu widzenia bezpieczeństwa pracy reaktora. W czasie normalnej pracy reaktora cały obieg jest wypełniony wodą - nie ma więc punktu odniesienia do pomiaru jej poziomu. Z tego względu stabilizator parowy instalowany jest możliwie najwyżej, ponad pozostałą częścią obiegu pierwotnego. Dzięki temu można być prawie pewnym, że dopóki w stabilizatorze znajduje się woda, jest też ona obecna w pozostałych częściach obiegu, w tym w zbiorniku reaktora.
Zbiornik wyrównawczy.
Stabilizator stanowi też zbiornik wyrównawczy ciśnienia dla obiegu pierwotnego, na wypadek nagłego zwiększenia się ciśnienia w obiegu. Ponieważ znajduje się w nim gorąca woda, jego część zawsze jest wypełniona parą wodą. Ściśliwość pary wodnej stanowi bufor dla zmian ciśnienia w obiegu. Zadaniem operatora reaktora jest zachowanie tego bufora przez czas eksploatacji reaktora. 
Na szczycie stabilizatora znajduje się wylot regulowany upustowym zaworem bezpieczeństwa (ang. "pilot-operated relief valve", PORV). W przypadku nadmiernego wzrostu ciśnienia pary wodnej umożliwia on odprowadzenie nadmiaru pary do specjalnych zbiorników w obudowie bezpieczeństwa. Para ulega w nich skropleniu do cieczy. Objętość tych zbiorników jest ograniczona. W przypadku ich przepełnienia, zawartość ulega wypróżnieniu (poprzez kolejny zawór bezpieczeństwa) na podłogę obudowy bezpieczeństwa skąd za pomocą instalacji drenażowej ulega odprowadzeniu do zbiorników.

</doc>
<doc id="3882260" url="https://pl.wikipedia.org/wiki?curid=3882260" title="FIS Sommer Ladies Tournee 2001">
FIS Sommer Ladies Tournee 2001

FIS Sommer Ladies Tournee 2001 (niem. "1. FIS Ladies Sommer Grand-Prix") – pierwsza edycja FIS Sommer Ladies Tournee, przeprowadzona w sezonie 2001/2002 na skoczniach w Słowenii i Niemczech.
Turniej rozpoczął się 24 sierpnia 2001 zawodami drużynowymi na skoczni w Velenju. 25 sierpnia rozegrano konkurs drużynowy na skoczni w Mislinji, a następnie indywidualny w Velenju. Kolejne zmagania – indywidualne odbyły się w Mislinji 26 sierpnia. Ostatnie dwa konkursy, drużynowy i indywidualny na skoczni w Meinerzhagen, rozegrano odpowiednio 1 i 2 września.
Wszystkie konkursy drużynowe wygrała reprezentacja Austrii w składzie: Magdalena Kubli, Eva Ganster i Daniela Iraschko. W konkursach indywidualnych zwyciężała za każdym razem Iraschko. W słoweńskiej części turnieju uzyskała w każdym konkursie ponad 40 punktów więcej niż rywalki, dzięki czemu triumfowała w FIS Sommer Ladies Tournee z dużą przewagą nad kolejnymi zawodniczkami w klasyfikacji łącznej. Na drugim stopniu podium w turnieju stanęła Eva Ganster, a na trzecim – Ayumi Watase.
W cyklu wystartowało łącznie 37 zawodniczek z dziesięciu narodowych reprezentacji.
Przed FIS Sommer Ladies Tournee.
Tło.
Do 1998 roku Międzynarodowa Federacja Narciarska nie organizowała żadnych konkursów kobiecych. Zdarzało się jednak, że skoczkinie startowały w roli przedskoczków w zawodach mężczyzn lub występowały jako zawodniczki w turnieju głównym, ale nie były klasyfikowane. W styczniu 1998 w Sankt Moritz odbyły się nieoficjalne mistrzostwa świata juniorek, które są uznawane za pierwsze międzynarodowe zawody kobiece. W marcu tego samego roku odbyły się natomiast pierwsze seniorskie zawody kobiet pod egidą Międzynarodowej Federacji Narciarskiej – dwa konkursy Pucharu Kontynentalnego w Schönwaldzie. W kolejnym sezonie po raz pierwszy zorganizowano FIS Ladies Grand Tournee, będący pierwszym międzynarodowym cyklem zawodów kobiet, rozgrywanym przez Międzynarodową Federację Narciarską.
Zimą 2001 roku turniej FIS Ladies Grand Tournee zmienił nazwę na FIS Ladies Grand Prix, odbyła się wówczas trzecia edycja tego turnieju. Zwyciężyła Daniela Iraschko, przed Henriette Smeby i Evą Ganster. W październiku 2000 roku rozegrano także cykl zawodów Alpen Cup, we wszystkich konkursach zwyciężyła Daniela Iraschko, przed Evą Ganster, i Heidi Roth
Program turnieju.
Przed rozpoczęciem FIS Sommer Ladies Tournee 2001 podany został oficjalny program serii treningowych, próbnych i konkursowych oraz innych wydarzeń bezpośrednio związanych z turniejem. Poniższa tabela przedstawia szczegółowy wykaz tych wydarzeń, zgodny z pierwotnym planem organizacji turnieju.
Zasady.
Zasady obowiązujące w FIS Sommer Ladies Tournee są takie same, jak podczas zawodów Pucharu Świata czy Pucharu Kontynentalnego.
Do klasyfikacji generalnej FIS Sommer Ladies Tournee zaliczane były noty punktowe zdobyte przez zawodniczki podczas konkursów.
Skoki oceniane były w taki sam sposób, jak podczas zawodów Pucharu Świata czy Pucharu Kontynentalnego. Za osiągnięcie odległości równej punktowi konstrukcyjnemu zawodniczka otrzymywała 60 punktów. Za każdy dodatkowy metr uzyskiwała dodatkowo 2 punkty i analogicznie za każdy metr poniżej punktu K minus 2 punkty. Ponadto styl skoku i lądowania podlegał ocenie przez pięciu sędziów wybranych przez FIS, którzy mogli przyznać maksymalnie po 20 punktów. Dwie skrajne noty (najwyższa i najniższa) nie wliczane były do noty końcowej.
Skocznie.
Konkursy FIS Sommer Ladies Tournee w 2001 roku przeprowadzone zostały na trzech skoczniach narciarskich – dwóch normalnych: Grajskim griču w Velenju i Skakalnicy Dr. Stanko Stoporko w Mislinji oraz średniej Meinhardus-Schanzen w Meinerzhagen.
Przebieg zawodów.
Velenje.
Pierwszy konkurs (drużynowy).
Pierwszą konkurencją pierwszej edycji FIS Sommer Ladies Tournee były zawody drużynowe na skoczni normalnej w Velenju, które odbyły się 24 sierpnia. W konkursie wystartowało dziewięć drużyn – siedem reprezentacji narodowych i dwie drużyny mieszane. Po pierwszej kolejce skoków na prowadzeniu była reprezentacja Austrii. Najdalej skoczyła Magdalena Kubli, która uzyskała 70 metrów. Tuż za Austriaczkami znajdowały się ekipy Norwegii i mieszana drużyna Stanów Zjednoczonych i Szwajcarii. Najdalej w drugiej turze – 76 metrów – skoczyła reprezentantka Austrii, Eva Ganster, dzięki czemu ekipa austriacka utrzymała się na prowadzeniu. W ostatniej – trzeciej kolejce, a zarazem w całym konkursie, najdłuższy skok oddała Daniela Iraschko (Austria), która uzyskała o sześć i pół metra lepszy rezultat niż wcześniej wspomniana Ganster. Pozostałe zawodniczki uzyskały rezultaty słabsze o kilka metrów od Iraschko, w wyniku czego reprezentacja Austrii umocniła się na prowadzeniu. Skok o 13 metrów krótszy oddała Kristin Schmidt, co pozwoliło utrzymać Niemkom drugie miejsce. Na trzecim miejscu uplasowały się Japonki.
Najdłuższym skokiem czwartej kolejki okazało się 76,5 metra Anette Sagen, co pozwoliło reprezentacji Norwegii awansować na trzecie miejsce w klasyfikacji generalnej. Pół metra bliżej od Norweżki lądowała Maja Vtič, dzięki czemu Słowenki przesunęły się o trzy miejsca w górę. W przedostatniej, piątej kolejce najdalej skoczyła Eva Ganster (Austria), która uzyskała 78 metrów przy wysokich notach za styl. Cztery i pół metra krócej skoczyła reprezentantka Niemiec, Ann-Kathrin Reger. Po tej rundzie, na drugim miejscu za prowadzącymi Austriaczkami pozostawały Niemki, które z przewagą siedemnastu punktów wyprzedzały Norweżki. W ostatniej, szóstej kolejce, najdalej skoczyła reprezentantka Austrii, Daniela Iraschko (82,5 m), która w nieoficjalnej klasyfikacji indywidualnej zajęła pierwsze miejsce, przed Evą Ganster i Heleną Olsson. Dzięki temu reprezentacja Austrii utrzymała pierwsze miejsce w końcowej klasyfikacji zawodów. Na drugim miejscu uplasowała się reprezentacja Niemiec, a na trzecim reprezentacja Japonii.
Reprezentacja Austrii wystawiła do startu dwa zespoły.
Drugi konkurs (indywidualny).
Pierwszy z konkursów indywidualnych, przeprowadzony w ramach FIS Sommer Ladies Tournee, odbył się 25 sierpnia na obiekcie normalnym w Velenju. W pierwszej serii konkursowej żadnej zawodniczce nie udało się osiągnąć odległość powyżej punktu konstrukcyjnego, umieszczonego na 85. metrze. Najbliżej osiągnięcia tej odległości była Daniela Iraschko, która skoczyła 83 metry. Dziewięć metrów bliżej lądowały Eva Ganster i Helena Olsson. Jedynie wcześniej wspomniana Iraschko uzyskała notę łączną za skok powyżej 100 punktów. Po pierwszej serii liderką była Daniela Iraschko, przed Evą Ganster i Heleną Olsson.
W serii finałowej odległość większą lub równą punktowi konstrukcyjnemu skoczni, podobnie jak w pierwszej serii nie udało się uzyskać żadnej zawodniczce. Najbliżej osiągnięcia tej odległości była Daniela Iraschko, która skoczyła 84,5 metra co było zdecydowanie najlepszą odległością drugiej serii, a także całego konkursu. Za swój skok uzyskała notę 114,5 punktu (o 22,5 punktu więcej niż druga zawodniczka drugiej serii – Eva Ganster). Druga po pierwszej serii Eva Ganster uzyskała taki sam skok jak w pierwszej serii, co pozwoliło jej utrzymać drugą pozycję w klasyfikacji łącznej konkursu. Na trzecią pozycję awansowała Ann-Kathrin Reger.
Mislinja.
Pierwszy konkurs (drużynowy).
Trzecią konkurencją pierwszej edycji FIS Sommer Ladies Tournee były zawody drużynowe na skoczni normalnej w Mislinji, które odbyły się 25 sierpnia. W konkursie wystartowało dziewięć drużyn – siedem reprezentacji narodowych i dwie drużyny mieszane. Po pierwszej kolejce skoków na prowadzeniu była reprezentacja Norwegii. Najdalej skoczyła Anette Sagen, która uzyskała 67 metrów. Tuż za Norweżkami znajdowały się ekipy Niemiec i Japonii. Najdalej w drugiej turze – 72,5 metra – skoczyła reprezentantka Austrii, Eva Ganster, dzięki czemu ekipa austriacka awansowała o dwie pozycje. W ostatniej – trzeciej kolejce, a zarazem w całym konkursie, najdłuższy skok oddała Daniela Iraschko (Austria), która uzyskała o dziewięć i pół metra lepszy rezultat niż wcześniej wspomniana Ganster. Pozostałe zawodniczki uzyskały rezultaty słabsze o kilka metrów od Iraschko, w wyniku czego reprezentacja Austrii wyszła na prowadzenie w konkursie. Skok o 10 metrów krótszy oddała Izumi Yamada, co pozwoliło utrzymać Japonkom drugie miejsce. Na trzecim miejscu uplasowały się Norweżki.
Najdłuższym skokiem czwartej kolejki okazało się 65 metrów Anette Sagen, co pozwoliło reprezentacji Norwegii utrzymać się na trzecim miejscu w klasyfikacji generalnej. Pół metra bliżej od Norweżki lądowała Rieko Kanai, dzięki czemu Japonki umocniły się na drugiej pozycji. W przedostatniej, piątej kolejce najdalej skoczyła Eva Ganster (Austria), która uzyskała 71 metrów przy wysokich notach za styl. Półtora metra krócej skoczyła reprezentantka Japonii, Rieko Kanai. Po tej rundzie, na drugim miejscu za prowadzącymi Austriaczkami pozostawały Japonki, które z przewagą szesnastu i pół punktu wyprzedzały Norweżki. W ostatniej, szóstej kolejce, najdalej skoczyła reprezentantka Austrii, Daniela Iraschko (81,0 m), która w nieoficjalnej klasyfikacji indywidualnej zajęła pierwsze miejsce, przed Eva Ganster i Izumi Yamadą. Dzięki temu reprezentacja Austrii utrzymała pierwsze miejsce w końcowej klasyfikacji zawodów. Na drugim miejscu uplasowała się reprezentacja Japonii, a na trzecim reprezentacja Norwegii.
Reprezentacja Austrii wystawiła do startu dwa zespoły.
Drugi konkurs (indywidualny).
Dzień po konkursie drużynowym w Mislinji, przeprowadzony został na Skakalnicy Dr. Stanko Stoporko czwarty – indywidualny konkurs FSLT. W pierwszej serii Danieli Iraschko jako jedynej udało się uzyskać odległość równą punktowi konstrukcyjnemu umieszczonemu na 85 metrze. Drugą odległość serii i takie samo miejsce uzyskała Eva Ganster (73,5 m). Trzecią pozycję po pierwszej serii zajmowała natomiast Henriette Smeby po skoku na 72,5 metra.
W serii finałowej wystartowało trzydzieści jeden zawodniczek, spośród których jedna osiągnęła odległość powyżej punktu konstrukcyjnego, a trzy osiągnęły odległość powyżej 70 metrów. Pierwszą, która tego dokonała, była Henriette Smeby, która uzyskała 73 metry. Rezultat ten został poprawiony przez drugą zawodniczkę pierwszej serii, Evę Ganster. Do końca konkursu Ganster wyprzedziła tylko Daniela Iraschko, po skoku na 86,5 metra (najdalsza odległość uzyskana w czasie konkursu). Zwyciężczynią konkursu została zatem Iraschko, a na kolejnych stopniach podium stanęły Ganster i Smeby.
Meinerzhagen.
Pierwszy konkurs (drużynowy).
Piątą, przedostatnią konkurencją pierwszej edycji FIS Sommer Ladies Tournee, były zawody drużynowe na skoczni normalnej w Meinerzhagen, które odbyły się 1 września. W konkursie wystartowało czternaście drużyn – dwanaście reprezentacji narodowych i dwie drużyny mieszane. Indywidualnie najlepszy wynik zanotowała reprezentantka Austrii – Eva Ganster (227,8 pkt), która uzyskała o 13,2 punktu wyższą notę od swojej rodaczki Danieli Iraschko. Trzecia z reprezentantek Austrii, Magdalena Kubli, zdobyła szesnastą ocenę po dwóch skokach (175,8), pozwoliło to jednak na utrzymanie kilkunastopunktowej przewagi nad reprezentacją Japonii, której zawodniczki uzyskały kolejno trzecią, czwartą i piątą notę. Konkurs zakończył się, podobnie jak dwa poprzednie, zwycięstwem drużyny austriackiej, na drugim miejscu uplasowały się Japonki, a trzecią lokatę zajęła pierwsza reprezentacja Niemiec.
W drużynie Szwedzkiej, Słoweńskiej, mieszanym zespole Francji i Finlandii, oraz we wszystkich drużynach Niemieckich, do konkursu zgłoszone zostały po 4 zawodniczki, zaś w pozostałych zespołach – po 3. W drużynach czteroosobowych ocena jednej z zawodniczek nie była doliczana do noty zespołu.
Reprezentacja Austrii wystawiła do startu trzy, a Niemiec pięć zespołów
Drugi konkurs (indywidualny).
Ostatni konkurs FIS Sommer Ladies Tournee 2001 przeprowadzono 2 września na Meinhardus-Schanzen w Meinerzhagen. W pierwszej serii konkursowej jedna zawodniczka – Daniela Iraschko przekroczyła punkt konstrukcyjny, uzyskując 66 metrów. Drugą odległość serii uzyskały ex aequo Ayumi Watase i Rieko Kanai (64,5 m), a trzecią Eva Ganster (64,0 m). Powyżej 60 metrów skoczyły także: Monika Pogladič (63,0 m), Karla Keck (63,0 m), Kristin Schmidt (62,0 m), Jenna Mohr (62,0 m), Anette Sagen (61,5 m), Ann-Kathrin Reger (61,0 m), Heidi Roth (61,0 m), Angelika Kühorn (60,0 m). Liderką po pierwszej rundzie była Daniela Iraschko.
Jako pierwsza w serii finałowej, granicę 60 metrów przekroczyła Henriette Smeby, która skoczyła 62 metry. Odległościowo lepsze rezultaty osiągnęło sześć zawodniczek – Rieko Kanai (63,5 m), Anette Sagen (64,0 m), Monika Pogladič (64,0 m), Eva Ganster (64,0 m), Ayumi Watase (65,5 m) oraz Daniela Iraschko (67,0 m). Zawody wygrała zatem Iraschko z przewagą 7,7 punktu nad drugą skoczkinią konkursu, Watase oraz z przewagą 7,9 punktu nad trzecią Evą Ganster. Dzięki temu Iraschko wygrała klasyfikację łączną FIS Sommer Ladies Tournee z przewagą ponad dziewięćdziesięciu pięciu punktów.
W ramach zawodów rozegrano także pierwsze mistrzostwa Niemiec w skokach narciarskich. Pierwszą mistrzynią kraju została Ann-Kathrin Reger, srebrny medal wywalczyła Angelika Kühorn, a na najniższym stopniu podium stanęła Heidi Roth.
Klasyfikacja generalna turnieju.
Poniżej znajduje się końcowa klasyfikacja FIS Sommer Ladies Tournee 2001 po przeprowadzeniu trzech konkursów. Łącznie w tej edycji FIS Sommer Ladies Tournee sklasyfikowane zostało 37 zawodniczek z ośmiu państw.
Składy reprezentacji.
Poniższa tabela zawiera składy wszystkich ośmiu reprezentacji, które uczestniczyły w FIS Sommer Ladies Tournee 2001. W nawiasie obok nazwy kraju podana została liczba zawodniczek z poszczególnych państw. W tabeli przedstawiono wyniki zajmowane przez zawodniczki we wszystkich konkursach oraz miejsca w poprzedniej edycji turnieju.

</doc>
<doc id="3882261" url="https://pl.wikipedia.org/wiki?curid=3882261" title="Hagudi küla">
Hagudi küla



</doc>
<doc id="3882262" url="https://pl.wikipedia.org/wiki?curid=3882262" title="António Barbosa de Melo">
António Barbosa de Melo

António Moreira Barbosa de Melo (ur. 2 listopada 1932 w Penafiel, zm. 7 września 2016 w Coimbrze) – portugalski polityk, prawnik i nauczyciel akademicki, profesor, poseł do Zgromadzenia Republiki i jego przewodniczący w okresie VI kadencji (1991–1995).
Życiorys.
Absolwent prawa na Uniwersytecie w Coimbrze, gdzie uzyskał następnie doktorat. Pracował jako nauczyciel akademicki na tej uczelni, dochodząc do stanowiska profesora. W okresie przemian demokratycznych był jednym z założycieli Partido Popular Democrático, przekształconej następnie w centroprawicową Partię Socjaldemokratyczną. Współtworzył prawo wyborcze na potrzeby wyborów do konstytuanty, w której również zasiadł w 1974. Od 1977 do 1979 sprawował mandat posła do Zgromadzenia Republiki. Powrócił do parlamentu w 1991, zasiadając w nim przez dwie kadencje do 1999, w latach 1991–1995 pełnił funkcję jego przewodniczącego.

</doc>
<doc id="3882263" url="https://pl.wikipedia.org/wiki?curid=3882263" title="Sōkō-sagyōki">
Sōkō-sagyōki

 – czołg inżynieryjny, gąsienicowy pojazd wielozadaniowy Cesarskiej Armii Japońskiej. Został wprowadzony do użytku w armii w roku 1930. Do zadań pojazdu należało między innymi: rozminowywanie terenu, niszczenie zasieków z drutu kolczastego, czy kopanie okopów. Głównym uzbrojeniem pojazdu były dwa lub trzy miotacze ognia zamontowane wewnątrz kadłuba. Oprócz tego pojazd mógł posiadać zamontowany ciężki karabin maszynowy.
Historia.
Do roku 1931 armia Japonii nie posiadała żadnego pojazdu przystosowanego do niszczenia umocnień nieprzyjaciela. W obliczu wojny granicznej ze Związkiem Radzieckim, stworzenie takiego pojazdu stało się koniecznością. Efektem wysiłków inżynierów japońskich był sōkō-sagyōki. Pierwszy prototyp powstał w roku 1931. Po testach armia japońska zamówiła kilka kolejnych pojazdów tego typu, które następnie zostały wysłane do Chin, gdzie w bitwie pod Beiping–Tianjin (lipiec 1937) dowiodły swej skuteczności. Podczas bitwy ich uzbrojenie stanowiły miotacze ognia (jeden zamontowany na przedzie kadłuba i dwa kolejne umiejscowione po bokach pojazdu). 
Kolejne pojazdy były używane głównie do przełamywania linii obrony nieprzyjaciela, niszczenia umocnień lub jako mosty czołgowe. Wiele zostało wysłanych na obszar granicy sowiecko-mandżurskiej, gdzie pełniły rolę pojazdów inżynieryjnych. 
W listopadzie 1941 roku 20 jednostek tego typu zostało przetransportowanych na Filipiny, gdzie służyły do końca wojny. Osiem z nich zostało przejętych przez Amerykanów latem 1945 roku. Załogę pojazdu stanowiło pięć osób. 
Charakterystyka.
Sōkō-sagyōki był oparty na konstrukcji czołgu Type 89 I-Go. Załogę pojazdu stanowiło pięć osób. Kierowca znajdował się na przedzie pojazdu. W miejscu wieży pojazd posiadał kopułę z wizjerami umożliwiającymi dowódcy obserwacje terenu wokół czołgu. Waga pojazdu wynosiła 13 ton, a jego uzbrojenie stanowiły zamontowane w kadłubie miotacze ognia. Pierwsze prototypy były konstrukcjami opartymi na kadłubie innego japońskiego pojazdu – czołgu Type 94, z niewielkimi modyfikacjami obejmującymi zamontowanie miotaczy ognia i modyfikację stanowiska kierowcy. 
Pojazd posiadał z przodu stalowe grabie umożliwiające detonacje min, z tyłu pojazdu natomiast znajdowała się wyciągarka służąca do holowania pojazdów lub ładunków za wozem. Pancerz pojazdu został zredukowany do 6 mm (pancerz górny), 13 mm (pancerz boczny i 25 mm (pancerz przedni), z uwagi na funkcję pojazdu, który miał jedynie wykonywać zadania inżynieryjne a nie bezpośrednio uczestniczyć w walce.
Napęd czołgu stanowił jeden silnik Mitsubishi I6 o mocy 145 koni mechanicznych. Prędkość maksymalna pojazdu wynosiła 37 km/h.
Warianty.
Do roku 1943 wyprodukowano 119 maszyn w różnych wariantach (nazwy wariantów pochodzą od znaków chińskiego kalendarza). Poniższa lista zawiera różne warianty wozu sōkō-sagyōki:

</doc>
<doc id="3882264" url="https://pl.wikipedia.org/wiki?curid=3882264" title="Nemanja Pavlović">
Nemanja Pavlović

Nemanja Pavlović (ur. 14 lipca 1991) – serbski zapaśnik walczący w stylu klasycznym. Zajął dziewiąte miejsce na mistrzostwach Europy w 2017. Mistrz śródziemnomorski w 2014, 2015 i 2016 roku.

</doc>
<doc id="3882265" url="https://pl.wikipedia.org/wiki?curid=3882265" title="McLaren Group">
McLaren Group



</doc>
<doc id="3882266" url="https://pl.wikipedia.org/wiki?curid=3882266" title="Nemanja Pavlovic">
Nemanja Pavlovic



</doc>
<doc id="3882267" url="https://pl.wikipedia.org/wiki?curid=3882267" title="Karol Marian Engel">
Karol Marian Engel

Karol Marian Engel (ur. ok. 1852, zm. 1928) – urzędnik.
Życiorys.
Ukończył studia uzyskując stopień naukowy doktora. W 1895 był radcą c. k. Prokuratorii Skarbu we Lwowie (na początku 1897 jako starszy radca mianowany rzeczywistym starszym radcą), na początku XX wieku randze nadradcy był zastępcą prokuratora skarbu, a do 1918 w randze radcy dworu był prokuratorem skarbu. Pełnił funkcję dyrektora c. k. Dyrekcji Funduszów Indemnizacyjnych. Na przełomie XIX/XX wieku był komisarzem egzaminacyjnym oddziału umiejętności politycznych i oddziału sądowego c. k. komisji dla teoretycznych egzaminów rządowych. Był przewodniczącym komisji egzaminacyjnej Wydziału Prawa Uniwersytetu Lwowskiego. W 1909 został członkiem wydziału Towarzystwa Prawniczego we Lwowie. Był członkiem Towarzystwa Galicyjskiego Kasy Oszczędności we Lwowie.
Zmarł w 1928 w wieku 76 lat, a jego pogrzeb odbył się 12 września 1928.
Ordery i odznaczenia.
austro-węgierskie

</doc>
<doc id="3882270" url="https://pl.wikipedia.org/wiki?curid=3882270" title="FIS Sommer Ladies Tournee 2002">
FIS Sommer Ladies Tournee 2002

FIS Sommer Ladies Tournee 2002 (niem. "2. FIS Ladies Sommer Grand-Prix") – druga edycja FIS Sommer Ladies Tournee, przeprowadzona w sezonie 2002/2003 na skoczniach w Niemczech.
Turniej rozpoczął się 31 sierpnia 2002 zawodami indywidualnymi na skoczni w Breitenbergu. Następnego dnia na tym samym obiekcie odbył się drugi konkurs indywidualny. 4 września rozegrano zawody indywidualne na skoczni w Pöhli. 7 września rozegrano konkurs drużynowy, a dzień później turniej został zakończony konkursem indywidualnym w Meinerzhagen.
Pierwszy konkurs indywidualny w Breitenbergu wygrała Daniela Iraschko, a następny Jessica Jerome. W Pöhli ponownie zwyciężyła Daniela Iraschko. Czwarte zmagania, drużynowe wygrała reprezentacja Austrii w składzie: Eva Ganster, Daniela Iraschko, Tanja Drage i Katrin Stefaner. W ostatnich zawodach indywidualnych wygrała Eva Ganster. Zwyciężczynią drugiej edycji turnieju została Daniela Iraschko. Na drugim stopniu podium stanęła Eva Ganster, przegrywając z Iraschko o 0,3 punktu. Trzecie miejsce zajęła Jessica Jerome.
W cyklu wystartowało łącznie 46 zawodniczek z ośmiu narodowych reprezentacji.
Przed FIS Sommer Ladies Tournee.
Organizacja.
Organizatorem pierwszych dwóch konkursów, które odbyły się w Breitenbergu, był miejscowy klub OC Breitenberg/Rastbüchl.
Tło.
Do 1998 roku Międzynarodowa Federacja Narciarska nie organizowała żadnych konkursów kobiecych. Zdarzało się jednak, że skoczkinie startowały w roli przedskoczków w zawodach mężczyzn lub występowały jako zawodniczki, ale nie były klasyfikowane. W styczniu 1998 w Sankt Moritz odbyły się nieoficjalne mistrzostwa świata juniorek, które są uznawane za pierwsze międzynarodowe zawody kobiece. W marcu tego samego roku odbyły się natomiast pierwsze seniorskie zawody kobiet pod egidą Międzynarodowej Federacji Narciarskiej – dwa konkursy Pucharu Kontynentalnego w Schönwaldzie. W kolejnym sezonie po raz pierwszy zorganizowano FIS Ladies Grand Tournee, będący pierwszym międzynarodowym cyklem zawodów kobiet, rozgrywanym przez Międzynarodową Federację Narciarską.
Spośród zawodniczek startujących w FIS Sommer Ladies Tournee w 2001 roku, dwadzieścia brało udział w poprzedniej (pierwszej) edycji turnieju. Wśród zawodniczek sklasyfikowanych w pierwszej piętnastce poprzedniej edycji na starcie zabrakło Japonek: trzeciej Ayumi Watase, siódmej Izumi Yamady i piętnastej Rieko Kanai, a także piątej Heleny Olsson oraz jedenastej Karli Keck. Zwyciężczynią FIS Sommer Ladies Tournee 2001 była Daniela Iraschko przed Evą Ganster i Ayumi Watase.
W okresie zimowym organizowany był turniej FIS Ladies Grand Prix, rozgrywany według tych samych zasad co FSLT. Trzykrotnie zwyciężała w nim Daniela Iraschko (2000, 2001, 2002), Eva Ganster dwukrotnie stawała na podium (2000, 2001). Anette Sagen w ostatniej edycji została sklasyfikowana na drugiej pozycji, zaś trzecia była Helena Olsson. Pomiędzy grudniem 2001 a marcem 2002 roku rozegrano także cykl zawodów Alpen Cup. Podobnie jak w poprzedniej edycji, zwyciężyła Daniela Iraschko sklasyfikowana ex aequo z Evą Ganster, przed Angeliką Kühorn.
Program turnieju.
Przed rozpoczęciem FIS Sommer Ladies Tournee 2002 podany został oficjalny program serii treningowych, próbnych i konkursowych oraz innych wydarzeń bezpośrednio związanych z turniejem. Poniższa tabela przedstawia szczegółowy wykaz tych wydarzeń, zgodny z pierwotnym planem organizacji turnieju.
Zasady.
Zasady obowiązujące w FIS Sommer Ladies Tournee są takie same, jak podczas zawodów Pucharu Świata czy Pucharu Kontynentalnego.
Do klasyfikacji generalnej FIS Sommer Ladies Tournee zaliczane były noty punktowe zdobyte przez zawodniczki podczas konkursów.
Skoki oceniane były w taki sam sposób, jak podczas zawodów Pucharu Świata czy Pucharu Kontynentalnego. Za osiągnięcie odległości równej punktowi konstrukcyjnemu zawodniczka otrzymywała 60 punktów. Za każdy dodatkowy metr uzyskiwała dodatkowo 2 punkty, analogicznie za każdy metr poniżej punktu K minus 2 punkty. Ponadto styl skoku i lądowania podlegał ocenie przez pięciu sędziów wybranych przez FIS, którzy mogli przyznać maksymalnie po 20 punktów. Dwie skrajne noty (najwyższa i najniższa) nie wliczane były do noty końcowej.
Skocznie.
Konkursy FIS Sommer Ladies Tournee w 2002 roku przeprowadzone zostały na trzech skoczniach narciarskich – jednej normalnej Baptist-Kitzlinger-Schanze w Breitenbergu oraz dwóch średnich: Pöhlbachschanze w Pöhli oraz Meinhardus-Schanze w Meinerzhagen.
Jury.
Głównymi dyrektorami konkursów w ramach FIS Sommer Ladies Tournee byli kolejno: w dwóch pierwszych konkursach – Helmut Wegscheider oraz w dwóch ostatnich – Manfred Rink. Sędzią technicznym podczas pierwszego i drugiego konkursu w Breitenbergu był Manfred Schnetzer, a jego asystentem – Josef Haugender. W zawodach na skoczni Meinhardus-Schanzen sędzią technicznym był Gerhard Wenninger, a asystował mu Manfred Bachmann.
W poniższej tabeli znajduje się zestawienie wszystkich sędziów, którzy oceniali styl skoków podczas konkursów FIS Sommer Ladies Tournee 2002 wraz z zajmowanymi przez nich miejscami na wieży sędziowskiej.
Przebieg zawodów.
Breitenberg.
Pierwszy konkurs (indywidualny).
Pierwszy z konkursów indywidualnych, przeprowadzony w ramach FIS Sommer Ladies Tournee, odbył się 31 sierpnia na obiekcie normalnym w Breitenbergu. W pierwszej serii konkursowej dwóm zawodniczkom udało się osiągnąć odległość powyżej punktu konstrukcyjnego, umieszczonego na 75. metrze. Pierwszą, która tego dokonała, była Daniela Iraschko, która skoczyła 78 metrów. Metr bliżej lądowała Eva Ganster. Oprócz wcześniej wspomnianych dwóch zawodniczek notę łączną za skok powyżej 100 punktów uzyskała Jessica Jerome. Po pierwszej serii liderką była Iraschko, przed Ganster i Jerome.
W serii finałowej odległość równą co najmniej punktowi konstrukcyjnemu skoczni uzyskała tylko jedna zawodniczka. Powyżej siedemdziesięciu metrów jako pierwsza w serii finałowej oddała, trzecia po pierwszej serii, Jessica Jerome, uzyskując 73 metry. Dzięki temu skokowi Amerykanka wyszła na prowadzenie w konkursie, przed Austriaczką Kathrin Stefaner. Taki sam rezultat osiągnęła Ganster, jednak uzyskała lepsze noty za styl, dzięki czemu utrzymała przewagę nad Amerykanką. Prowadząca po pierwszej serii Daniela Iraschko, oddała najlepszy skok drugiej serii (76,0 m), przez co utrzymała pozycję liderki, wygrywając ostatecznie w zawodach przed Ganster i Jerome.
Drugi konkurs (indywidualny).
Drugiego dnia zawodów w Breitenbergu przeprowadzony został drugi indywidualny konkurs FSLT, ponownie na skoczni Baptist-Kitzlinger-Schanze (K-75). W pierwszej serii trzy zawodniczki – Jessica Jerome, Eva Ganster i Daniela Iraschko, uzyskały odległość powyżej punktu konstrukcyjnego. Amerykanka skoczyła 80 metrów, czyli o metr dalej niż Eva Ganster i dwa metry bliżej niż rekord skoczni. Ganster uzyskała w swoim skoku lepsze noty za styl niż Jerome, dzięki czemu reprezentantka klubu SC Kitzbüheler po pierwszej serii objęła pozycję liderki z przewagą 0,3 punktu przed Amerykanką i 2,2 punktu nad Iraschko.
W serii finałowej, podobnie jak w pierwszej, trzem zawodniczkom – Danieli Iraschko i Jessice Jerome (obie 78,0 m) oraz Evie Ganster (76,0 m), udało się uzyskać odległość powyżej punktu konstrukcyjnego. Reprezentantka Austrii, Eva Ganster, uzyskała trzecią notę drugiej serii, dzięki czemu druga po pierwszej serii Amerykanka awansowała na pierwsze miejsce w klasyfikacji łącznej konkursu. Trzecia po pierwszej serii Iraschko uzyskała druga notę drugiej serii i utrzymała trzecie miejsce w klasyfikacji końcowej. Wygrała Jerome z przewagą 1,6 punktu nad Ganster.
Pöhla.
Trzy dni po konkursie w Breitenbergu przeprowadzony został trzeci konkurs FSLT, tym razem na skoczni Pöhlbachschanze (K-60) w Pöhli. W pierwszej serii dwóm zawodniczkom udało się uzyskać odległość powyżej punktu konstrukcyjnego. Najdalej skoczyła Daniela Iraschko (61,0 m). Drugą odległość serii uzyskała Eva Ganster (60,5 m), trzecią natomiast Jessica Jerome (57,5 m).
W serii finałowej wystartowało piętnaście zawodniczek, spośród których sześć osiągnęło odległość 55-metrową, natomiast trzy osiągnęły odległość równą bądź większą niż punkt konstrukcyjny. Pierwszą, która tego dokonała, była Jessica Jerome, która uzyskała równo 60 metrów. Rezultat ten został poprawiony przez Austriaczkę Evę Ganster (61,0 m). Daniela Iraschko, która w pierwszej serii uzyskała najdalszą odległość, także i w drugiej serii oddała najdalszy skok, który był także najlepszy w całym konkursie (62,5 m), dzięki czemu wygrała konkurs z przewagą 0,3 punktu nad Ganster. Trzecia była Amerykanka Jerome.
Meinerzhagen.
Pierwszy konkurs (drużynowy).
Czwartą konkurencją drugiej edycji FIS Sommer Ladies Tournee były zawody drużynowe na skoczni średniej w Meinerzhagen, które odbyły się 7 września. W konkursie wystartowało jedenaście drużyn – dziewięć reprezentacji narodowych i dwie drużyny mieszane. Wśród zawodniczek skaczących w pierwszej grupie najlepszą notę uzyskała reprezentantka pierwszego zespołu Austrii Eva Ganster, która uzyskała notę o 9,7 punktu lepszą niż Norweżka Henriette Smeby i o 29,1 niż Niemka Stefanie Krieg. W drugiej grupie zawodniczek, podobnie jak w pierwszej, najlepsza okazała się reprezentantka Austrii, którą tym razem była Daniela Iraschko, przed Norweżką Sagen i Niemką Gräßler. Również w trzeciej i czwartej kolejce skoków wygrywała Austriaczka, przed Norweżką i Niemką. Na pierwszym miejscu uplasowała się pierwsza reprezentacja Austrii w składzie: Eva Ganster, Daniela Iraschko, Tanja Drage i Katrin Stefaner, z przewagą 51,4 punktu nad Norweżkami (Henriette Smeby, Anette Sagen, Line Jahr, Kristin Fridtun) i 84,3 nad pierwszą reprezentacją Niemiec (Stefanie Krieg, Ulrike Gräßler, Ann-Kathrin Reger, Heidi Roth).
Reprezentacja Niemiec wystawiła do startu cztery, a Austrii dwa zespoły.
Drugi konkurs (indywidualny).
Ostatni z konkursów indywidualnych przeprowadzony w ramach FIS Sommer Ladies Tournee 2002 odbył się na obiekcie średnim w Meinerzhagen. W pierwszej serii konkursowej żadnej zawodniczce nie udało się osiągnąć punktu konstrukcyjnego, umieszczonego na 65. metrze. Najbliżej tego była Anette Sagen, która skoczyła 63 metry. Pół metra bliżej lądowała Jessica Jerome, jednak uzyskała o 0,5 punktu lepsze noty za styl. Dzięki temu Amerykanka traciła po pierwszej serii 0,7 punktu do Norweżki. Trzecią odległość pierwszej serii uzyskały Austriaczki Daniela Iraschko i Eva Ganster. Obie dostały lepsze noty za styl niż wcześniej wymienione zawodniczki, dzięki czemu po pierwszej serii liderką była Ganster (106,6 pkt), na drugim miejscu uplasowała się Anette Sagen (105,7 pkt), na trzecim Jessica Jerome (105,0 pkt), a czwarta była Iraschko (104,6 pkt).
Jako pierwsza w serii finałowej ponad 60-metrowy skok oddała Daniela Iraschko, która uzyskała 61 metrów. Trzecia po pierwszej serii Jessica Jerome skoczyła o 2,5 metra krócej, przez co spadła w klasyfikacji za Iraschko. Jako następna na belce startowej usiadła Anette Sagen (63,0 m) i objęła prowadzenie w konkursie z 3,9 punktu przewagi nad Austriaczką. Skacząca jako ostatnia Ganster wyrównała swój rezultat z pierwszej serii (61,5 m). Podobnie jak w pierwszej serii, dostała lepsze noty od Sagen i wygrała cały konkurs z 0,8 punktu przewagi nad Norweżką i 4,7 nad Iraschko.
W ramach zawodów rozegrano także mistrzostwa Niemiec w skokach narciarskich. Mistrzynią kraju została Ann-Kathrin Reger (5. w konkursie), srebrny medal wywalczyła Stefanie Krieg (7.), a na najniższym stopniu podium stanęła Andrea Temme (10.).
Klasyfikacja generalna turnieju.
Poniżej znajduje się końcowa klasyfikacja FIS Sommer Ladies Tournee 2002, na którą składały się wyniki czterech konkursów indywidualnych. Łącznie w tej edycji FIS Sommer Ladies Tournee sklasyfikowanych zostało 46 zawodniczek z ośmiu państw.
Składy reprezentacji.
Poniższa tabela zawiera składy wszystkich ośmiu reprezentacji, które uczestniczyły w FIS Sommer Ladies Tournee 2002. W nawiasie obok nazwy kraju podana została liczba zawodniczek z poszczególnych państw. W tabeli przedstawiono wyniki zajmowane przez zawodniczki we wszystkich konkursach oraz miejsca w poprzedniej edycji turnieju.

</doc>
<doc id="3882275" url="https://pl.wikipedia.org/wiki?curid=3882275" title="Mate Nemeš">
Mate Nemeš

Mate Nemeš (ur. 21 lipca 1993) – serbski zapaśnik walczący w stylu klasycznym. Olimpijczyk z Tokio 2020, gdzie zajął trzynaste miejsce w kategorii 67 kg.
Złoty medalista mistrzostw świata w 2022 i brązowy w 2019. Mistrz Europy w 2021; piąty w 2019. Trzeci na igrzysk europejskich w 2019; czternasty w 2015. Brązowy medalista igrzysk wojskowych w 2019. Wicemistrz śródziemnomorski w 2014. Trzeci na ME juniorów w 2013 i na ME U-23 w 2016 roku.
Jest bratem bliźniakiem Viktora Nemeša, zapaśnika i olimpijczyka z Rio de Janeiro 2016.

</doc>
<doc id="3882277" url="https://pl.wikipedia.org/wiki?curid=3882277" title="Mate Nemes">
Mate Nemes



</doc>
<doc id="3882278" url="https://pl.wikipedia.org/wiki?curid=3882278" title="Fliegerabteilung 284 (Artillerie)">
Fliegerabteilung 284 (Artillerie)

Fliegerabteilung 284 (Artillerie) – FA A 284 (Oddział lotnicy artylerii nr 284) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z I wojny światowej.
Informacje ogólne.
Jednostka została utworzona w dniu 12 lutego 1917 roku z Feldflieger-Abteilung 58. Jednostka uczestniczyła w walkach na froncie zachodnim. Jednostka została rozwiązana do kapitulacji Niemiec.
W jednostce służył m.in. Heinrich Lorenz.

</doc>
<doc id="3882279" url="https://pl.wikipedia.org/wiki?curid=3882279" title="Actinodaphne litseifolia">
Actinodaphne litseifolia

Actinodaphne litseifolia C.K.Allen – gatunek rośliny z rodziny wawrzynowatych ("Lauraceae" Juss.). Występuje naturalnie w południowych Chinach – w południowej części prowincji Hajnan. 
Biologia i ekologia.
Roślina dwupienna. Rośnie w widnych lasach. Występuje na wysokości od 1400 do 2400 m n.p.m. Kwitnie od maja do września, natomiast owoce dojrzewają od października do listopada.

</doc>
<doc id="3882281" url="https://pl.wikipedia.org/wiki?curid=3882281" title="Birger Persson">
Birger Persson

Birger Persson (lub Petersson), pan na Finsta (zm. 1327) – szwedzki możnowładca, rycerz, członek rady królewskiej (szw. "riksrådet"), lagman Upplandu, ojciec św. Brygidy Szwedzkiej.
Pochodził z rodu Finstaätten. Prawdopodobnie syn Pettera Israelssona Starszego (szw. Petter Israelsson den äldre) (wzmiankowanego w latach 1269–1274, wzmiankowanego jako już zmarły w 1280).
Pierwsze małżeństwo z Kristiną Johansdotter (z rodu Elofssönernas ätt), (zm. 1293). Z tego małżeństwa nie miał dzieci.
Drugie małżeństwo z Ingeborgą Bengtsdotter (zm. 1314) z rodu Folkungów (szw. "Folkungaättens lagmansgren"), z tego małżeństwa troje dzieci dożyło dorosłości: Israel Birgersson (zm. 1351) (rycerz, członek rady królewskiej i lagman Upplandu), Katarina Birgersdotter i Birgitta Birgersdotter (św. Brygida Szwedzka).
W 1295 wspomniany jako lagman Tiundalandu (był ostatnim lagmanem Tiundalandu, po wejściu w życie "Upplandslagen" kraina ta weszła w skład Upplandu). Wspólnie z Andersem Andem stał na czele komisji, która opracowała zbiór praw (szw. "Upplandslagen") dla nowo utworzonej krainy Uppland (w jej skład weszły krainy Tiundaland, Attundaland i Fjärdhundraland). Po wejściu w życie "Upplandslagen" na przełomie 1296 i 1297 został pierwszym lagmanem Upplandu. Był nim do swej śmierci z przerwą w latach 1316–1318. Używał łacińskiego tytułu "legifer Uplandiarum".
W walkach pomiędzy królem Birgerem I Magnussonem, a jego braćmi Erykiem i Waldemarem był początkowo wierny królowi, nie jest jasne czy brał wtedy udział w walkach, a po śmierci Torgilsa Knutssona w 1306 roku stanął po stronie Eryka i Waldemara.
1321-1322 odbył pielgrzymkę do Awinionu i Santiago de Compostela.
W chwili śmierci był jednym z najbogatszych możnowładców Szwecji.
Wraz z drugą żoną Ingeborgą pochowany jest w katedrze w Uppsali, ich nagrobek wykonany w Tournai jest jednym z najstarszych w katedrze.

</doc>
<doc id="3882282" url="https://pl.wikipedia.org/wiki?curid=3882282" title="Tamaš Šlajher">
Tamaš Šlajher

Tamaš Šlajher (ur. 3 sierpnia 1994) – serbski zapaśnik walczący w stylu klasycznym. Trzeci na mistrzostwach śródziemnomorskich w 2014 roku.

</doc>
<doc id="3882283" url="https://pl.wikipedia.org/wiki?curid=3882283" title="Tamas Slajher">
Tamas Slajher



</doc>
<doc id="3882297" url="https://pl.wikipedia.org/wiki?curid=3882297" title="Mykola Kozlov">
Mykola Kozlov



</doc>
<doc id="3882299" url="https://pl.wikipedia.org/wiki?curid=3882299" title="Maksim Sergeev">
Maksim Sergeev



</doc>
<doc id="3882303" url="https://pl.wikipedia.org/wiki?curid=3882303" title="Opactwo Iona">
Opactwo Iona

Opactwo Iona (ang.: "Iona Abbey", gael.: "Abaid Ì" ), położone jest na wyspie Iona, tuż przy wyspie Mull, na zachodnim wybrzeżu Szkocji. To jeden z najstarszych i najważniejszych chrześcijańskich ośrodków religijnych w Europie Zachodniej. Opactwo stanowiło centrum rozprzestrzeniania się chrześcijaństwa w całej Szkocji.
Historia.
Początki.
W 563 r. św. Kolumban przybył na wyspę Iona z Irlandii z dwunastoma zakonnikami i założył tu klasztor. Stał się on centrum szerzenia chrześcijaństwa wśród Piktów i Szkotów. Prawdopodobnie w tym klasztorze powstały słynne manuskrypty, np. "Book of Kells". Opactwo było wielokrotnie atakowane przez wikingów: w 795, w 802 i w 806 r. (wtedy 68 mnichów zostało zmasakrowanych w Zatoce Męczenników). Spowodowało to przeniesienie się mnichów do "Columban Abbey" w Kells w Irlandii. Inni mnisi z Iona uciekli na kontynent (obecna Belgia, Francja i Szwajcaria). W 825 r. wikingowie zamordowali w Iona pozostałych mnichów a opactwo spalili. Jednak przypuszczalnie klasztor istniał tu nadal.
Opactwo benedyktynów.
W 1164 r. rozbudowano kościół w Iona, a w 1203 r. osiadły tu dwa zakony: benedyktyni i augustianki, budując dwa klasztory: męski (na fundamentach dawnego klasztoru św. Kolumbana) i żeński (zwany "Iona Nunnery"). Dla Szkocji symbolicznie oznaczało to zwycięstwo liturgii rzymskiej nad dawną liturgią irlandzką, zwalczaną przez Kościół rzymskokatolicki. 
Kościół opactwa ponownie został znacznie rozbudowany w XV wieku i stał się kościołem katedralnym i siedzibą biskupa Wysp ("bishop of the Isles") w 1507 r. Reformacja w Szkocji w 1560 r. zniosła wszystkie klasztory i skonfiskowała ich majątek, zakonnicy zostali wygnani, a cenne biblioteki klasztorne zniszczono lub rozproszono. Ponieważ nowa, panująca w Szkocji wiara- kalwinizm- nie tolerowała kultu rzeźb i obrazów, Opactwo Iona sfanatyzowany tłum w 1561 r. ogołocił z dzieł sztuki sakralnej, niszcząc je na miejscu, np. rozbito setki ozdobnych, kamiennych krzyży wotywnych, z których słynęła wyspa.
Zrujnowane Opactwo stało się własnością rodziny MacLean. W okresie 1635-1688 Opactwo przeżyło krótkotrwałe odrodzenie, gdy zostało ponownie siedzibą biskupa Wysp, tym razem episkopalnego. Potem jednak stało się własnością hrabiów Argyll i aż do końca XIX wieku pozostawało w ruinie. Mimo to w zrujnowanym kościele miejscowi mieszkańcy odprawiali nadal nabożeństwa, ponieważ był to jedyny kościół na wyspie.
Odbudowa.
W 1899 r. książę Argyll przekazał fundacji "Iona Cathedral Trust" (należącej do Kościoła Szkocji) własność ruin Opactwa Iona, a fundacja podjęła prace rekonstrukcyjne. W 1938 r. Opactwo przejęła ekumeniczna „Wspólnota Iona”, która prowadzi dalszą rekonstrukcję budynków Opactwa, aż do dzisiaj.
Przekazy historyczne mówią, że w Opactwie Iona zostało pochowanych aż 48 wczesnych królów szkockich, a także królowie Irlandii, Norwegii i Francji. Jednak współcześni uczeni odnoszą się sceptycznie do tych twierdzeń, które są przypuszczalnie tylko legendą, mającą podnieść prestiż Opactwa. Tym niemniej, z pewnością pochowano tu różnych władców, zwanych "Lords of the Isles" i innych prominentnych członków klanów szkockich, w tym kilku wodzów klanu MacLeod.

</doc>
<doc id="3882311" url="https://pl.wikipedia.org/wiki?curid=3882311" title="Deonna Purrazzo">
Deonna Purrazzo

Deonna Purrazzo (ur. 10 czerwca 1994 w Livingstone) – amerykańska wrestlerka. Od 2020 roku związana jest z Impact Wrestling, gdzie dwukrotnie sięgnęła po pas mistrzowski Impact Knockouts World Championship oraz jednokrotnie po tytuł Impact Knockouts World Tag Team Championship wraz z Chelsea Green. Ponadto zawodniczka zdobyła AAA Reina de Reinas Championship w meksykańskiej federacji Lucha Libre AAA Worldwide oraz ROH Women’s World Championship w federacji Ring of Honor (ROH).
Karierę zawodniczą rozpoczęła w 2013 roku. Występuje w licznych federacjach sceny niezależnej. Rywalizowała również w World Wrestling Entertainment (WWE) i Ring of Honor Wrestling (ROH).
Kariera wrestlerki.
Początki kariery.
Purrazzo rozpoczęła treningi w D2W Proffesional Wrestling Academy w grudniu 2012 roku, po zapoznaniu się z reklamą szkoły. Umiejętności rozwijała pod kierunkiem Damiana Adamsa, Robbiego E, Shawna Bennetta oraz Jerseya Devila. Swój debiut ringowy odbyła w 2013 roku. Szkoliła się także na zajęciach Ripa Rogersa w federacji Ohio Valley Wrestling w Louisville.
Ring of Honor (2015–2018).
Deonna Purrazzo została uznana przez federację Ring of Honor (ROH) za jedną z pionierek „odradzającej się” dywizji kobiet, noszącej nazwę Women of Honor. Nowy program organizacji został zainagurowany 25 lipca 2015 roku pojedynkiem, w którym Purrazzo musiała uznać wyższość Mandy Leon. 19 grudnia w dark tag team matchu przegrała, wspólnie z Hanią The Howling Huntress, z Mandy Leon i Sumie Sakai. 1 kwietnia 2016 r. na gali ROH Supercard Of Honor X, w tym samym rodzaju pojedynku, Purrazzo i Amber Gallows nie poradziły sobie z Leon i Solo Darling. 8 lipca na gali Roh Women of Honor zwyciężyła razem z Gallows i Kennadi Brink w Six Women tag team matchu Faye Jackson, Darling i Sakai. 27 sierpnia w dark matchu przed galą ROH Field Of Honor 2016 została pokonana przez Taeler Hendrix. 17 września Purrazzo i Mandy Leon przegrały z Jessicką Havok i Hendrix w dark tag team matchu.
29 października 2016 r. miała swój pierwszy występ w nagraniach do telewizyjnego odcinka ROH, gdzie zwyciężyła Candice LaRae. 4 grudnia przegrała z Sumie Sukai.
Portoryko.
17 grudnia 2016 r. zawitała pierwszy raz do portorykańskiej federacji World Wrestling League, należącej do Savio Vegi. Na gali WWL Christmas i PR - The End of an Era pokonał Tashę Steelz.
WWE.
Pojedyncze występy (2014–2017).
W 2014 Deonna Purrazzo wielokrotnie znalazła się w grupie postaci towarzyszących Adamowi Rose’owi, noszących nazwę Rosebuds. Zadebiutowała w NXT 11 listopada 2015, przegrywając z Nią Jax, natomiast 9 grudnia musiała uznać wyższość Asuki. Miesiąc później, 13 stycznia 2016, wzięła udział z jedenastoosobowym Battle Royalu, mającym wyłonić pretendentkę do walki o NXT Women’s Championship, lecz nie odniosła sukcesu. W kolejnych miesiącach stoczyła przegrane pojedynki z Asuką, Emmą, Nią Jax i Bayley.
W odcinku "SmackDown" z 13 grudnia 2016 Purrazzo miała zmierzyć się z SmackDown Women’s Championką, Alexą Bliss, jednak rywalka zaatakowała ją, zanim mecz się rozpoczął. W 2017 zawodniczka była na liście rezerwowej turnieju Mae Young Classic. W ramach zawodów połączyła siły z Jessicą James w Dark matchu, pokonującą Barbi Hayden i Nicole Matthews.
NXT (2018–2020).
31 maja 2018 ogłoszono, że Deonna Purrazzo podpisała kontrakt z WWE, po czym federacja podała do wiadomości, że wrestlerka weźmie udział w drugiej edycji Mae Young Classic. Wygrała mecze z Priscillą Kelly i Xia Li, następnie uległa w ćwierćfinale Io Shirai. Zadebiutowała w NXT UK 26 grudnia, przegrywając z Rheą Ripley w walce o NXT UK Women’s Championship. Po zakończeniu pojedynku przeciwniczka zaatakowała ją, ale z pomocą przybyła jej Toni Storm. Zmierzyła się ze Storm o tytuł kobiecy 14 czerwca 2019, ale ponownie musiała uznać wyższość rywalki. Podczas odcinka "Raw" z 16 grudnia 2019 poniosła porażkę z Asuką, natomiast w tym samym programie stoczyła 6 kwietnia 2020 swój ostatni pojedynek w federacji. Poniosła porażkę z Nią Jax. Dziewięć dni później Purrazzo została zwolniona wraz z kilkunastoma innymi zawodnikami. 
Total Nonstop Action Wrestling/Impact Wrestling.
Pojedyncze występy (2014, 2016, 2017).
Deonna Purrazzo zadebiutowała w Total Nonstop Action Wrestling (TNA) 7 listopada 2014, uczestnicząc w TNA One Night Only: Knockouts Knockdown (2014). Tego dnia uległa Brooke. Drugi występ zaliczyła 8 stycznia 2016 na One Night Only Live. Awesome Kong wyeliminowała ją z ośmioosobowego gauntlet matchu o miano pretendentki do walki o TNA Knockouts Championship. W czwartej odsłonie Knockouts Knockdown (22 kwietnia 2016) przegrała z Madison Rayne. Debiutancki pojedynek w programie telewizyjnym federacji stoczyła 19 stycznia 2017, ponosząc porażkę z Brooke.
Pierwsze panowanie mistrzowskie i rywalizacja z Su Yung (od 2020).
Po zwolnieniu z WWE, zawodniczka powróciła do Impact Wrestling. Na przełomie maja i czerwca 2020 federacja zaprezentowała dwa filmiki z udziałem zawodniczki, w których Purrazzo przedstawiła się jako „The Virtuosa”, wrestlerka posiadająca doskonałe umiejętności techniczne, wiedzę i precyzję wykonywanych ruchów, co pozwoli jej odnieść sukces. Gdy 9 czerwca Jordynne Grace obroniła tytuł mistrzowski przeciwko Tayi Valkyrie, Purrazzo przyjęła rolę antagonistki, atakując mistrzynię za pomocą dźwigni na ramię o nazwie "Fujiwara Armbar". W kolejnych tygodniach rywalki atakowały się nawzajem, po czym stoczyły pojedynek na Slammiversary (18 lipca), gdzie Purrazzo pokonała Grace i została nową Impact Knockouts Championką. W drugiej części gali Emergence (25 sierpnia) obroniła tytuł mistrzowski w pierwszym w historii federacji kobiecym trzydziestominutowym Iron Man matchu.
W odcinku "Impactu!" z 1 września nawiązała sojusz z Kimber Lee. Podczas celebracji zwycięstwa nad Grace, wydarzenie zakłóciło pojawienie się obsady reality show "Wrestle House". Sprowokowana pretendentka do tytułu, Kylie Rae, wyrzuciła z ringu mistrzynię i jej sojuszniczkę. Dwa tygodnie później Rae i Susie pokonały antagonistki w Tag Team matchu. Na Victory Road (3 października) zawodniczka zwyciężyła Susie w obronie Impact Knockouts Championship, po meczu zaś, na oczach Rae przytrzymywanej przez Lee, złamała jej rękę. Na Bound for Glory (24 października) ogłosiła otwarte wyzwanie w wyniku nieobecności Rae. Propozycję przyjęło alter ego Susie – Su Yung. Purrazzo przegrała, tracąc mistrzostwo kobiet. Dwukrotnie starała się odzyskać tytuł. Najpierw 3 listopada pokonała rywalkę w wyniku dyskwalifikacji (została przez nią uderzona krzesłem), co według zasad oznaczało, że Impact Knockouts Championship należało nadal do Yung. Następnie na gali Turning Point (14 listopada) odebrała przeciwniczce wyróżnienie po zwycięstwie w No Disqualification matchu. 
Drugie panowanie mistrzowskie i rywalizacja z Mickie James (2020–2021).
W odcinku "Impactu!" z 24 listopada Susie i Su Yung pojawiły się jednocześnie, po czym ostatnia z nich zaatakowała Purrazzo i Lee. Tego samego dnia antagonistki poprosiły dawnego mentora przeciwniczki, Fathera Jamesa Mitchella, o pomoc, aby rozwiązać problem z Yung. 8 grudnia Taya Valkyrie i Rosemary pokonały Purrazzo i Lee w pierwszej rundzie turnieju o Impact Knockouts Tag Team Championship. Na Final Resolution (12 grudnia) obroniła mistrzostwo kobiet w spotkaniu z Rosemary, po czym skonfrontowała się z Valkyrie, niezadowoloną z końcowego rezultatu. W odcinku "Impactu!" z 15 grudnia mistrzyni z pomocą sojuszniczki uniemożliwiły rywalkom zwycięstwo w drugiej rundzie zawodów, gdy te mierzyły się z Kierą Hogan i Tashą Steelz. Tydzień później Valkyrie, jako najdłużej panująca Impact Knockouts Championka w historii federacji, wyzwała Purrazzo na pojedynek na Hard to Kill (16 stycznia), z tytułem mistrzowskim na szali. Rywalka przyjęła wyzwanie, mówiąc że zwycięstwo nad tak uznaną zawodniczką pozwoli jej położyć podwalinę pod jej pamiętne panowanie. 12 stycznia Valkyrie przegrała z Kimber Lee, gdy Purrazzo i jej nowa protegowana, Susan (nowa osobowość Su Yung), rozproszyły uwagę rywalki, atakując Rosemary. Na Hard to Kill Purrazzo pokonała Valkyrie, broniąc Impact Knockouts Championship.
W drugiej połowie stycznia Purrazzo, Kimber Lee i Susan rozpoczęły rywalizację z Jordynne Grace i Jazz. Na początku lutego ich rywalki wsparła ODB. Na No Surrender (13 lutego) Grace, Jazz i ODB pokonały antagonistki. W dalszym sporze Purrazzo została wyzwana przez ODB do walki o tytuł mistrzowski. Pojedynek odbył się na Sacrifice (13 marca), gdzie mistrzyni pokonała pretendentkę, następnie na Hardcore Justice (10 kwietnia) była lepsza od Jazz, która położyła na szali spotkania swoją karierę zawodniczą. Na kolejnej gali, Rebellion (24 kwietnia), obroniła tytuł mistrzowski przeciwko Tenille Dashwood. Wkrótce potem Purrazzo weszła w konflikt z członkiniami Decay (Rosemary i Havok). Najpierw zachowała Impact Knockouts Championship w starciu z Havok na Under Siege (15 maja), po czym triumfowała nad Rosemary podczas Against All Odds (12 czerwca). W odcinku "Impactu!" z 17 czerwca zerwała współpracę z Kimber Lee i Susan z powodu ich nieustannych porażek. W drugim lipcowym odcinku "Impactu!" pokonała Lady Frost w otwartym wyzwaniu, z tytułem mistrzowskim na szali. Tego samego dnia przedstawiciele Impact Wrestling, Scott D’Amore i Gail Kim, przekazali jej, że na Slammiversary (17 lipca) zmierzy się z tajemniczą przeciwniczką. Okazała się nią Thunder Rosa. Purrazzo wygrał to spotkanie.
Na tej samej gali Mickie James powróciła do Impact Wrestling po długoletniej przerwie, aby pomówić z Deonną Purrazzo. James przerwała jej celebrację po zwycięskiej obronie tytułu mistrzowskiego i poprosiła ją o występ na gali federacji NWA, nazwanej NWA EmPowerrr (James była producentką wykonawczą wydarzenia). Posiadaczka Impact Knockouts World Championship uznała przerwanie jej świętowanie za brak szacunku i obraziła rozmówczynię. Wtedy James zaatakowała rywalkę. W następnym tygodniu Purrazzo, za sprawą mediacji Gail Kim, zgodziła się na wzięcie udziału w zapowiadanej gali. Jej rywalką w obronie tytułu mistrzowskiego okazała się Melina. W międzyczasie Purrazzo nawiązała sojusz z Matthew Rehwoldtem na Homecoming (31 lipca), wygrywając wspólnie turniej Homecoming King and Queen. Na NWA Empowerrr (28 sierpnia) mistrzyni pokonała przeciwniczkę, po czym dzień później, na gali NWA 73, zaatakowała Mickie James. W odcinku "Impactu!" z 23 września wiceprezes federacji Scott D’Amore ustanowił ich walkę o Impact Knockouts Championship na Bound for Glory (23 października). Dwa tygodnie później D’Amore, mając dość nieustannych bójek zawodniczek, nałożył na nie klauzulę nietykalności. Tym samym, jeśli James dopuściłaby się ataku na Purrazzo, straciłaby miano pretendentki, natomiast jeśli Purrazzo byłaby napastniczką, wtedy odebrano by jej tytuł mistrzowski. Ponadto, zgodnie z ustaleniami Gail Kim, zawodniczki miały wybrać dla siebie nawzajem oponentki. Na Knockouts Knockdown (9 października) mistrzyni kobiet pokonała Mashę Slamovich. Tymczasem James w odcinku "Impactu!" z 21 października zwyciężyła Savannah Evans. Po zakończonym pojedynku Purrazzo skonfrontowała się z rywalką i odwróciła jej uwagę. Wtedy jej sojusznik, Matthew Rehwoldt, zaatakował pretendentkę, a Purrazzo chwyciła ją za włosy i przycisnęła jej głowę do maty. Tego samego dnia D’Amore przekazał mistrzyni informację, że nie zabierze jej tytułu mistrzowskiego, lecz Rehwoldt nie będzie mógł być obecny przy jej narożniku na Bound for Glory. Jeśli wrestler złamałby tę zasadę, oboje zostaliby zwolnieni z federacji. Na wspomniany wydarzeniu Purrazzo uległa James, tracąc Impact Knockouts Championship.
Przez dłuższy czas Purrazzo nie pojawiała się w programie telewizyjnym federacji. Dopiero 18 listopada udzieliła wywiadu, następnie po zwycięskim meczu James z Mercedes Martinez na Turning Point (20 listopada), zaatakowała mistrzynię i wyzwała ją na pojedynek o tytuł mistrzowski na Hard to Kill (8 stycznia 2022). W odcinku "Impactu!" z 2 grudnia zawodniczki rozpoczęły bójkę podczas spotkania sojusznika Purrazzo, Matthew Rehwoldta, z Chrisem Sabinem. Tydzień później Purrazzo i Rehwoldt pokonali James i Sabina w walce drużynowej dzięki niesportowej zagrywce. 16 grudnia zawodniczki wdały się w kolejną bijatykę w czasie spotkania z fanami, wobec czego Scott D’Amore nałożył na nie klauzulę nietykalności, natomiast Gail Kim zadecydowała, że ich pojedynek odbędzie się na zasadzie Texas Death matchu. Na Hard to Kill Purrazzo nie udało się zdobyć po raz trzeci Impact Knockouts Championship.
Posiadaczka ROH Women’s World Championship (od 2022).
W ramach współpracy z federacją Ring of Honor w odcinku "Impactu!" z 13 stycznia 2022 Purrazzo zmierzyła się z zawodniczką tejże organizacji Rok-C, posiadaczką ROH Women’s World Championship. Na szali pojedynku znalazł się zarówno pas mistrzowski Rok-C, jak i tytuł mistrzowski AAA Reina de Reinas Championship zawodniczki Impact Wrestling. Purrazzo pokonała przeciwniczkę, przejmując pas mistrzowski.
Lucha Libre AAA Worldwide (od 2021).
1 maja 2021 Purrazzo zadebiutowała w Lucha Libre AAA Worldwide, rzucając wyzwanie nowej AAA Reina de Reinas Championce, Faby Apache. Uzgodniły, że spotkają się w Title vs. Title matchu na Triplemaníi XXIX (14 sierpnia), po czym mistrzyni Knockoutek zaatakowała przeciwniczkę. Na wspomnianej gali Purrazzo, dzięki pomocy sędziego, odniosła zwycięstwo nad Meksykanką i została nową AAA Reina de Reinas Championką.
Charakterystyka zawodniczki.
Deonna Purrazzo określiła swój styl walki jako „bardzo skrupulatny i metodyczny”. Jej charakterystyczną akcją jest Fujiwara armbar, dlatego nazywana jest „The Fujiwara Armbar Specialist”. Przede wszystkim jednak posługuje się pseudonimem „The Virtuosa”, który nie tylko odzwierciedla jej umiejętności techniczne w ringu, ale także podkreśla jej kobiecość, elegancję i wdzięk.
Życie osobiste.
Ma brata bliźniaka, Dominica.

</doc>
<doc id="3882318" url="https://pl.wikipedia.org/wiki?curid=3882318" title="Mokry Grzbiet">
Mokry Grzbiet

 Mokry Grzbiet – grzbiet górski w południowo-zachodniej Polsce w Sudetach Wschodnich, w Masywie Śnieżnika.
Położenie.
Mokry Grzbiet położony jest w Sudetach Wschodnich, na terenie Śnieżnickiego Parku Krajobrazowego w środkowo-wschodniej części Masywu Śnieżnika, około 0,5 km na południowy wschód od szczytu Śnieżnika.
Charakterystyka.
Mokry Grzbiet stanowi fragment, grzbietu granicznego odchodzącego od Śnieżnika na wschód do Przełęczy Płoszczyna. Rozciąga się na długości ok. 0,6 km., od mało wyraźnej płytko wciętej przełęczy u południowo-wschodniego podnóża Śnieżnika (czes.) "Sedlo pod Kralickým Sněžníkem" na zachodzie, do przełęczy (czes.) "Stříbrnicke sedlo" na wschodzie. Oś grzbietu rozciąga się na kierunku NW-SEna wysokości od ok. 1230 do 1210 m n.p.m. Część szczytowa grzbietu ma kształt rozległej płaszczowiny lekko opadającej w kierunku południowo-wschodnim, na którym wznosi się minimalnie ponad poziom płaszczowiny wzniesienie Sadzonki. Teren płaszczowiny jest podmokły i bagnisty gdzie występują małe torfowiska. Zbocze północno-wschodnie położone po stronie Polski stromo opada w stronę doliny Kamienicy a zbocze południowo-zachodnie położone po stronie Czeskiej opada stromo w stronę doliny bezimiennego dopływu Morawy. Grzbiet zbudowany z gnejsowych skał, metamorfiku Lądka i Śnieżnika. Grzbiet porasta rzadki dolnoreglowym las świerkowy z domieszką buka, jodły, sosny. Las w latach 80. XX w. podczas klęski ekologicznej został częściowo zniszczony. Wolne połacie zarastają borówczyska borówki czarnej i wysokie trawy. Obecnie w miejscach zniszczonego drzewostanu porastaja świerkowe samosiejki. Mokrym Grzbietem przechodzi granica wododziału zlewisk morza Bałtyckiego i Czarnego.
Turystyka.
Grzbietem przechodzą piesze szlaki turystyczne:
oraz czeskie szlaki 

</doc>
<doc id="3882320" url="https://pl.wikipedia.org/wiki?curid=3882320" title="Gjergj Titani">
Gjergj Titani

Gjergj Petraq Titani (ur. 23 kwietnia 1937 w Korczy, zm. w listopadzie 2011 w Tiranie) – albański poeta, historyk, oficer armii albańskiej, więzień sumienia. 
Życiorys.
Syn Petraqa i Vitorii. W czasie wojny jego rodzice działali w ruchu oporu. Po zakończeniu wojny studiował w szkole wojskowej "Skenderbej" w Tiranie. W 1954 ukończył szkołę uzyskując awans na pierwszy stopień oficerski. Naukę kontynuował w szkole oficerów artylerii "Czerwony Sztandar" w Rydze, a następnie w szkole dla oficerów marynarki wojennej im. Aleksieja Kryłowa.
Po powrocie do kraju służył w baterii stacjonującej w Kepi i Rodonit, a następnie w 4 Brygadzie Artylerii Nadbrzeżnej w Durrësie. W 1969 awansował na stanowisko szefa sztabu korpusu. 17 sierpnia 1977 został aresztowany przez funkcjonariuszy Sigurimi pod zarzutem prowadzenia działalności szpiegowskiej na rzecz Polski. Pretekstem był rozmowa po rosyjsku z dwoma polskimi dyplomatami w księgarni w Tiranie. W tym samym roku został skazany na karę 18 lat więzienia za współpracę z obcymi agentami i szpiegostwo na rzecz Polski. Karę odbywał w więzieniu w Burrelu. 30 kwietnia 1990 został uwolniony z więzienia i osiedlił się w Tiranie. Związany ze środowiskiem b.oficerów działał w organizacjach kombatanckich. Pełnił funkcję sekretarza generalnego Stowarzyszenia Byłych Więźniów Politycznych, a także dyrektora administracyjnego Fundacji Dhora Leka.
W latach 90. prowadził badania z zakresu historii albańskiej wojskowości. W 1996 obronił pracę doktorską na Uniwersytecie Tirańskim. Był współautorem słownika biograficznego albańskich wojskowych i syntezy poświęconej Armii Narodowo-Wyzwoleńczej (wspólnie z Proleterem Hasanim). Tłumaczył na język albański wspomnienia Lwa Trockiego, Georgija Żukowa oraz Dmitrija Czuwachina. W 1993 wydał tomik poetycki "Metaforat e dhimbjeve", tłumaczony na język rumuński i czeski, kolejny ukazał się w 1999.

</doc>
<doc id="3882322" url="https://pl.wikipedia.org/wiki?curid=3882322" title="Kateryna Rymarenko">
Kateryna Rymarenko

Kateryna Ołeksandriwna Rymarenko (urk. Катерина Олександрівна Римаренко; ur. 3 kwietnia 1990 w Symferopolu) – ukraińska koszykarka występująca na pozycji silnej skrzydłowej.
Kariera sportowa.
25 września 2016 została zawodniczką Ślęzy Wrocław. 12 października 2017 podpisała umowę z ENEĄ AZS-em Poznań. 29 czerwca 2018 zawarła kontrakt z Pszczółką Polski-Cukier AZS-UMCS Lublin. W maju 2019 opuściła klub.
22 lipca 2019 dołączyła do Artego Bydgoszcz.
5 sierpnia 2020 została zawodniczką Politechniki Gdańskiej. 8 sierpnia 2022 zawarła po raz kolejny w karierze umowę z ENEA AZS Politechniką Poznań. 14 stycznia 2023 opuściła klub.

</doc>
<doc id="3882326" url="https://pl.wikipedia.org/wiki?curid=3882326" title="Nikodem Goździalski">
Nikodem Goździalski

Nikodem Goździalski (ur. 15 września 1932 w Pieńkach Choceńskich, zm. 1 stycznia 2004) – polski lekkoatleta, sprinter.
Wystąpił w biegu na 100 metrów na mistrzostwach Europy w 1954 w Bernie, ale został zdyskwalifikowany w eliminacjach. Polska sztafeta 4 × 100 metrów w składzie: Goździalski, Wiesław Holajn, Zdobysław Stawczyk i Emil Kiszka również odpadła w przedbiegach.
Był mistrzem Polski w sztafecie 4 × 100 metrów w 1953, 1954 i 1955. W 1954 został również wicemistrzem w biegu na 100 metrów i brązowym medalistą w biegu na 200 metrów. Zdobył również srebrny medal halowych mistrzostw Polski w biegu na 60 metrów w 1954.
W 1954 dwukrotnie wyrównał rekord Polski w 4 × 100 metrów czasem 41,4 s. Poza tym był klubowym rekordzistą Polski w sztafetach: 4 × 100 metrów, 4 × 200 metrów, szwedzkiej i olimpijskiej.
Rekordy życiowe:

</doc>
<doc id="3882327" url="https://pl.wikipedia.org/wiki?curid=3882327" title="Bánašov bok">
Bánašov bok

Bánašov bok – północny grzbiet Wielkiej Chochuli (1753 m) w masywie Prašivá w zachodniej części Niżnych Tatr na Słowacji. Poprzez wierzchołek 1134 m opada do szczytu Lysa (1105 m). Na mapach jest zaznaczony jako wierzchołek z wysokością 1233 m, nie jest to jednak wierzchołek, lecz tylko punkt załamania grani, w którym zmniejsza się jej stromość i grań wypłaszcza się.
Bánašov bok oddziela dolinę potoku Banské od doliny jednego z cieków potoku Patočiny. Jego górna część jest bezleśna, porośnięta kosodrzewiną, lub trawiasta. Dolną częścią z miejscowości Liptovská Lúžna biegnie nieznakowana ścieżka, która ślepo kończy się na wysokości 1233 m, na mapach opisanej jako Bánašov bok.

</doc>
<doc id="3882340" url="https://pl.wikipedia.org/wiki?curid=3882340" title="Puchar Ameryki Południowej w narciarstwie alpejskim 2016">
Puchar Ameryki Południowej w narciarstwie alpejskim 2016

Sezon 2016 Pucharu Ameryki Południowej w narciarstwie alpejskim początkowo miał rozpocząć się 5 sierpnia w argentyńskim Chapelco, jednak z powodu problemów organizacyjnych inauguracja została przeniesiona na 9 sierpnia do innego argentyńskiego ośrodka narciarskiego Cerro Catedral. Ostatnie zawody z tego cyklu zostały rozegrane 28 września 2016 roku w argentyńskim kurorcie Cerro Castor. Zostało rozegranych 16 konkursów dla kobiet i 15 konkursów dla mężczyzn.
Puchar Ameryki Południowej w narciarstwie alpejskim kobiet.
Wśród kobiet Pucharu Ameryki Południowej broniła Noelle Barahona z Chile. Natomiast w tym sezonie najlepsza okazała się Czeszka Ester Ledecká.
W poszczególnych klasyfikacjach tryumfowały:
Puchar Ameryki Południowej w narciarstwie alpejskim mężczyzn.
Wśród mężczyzn Pucharu Ameryki Południowej bronił Słoweniec Klemen Kosi. Natomiast w tym sezonie najlepszym okazał się Niemiec Josef Ferstl.
W poszczególnych klasyfikacjach tryumfowali:

</doc>
<doc id="3882358" url="https://pl.wikipedia.org/wiki?curid=3882358" title="Vazil Hudák">
Vazil Hudák

Vazil Hudák (ur. 18 października 1964 w Bardejowie) – słowacki politolog i menedżer, od 2015 do 2016 minister gospodarki.
Życiorys.
Absolwent Moskiewskiego Państwowego Instytutu Stosunków Międzynarodowych, prawa na Uniwersytecie Karola oraz bostońskiej Harvard Business School. W 1990 został urzędnikiem w ministerstwie spraw zagranicznych, w latach 1991–2006 był wiceprezesem do spraw programów w organizacji pozarządowej EastWest Institute. Następnie do 2010 pełnił funkcję wiceprezesa w Citigroup, a od 2010 do 2011 dyrektora wykonawczego w JPMorgan Chase Bank w Londynie.
W 2012 został sekretarzem stanu w resorcie finansów. W czerwcu 2015 objął urząd ministra gospodarki w drugim rządzie Roberta Fica, sprawując go do marca 2016. W październiku tegoż roku powołany na wiceprezesa Europejskiego Banku Inwestycyjnego.

</doc>
<doc id="3882366" url="https://pl.wikipedia.org/wiki?curid=3882366" title="Francesco de Fabiani">
Francesco de Fabiani



</doc>
<doc id="3882367" url="https://pl.wikipedia.org/wiki?curid=3882367" title="Ludwik Drużkowski">
Ludwik Drużkowski

Ludwik Michał Drużkowski (ur. 1948) – polski matematyk, emerytowany profesor nadzwyczajny Uniwersytetu Jagiellońskiego w Krakowie i emerytowany profesor zwyczajny Państwowej Wyższej Szkoły Zawodowej w Tarnowie. Absolwent studiów matematycznych na UJ oraz fizyki na UJ. Doktorat na UJ uzyskał w 1974 roku (promotor: Józef Siciak). Habilitację na UJ uzyskał w 1993 roku po przedstawieniu rozprawy "Hipoteza jakobianowa". Tytuł profesora uzyskał w 2000 roku. W latach 1996–1999 pełnił funkcję dyrektora Instytutu Matematyki Uniwersytetu Jagiellońskiego. Był promotorem doktoratów następujących osób: Halszka Tutaj-Gasińska, Jerzy Gurycz, Jakub Zygadło.

</doc>
<doc id="3882389" url="https://pl.wikipedia.org/wiki?curid=3882389" title="Sodium Reactor Experiment">
Sodium Reactor Experiment

Sodium Reactor Experiment (SRE) – amerykański eksperymentalny reaktor jądrowy działający w latach 1957–1964, położony ok. 48 km od Los Angeles, na terenie Santa Susana Field Laboratory. Był to pierwszy reaktor jądrowy w USA, który dostarczył energię elektryczną do sieci (12 lipca 1957). W 1959 miała tam miejsce awaria ze stopieniem rdzenia reaktora i kontrolowaną emisją substancji promieniotwórczych do atmosfery. Demontaż i likwidacja reaktora została zakończona w 1981. W sierpniu 2009 Departament Energii Stanów Zjednoczonych przeprowadził z lokalną społecznością warsztaty na temat tej awarii.
Historia.
Projekt budowy reaktora SRE był jednym z wybranych w 1954 przez Atomic Energy Commission projektów mających badać praktyczne możliwości otrzymywania energii elektrycznej z reakcji rozszczepienia jąder na przemysłową skalę. Budowa ośrodka badawczego rozpoczęła się w czerwcu 1954. Firma Southern California Edison dostarczyła reaktor o mocy 6,5 MW, który stan krytyczny osiągnął 25 kwietnia 1957. W lipcu 1958 Atomics International zrealizowało film o budowie reaktora. Gdy reaktor dostarczył energię elektryczną do sieci pobliskiego miasta Moorpark, Los Angeles Times umieścił informację o tym na pierwszej stronie.
W lipcu 1959 w reaktorze doszło do awarii spowodowanej uszkodzeniem uszczelek pomp tłoczących ciekły sód, stanowiący czynnik chłodniczy reaktora. Zatkały one kanały chłodzące pręty paliwowe, co doprowadziło do stopienia rdzenia reaktora, ostatecznie powodując uszkodzenie 13 z 43 prętów. Operatorzy reaktora wiedzieli, że zachowuje się on anormalnie, ale nie znali dokładnych skutków awarii. Poznano je dopiero przy inspekcji reaktora.
Po oczyszczeniu zbiornika reaktora i zamontowaniu nowego rdzenia, 7 września 1960 reaktor podjął pracę na nowo. Rok później operator reaktora zrealizował na zlecenie AEC film wyjaśniający awarię z 1959.
Reaktor pracował do 15 lutego 1964, gdy wyłączono go w celu przeprowadzania modyfikacji. W maju 1965 AEC zdecydowała się jednak zakończyć projekt.
Demontaż SRE rozpoczęto w 1976 a zakończono w 1981. W 1982 AEC opublikowała film dokumentujący ten proces. Usunięcie ostatnich elementów infrastruktury i przywrócenie stanu terenu sprzed budowy dokonano w 1999.
Budowa i działanie.
Celem SRE było zademonstrowanie możliwości uzyskania energii cieplnej z reaktora jądrowego chłodzonego ciekłym metalem (sodem) w celu komercyjnego wytwarzania z niej energii elektrycznej. Celem drugorzędnym było zebranie danych o pracy reaktora na paliwie jądrowym uranowo-torowym. Reaktor był elastyczną platformą badawczo-rozwojową.
Z uwagi na to, że pary sodu w temperaturach roboczych reaktora mają niskie ciśnienie, w odróżnieniu od pary wodnej, SRE nie potrzebował systemu wysokiego ciśnienia chłodziwa. Z tego samego powodu nie potrzebował też specjalnej obudowy bezpieczeństwa – zakładano konieczność zabezpieczenia gazów o ciśnieniu atmosferycznym.
Rdzeń reaktora umieszczony był w dolnej części zbiornika ze stali nierdzewnej, zanurzony w ciekłym sodzie. Składał się z 43 elementów paliwowych, każdy złożony z 7 prętów paliwowych. Pręt stanowił stalowy cienkościenny cylinder o długości 180 cm, wypełniony 12 pastylkami paliwa jądrowego. Niektóre elementy paliwowe wyposażone były w termopary. Odczyt dwóch z nich prowadzony był z pokoju kontrolnego reaktora a pozostałych – poza pokojem. Temperatura sodu była mierzona w kilku miejscach reaktora.
Przy pełnej mocy reaktora sód w komorze pod rdzeniem reaktora miał temperaturę 260 °C. Przepływając w górę komory, przez rdzeń, ogrzewał się do temperatury 510 °C. Przestrzeń nad poziomem sodu a szczytem zbiornika wypełniona była sprężonym helem. Obieg pierwotny zawierał 22 680 kg sodu, tłoczonego przez pompy do jednego z dwóch wymienników ciepła, w których ciepło było przekazywane do obiegu wtórnego (woda).

</doc>
<doc id="3882393" url="https://pl.wikipedia.org/wiki?curid=3882393" title="Klaudiusz Wójcik">
Klaudiusz Wójcik

Klaudiusz Krzysztof Wójcik (ur. 6 czerwca 1969 w Busku-Zdroju) – polski matematyk, profesor nauk matematycznych, profesor nadzwyczajny Uniwersytetu Jagiellońskiego (od 2010) w Krakowie. W latach 2013–2020 pełnił funkcję prodziekana ds. ogólnych Wydziału Matematyki i Informatyki Uniwersytetu Jagiellońskiego. Od 2020 roku dyrektor Instytutu Matematyki Uniwersytetu Jagiellońskiego. Od 2020 roku wiceprezes Polskiego Towarzystwa Matematycznego.
Życiorys zawodowy.
Matematykę ukończył na Uniwersytecie Jagiellońskim w 1993, gdzie następnie rozpoczął pracę naukową. Stopień doktorski uzyskał w 1997 broniąc pracy pt. "Zastosowania twierdzenia Lefschetza do wykrywania orbit okresowych i chaosu w układach dynamicznych" przygotowanej pod kierunkiem prof. Romana Srzednickiego. Habilitował się w 2005. Tytuł naukowy profesora nauk matematycznych został mu nadany w 2013. Poza Uniwersytetem Jagiellońskim wykładał także jako profesor w Państwowej Wyższej Szkole Zawodowej w Nowym Sączu (od 2005). Wielokrotnie odbywał zagraniczne staże naukowe, m.in. na amerykańskim uniwersytecie w Auburn.
Swoje prace publikował w takich czasopismach jak m.in. „Journal of Differential Equations”, „Proceedings of the American Mathematical Society”, „Annales Polonici Mathematici”, „Topology and its Applications", „Nonlinear Analysis: Theory, Methods &amp; Applications" oraz „International Journal of Bifurcation and Chaos”.

</doc>
<doc id="3882394" url="https://pl.wikipedia.org/wiki?curid=3882394" title="Messerschmitt M 17">
Messerschmitt M 17

Messerschmitt M 17 – niemiecki dwumiejscowy samolot sportowy. Zaprojektowany przez Willy'ego Messerschmitta w 1925 roku w Bambergu (Bawaria, Niemcy). Samolot kilkukrotnie wygrywał w zawodach lotniczych, co pozwoliło konstruktorowi na rozwijanie jego firmy i budowę pierwszej fabryki Messerschmitta. Aby móc rozpocząć seryjną budowę M 17, firma Messerschmitta przeniosła się do starej fabryki amunicji mieszczącej się w Hauptsmoorwald na obrzeżach Bamberga.
Łącznie zbudowano osiem samolotów tego typu.
Projekt i konstrukcja.
Konstrukcyjnie M 17 był bardzo zbliżony do wcześniejszej konstrukcji Messerschmitta - S 16b (S 16b był szybowcem napędzanym silnikiem). Również napęd prototypu M 17 stanowił ten sam silnik Douglas o pojemności 799 cm³ ze śmigłem napędzanym przy pomocy przekładni łańcuchowej. Podobnie też jak w S 16b, miejsce pilota mieściło się za miejscem dla pasażera, a pilot nie miał widoczności do przodu.
Niemal całość konstrukcji M 17 była drewniana i przypomina o szybowcowym rodowodzie samolotu (m.in. dlatego M 17 był górnopłatem). Skrzydło wolnonośne, zbudowane wokół pojedynczego dźwigara skrzynkowego z krawędzią natarcia ze sklejki oraz z naciągniętym płótnem lnianym, pokrywającym skrzydło od dźwigara do krawędzi spływu. Lotki o takiej samej konstrukcji. Żeby wsiąść lub wysiąść, pilot musiał otworzyć umieszczony na zawiasach panel, mieszczący się na krawędzi spływu skrzydła. Łoże silnika zbudowane było ze spawanej stali. Jedynie prototyp był wyposażony w silnik Douglas. Kolejne M 17, oprócz zmian w konstrukcji kadłuba, które zwiększały bezpieczeństwo, wyposażono w silnik ABC Scorpion (moc 24 KM) albo Bristol Cherub II o mocy 29 KM. Zbiornik paliwa mieścił 6 galonów paliwa (ok 27,3 litra). 
Samolot odznaczał się dużą ładownością i niskim zużyciem paliwa. 
Litera „M” w nazwie samolotu była oznaczeniem pochodzącym od słowa „motor”. Miało to odróżniać M 17 i jego następców od wcześniejszych konstrukcji W. Messerschmitta, którymi do tamtej pory były szybowce (stąd oznaczenie tych ostatnich literą „S” („segelflugzeug” - szybowiec)).
Użytkowanie.
Prototypowy M 17 został zgłoszony do udziału w zawodach Zugspitz w 1925 roku, ale okazało się, że brakuje mu na tyle dużej mocy silnika, by przekroczyć pułap 3 000 metrów wymagany do wzięcia udziału w tych zawodach. A dodatkową przyczyną niedopuszczenia M 17 do tych zawodów były kwestie bezpieczeństwa osób na jego pokładzie. To było przyczyną zmiany silników na mocniejsze (ABC Scorpion i Bristol Cherub II) oraz zmian w konstrukcji kadłuba, którymi charakteryzowało się wszystkie siedem M 17 pochodzących z produkcji seryjnej.
Dokonane modyfikacje pozwoliły M 17 na wygranie kilku nagród za osiągi na zawodach Oberfrankenflug, wiosną 1925 roku. Jesienią 1925 roku, pilotowany przez weterana I wojny światowej Karla Croneissa (pracującego na część etatu dla Messerschmitta jako pilot doświadczalny), M 17 brał udział w Międzynarodowych Zawodach Lotniczych w Schleißheim, na których wygrał główne nagrody w konkurencjach prędkości i wagi. We wrześniu 1925 roku, pilotowany przez Karla Croneissa, M 17 zajął pierwsze miejsce na trzydniowych zawodach Munich International Flying Competition. W 1926 roku na zawodach Süddeutschlandflug jeden z dwóch startujących tam M 17 zdobył pierwszą nagrodę za techniczne parametry, aczkolwiek oba M 17 zdobyły zaledwie 10. i 13. miejsce w konkurencjach lotu.
We wrześniu 1926 roku pilotowany przez Eberharda von Conta (pasażerem był pisarz Werner von Langsdorff) M 17 z silnikiem Bristol Cherub II pokonał Alpy w locie na dystansie 1000 mil z Bamberga do Rzymu. Pierwszy raz w historii lekki samolot pokonał centralne Alpy. Lot zajął 14 godzin i 20 minut. Był przerywany co trzy godziny w celach tankowania. M 17 osiągnął podczas tego lotu wysokość 4 500 metrów.
Młodszy brat Karla Croneissa (pilota doświadczalnego Messerschmitta), Theo Croneiss, otworzył w 1925 roku w Fürth (50 km od Bamberga) roku małą linię lotniczą - Nordbayerische Verkehrsflug GmbH Fürth. Aby obciąć koszty, potrzebował ekonomicznego samolotu. Dlatego zwrócił się do Messerschmitta i kupił M 17, na którym latał jego brat podczas zwycięskich zawodów w Monachium.
Istniejące egzemplarze oraz repliki.
Do czasów współczesnych zachował się tylko jeden egzemplarz M 17.
Messerschmitt Fundation zbudowała replikę tego samolotu. Jest ona cięższa o 40 kg z uwagi na dodatkowe wyposażenie w radio oraz system ratowniczy. Pierwszy lot odbył się 14 kwietnia 2004 roku. Na stałe replika jest wystawiona w Manching Aviation Museum w Ingolstadt (Bawaria). Samolot regularnie pojawia się na Międzynarodowej Wystawie Lotniczo-Kosmicznej w Berlinie (Internationale Luft- und Raumfahrtausstellung Berlin (ILA)).

</doc>
<doc id="3882396" url="https://pl.wikipedia.org/wiki?curid=3882396" title="Cerkiew św. Mikołaja w Kožuchovcach">
Cerkiew św. Mikołaja w Kožuchovcach

Cerkiew św. Mikołaja w Kožuchovcach – drewniana greckokatolicka cerkiew filialna zbudowana w 1741 w miejscowości Kožuchovce, przeniesiona w 1927 do Muzeum Wschodniosłowackiego w Koszycach.
Obecnie nieczynna kultowo.
Historia.
Niepewna jest data powstania świątyni. Według tradycji zbudowano ją w latach 1741. W 1785 wykonano polichromię wnętrz. W latach 1925–27 przeniesiona do Koszyc. Polichromia restaurowana w 1928, a świątynia w latach 1958–59.
Architektura i wyposażenie.
Jest to budowla drewniana konstrukcji zrębowej, trójdzielna. Nawa kwadratowa, węższe prezbiterium zamknięte prostokątnie. Babiniec węższy od nawy, szerszy od prezbiterium. Wieża słupowo-ramowa o pochyłych ścianach, której jedna para słupów posadowiona w babińcu druga w otwartym przedsionku, zakończona izbicą ze smukłym hełmem namiotowym, zakończonym cebulasto. Nad nawą kopuła namiotowa z uskokiem, nad prezbiterium z dwoma uskokami, nad babińcem faseta. Zwieńczenia obu kopuł zbliżone do hełmu wieży. 
Wewnątrz polichromia figuralna z wizerunkami Sądu Ostatecznego, Golgoty, Zmartwychwstania i Adama i Ewy w Raju. Wnętrze bez wyposażenia, a pochodzące z cerkwi ikony znajdują się muzeum w Koszycach.
Otoczenie.
Obok cerkwi znajduje się wolnostojąca ośmioboczna drewniana dzwonnica z początku XIX w., przeniesiona tu w 1929 ze wsi Asvány koło Użhorodu. Jej podobizna uwieczniona została na słowackiej monecie 10-halerzowej.

</doc>
<doc id="3882397" url="https://pl.wikipedia.org/wiki?curid=3882397" title="Wypędzenie przekupniów ze świątyni (obraz Lucasa Cranacha starszego)">
Wypędzenie przekupniów ze świątyni (obraz Lucasa Cranacha starszego)

Wyrzucenie przekupniów ze świątyni () – obraz niemieckiego malarza Lucasa Cranacha starszego, znajdujący się w zbiorach Państwowych Zbiorów Sztuki w Dreźnie. Jest częścią ołtarza z Mölbis; skrzydła boczne nie zachowały się.
Opis obrazu.
Obraz ilustruje wydarzenia opisane w Nowym Testamencie, w Ewangelii Mateusza (Mt.21,12) i Marka (Mk. 11,15), w sztuce niemieckiej bardzo rzadko ilustrowane. Inspiracją dla Cranacha mogło być inne dzieło stworzone w 1481 roku przez Michaela Pachera, znajdujące się w kościele św. Wolfganga w St. Wolfgang im Salzkammergut i będące jednym ze skrzydeł znajdującego się tam ołtarza. Cranach mógł ten obraz widzieć podczas swojej podróży do Wiednia. Tematyka obrazu wpisywała się w reformatorskie idee: Chrystus nie zgadza się, by świątynia była miejscem handlu odpustami i finansowych interesów; przepędza więc kupców i lichwiarzy przy pełnym poparciu i podziwie apostołów.
Po lewej stronie filaru Cranach przedstawił portret swojej żony, Barbary Brengebier.
Proweniencja.
Obraz został przeniesiony do drezdeńskich zbiorów muzealnych z kościoła w Mölbis (miejscowość włączona później do miasta Rötha).

</doc>
<doc id="3882399" url="https://pl.wikipedia.org/wiki?curid=3882399" title="Nagroda Izraela">
Nagroda Izraela

Nagroda Izraela (hebr.: פרס ישראל, ang: "Israel Prize") – najważniejsza izraelska nagroda państwowa w dziedzinie nauki, kultury i sztuki.
Wręczana jest corocznie 14 maja – w Święto Niepodległości Izraela. Wręczana jest przez Prezydenta Izraela na uroczystości odbywającej się w Jerozolimie.
Ustanowiona została w roku 1953 na wniosek ministra kultury Ben-Cijjona Dinura.
Nagroda przyznawana jest w czterech obszarach, z dziedzinami zmieniającymi się z roku na rok w cyklu od czterech do siedmiu lat, z wyjątkiem ostatniego obszaru, który jest przyznawany corocznie:
Nagroda wręczana jest najwybitniejszym przedstawicielom izraelskiej nauki i kultury oraz organizacjom. Laureaci winni wykazać się osiągnięciami w swojej dziedzinie lub w znacznym stopniu przyczynić do rozwoju Izraela. W ciągu 60 lat nagrodzono nią niemal 700 osób. Od 2008 wysokość nagrody pieniężnej wynosi szekli.

</doc>
<doc id="3882401" url="https://pl.wikipedia.org/wiki?curid=3882401" title="Wypędzenie przekupniów ze świątyni">
Wypędzenie przekupniów ze świątyni



</doc>
<doc id="3882402" url="https://pl.wikipedia.org/wiki?curid=3882402" title="Rachela Fiszel">
Rachela Fiszel

Rachela Fiszel, także Raszka Fiszlowa (ur. w XV w. w Krakowie, zm. w XVI w. tamże) – kobieta bankier pochodząca z żydowskiej rodziny.
Życiorys.
Po śmierci swojego męża Mojżesza w 1496 roku przejęła stery rodzinnego interesu i wraz ze swoimi szwagrami kontynuowała działalność bankierską, stając się wierzycielką królów. Udzieliła pożyczki Aleksandrowi Jagiellończykowi, który zezwolił jej na bicie monet z własnego kruszcu. Była także bankierem Kazimierza Jagiellończyka, Jana Olbrachta oraz Zygmunta Starego.
W 1504 roku Aleksander Jagiellończyk docenił służbę Fiszel i zezwolił na zakup domu w Krakowie i jej osiedlenie się tam wraz z rodziną. Rachela umocniła pozycję swojej rodziny przez małżeństwo córki Estery z Jakubem Polakiem – pierwszym sławnym żydowskim uczonym, który z jej pomocą w 1503 roku został rabinem krakowskim. W 1519 roku mąż jej drugiej córki Hendli Aszer Leml ubiegał się o stanowisko rabina krakowskiego i po salomonowym wyroku Zygmunta Starego pełnił tę funkcję naprzemiennie ze swoim kontrkandydatem z gminy czeskiej.
Rachela Fiszel zmarła w XVI w., dokładna data nie jest znana.

</doc>
<doc id="3882403" url="https://pl.wikipedia.org/wiki?curid=3882403" title="Roman Bortnik">
Roman Bortnik

Roman Josifowicz Bortnik (ros. Роман Иосифович Бортник, ukr. Роман Йосипович Бортник, ur. w Płużnem, zm. 17 kwietnia 1945 pod Lubuszem) – radziecki wojskowy pochodzenia ukraińskiego, pułkownik, bohater Związku Radzieckiego.
Życiorys.
Urodzony w rodzinie chłopskiej. Ukończył dziesięć klas szkoły. Działał w Komsomole. W 1938 ukończył Szkołę Wojenno-Polityczną im. Gorkiego. Służył jako oficer polityczny na Dalekim Wschodzie. W 1938 brał udział w walkach nad jeziorem Chasan. W 1939 skierowany został na studia w Akademii Wojskowo-Politycznej im. Lenina, gdzie z drugiego kursu został skierowany na front.
Walczył pod Tułą i pod Moskwą. Był komisarzem wojskowym 3. Dywizji Przeciwpancernej. W 1942 ranny w głowę, a potem, w styczniu tego samego roku, w obie nogi (pod Suchiniczi). Po wyjściu ze szpitala objął dowództwo pułku piechoty 274. Dywizji Piechoty w składzie 31. Armii. Brał udział w operacji smoleńskiej. W drugiej połowie sierpnia, podczas tej operacji pułk pod dowództwem Bortnika pierwszy w dywizji przerwał obronę Niemców, zabijając na miejscu pięciuset żołnierzy i oficerów Wehrmachtu. Uczestniczył w odbijaniu Smoleńska i Jarcewa. 19 lipca 1944 jego pułk przerwał obronę przeciwnika na rzece Turia, na południe od Kowla. Nad Bugiem został ranny i wysłano go do szpitala polowego. Brał następnie udział w walkach pod Puławami, a potem w operacji wiślańsko-odrzańskiej (walczył m.in. pod Radomiem i nad Pilicą). Na Odrze przedarł się przez obronę niemiecką i wkroczył do Frankfurtu nad Odrą, zadając wrogowi bardzo znaczące straty w ludziach i sprzęcie.
Za udział w operacji wiślańsko-odrzańskiej 24 marca 1945 wyróżniony tytułem Bohatera Związku Radzieckiego i odznaczony Orderem Lenina oraz medalem Złota Gwiazda (numer 5159). Poza tym był odznaczony trzema Orderami Czerwonego Sztandaru (22 lutego 1942, 16 września 1943 i 6 stycznia 1945), Orderem Suworowa III klasy (28 września 1943), dwukrotnie Orderem Wojny Ojczyźnianej I klasy (9 września 1943 i 21 maja 1945) oraz medalami.
Poległ 17 kwietnia 1945 podczas walk nad Odrą w pobliżu Lubusza. Pochowany na Cmentarzu Bohaterów Radzieckich w Poznaniu na stokach Cytadeli.

</doc>
<doc id="3882405" url="https://pl.wikipedia.org/wiki?curid=3882405" title="Wyścig Pokoju 1977">
Wyścig Pokoju 1977

XXX Wyścig Pokoju – odbył się na trasie Warszawa – Berlin – Praga w dniach 8-21 maja 1977 roku. Do 13-etapowego wyścigu, którego trasa wynosiła 1648 km, wystartowało 114 zawodników z 19 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie oraz prologu.
Klasyfikacje dodatkowe.
Górska.
Koszulka zielona.
O kolejności decyduje suma punktów zgromadzonych na górskich premiach pierwszej i drugiej kategorii.
Najaktywniejszych.
Koszulka fioletowa.
O kolejności decyduje suma punktów zgromadzonych na lotnych i górskich premiach.

</doc>
<doc id="3882409" url="https://pl.wikipedia.org/wiki?curid=3882409" title="Cmentarz muzułmański w Suwałkach">
Cmentarz muzułmański w Suwałkach

Cmentarz muzułmański w Suwałkach – mizar (nazwa pochodzi z jęz. arabskiego, mazar) znajdujący się przy ulicy Zarzecze. Wchodzi w skład kompleksu-zespołu cmentarzy siedmiu wyznań. Kompleks stanowi doskonały przykład wielokulturowości miasta. Wchodzące w jego skład cmentarze oddzielają niewysokie murki. Sąsiadują tu ze sobą groby rzymskokatolickie, ewangelickie, prawosławne, staroobrzędowców, żydowskie i muzułmańskie.
Historia.
Historia suwalskiego cmentarza muzułmańskiego sięga końca XIX wieku. Wówczas to władze rosyjskie postanowiły utworzyć w Suwałkach cmentarz przeznaczony do pochówku ludności wyznania muzułmańskiego.
Położony w południowo-wschodnim narożniku kompleksu cmentarzy graniczy bezpośrednio z kirkutem (cmentarzem) suwalskich Żydów. Zajmuje ok. 300 m² powierzchni, kształtem przypomina nieco kwadrat, jednakże jest mniej regularny. Nieczynny od wielu lat. Jeszcze w latach 80. XX wieku widoczne były na nim ślady 21 ziemnych mogił w trzech rzędach. Do dnia dzisiejszego nie zachowały się tu żadne nagrobki ani napisy, zatarciu uległy również ślady mogił ziemnych, nie są też znane personalia osób pochowanych. W przewodniku opracowanym przez Zygmunta Filipowicza znalazła się informacja, iż na cmentarzu znajdowała się zbudowana z kamieni i cegły kolumna z wykutym w kamiennej płycie półksiężycem i gwiazdą. Stan kolumny wskazywał na duże zniszczenie.
Wiadomo, że cmentarz miał w założeniu służyć grzebaniu muzułmanów, którzy zostali tu osiedleni przez Rosjan po wojnie rosyjsko-tureckiej (1878 r.). Mowa o jeńcach, którym władze rosyjskie zezwoliły na zamieszkanie i prowadzenie piekarni i zakładów cukierniczych (inf. za A. Kołodziejczyk, "Cmentarze muzułmańskie w Polsce", Warszawa 1998). Andrzej Matusiewicz pisze iż, wśród stacjonujących na Suwalszczyźnie pod koniec XIX wieku garnizonów rosyjskich znajdowali się także żołnierze-mahometanie. To z myślą również o nich zaplanowano budowę mizaru, gdyż najbliższy cmentarz tego wyznania funkcjonował w Winksznupiu (obecnie Republika Litewska), znajdował się "tu jedyny w królestwie polskim meczet drewniany" . Przewożenie ciał z Suwałk na cmentarz przy winksznupiańskim meczecie było niewątpliwie uciążliwą i problematyczną sprawą. Zapewne dlatego jesienią 1892 r. powstała inicjatywa utworzenia mizaru w Suwałkach. Ówczesny prezydent miasta przeznaczył na "cmentarz 50 sążni kwadratowych (ok. 228 m²) ziemi przy dotychczasowym cmentarzu żydowskim. Z nieznanych powodów nie doszło wówczas do jego utworzenia". Sprawa cmentarza powróciła w 1904 r., wtedy to ostatecznie zdecydowano, iż mizar powstanie przy cmentarzu żydowskim.
Cmentarz funkcjonował jednak krótko, zaledwie do I wojny światowej. W opracowaniu "Cmentarze muzułmańskie w Polsce" autor nie wyklucza natomiast możliwości, iż w okresie I wojny grzebano tu zmarłych-poległych. Z informacji podanej przez Janusza Mackiewicza, a przytoczonej w artykule Andrzeja Matusiewicza wynika, iż Niemcy w 1941 r. grzebali tu swoich żołnierzy poległych podczas niemieckiej agresji na ZSRR.
Nie udało się dotrzeć do materiałów omawiających późniejsze losy suwalskiego mizaru. Wiadomo, że wiele muzułmańskich nekropolii uległo mniej lub bardziej celowej dewastacji. "(…) Nagminna była plaga rozbijania piaskowcowych nagrobków na osełki do kos. Zdewastowano w ten sposób zabytkowy mizar w Lebiedziewie koło Terespola nad Bugiem, srodze ucierpiał mizar w Studziance. Całkowitej zagładzie uległ pierwszy warszawski cmentarz muzułmański przy ul. Młynarskiej oraz szereg innych, przykładowo: w Kałuszynie, Czerwonce, Suwałkach".
W latach siedemdziesiątych XX w., przy okazji prac na cmentarzu żydowskim, uporządkowano również suwalski mizar. Otoczono go nowym murem, a płytę kamienną (z gwiazdą i półksiężycem) ze zniszczonej kolumny wmurowano w nowy cokół znajdujący się przy wejściu na cmentarz. Obecnie na teren cmentarza prowadzą schody i metalowa brama, przy której umieszczono wzmiankowany cokół z gwiazdą i półksiężycem. Przez pewien czas przy wejściu znajdowała się estetycznie wykonana tablica informacyjna, która została niestety zniszczona, a jej pozostałości usunięto (stan na marzec 2017 r.).

</doc>
<doc id="3882412" url="https://pl.wikipedia.org/wiki?curid=3882412" title="Pasmo 1,25 m">
Pasmo 1,25 m

Pasmo 1.25 metra − pasmo radiowe przyznane do łączności amatorskich. Mieści się w zakresie od 220 do 225 MHz i jest używane w 2 regionie ITU (Ameryka Północna i Południowa) oraz w 1 regionie ITU (wyłącznie w Somalii).
Pasmo to wykorzystywane jest głównie w komunikacji lokalnej.

</doc>
<doc id="3882415" url="https://pl.wikipedia.org/wiki?curid=3882415" title="Podziewski Józef">
Podziewski Józef



</doc>
<doc id="3882421" url="https://pl.wikipedia.org/wiki?curid=3882421" title="Kvelertak">
Kvelertak

Kvelertak – norweski zespół muzyczny wykonujący punk metal. Powstał w 2007 roku w Stavanger. Skład formacji tworzą wokalista Ivar Nikolaisen, gitarzyści Vidar Landa, Bjarte Lund Rolland i Maciek Ofstad, basista Marvin Nygaard oraz perkusista Kjetil Gjermundrød. Do 2016 roku ukazały się trzy albumy studyjne Kvelertak cieszące się, prawdopodobnie największą popularnością w Norwegii, Finlandii i Szwecji. Formacja otrzymała ponadto trzykrotnie nagrodę norweskiego przemysłu fonograficznego Spellemannprisen. W roku 2018, od zespołu odszedł wieloletni frontman Erlend Hjelvik.

</doc>
<doc id="3882425" url="https://pl.wikipedia.org/wiki?curid=3882425" title="Jan Raczyński (wojskowy)">
Jan Raczyński (wojskowy)

Jan Raczyński (ur. 14 lutego 1893 w Jackowie, zm. w grudniu 1959 w Głownie) – polski wojskowy, sierżant zawodowy Wojska Polskiego, szef 3 kompanii w 31 pułku Strzelców Kaniowskich w latach 1933–1939.
Życiorys.
Syn Jana i Bronisławy. Małżonka Stanisława. Dzieci: Genowefa i Zygmunt. Wyznania: rzymskokatolickiego. Do roku 1914 pracował przy ojcu we wsi Tuliszków pow. Konin jako młynarz.
W grudniu 1914 r. wstąpił ochotniczo do Legionu Puławskiego (I Legion Polski), przydzielony do 4. kompanii kapitana Witolda Komierowskiego.
Z Legionem Puławskim w 1915 roku walczył we wszystkich bitwach, jakie tylko Legion staczał, m.in.: 19/20 maja 1915 r. pod Pakosławiem, 15 czerwca 1915 r. pod Michałowem, 17 lipca 1915 r. pod Władysławowem. 20 lipca pod Kolonią Chechelską, a 20 sierpnia pod Nurcem-Stacją, gdzie Legion poniósł olbrzymie straty. W walkach o stację nie licząc ciężko rannych Legion stracił 188 żołnierzy. 24 sierpnia stoczył bój pod Czeremchą, w wyniku czego z batalionu pozostaje tylko 150 żołnierzy. 10 września Legion zlikwidował zdobyty przez Niemców przyczółek mostowy na rzece Zelwiance. Po bitwie pod Zelwą we wrześniu 1915 r. pozostał wśród 112 ocalałych z ponad tysiąca rozpoczynających walkę w marcu tegoż roku.
Brał udział we wszystkich bitwach Legionu później Brygady Strzelców Polskich następnie "w lutym 1917 r.przeszedł automatycznie do 2 kompanii I pułku strzelców I Dywizji Strzelców Polskich".
W styczniu 1917 r. za zasługi bojowe, awansowany do stopnia kaprala – dowódcy drużyny.
W roku 1917 walczył pod Stanisławowem cyt: „"który był broniony przez Legion przeciwko Moscalom i Niemcom”." W bitwie pod wsią Czabarówką dnia 15 lipca 1917 r., jako osłona flankowa, dostał się do niewoli. 2 października 1918 r. zbiegł z niewoli niemieckiej. Przez Czechosłowację przedostawał się do Krakowa.
Nadano prawo kapralowi Janowi Raczyńskiemu do noszenia Znaku Legionowego Nr 116 – jako uczestnikowi walk Legionu o niepodległość i zjednoczenie Ojczyzny!
Za walkę na rzecz odzyskania Niepodległości w szeregach I Legionu Polskiego (tzn. Legionu Puławskiego) odznaczony Medalem Niepodległości. Od tej decyzji składał odwołanie wnosząc o przyznanie za 3-letnią walkę frontową Krzyża Niepodległości.
„"Odznaczeniem tym czuję się częściowo zadowolonym za co składam podziękę, jednakże równocześnie uważam, że ze wzg na przebyty o okresie służby wojskowej podczas Wojny Światowej czas służby frontowej w porównaniu do mych kolegów, jetem pokrzywdzonym, bowiem niektórzy z takowych nawet nie biorąc udziału w walkach frontowych osiągnęli odznaczenia Krzyżem Niepodległościowym, a nawet Krzyżem z Mieczami”".
8 listopada 1918 r. wstąpił ochotniczo do odtwarzanego w Krakowie 5 pułku Piechoty Legionów im. Józefa Piłsudskiego.
Po kilku dniach wraz z II batalionem wyjeżdżał na obronę Lwowa. W roku 1919 walczył o Wilno i Lidę. Na początku roku 1920 walczył o Dyneburg (Dźwińsk) oraz w innych miejscowościach Łotwy. W maju został przerzucony do Kijowa. Stale pełnił funkcje liniowe. Brał udział we wszystkich walkach, jakie tylko pułk staczał. 16 sierpnia 1920 – brał udział wraz z pułkiem w kontrofensywie znad Wieprza, we wrześniu Bitwa Niemeńska i ponownie Lida.
"„W bitwie pod m. Sidrą dnia 7 IX 1920 kiedy nieprzyjaciel rozbił naszą atakującą grupę, plutonowy Raczyński zebrał wokół siebie rozbitków dwu kompanii uchodzących z pola, z powodu braku amunicji i poprowadził ich do kontrataku na bagnety, którego bolszewicy nie wytrzymali i musieli się cofnąć. Dzięki własnej odwadze i inicjatywie plut. Raczyński oddziałem [przytrzymanym] zajął lukę, która się wytworzyła podczas chwilowego odwrotu, nawiązał łączność między grupą atakującą, przez co przyczynił się znacznie do wycofania nieprzyjaciela".”
Awansowany na stopień sierżanta 1 XII 1920 r. Po powrocie pułku z pola został bezterminowo urlopowany, w dniu 31 grudnia 1920 r.
Po demobilizacji pracował dla Służb Inżynieryjno-Saperskaich (Dział Administracji Wojska Polskiego) w Składzie Materiałów Inż. Saperskich w Łodzi, jako magazynier. Po likwidacji składów w roku 1923, zajmował się handlem manufaktury.
W dniu 4 stycznia 1928 r. powtórnie wstąpił do Wojska Polskiego, w charakterze podoficera zawodowego w 31 pułku Strzelców Kaniowskich w Łodzi. Przydzielony do 3. kompanii jako zastępca dowódcy plutonu. Następnie od 1 kwietnia 1933 r., szef 3 kompanii – 31 pp.
We wrześniu 1939 r. brał udział w walkach obronnych i przemierzał cały szlak bojowy pułku, tzn.: reduta obronna nad Wartą w rejonie Mnichowa w dn 1 XI 1939 r., zwycięska bitwa Mszczonowska dnia 11 września 1939 r, zwycięskie potyczki na tyłach niemieckiej 46 DP, ostateczne rozbicie 31 pp w okolicach Kozienic, dnia 18 września 1939 r..
Po wojnie prześladowany przez komunistyczne władze. Pochowany na cmentarzu Katedralnym w Łowiczu.

</doc>
<doc id="3882436" url="https://pl.wikipedia.org/wiki?curid=3882436" title="Alexander Isak">
Alexander Isak

Alexander Isak (ur. 21 września 1999 w Solnie) – szwedzki piłkarz erytrejskiego pochodzenia występujący na pozycji napastnika w angielskim klubie Newcastle United oraz reprezentacji Szwecji.
Kariera klubowa.
Wychowanek AIK Fotboll, w którym rozpoczął treningi w wieku 5 lat. W pierwszej drużynie tego klubu zadebiutował 28 lutego 2016 w wygranym 6:0 meczu Pucharu Szwecji z Tenhults IF, w którym strzelił gola, stając się najmłodszym w historii klubu strzelcem gola w oficjalnym meczu. Debiut ligowy zaliczył 7 kwietnia 2016 w wygranym 2:0 meczu z Östersunds FK, w którym także strzelił gola. W maju 2016 został oficjalnie włączony do pierwszej drużyny, podpisując dwuipółletni kontrakt. 21 września 2016, w dniu swoich siedemnastych urodzin, strzelił 2 gole w wygranym 3:0 derbowym spotkaniu z Djurgårdens IF. W listopadzie 2016 został debiutantem sezonu oraz ulubieńcem kibiców w lidze szwedzkiej.
W styczniu 2017 podpisał długoterminowy kontrakt z Borussią Dortmund. 2 lutego 2017 transfer został oficjalnie zatwierdzony przez FIFA. 14 marca 2017 zadebiutował w tym klubie w wygranym 3:0 meczu Pucharu Niemiec ze Sportfreunde Lotte, wchodząc na boisko w 86. minucie spotkania. W Bundeslidze zadebiutował 17 września 2017 w wygranym 5:0 meczu z 1. FC Köln, wchodząc na boisko w 85. minucie spotkania za Pierre-Emericka Aubameyanga. Po raz pierwszy w podstawowym składzie zagrał 24 października 2017 w wygranym 5:0 meczu Pucharu Niemiec z 1. FC Magdeburg, w którym strzelił gola i zanotował asystę. Był to jego jedyny gol i asysta zdobyte dla niemieckiego zespołu.
W styczniu 2019 został wypożyczony do końca sezonu do Willem II Tilburg. Zadebiutował w tym klubie 27 stycznia 2019 w wygranym 1:0 spotkaniu z FC Utrecht, natomiast po raz pierwszy w podstawowym składzie zagrał 2 lutego 2019 w przegranym 1:2 meczu z FC Utrecht. Pierwszego gola strzelił dwa tygodnie później w przegranym 2:3 pojedynku z Vitesse Arnhem. Łącznie w holenderskim klubie wystąpił 16 razy i strzelił 13 goli, zostając najlepszym strzelcem sezonu w swojej drużynie (ex aequo z Franem Solem) i trzynastym w lidze. Ponadto wraz z klubem dotarł do finału Pucharu Holandii, w którym Willem II przegrało z Ajaxem 0:4. W meczu półfinałowym, w którym zespół z Tilburga pokonał AZ Alkmaar po rzutach karnych, Isak strzelił gola na 1:1. Willem II zagrało w finale pucharu po raz pierwszy od 2005 roku.
W czerwcu 2019 podpisał pięcioletni kontrakt z Realem Sociedad. Zadebiutował w tym klubie 17 sierpnia 2019 w zremisowanym 1:1 spotkaniu z Valencia CF, a pierwszego gola strzelił 22 września 2019 w wygranym 3:1 meczu z Espanyolem. Kolejną bramkę zdobył 27 października 2019 w wygranym 1:0 spotkaniu z Celtą Vigo. W sezonie 2019/2020 najczęściej wchodził na boisko z ławki rezerwowych, jednakże wystąpił niemal we wszystkich meczach swojej drużyny. Tylko czterokrotnie rozegrał cały mecz, z czego trzy razy w Copa del Rey. Łącznie we wszystkich rozgrywkach strzelił 16 goli i zdobył z zespołem Puchar Króla, zostając królem strzelców tych rozgrywek z 7 bramkami. W sezonie 2020/2021 był już podstawowym zawodnikiem drużyny. 21 lutego 2021 strzelił hat tricka w wygranym 4:0 spotkaniu z Deportivo Alavés, stając się pierwszym Szwedem od 1949 roku, który strzelił 3 gole w jednym meczu w lidze hiszpańskiej. Łącznie strzelił 17 goli w 34 meczach ligowych, co dało mu szóste miejsce w klasyfikacji najlepszych strzelców sezonu. Został również wybrany najlepszym zawodnikiem sezonu przez kibiców klubu.
W lipcu 2021 przedłużył kontrakt z klubem do czerwca 2026.
Kariera reprezentacyjna.
Młodzieżowy reprezentant Szwecji w kadrach od U-16 do U-21. W dorosłej reprezentacji zadebiutował 8 stycznia 2017 w przegranym 1:2 meczu towarzyskim z Wybrzeżem Kości Słoniowej. Pierwszego gola w kadrze zdobył 4 dni później w wygranym 6:0 spotkaniu towarzyskim ze Słowacją, stając się najmłodszym strzelcem gola w historii reprezentacji. Kolejną bramkę strzelił 7 czerwca 2019 w wygranym 3:0 meczu eliminacji do ME 2020 z Maltą. Następne 2 gole zdobył 5 września 2019 w wygranym 4:0 spotkaniu eliminacji do Euro 2020 z Wyspami Owczymi. Kolejną bramkę strzelił 8 października 2020 w wygranym 2:1 meczu towarzyskim z Rosją.
18 maja 2021 znalazł się w gronie 26 zawodników powołanych na Euro 2020. Na mistrzostwach wystąpił w trzech meczach grupowych: zremisowanym 0:0 z Hiszpanią, wygranym 1:0 ze Słowacją, w którym został uznany najlepszym zawodnikiem spotkania oraz wygranym 3:2 z Polską, po których Szwedzi wygrali grupę i awansowali do ⅛ finału, gdzie zagrali z Ukrainą. Szwedzi przegrali ten mecz 1:2 po dogrywce, a Isak zanotował asystę przy golu na 1:1.
Styl gry.
Jest zawodnikiem szybkim, silnym i inteligentnym, z dobrym dryblingiem. Często bywa porównywany do Zlatana Ibrahimovicia.
Życie osobiste.
Jest synem imigrantów z Erytrei, którzy pod koniec lat 80. wyemigrowali do Szwecji. Ma siostrę Nyat i brata Binyama.

</doc>
<doc id="3882440" url="https://pl.wikipedia.org/wiki?curid=3882440" title="Cerkiew św. Michała Archanioła w Novej Sedlicy">
Cerkiew św. Michała Archanioła w Novej Sedlicy

Cerkiew św. Michała Archanioła w Novej Sedlicy – drewniana greckokatolicka cerkiew filialna zbudowana w 1764 w Novej Sedlicy, przeniesiona w 1974 do muzeum w Humenném.
Historia.
Cerkiew postawiono w 1764 w miejscowości Nová Sedlica położonej w słowackich Bieszczadach. W 1974 przeniesiona do skansenu.
Architektura i wyposażenie.
To budowla drewniana konstrukcji zrębowej, trójdzielna. Niewielkie prezbiterium zamknięte trójbocznie. Niski babiniec i nawa większa, kwadratowa. Wieża, o prostych ścianach, od frontu nadbudowana nad babińcem, zwieńczona podwójnym ełmem stożkowym. W wieży dzwon z 1811. Dachy kryte gontem, namiotowe, nad nawą namiotowy, łamany, w dolnej części czworoboczny, w górnej ośmioboczny, a nad prezbiterium wielopołaciowy, łączący się z okapem nawy i babińca. Zwieńczone cebulastymi hełmami. Nad babińcem dodatkowe pomieszczenie na pięterku. 
Wewnątrz strop płaski płaski w babińcu wzmocniony zdobioną belką. W nawie wysokie przekrycie zrębowe. Portal w głównym wejściu o wykroju gotyckim, zdobiony rozetami. Wyposażenie wnętrza oryginalne przeniesione z Novej Sedlicy: barokowy ołtarz główny, w prezbiterium z XVIII w. z ikoną Koronacji Bogurodzicy, ikonostas z połowy XVIII w., ikona św. Michała Archanioła, ikona Golgoty z 1843. 
Kilka cennych ikon z tej cerkwi znajduje się w muzeach w Bratysławie i Svidniku. 

</doc>
<doc id="3882442" url="https://pl.wikipedia.org/wiki?curid=3882442" title="Teoria informacji kwantowej">
Teoria informacji kwantowej



</doc>
<doc id="3882447" url="https://pl.wikipedia.org/wiki?curid=3882447" title="Marie-Émile Boismard">
Marie-Émile Boismard

Marie-Émile Boismard (ur. 14 grudnia 1916 w Seiches-sur-le-Loir, zm. 23 kwietnia 2004) – francuski biblista, dominikanin.
Wykształcony w Rzymie, był wykładowcą Nowego Testamentu. Jako członek Szkoły Biblijnej (École Biblique) w Jerozolimie, był jednym z tłumaczy Biblii jerozolimskiej. Autor wielu publikacji. Podał m.in. nową hipotezę dotyczącą tzw. "problemu synoptycznego", badał również powstanie Dziejów Apostolskich, oraz Apokalipsy, oraz zagadnienie pochodzenia Kodeksu Bezy.
Badania teologiczne.
Teoria wyjaśniająca problem synoptyczny.
Próbując rozwiązać zagadnienie, jak powstały Ewangelie synoptyczne, Marie-Émile Boismard zaproponował rozbudowaną teorię wielu źródeł. Przyjął on dla Ewangelii synoptycznych istnienie czterech podstawowych źródeł pisanych: A, B, C, Q. Ewangelie synoptyczne powstały w wyniku dwustopniowej redakcji. Dokument A był pochodzenia palestyńskiego. Miały się w nim znajdować proste i rzeczowe relacje z życia Jezusa, zawierające jedynie pewne elementy interpretacyjne. Dokument B miał być adaptacją dokumentu A, dokonaną dla potrzeb chrześcijan wywodzących się z pogaństwa. Dokument C zawierał starą tradycję palestyńską o Jezusie. Na jego istnienie wskazują te perykopy Ewangelii Marka, które są wyraźną kompilacją trzech tekstów. Natomiast dokument Q zawierał zasadniczo materiał wspólny dla Ewangelii Mateusza i Ewangelii Łukasza. Na pierwszym etapie kształtowania się Ewangelii synoptycznych tzw. Pośredni-Mateusz korzystał z dokumentu A i Q. Pośredni-Marek oparł głównie swoje dzieło na dokumencie B. Korzystał jednak również z dokumentu A i C. Proto-Łukasz korzystał z dokumentu B, C i Q. Najwięcej jednak materiału zaczerpnął z Pośredniego-Mateusza. W końcowej redakcji Mateusz korzystał z Pośredniego-Marka, Marek z Pośredniego-Mateusza i Proto-Łukasza, Łukasz zaś z Pośredniego-Marka.
Jakkolwiek hipoteza Boismarda wyjaśnia wszystkie zachodzące między Ewangeliami zależności, w dalszym ciągu pozostaje kwestia do rozstrzygnięcia: w jaki sposób w tak krótkim czasie mogło dojść do tak skomplikowanych zależności. Wszystkie źródła oddziaływać miałyby jedynie na pośrednie redakcje poszczególnych Ewangelii, nie mając żadnego wpływu na etap końcowy.
Geneza Apokalipsy.
W latach 50. XX wieku Marie-Émile Boismard zaproponował teorię powstania Apokalipsy, godzącą głosy tradycji z nowożytnymi teoriami pluralistycznymi. Według tej teorii, Apokalipsa została zredagowana jako połączenie dwóch, napisanych przez tego samego autora, ale w różnym czasie, źródeł. Teoria ta cieszyła się wielką popularnością w latach 50. i 60. Chociaż już w latach 70. większość biblistów ustosunkowała się do niej krytycznie, to po dziś dzień ma ona swoich zwolenników.

</doc>
<doc id="3882448" url="https://pl.wikipedia.org/wiki?curid=3882448" title="Konstantin Glinka">
Konstantin Glinka

Konstantin D. Glinka (ur. 1867, zm. 1927) – rosyjski gleboznawca i mineralog, profesor Instytutu Gospodarstwa Wiejskiego i Leśnictwa w Puławach oraz dyrektor Instytutu Gleboznawstwa AN ZSRR. Był członkiem Akademii Nauk ZSRR. Badał gleby Syberii oraz Azji Środkowej. 

</doc>
<doc id="3882449" url="https://pl.wikipedia.org/wiki?curid=3882449" title="Twierdzenie o zakazie kopiowania">
Twierdzenie o zakazie kopiowania



</doc>
<doc id="3882450" url="https://pl.wikipedia.org/wiki?curid=3882450" title="Wojska Obrony Terytorialnej">
Wojska Obrony Terytorialnej

Wojska Obrony Terytorialnej (WOT) – jeden z pięciu rodzajów Sił Zbrojnych Rzeczypospolitej Polskiej, obok Wojsk Lądowych, Sił Powietrznych, Marynarki Wojennej i Wojsk Specjalnych.
Formowanie i zmiany organizacyjne.
Początek tworzenia systemu obrony terytorialnej w Polsce w obecnej formie rozpoczął się 30 grudnia 2015 od powołania przez ówczesnego ministra obrony narodowej Antoniego Macierewicza pełnomocnika ds. Utworzenia Obrony Terytorialnej, którym został Grzegorz Kwaśniak. Następnym etapem było podpisanie przez Ministra Obrony Narodowej Koncepcji utworzenia obrony terytorialnej, które odbyło się dnia 25 kwietnia 2016 w Liceum Ogólnokształcącym im. Waldemara Milewicza w Warszawie.
WOT zostały utworzone 1 stycznia 2017 na podstawie ustawy z dnia 16 listopada 2016 r. o zmianie ustawy o powszechnym obowiązku obrony Rzeczypospolitej Polskiej oraz niektórych innych ustaw, która została podpisana przez Prezydenta Rzeczypospolitej Polskiej Andrzeja Dudę 20 grudnia 2016. Od 23 kwietnia 2022 działalność WOT reguluje ustawa z dnia 11 marca 2022 r. o obronie Ojczyzny, która w momencie wejścia w życie zastąpiła ustawę z dnia 21 listopada 1967 r. o powszechnym obowiązku obrony Rzeczypospolitej Polskiej.
29 marca 2017 Dowództwo Wojsk Obrony Terytorialnej osiągnęło zdolność do działania oraz formalnie przejęło dowództwo nad trzema pierwszymi brygadami WOT zlokalizowanymi w Białymstoku, Lublinie oraz Rzeszowie. 21 maja 2017 w Białymstoku, Lublinie oraz Rzeszowie odbyły się pierwsze w historii WOT przysięgi wojskowe.
Na stworzenie Wojsk Obrony Terytorialnej w 2017 przeznaczono 1 096 908 000 zł. Plany formowania WOT z 2016 zakładały, że liczba żołnierzy obrony terytorialnej ma docelowo osiągnąć 53 tysiące. Względy finansowe spowodowały weryfikację tej liczby, jeszcze w październiku 2018 MON planował na 2019 liczebność WOT na poziomie 31,6 tys. żołnierzy, w tym 27 tys. żołnierzy niezawodowych. Proces budowy formacji pozwolił określić możliwości szkoleniowe WOT na ok. 10 tys. nowych żołnierzy rocznie. Na koniec 2017 liczba żołnierzy wynosiła ponad 7600. W grudniu 2019 roku przekroczono stan 24 tys. a na koniec 2021 32 tys. 
Na podstawie decyzji Ministra Obrony Narodowej Dowództwo Wojsk Obrony Terytorialnej przejęło i kultywuje dziedzictwo tradycji Komendy Głównej Armii Krajowej (1942–1945). Święto Wojsk Obrony Terytorialnej obchodzone jest 27 września.
Zadania.
Wojska Obrony Terytorialnej przeznaczone są do:
Struktura organizacyjna (2017).
Stan na rok 2021.
18 marca 2021 minister Mariusz Błaszczak podczas odprawy w Zegrzu podpisał decyzję, na mocy której do stanu istniejącego dodano trzy nowe brygady OT:
24 września 2022 minister Mariusz Błaszczak podpisał w Kolnie decyzję o powołaniu w ramach wojsk obrony terytorialnej Komponentu Obrony Pogranicza. Na początek będzie to dziesięć batalionów żołnierzy w czterech województwach na granicy wschodniej: podlaskim, warmińsko-mazurskim, lubelskim i podkarpackim.

</doc>
<doc id="3882451" url="https://pl.wikipedia.org/wiki?curid=3882451" title="Twierdzenie o zakazie klonowania">
Twierdzenie o zakazie klonowania



</doc>
<doc id="3882452" url="https://pl.wikipedia.org/wiki?curid=3882452" title="Kościół Świętego Krzyża i Matki Bożej Nieustającej Pomocy w Tarnowie">
Kościół Świętego Krzyża i Matki Bożej Nieustającej Pomocy w Tarnowie

Kościół Świętego Krzyża i Matki Bożej Nieustającej Pomocy w Tarnowie – kościół parafialny w Tarnowie, w dzielnicy Krzyż. Zbudowany został w latach 1968–1971, a konsekrowany 29 czerwca 1975 roku. 
Historia.
Mieszkańcy Krzyża w latach 1883–1884 wybudowali niewielką kaplicę, w podzięce Bogu za zatrzymanie zarazy z roku 1873, w wyniku której w przeciągu trzech miesięcy zmarło około 150 mieszkańców tej wsi.
Kaplica pod wezwaniem Podwyższenia Krzyża Świętego została poświęcona przez ks. Stanisława Walczyńskiego 21 września 1884 roku. Obiekt w latach 1910–1911 został rozbudowany do formy kościoła. Jego projektantem był tarnowski architekt Augustyn Tarkowski, a pracami budowlanymi kierował Jan Marek. W 1925 roku przez biskupa Leona Wałęgę została erygowana nowa parafia Świętego Krzyża i Matki Bożej Nieustającej Pomocy. 
W roku 1958 Krzyż przyłączono do Tarnowa, a dzielnica zaczęła się rozwijać. W miarę zwiększania liczby ludności rosło zapotrzebowanie na większy kościół. Starania o budowę nowego kościoła w Krzyżu, od 1958 roku dzielnicy Tarnowa, podjął ks. Andrzej Kmiecik, proboszcz parafii Świętego Krzyża i Matki Bożej Nieustającej Pomocy od 1965 roku. Zezwolenie na budowę nowej świątyni udało się uzyskać 11 lipca 1968 roku i rozpoczęto rozbiórkę starego kościoła. i budowę nowego. Pozostawiono jednak transept, wokół którego w latach 1968–1971, zbudowano nowy kościół. Projekt nowego obiektu stworzył zespół z Krakowa pod kierownictwem architekta J. Kursy.
Kościół został konsekrowany przez biskupa Jerzego Ablewicza 29 czerwca 1975 roku, w 50. rocznicę powstania parafii. 
Architektura.
Kościół zbudowany został w technologii tradycyjnej z użyciem cegły i kamienia, ale też żelbetu. Kościół posiada trzy nawy, nad portalem wejściowym wznosi się kwadratowa wieża przykryta iglicowym hełmem. Wnętrze zdobi polichromia wykonana przez Stanisław Jakubczyka, ponadto marmurowy ołtarz z 1973 roku oraz kopia krucyfiksu z klasztoru świętej Kingi w Starym Sączu autorstwa Mieczysława Stobierskiego. W bocznym ołtarzu umieszczono obraz Matki Bożej Nieustającej Pomocy ze starego kościoła. Przywieziony on został z Rzymu przez biskupa Leona Wałęgę w 1914 roku.

</doc>
<doc id="3882456" url="https://pl.wikipedia.org/wiki?curid=3882456" title="Konstantin glinka">
Konstantin glinka



</doc>
<doc id="3882457" url="https://pl.wikipedia.org/wiki?curid=3882457" title="Wybory do Parlamentu Europejskiego w Wielkiej Brytanii w 1989 roku">
Wybory do Parlamentu Europejskiego w Wielkiej Brytanii w 1989 roku

Wybory do Parlamentu Europejskiego w Wielkiej Brytanii odbyły się w 1989 roku po raz trzeci w historii. Głosowanie odbyło się 15 czerwca. W ich wyniku wybrano 81 parlamentarzystów.
Frekwencja wyborcza wyniosła 36,2% uprawnionych do głosowania, co stanowiło 15 827 417 oddanych głosów.

</doc>
<doc id="3882460" url="https://pl.wikipedia.org/wiki?curid=3882460" title="Oni szli Szarymi Szeregami">
Oni szli Szarymi Szeregami

Oni szli Szarymi Szeregami – polski fabularyzowany film dokumentalny z 2010 roku, w reżyserii Mariusza Malca.
Fabuła.
Bohaterami filmu są członkowie Szarych Szeregów, opowiadający o swoich losach w trakcie okupacji. Ich wypowiedzi uzupełnione są fabularnymi wstawkami przedstawiającymi akcje Szarych Szeregów.
Obsada.
W części fabularnej wystąpili:
Ponadto, w części dokumentalnej, wypowiadali się członkowie Szarych Szeregów: Danuta Rossmanowa, Jerzy Jabrzemski, Urszula Katarzyńska, Tadeusz Jarosz, Tytus Karlikowski, Tadeusz Wiśniewski, Tadeusz Filipowski, Leon Skórzewski, Maria Chojecka, Anna Borkiewcz-Celińska, Wojciech Świątkowski, Tymoteusz Duchowski, Stanisław Krupa, Tadeusz Sułowski i Bogdan Celiński.
Produkcja.
Film został wyprodukowany przez Fundację Filmową Armii Krajowej, przy współfinansowaniu przez Polski Instytut Sztuki Filmowej, Muzeum Historyczne m. st. Warszawy i Ministerstwo Obrony Narodowej.
Nagrody.
Film otrzymał nagrodę specjalną "za ukazanie roli patriotycznego wychowania młodzieży w II Rzeczypospolitej, które zaowocowało bohaterską służbą Ojczyźnie w Szarych Szeregach AK w czasie II wojny światowej" na Międzynarodowym Katolickim Festiwalu Filmów i Multimediów Niepokalanów 2010.

</doc>
<doc id="3882463" url="https://pl.wikipedia.org/wiki?curid=3882463" title="Święto Peruna">
Święto Peruna

Święto Peruna, Perunowe, Piorunowe, Perunica – słowiańskie święto ku czci boga Peruna, obchodzone przez współczesnych rodzimowierców słowiańskich; jego istnienie w czasach przed rozpoczęciem chrystianizacji Słowian pozostaje hipotetyczne. Święto obchodzone jest 20 lub 21 lipca przez rodzimowierców słowiańskich w Polsce w ramach zarejestrowanych związków wyznaniowych, jak również wspólnot nieformalnych, a także w innych krajach słowiańskich, m.in. na Ukrainie, Słowacji czy w Rosji, gdzie w niektórych grupach rodzimowierczych święto to jest traktowane wręcz jako najważniejsze w ciągu roku. W trakcie jego obchodów organizowane są igrzyska (zawody sportowe) na cześć Peruna, podczas których mają miejsce zmagania uczestników w takich dyscyplinach, jak sporty walki czy przeciąganie liny.
Przebieg święta.
Obchody Perunicy zostały opisane na przykładzie praktyki rodzimowierców słowiańskich w Rosji przez religioznawcę Romana Szyżenskiego. Przygotowania do święta rozłożone są na przestrzeni tygodnia, zaś w szczytowym dniu dzielą się na dwa etapy: rolniczy oraz wojowniczy. W części pierwszej obchodów kapłani rozpoczynają od powitania zgromadzonych oraz przypomnienia znaczenia święta, po czym następuje rozpalenie ognia, który służy oczyszczeniu osób uczestniczących przed wejściem na teren kapiszcza. W dalszej kolejności śpiewane są specjalne pieśni, związane z danym świętem i opiewające czyny bóstw, a następnie rozpalana jest „krada” – ceremonialne ognisko – ułożona z dębowych drew. Po tym żercy przystępują do sławienia bóstw związanych z ogniem oraz pozostałych z nich – w tym Peruna, w następstwie czego do ognia złożone zostają żertwy – zbiorowe oraz indywidualne.
W kolejnym etapie następuje poświęcenie za pomocą świętego ognia broni oraz amuletów przyniesionych przez uczestników; w tym czasie również zostają zawiązane rytualne walki oraz rywalizacje siłowe, symbolizujące mitologiczny scenariusz walki między Gromowładcą a Welesem, znanej m.in. ze słowiańskiego mitu kosmogonicznego.
Po nadejściu zmroku ma miejsce tryzna na cześć poległych słowiańskich wojowników. Osoby uczestniczące gromadzą się w półokręgu wokół kapiszcza, podczas gdy kapłani rozpalają wkoło niego ognie. Następnie od zebranych zbierane są dary do przygotowanej wcześniej łodzi na ofiary, która wynoszona jest na wzgórze i tam stawiana na stosie pogrzebowym, który rozpalany jest pochodniami odpalonymi od świętego ognia przez żercę, czemu towarzyszą modły według rytu grzebalnego. Po jego wypaleniu następuje uczta ku czci słowiańskich wojowników, a na wzgórzu w pewnym oddaleniu rozpalany jest kolejny ogień, wokół którego tańczone są wojskowe tańce korowodowe.
Częścią obchodów opisanych przez Szyżenskiego są również m.in. obrzędy przejścia dla wojowników czy rytuały wojskowego nadania imienia (mianowin).
Pochodzenie święta.
Istnienie święta w czasach przedchrześcijańskich stanowi hipotezę, postawioną w ramach interpretacji ornamentyki zabytków archeologicznych poczynionej przez Borisa Rybakowa, o czym napisał Aleksander Gieysztor w swoim dziele "Mitologia Słowian". Prawdopodobnie kult Peruna w procesie chrystianizacji Rusi został zastąpiony wśród kijowskich bojarów kultem proroka Eliasza. Obchodzony w czasach chrześcijańskich 20 lipca dzień Eliasza nosił wyraźne cechy dawnych kultów pogańskich, na podstawie czego domniemuje się, że zastąpił on pierwotne święto ku czci gromowładnego boga. Zdaniem badacza Igora Nowickiego powiązanie przez Słowian dnia obchodów z konkretnym dniem kalendarza słonecznego wydaje się mało prawdopodobne, stąd też domniemuje on, że pierwotnie dzień poświęcony Perunowi mógł być obchodzony w przedostatni czwartek lipca, jako że czwartek powszechnie związany jest z postacią gromowładcy w religiach indoeuropejskich.
W wierzeniach ludowych Eliasz włada burzowymi chmurami, dzięki czemu ma wpływ na urodzajność pól, a także posługuje się błyskawicą przeciwko demonom i bluźniercom. Przygotowania do poświęconego mu dnia trwały zwykle tydzień – określany jako „eliaszowy” (), a w wielu miejscach w ich trakcie chłopi pościli w celu przebłagania gniewu świętego oraz ochrony domów, inwentarza oraz plonów przed piorunami. Opisy ludowych obchodów ku czci św. Eliasza w dniu 20 lipca starego stylu zanotował Kazimierz Moszyński w dziele „Kultura ludowa Słowian”, wymieniając wśród nich zanotowane wśród ludu wielkoruskiego ofiary składkowe (wspólnotowe) z cielęcia lub byka, a także z „ogromnego bochna chleba (wagi od 28 do 84 kg) oraz z równie wielkiego kawała twarogu”, spożywanych następnie uroczyście przez świętujących. Cytuje on również opis podobnych obrządków, jakie zaobserwował indoeuropeista Otto Schrader:

</doc>
<doc id="3882469" url="https://pl.wikipedia.org/wiki?curid=3882469" title="Kazimierz Glinka-Janczewski">
Kazimierz Glinka-Janczewski

 
Kazimierz Glinka-Janczewski (ur. 28 lutego 1799 w Dobarzu gmina Trzcianne, zm. 15 czerwca 1880 w Olszowie pow. tomaszowski) – polski leśnik, profesor i popularyzator leśnictwa, redaktor czasopisma naukowego Sylwan.
Rodzina.
Urodził się 28 lutego 1799 w kolonii Dobarz z ojca Piotra i matki Katarzyny z d. Rafałko (w innych aktach Rafałowska). Janczewscy należeli do szlachty wiskiej herbu Trzaska, wywodzili się z Glinek, ale już w XV w. osiedli w Janczewie. Kazimierz miał trzech braci: Jana, Romualda i Wawrzyńca. Jan został nadleśnym powiatu łomżyńskiego, Romuald nadrachmistrzem guberni kaliskiej a Wawrzyniec rejentem warckim, kowalskim i włocławskim.
Był trzykrotnie żonaty: po raz pierwszy z Felicjanną Ewą Budkiewicz (ślub w r.1828, Suwałki), z którą miał jedenaścioro dzieci (siedmioro zmarło w dzieciństwie), po raz drugi z wdową Pauliną Katarzyną Nieniewską z d. Kicińską (ślub w r. 1844, Niegów) - nie mieli dzieci, po raz trzeci z wdową Cecylią Piekarską z d. Arkuszewską (ślub w r. 1849, Brwinów), z którą miał czworo dzieci (jedno zmarło w dzieciństwie). Warto wymienić jego znanych wnuków: Jana Chełmińskiego, malarza (syna Kazimiery, córki z pierwszego małżeństwa) oraz Lucjana Malcza, bajończyka i Bolesława Malcza, członka Rady Stanu Królestwa Polskiego (synowie Marii Krystyny, córki z trzeciego małżeństwa). 
Życiorys.
Rozpoczął naukę w szkole parafialnej w Goniądzu a następnie uczył się w gimnazjum białostockim, które ukończył w r. 1818. W tym samym roku wstąpił do Szczególnej Szkoły Leśnictwa w Marymoncie. Był wzorowym studentem pobierającym stypendium za wyniki w nauce. Studiował równolegle na Wydziale Prawa i Nauk Administracyjnych Uniwersytetu Warszawskiego, lecz studiów tych nie ukończył. Po studiach w r. 1820 poświęcił się karierze urzędniczej w administracji leśnej. W okresie 1820-23 praktykował przy naczelnym nadleśnym, baronie Juliuszu Brinkenie podczas urządzania lasów rządowych województwa mazowieckiego i sandomierskiego. W 1824 objął stanowisko asesora nadleśnego, później nadleśnego przy Komisji Województwa Augustowskiego w Suwałkach. W 1830 roku awansował na referendarza w Wydziale Lasów Komisji Rządowej Przychodów i Skarbu w Warszawie. W 1837 roku został tam starszym referentem, w 1846 naczelnikiem Sekcji Administracyjnej a w 1853 naczelnikiem Sekcji Leśnej. Było to wówczas najwyższe stanowisko w administracji leśnej Królestwa Polskiego. Wprowadzał w leśnictwie naukowe zasady racjonalnego urządzania i gospodarowania zasobami leśnymi. Jako ekspert był zatrudniany przy urządzaniu lasów łowickich, homelskich i oranienbaumskich.
Od 1837, kiedy to został zatrudniony jako profesor w swojej dawnej "Alma Mater", wtedy już Instytucie Gospodarstwa Wiejskiego i Leśnictwa w Marymoncie, datuje się jego kariera pedagogiczna i naukowa. W latach 1840-1846 prowadził tam wykłady z „uprawy lasów”, a w okresie 1847-1857, „szacowania i oceniania lasów”. Był dobrym i powszechnie lubianym wykładowcą.
Wydał drukiem kilka publikacji w tym podręcznik „Nauka o torfie w całej rozciągłości praktycznie wyłożona” z 1840 r. Z jego artykułu w "Ziemianinie" z 1843 r. pochodzi następujący, jakże aktualny cytat: 
W czasie powstania w 1830 r. wstąpił do Towarzystwa Patriotycznego i Gwardii Narodowej, lecz nie walczył czynnie.
W latach 1836-45 pracował jako redaktor w wychodzącym od 1820 r. czasopiśmie Sylwan. Dział również aktywnie w Towarzystwie Rolniczym KP, którego był członkiem honorowym.
Za swe zasługi został odznaczony orderem św. Stanisława III klasy.
W 1861 przeszedł na emeryturę w randze radcy kolegialnego. W 1865 wraz z żoną odkupił od Wiktorii Lewińskiej majątek Olszowa, gdzie spędził resztę życia, pracując jeszcze jako ławnik i zastępca sędziego gminnego. Zmarł 15 czerwca 1880 i został pochowany na cmentarzu parafialnym w Ujeździe. 
Upamiętnienie.
Nagrobek Janczewskiego na cmentarzu w Ujeździe, istniejący jeszcze w r. 1935 nie zachował się.
W r. 2014 w Dobarzu odsłonięto kamień z tablicą poświęconą jego pamięci. 

</doc>
<doc id="3882472" url="https://pl.wikipedia.org/wiki?curid=3882472" title="Dźwiękogra">
Dźwiękogra

Dźwiękogra – polski program dla dzieci stworzony i prowadzony przez Krystynę Kwiatkowską. Teleturniej emitowany był w TVP 1. Od 2014 powtarzany na TVP ABC.
W roli Bemola – współprowadzącego wystąpił Ryszard Bazarnik. 
Quiz muzyczny dla dzieci, które podczas zabawy poznają trzy nowe instrumenty muzyczne. Gra polega na zapamiętywaniu sekwencji dźwięków i obrazków. Uczestnicy otrzymywali drobne nagrody rzeczowe.

</doc>
<doc id="3882475" url="https://pl.wikipedia.org/wiki?curid=3882475" title="Charles Henry Bennett">
Charles Henry Bennett

Charles H. Bennett (ur. 1943) – amerykański fizyk, filozof, pracownik IBM Research zajmujący się teorią informacji kwantowej. 
Linki zewnętrzne.
 

</doc>
<doc id="3882476" url="https://pl.wikipedia.org/wiki?curid=3882476" title="Cul-de-lampe">
Cul-de-lampe

Cul-de-lampe – ornament umieszczany na ostatniej stronie rozdziału lub książki, jeden z rodzajów winiety. Zwykle przybiera formę trójkąta skierowanego wierzchołkiem w dół, wypełnionego ornamentem dekoracyjnym lub figuralnym. Cul-de-lampe oznacza również dekoracyjny układ tekstu, w którym każda kolejna linijka jest krótsza, aż osiągnie kształt zbliżony do trójkąta opartego na wierzchołku.

</doc>
<doc id="3882477" url="https://pl.wikipedia.org/wiki?curid=3882477" title="Charles H. Bennett">
Charles H. Bennett



</doc>
<doc id="3882480" url="https://pl.wikipedia.org/wiki?curid=3882480" title="Opactwo Pluscarden">
Opactwo Pluscarden

Opactwo Pluscarden (ang. "Pluscarden Abbey") – klasztor katolicki zakonu benedyktynów w Szkocji, położony w dolinie Kail Glen, około 10 km na południowy zachód od miasta Elgin. To jeden z nielicznych czynnych klasztorów katolickich w Szkocji i jedyny, działający w swej pierwotnej siedzibie.
Historia.
Początki.
Opactwo Pluscarden założył król Szkocji Aleksander II w roku 1230 dla zakonu cystersów, pochodzących z Francji z opactwa Val des Choues (łac.: "Vallis Caulium"), i zwanych dlatego "Valliscaulianami".
W 1345 r. Opactwo znalazło się pod bezpośrednim nadzorem biskupa Moray z Elgin. W 1390 r. zostało spalone przez przeciwników biskupa. W 1454 r., prawdopodobnie ze względów ekonomicznych, jak i politycznych, Pluscarden połączyło się z klasztorem Urquhart. Na skutek tej unii Opactwo zaczęło należeć do benedyktynów.
Po reformacji.
Ostatni opat Pluscarden przed reformacją Alexander Dunbar zmarł w 1560 r. i w tym samym roku władze Szkocji zlikwidowały wszystkie klasztory i skonfiskowały ich majątki. Opactwo, ograbione z wyposażenia i opuszczone przez mnichów, przeszło pod zarząd świecki; pierwszym takim zarządcą był Alexander Seton, lord Urquhardt. W 1594 r. Opactwo zostało sprzedane rodzinie Mackenzie. W 1662 r. stało się własnością rodziny Brodies, potem rodziny Duff, aby ostatecznie wejść w skład posiadłości hrabiów Fife. Właściciele dawnego Opactwa nosili tytuł „opatów świeckich”.
Powoli budynki Opactwa popadały w ruinę, chociaż były skrycie wykorzystywane do (nielegalnych wówczas) nabożeństw katolickich. 
W XVII wieku rozebrano część budowli, a pozyskany materiał budowlany wykorzystano m.in. do budowy protestanckiego kościoła w Elgin. Kościół Opactwa w XVIII wieku służył nadal jako miejsce pochówku dla miejscowej szlachty. 
Odbudowa.
W 1897 r. John Crichton-Stuart, III markiz Bute, stał się właścicielem ruin Opactwa. Wcześniej, w 1868 r. przyjął on katolicyzm (co było ogromnym skandalem w tamtej epoce) i stał się nieformalnym przywódcą katolickiej arystokracji w Wielkiej Brytanii. Jego najmłodszy syn lord Colum Crichton-Stuart podarował w 1943 r. Opactwo Pluscarden benedyktynom z Prinknash. Dzięki pomocy lorda Crichton-Stuarta, benedyktyni rozpoczęli odbudowę Opactwa i w 1948 r. zamieszkali tam. W 1955 r. odbudowano częściowo kościół klasztorny. Pluscarden zyskało niezależność organizacyjną w 1966 r., a rangę opactwa otrzymało oficjalnie w 1974 r. Obecnie jest to nie tylko klasztor, ale również miejsce odosobnień i refleksji oraz pobytów turystycznych.

</doc>
<doc id="3882484" url="https://pl.wikipedia.org/wiki?curid=3882484" title="Sandi Lovrić">
Sandi Lovrić

Sandi Lovrić (ur. 28 marca 1998 w Lienzu) – austriacki piłkarz słoweńskiego pochodzenia grający na pozycji pomocnika w FC Lugano. Posiada podwójne obywatelstwo.
Kariera klubowa.
Treningi piłkarskie rozpoczął w SV Rapid Lienz, z którego w 2012 roku trafił do SK Sturm Graz. W czerwcu 2014 został włączony do pierwszej drużyny tego klubu, z którą podpisał trzyletni kontrakt. Zadebiutował w niej 17 sierpnia 2014 w zremisowanym 1:1 meczu z Austrią Wiedeń, a pierwszego gola w austriackiej Bundeslidze strzelił 7 kwietnia 2019 w wygranym 1:0 spotkaniu z tym samym rywalem. W lipcu 2019 podpisał trzyletni kontrakt z FC Lugano.
Kariera reprezentacyjna.
Młodzieżowy reprezentant Austrii. We wrześniu 2020 podjął decyzję o reprezentowaniu Słowenii. W słoweńskiej kadrze zadebiutował 7 października 2020 w wygranym 4:0 meczu towarzyskim z San Marino. Debiutancką bramkę strzelił w wygranym 4:0 meczu przeciwko reprezentacji Mołdawii.

</doc>
<doc id="3882486" url="https://pl.wikipedia.org/wiki?curid=3882486" title="Honorowi obywatele gminy Mszana Dolna">
Honorowi obywatele gminy Mszana Dolna

Honorowi Obywatele Gminy Mszana Dolna – lista osób, którym Rada Miejska w Mszanie Dolnej przyznała honorowe obywatelstwo gminy Mszana Dolna. Wyróżnienie to zostało przyznane po raz pierwszy w 1996 roku przez władze miasta Arturowi Balazsowi. Honorowe obywatelstwo przyznaje się za wyjątkowe zasługi na rzecz gminy we wszelkich możliwych dziedzinach.
Honorowi Obywatele Gminy Mszana Dolna.
Poniższa tabela prezentuje chronologiczne zestawienie osób wyróżnionych tytułem Honorowego Obywatela Gminy Mszana Dolna. Jedynym organem mającym możliwość przyznawania honorowego obywatelstwa gminy jest Rada Miejska w Mszanie Dolnej.

</doc>
<doc id="3882490" url="https://pl.wikipedia.org/wiki?curid=3882490" title="Alexa Bliss">
Alexa Bliss

Alexis „Lexi” Kaufman (ur. 9 sierpnia 1991 w Columbus w stanie Ohio) – amerykańska wrestlerka występująca w federacji WWE w brandzie Raw pod pseudonimem ringowym Alexa Bliss. Jest
i dwukrotną posiadaczką WWE Raw Women’s Championship.
W maju 2013 podpisała kontrakt z WWE, gdzie trenowała w WWE Performance Center i występowała w rozwojowym brandzie WWE NXT. W maju 2015 stała się menedżerką posiadaczy NXT Tag Team Championship Blake’a i Murphy’ego. Zadebiutowała w głównym rosterze w brandzie SmackDown w lipcu 2016, gdzie dwukrotnie zdobyła SmackDown Women’s Championship. Po przeniesieniu do rosteru Raw w kwietniu 2017, tego samego miesiąca zdobyła Raw Women’s Championship, wskutek czego stała się pierwszą w historii zdobywczynią obu tytułów federacji.
Wczesne życie.
Kaufman urodziła się i wychowała w Columbus w stanie Ohio. Jako dziecko lubiła grać w softball, próbowała swoich sił w kick-boxingu oraz w gimnastyce. Uczęszczała do University of Akron, gdzie zajmowała się cheerleadingiem. Zajmowała się też kulturystyką; wzięła udział w zawodach Arnold Classic. Kulturystyka pomogła jej pokonać poważne zaburzenia odżywiania.
Kariera profesjonalnej wrestlerki.
WWE.
NXT (2013–2016).
W maju 2013 Kaufman podpisała kontrakt z WWE i została przydzielona do szkółki federacji – NXT. W programach telewizyjnych po raz pierwszy pojawiła się w lipcu, zaś do rosteru WWE na oficjalnej stronie federacji została dodana w sierpniu. Przyjęła ringname Alexa Bliss.
Pojawiła się na WrestleManii XXX podczas wejścia na ring Triple H’a. 8 maja 2014 odbyła pierwszą walkę w ringu NXT; pokonała Alicię Fox w pierwszej rundzie turnieju o zawieszone NXT Women’s Championship. Z turnieju odpadła w półfinale, po przegranej z Charlotte. 19 czerwca pokonała Sashę Banks, pomimo interwencji ze strony Charlotte i Summer Rae.
Po przerwie od akcji w ringu spowodowanej kontuzją Bliss pokonała mistrzynię kobiet NXT Sashę Banks poprzez wyliczenie pozaringowe, dzięki czemu stała się pretendentką do tytułu mistrzowskiego. 25 marca 2015 przegrała walkę o NXT Women’s Championship. 13 maja Bliss pokonała Carmellę dzięki interwencji NXT Tag Team Championów Blake’a i Murphy’ego. Na Bliss pomogła mistrzom wygrać starcie z Colinem Cassadym i Enzo Amorem, a niedługo później po raz kolejny pokonała Carmellę. 29 lipca Bliss ponownie stanęła w narożniku mistrzów podczas wygranego przez nich pojedynku z The Vaudevillains (Aidenem Englishem i Simonem Gotchem); po walce spoliczkowała obu przeciwników. Na menedżerka The Vaudevillains – Blue Pants – powstrzymała Bliss przed kolejną interwencją, przez co Blake i Murphy przegrali walkę o mistrzostwa. Doprowadziło to do pojedynku między Alexą Bliss a Blue Pants; ta odbyła się 2 września na odcinku "NXT", a zwycięsko wyszła z niej Bliss.
Przez październik i listopad Bliss prowadziła rywalizację o NXT Women’s Championship z mistrzynią Bayley; ich feud rozpoczął się podczas odcinka "NXT" po , gdzie Bliss skonfrontowała się z Bayley. Zmierzyły się ze sobą 18 listopada; Bliss nie zdołała pokonać rywalki. 13 stycznia wzięła udział w Battle Royalu o miano pretendenckie do mistrzostwa kobiet, lecz ostatecznie została z niego wyeliminowana. 18 maja, po przegranej Blake’a i Murphy’ego z Austinem Ariesem i Shinsuke Nakamurą, trio składające się z Bliss, Blake’a i Murphy’ego zakończyło działalność. Tydzień później Bliss nie zdołała wygrać trzyosobowego starcia o miano pretendenckie do NXT Women’s Championship. 17 sierpnia Bliss, Daria Berenato i Mandy Rose przegrały starcie drużynowe z Carmellą, Liv Morgan i Nikki Glencross; była to ostatnia walka Bliss w NXT.
SmackDown (2016–2017).
19 lipca 2016, w wyniku WWE Draftu, Bliss została przeniesiona do brandu SmackDown. 26 lipca skonfrontowała się z Becky Lynch i resztą kobiecego rosteru niebieskiej tygodniówki. Dwa tygodnie później odniosła zwycięstwo nad Lynch. Na SummerSlam połączyła siły z Natalyą oraz Nikki Bellą i wraz z nimi pokonała Naomi, Lynch i Carmellę.
Po gali zmieniła nieco swój wygląd, wzorując się na postaci Harley Quinn z filmu "Legion samobójców", a na Backlash wzięła udział w sześcioosobowej walce na zasadach eliminacji o nowo utworzone WWE SmackDown Women’s Championship; ostatecznie starcie wygrała Becky Lynch. Dwa dni później Bliss pokonała 5 zawodniczek, zdobywając miano pretendenckie do mistrzostwa. Miała zawalczyć z Lynch na No Mercy, lecz pojedynek przełożono ze względu na kontuzję mistrzyni. 8 listopada podczas "SmackDown" Lynch nieczysto pokonała pretendentkę (sędzia nie zauważył "rope breaku" uwięzionej w dźwigni Bliss). Na Survivor Series drużyna reprezentująca "SmackDown" (Bliss, Lynch, Naomi, Natalya, Carmella) przegrała starcie z drużyną "Raw" (Charlotte, Sasha Banks, Alicia Fox, Nia Jax, Bayley). 22 listopada ogłoszono, że Bliss zmierzy się z Lynch w walce rewanżowej, tym razem na . Na gali Bliss pokonała rywalkę w Tables matchu, zdobywając WWE SmackDown Women’s Championship po raz pierwszy w karierze. Po gali TLC rozpoczęto scenariusz, w którym naprzemiennie Lynch i Bliss przyjmowały wizerunek zamaskowanej zawodniczki o pseudonimie "La Luchadora" w walkach pomiędzy sobą. Ostatecznie postać ta została przypisana powracającej Mickie James. Z pomocą James, Bliss obroniła tytuł kobiet na odcinku "SmackDown Live" z 17 stycznia. Podczas pre-showu gali Royal Rumble, Bliss, James i Natalya przegrały z Lynch, Naomi i Nikki Bellą. Na gali Elimination Chamber Bliss utraciła SmackDown Women’s Championship na rzecz Naomi.
21 lutego podczas odcinka "SmackDown Live", Naomi zmuszona była zawiesić tytuł z powodu kontuzji odniesionej w walce na Elimination Chamber. Wskutek tego odbył się pojedynek o zawieszony tytuł pomiędzy Bliss i Becky Lynch. Bliss wygrała pojedynek, zdobywając mistrzostwo po raz drugi. Niedługo później Bliss zakończyła współpracę z James i została przez nią pokonana w pojedynku singlowym. Na WrestleManii 33 Bliss broniła SmackDown Women’s Championship w Six-Pack Challenge'u przeciwko Naomi, Becky Lynch, Carmelli, Mickie James i Natalyi; ze starcia zwycięsko wyszła Naomi, odbierając Bliss tytuł mistrzowski. Bliss nie zdołała pokonać Naomi w walce rewanżowej podczas kolejnego odcinka "SmackDown Live".
Raw (od 2017).
10 kwietnia, w wyniku Superstar Shake-upu, Bliss została przeniesiona do rosteru Raw. Tydzień później pokonała Sashę Banks, Mickie James i Nię Jax w Fatal 4-Way matchu, stając się pretendentką do WWE Raw Women’s Championship, będącego w posiadaniu Bayley. 30 kwietnia, na gali Payback, Bliss pokonała Bayley, stając się pierwszą w historii posiadaczką obu SmackDown i Raw Women’s Championship. Na Extreme Rules pokonała Bayley w Kendo Stick-on-a-Pole matchu, a na Great Balls of Fire obroniła mistrzostwo w walce z Sashą Banks. 20 sierpnia, na SummerSlam, po 112 dniach panowania, Bliss utraciła Raw Women’s Championship w walce przeciwko Banks. Odzyskała je w walce rewanżowej 8 dni później.
Poza wrestlingiem.
Alexa Bliss pojawiła się jako grywalna postać w grze "WWE 2K17". 9 czerwca 2017 ogłoszono, że Kaufman dołączy do obsady siódmego sezonu reality show "Total Divas". Kaufman jest fanką cosplayu; twierdzi, że wiele z jej strojów ringowych było zainspirowanych cosplayami postaci takich jak Iron Man, Freddy Krueger, Harley Quinn, Supergirl czy Człowiek-Zagadka.
Życie prywatne.
Kaufman jest wielką fanką Disneya. Wspomniała, że ogromny wpływ na jej wybór kariery mieli Rey Mysterio oraz Trish Stratus. Jej najlepszą przyjaciółką jest zawodniczka WWE Nia Jax.
W styczniu 2017 poinformowano, że Kaufman jest zaręczona z wrestlerem Matthew Adamsem, który występuje pod pseudonimem ringowym Buddy Murphy.

</doc>
<doc id="3882491" url="https://pl.wikipedia.org/wiki?curid=3882491" title="Wiek kalibrowany">
Wiek kalibrowany

Wiek kalibrowany – wiek próbek historycznych wyznaczony za pomocą datowania radiowęglowego (tzw. "konwencjonalny wiek radiowęglowy") i skorygowany za pomocą krzywej kalibracyjnej uzyskanej z analizy datowania radiowęglowego próbek o znanym wieku.

</doc>
<doc id="3882497" url="https://pl.wikipedia.org/wiki?curid=3882497" title="Antonio Veyán y Monteagudo (obraz Goi)">
Antonio Veyán y Monteagudo (obraz Goi)

Antonio Veyán y Monteagudo – obraz olejny hiszpańskiego malarza Francisca Goi (1746–1828). Portret przedstawia aragońskiego sędziego Antonia Veyána y Monteagudo (1710–1784).
Okoliczności powstania.
Antonio Veyán y Monteagudo pochodził z zamożnej rodziny z prowincji Huesca w Aragonii. Studiował prawo świeckie i kanonicze w tamtejszym Colegio Mayor de San Vicente. W latach 1733–1748 zajmował różne stanowiska na Uniwersytecie Sertoriańskim w Huesce. Jego kariera uniwersytecka i polityczna szybko się rozwijała, należał do oświeceniowej szlachty aragońskiej zajmującej wysokie stanowiska w krajowych instytucjach.
Portret został zamówiony przez Uniwersytet Sertoriański z przeznaczeniem do sali konferencyjnej, z okazji mianowania Veyána członkiem Rady Kastylii 14 maja 1782. Początkowo uczelnia chciała, aby jego portret wykonał miejscowy artysta Luis Muñoz. Ponieważ Antonio Veyán przebywał w Madrycie i sprowadzenie go do Aragonii w celu wykonania portretu było zbyt drogie, uczelnia zwróciła się do przebywającego na dworze Jaime de Salas o polecenie nadwornego malarza „nie największej sławy”. De Salas zlecił wykonanie obrazu Goi, aragońskiemu malarzowi, którego kariera na dworze dopiero się zaczynała. Był to jeden z pierwszych portretów wykonanych przez Goyę na zamówienie i pierwszy portret całopostaciowy. Został namalowany w Madrycie w październiku 1782, Goya otrzymał za niego 35 dublonów "sencillo".
Opis obrazu.
Ponieważ zleceniodawcą był Uniwersytet Sertoriański, Goya musiał nadać portretowi poważny i uroczysty charakter, aby odzwierciedlić autorytet i prestiż uczelni. Antonio Veyán został przedstawiony w centrum kompozycji, w całej postaci, niemal naturalnej wielkości. Ma na sobie czarną togę, biały kołnierz sędziego i perukę. W prawej dłoni trzyma dokument z podpisem malarza, a lewą podtrzymuje fałdy togi. Po lewej stronie, w tle kompozycji widoczny jest stół przykryty zielonym materiałem, na którym leżą dokumenty i przybory piśmiennicze. Po prawej stronie stoi tapicerowane krzesło w tym samym kolorze. Wielka zasłona służy za tło domowego wnętrza. Za otwartym oknem widać krajobraz z drzewami utrzymany w rokokowej kolorystyce, podłoga jest utrzymana w odcieniach czerwieni i brązu.
Według Xaviera Braya ten wczesny portret Goi charakteryzuje pewna niezdarność podobnie jak w przypadku "Hrabiego Floridablanki" z tego samego okresu. Postać jest sztywna, a jej twarz „tekturowa” – Goya przywiązuje większą uwagę do statusu społecznego niż charakteru postaci. Możliwe, że inspirował się modnymi w tym czasie portretami takimi jak pełen alegorycznych przedmiotów "Hrabia Pedro de Aranda" Ramóna Bayeu.
Kompozycja jest zbliżona do "Portretu José de Cistué y Colla", również zamówionego przez Uniwersytet w Huesce. Podobne są także postura postaci i użycie światła. Możliwe, że te dwa portrety miały wisieć obok siebie, ponieważ mają dokładnie takie same wymiary.
Proweniencja.
Obraz był przechowywany przez "Instituto de Segunda Enseñanza", który zajął siedzibę zamkniętego w 1845 Uniwersytetu Sertoriańskiego. W 1967 portret włączono do zbiorów regionalnego Museo de Huesca, które przeniesiono do budynku dawnego uniwersytetu. W latach 1987–1989 obraz został odrestaurowany w warsztacie Muzeum Prado.

</doc>
<doc id="3882499" url="https://pl.wikipedia.org/wiki?curid=3882499" title="Puchar Sześciu Narodów U-20 2015">
Puchar Sześciu Narodów U-20 2015

Puchar Sześciu Narodów U-20 2015 – ósma edycja Pucharu Sześciu Narodów U-20, międzynarodowych rozgrywek w rugby union dla reprezentacji narodowych do lat dwudziestu. Zawody odbyły się w dniach 6 lutego – 20 marca 2015 roku, a zwyciężyła w nich reprezentacja Anglii.

</doc>
<doc id="3882501" url="https://pl.wikipedia.org/wiki?curid=3882501" title="Fliegerabteilung 201 (Artillerie)">
Fliegerabteilung 201 (Artillerie)

Fliegerabteilung 201 (Artillerie) – FA A 201 (Oddział lotniczy artylerii nr 201) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z I wojny światowej.
Informacje ogólne.
Jednostka została utworzona w dniu 15 stycznia 1917 roku z Artillerie-Fliegerabteilung 201. Jednostka uczestniczyła w walkach na froncie zachodnim. W listopadzie 1917 roku jednostka była przydzielona do Kommandeur der Flieger der 7. Armee.
W jednostce służył m.in. Erich Schütze.

</doc>
<doc id="3882512" url="https://pl.wikipedia.org/wiki?curid=3882512" title="24 Hrs">
24 Hrs

24 Hrs – piąty album angielskiego wokalisty Olly’ego Mursa, wydany w listopadzie 2016 roku przez wytwórnie płytowe Epic Records. Album zawiera 12 premierowych utworów wokalisty. Krążek uzyskał status platynowej płyty w Wielkiej Brytanii. Pierwszym singlem z płyty został utwór „"You Don't Know Love"”, który zajął 15. miejsce na prestiżowej liście przebojów UK Singles Chart.
W pierwszym tygodniu po premierze album rozszedł się w liczbie 58,000 egzemplarzy, dzięki czemu stał się czwartym albumem Olly'ego który dotarł do 1. miejsca UK Albums Chart.

</doc>
<doc id="3882518" url="https://pl.wikipedia.org/wiki?curid=3882518" title="Międzynarodowy szlak rowerowy wokół Bałtyku R-10">
Międzynarodowy szlak rowerowy wokół Bałtyku R-10



</doc>
<doc id="3882520" url="https://pl.wikipedia.org/wiki?curid=3882520" title="Fryderyk Kazimierz Kettler">
Fryderyk Kazimierz Kettler

Fryderyk Kazimierz Kettler niem. Friedrich Kasimir Kettler (ur. 6 lipca 1650, zm. 22 stycznia 1698 w Mitawie) – książę Kurlandii i Semigalii w latach 1682–1698, lennik Rzeczypospolitej Obojga Narodów.
Życiorys.
Droga do tronu.
Urodził się jako najstarszy syn Jakuba Kettlera i Ludwiki Karoliny, córki Jerzego Wilhelma, elektora brandenburskiego. W latach 1658–1660 przebywał wraz z rodziną w szwedzkiej niewoli. Od 1666 roku przebywał na berlińskim dworze swego wuja Fryderyka Wilhelma, gdzie odebrał staranne wykształcenie. Na uniwersytecie w Erlagen studiował prawo i nauki o państwie. W młodości wraz z braćmi odwiedził wiele miast europejskich, w tym Paryż. Opanował doskonale kilka języków (m.in. francuski i łacinę). W 1670 roku na służbie niderlandzkiej dowodził własnym pułku jazdy w wojnie z Francją. Za pieniądze holenderskie sformował w Kurlandii dwa kolejne pułki, które przywiózł okrętem „Jacobus” z Lipawy. Działalność młodego Kettlera w obcej armii, w dodatku w okresie zbliżenia Francji i Rzeczypospolitej, wywołała burzę na sejmie. Skutkiem tego Fryderyk Kazimierz w 1676 roku został odwołany do kraju. Pomimo gruntownego wykształcenia nie był dopuszczany przez ojca do spraw państwowych. Testamentem ojca z 1677 otrzymał dobra w Brandenburgii oraz kopalnie i dochody głównie z handlu w Norwegii i na Islandii. Otrzymał też prawa do kolonii kurlandzkich.
Panowanie.
Polityka wewnętrzna.
Po śmierci ojca (1682) został księciem Kurlandii i Semigalii. Wstąpienie na tron wiązało się z koniecznością ustępstw na rzecz szlachty, której wpływy były ograniczane przez Jakuba. Pretekstem do wystąpienia stało się mianowanie przez księcia nowym kanclerzem kalwina Krzysztofa Henryka von Puttkamera, co w związku z kompetencjami, jakie posiadał w kurlandzkim konsystorzu kanclerz, zostało odebrano jak próba wzmocnienia pozycji władcy w księstwie. W wyniku porozumienia zawartego w trakcie obrad kurlandzkiego Landtagu kanclerza odwołano, a szlachta otrzymała kolejne przywileje. Następnym krokiem było uporządkowanie kwestii powiatu plityńskiego, których administratorem od czasu potopu szwedzkiego był książę Jakub Kettler. Fryderykowi w 1684 roku udało się zawrzeć umowę z szlachtą powiatu, na mocy której powiat stał się autonomiczną częścią księstwa połączonym z nim unią personalną. Nie powiodły się za to plany modernizacji księstwa Kurlandii poprzez zakładanie manufaktur przemysłowych, nowych składów, a także ekspansje handlową floty kurlandzkiej na Bałtyku, zwalczaną przez Szwedów. Gospodarka księstwa pozostała oparta na eksporcie produktów rolnych do Anglii i Niderlandów. Książę Fryderyk nie angażował się w sprawy gospodarcze tak jak jego zafascynowany merkantylizmem ojciec, próbujący zdobyć wyższą pozycję wewnątrz państwa jak i na arenie międzynarodowej poprzez zwiększenie dochodów księstwa. Zapatrzony w przepych Wersalu Ludwika XIV, jak i na dwór swojego wuja Wielkiego Elektora, Fryderyk Kazimierz roztoczył mecenat nad sztuką i kulturą. W 1684 roku dokonano pierwszego w historii druku książki w języku łotewski. Ze stolicy kraju, Mitawy, starał się uczynić znaczny ośrodek kulturalny organizując kosztowne uroczystości. W 1697 roku podejmował udającego się do zachodniej Europy Piotra I Wielkiego. Książę rozpoczął także budowę nowego pałacu w Mitawie w tym celu sprowadzając artystów i rzemieślników z Europy Zachodniej. Jednakże koszty utrzymania wystawnego dworu jak i liczne inwestycje księcia wiązały się z ogromnym obciążeniem dla budżetu niewielkiego księstwa. Polityka ratowania budżetu poprzez zapożyczanie się u szlachty, psucie monety, a także na wzór książąt niemieckich wynajem najemników za granicę, nie przysporzyła mu popularności wśród miejscowej szlachty. Z drugiej strony książę kontynuował tradycję Kettlerów, otaczając opieką kurlandzkich chłopów. W latach 1689–1690 odbył podróż po północnej i zachodniej Rzeszy oraz do Holandii i Wiednia
Polityka zagraniczna.
Książę w przeciwieństwie do poprzednika, prowadzącego dość niezależną od Rzeczpospolitej politykę, lojalnie wywiązywał się ze swoich powinności lennych. Hołd lenny został złożony królowi polskiemu (za pośrednictwem posła) 18 marca 1683 w Warszawie. Król Jan III zatwierdził również układ pomiędzy Fryderykiem a jego bratem Ferdynandem, na mocy którego książę przejął cały spadek po ojcu, w tym prawa do kurlandzkich kolonii. W 1685 Fryderyk Kazimierz był uczestnikiem kampanii przeciw Turkom. Księstwo wspierało Rzeczpospolitą jak i wojska Ligi Świętej przez cały okres wojny. Regimentem kurlandzkim dowodzili bracia księcia Ferdynand i Aleksander, który zginął pod Budą w trakcie działań wojennych w 1686 roku. Książę utrzymywał bliskie stosunki ze skoligaconym dworem brandenburskim. Po śmierci pierwszej żony ponowne małżeństwo zawarł ze swoją kuzynką, córką Fryderyka Wilhelma-Elżbietą Zofią. W relacjach polsko-szwedzkich kontynuował politykę neutralności, prowadzoną przez ojca. Jednakże w przeciwieństwie do niego, nawiązał przyjazne relacje z Rosją. Car Piotr I zagwarantował Kurlandii neutralność w razie konfliktu rosyjsko-szwedzkiego jak i obiecał rękę jednej ze swoich bratanic dla syna Fryderyka Kazimierza-Fryderyka Wilhelma.
Książę podjął próby odzyskania dawnych kolonii kurlandzkich w Gambii i na wyspie Tobago, utraconych w wyniku inwazji szwedzkiej w 1658 roku. Próba ponownej eksploracji Tobago została podjęta w czerwcu 1686 przez kapitana Schmolla, któremu nakazano odbudować dawne fortyfikacje. Na Tobago przybyło kilkuset kurlandzkich kolonistów. Przedsięwzięcie utrudniły burze tropikalne i choroby, które do wiosny 1687 r. zabiły jedną trzecią przybyszów. Ostatecznie po zatonięciu statku zaopatrzeniowego w październiku 1687 roku, książę zaprzestał prób kolonizacji wyspy. W 1691 roku Kurlandia zawarła traktat z Brandenburgią przewidujący współdziałanie w zakresie kolonizacji Tobago, który jednak zakończył się fiaskiem, a wyspę wkrótce zajęli Anglicy. Również za panowania Fryderyka w 1692 roku po raz ostatni kurlandzki statek został wysłany w celach handlowych ku wybrzeżom Gambii.
Zrozpaczony po śmierci młodszego syna Leopolda Karola, zmarł 22 lutego 1698. Został pochowany w Mitawie. Grób księcia obrabowali Szwedzi w 1705 roku. Jego następcą został sześcioletni książę Fryderyk Wilhelm, w imię którego regencję sprawować będą wspólnie książę Ferdynand oraz księżna Elżbieta Zofia.
Ocena panowania
Ocena panowania księcia Fryderyka nie jest jednoznaczna. Książę z pewnością był hojnym mecenasem, który poprzez swoje inwestycje na polu kultury, znacząco podniósł prestiż dynastii w oczach państw sąsiednich, o czym świadczy reakcja, przebywającego w Mitawie, Piotra I Wielkiego, na którym dwór kurlandzki wywarł sporę wrażenie. Jednocześnie wydatki dworu obciążyły budżet księstwa, co w połączeniu z brakiem kontynuacji aktywnej polityki gospodarczej prowadzonej w czasach panowania Jakuba Kettlera oraz w wyniku krótkowzrocznej polityki finansowej Fryderyka Kazimierza, doprowadziło do zastoju gospodarczego w księstwie. Panowanie księcia wiąże się także z kresem marzeń o kurlandzkich koloniach w Nowym Świecie. Niewątpliwe sukcesy książę odniósł natomiast na polu polityki zagranicznej, gdzie udało mu się prowadzić dość niezależną politykę wobec ościennych potęg oraz utrzymywać stosunki z wieloma dworami europejskimi. O sporym zmyśle dyplomatycznym może świadczyć fakt zbliżenia się do rosnącej w potęgę Rosji cara Piotra I. Pomimo licznych błędów popełnionych w zakresie polityki gospodarczej śmierć księcia będzie sporym ciosem dla państwa, które pogrąży się w sporach o regencje pomiędzy wdową a bratem książęcym. Ostateczny upadek księstwu Kettlerów nastąpi w wyniku wydarzeń wielkiej wojny północnej.
Życie prywatne.
Był dwukrotnie żonaty. Jego pierwszą żoną była (od 5 października 1675) z Zofią Amalią von Nassau-Siegen (zm. 29 kwietnia 1691). Miał z nią trzy córki:
29 kwietnia 1691 Fryderyk Kazimierz poślubił Elżbietę Zofię Hohenzollern. Małżeństwo doczekało się dwóch synów:

</doc>
<doc id="3882525" url="https://pl.wikipedia.org/wiki?curid=3882525" title="Międzynarodowy szlak rowerowy wokół Zalewu Szczecińskiego R-66">
Międzynarodowy szlak rowerowy wokół Zalewu Szczecińskiego R-66



</doc>
<doc id="3882527" url="https://pl.wikipedia.org/wiki?curid=3882527" title="Międzynarodowy Szlak Rowerowy Greenways Kraków – Morawy – Wiedeń">
Międzynarodowy Szlak Rowerowy Greenways Kraków – Morawy – Wiedeń



</doc>
<doc id="3882533" url="https://pl.wikipedia.org/wiki?curid=3882533" title="Dominik Nagy">
Dominik Nagy

Dominik Adrián Nagy (ur. 8 maja 1995 w Bóly) – węgierski piłkarz występujący na pozycji pomocnika w reprezentacji Węgier. Uczestnik Mistrzostw Świata U-20 2015 i Mistrzostw Europy U-19 2014.
Kariera klubowa.
Legia Warszawa.
22 kwietnia 2017 zdobył swoją pierwszą bramkę dla Legii Warszawa w wygranym meczu 30. kolejki Ekstraklasy z Cracovią (2:1). 25 listopada 2018 w meczu z Zagłębiem Lubin rozegrał 50. oficjalny mecz w barwach warszawskiej drużyny.
W styczniu 2020 został wypożyczony na pół roku do Panathinaikosu.

</doc>
<doc id="3882534" url="https://pl.wikipedia.org/wiki?curid=3882534" title="Ścieżki rowerowe w Pile">
Ścieżki rowerowe w Pile



</doc>
<doc id="3882535" url="https://pl.wikipedia.org/wiki?curid=3882535" title="Fliegerabteilung 202 (Artillerie)">
Fliegerabteilung 202 (Artillerie)

Fliegerabteilung 202 (Artillerie) – FA A 202 (Oddział lotniczy artylerii nr 202) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z I wojny światowej.
Informacje ogólne.
Jednostka została utworzona w dniu 20 listopada 1916 roku z Artillerie-Fliegerabteilung 202. Jednostka uczestniczyła w walkach na froncie zachodnim. Jednostka została rozwiązana do kapitulacji Niemiec.

</doc>
<doc id="3882543" url="https://pl.wikipedia.org/wiki?curid=3882543" title="Szlak rowerowy 9">
Szlak rowerowy 9



</doc>
<doc id="3882547" url="https://pl.wikipedia.org/wiki?curid=3882547" title="Szlak rowerowy 13-Z">
Szlak rowerowy 13-Z



</doc>
<doc id="3882550" url="https://pl.wikipedia.org/wiki?curid=3882550" title="Szlak rowerowy 24-c">
Szlak rowerowy 24-c



</doc>
<doc id="3882551" url="https://pl.wikipedia.org/wiki?curid=3882551" title="Lata kalibrowane">
Lata kalibrowane



</doc>
<doc id="3882552" url="https://pl.wikipedia.org/wiki?curid=3882552" title="Szlak rowerowy 324-s">
Szlak rowerowy 324-s



</doc>
<doc id="3882556" url="https://pl.wikipedia.org/wiki?curid=3882556" title="Jirko Malchárek">
Jirko Malchárek

Jirko Malchárek (ur. 28 czerwca 1966 w Jesioniku) – słowacki polityk, kierowca wyścigowy i przedsiębiorca, parlamentarzysta, w latach 2005–2006 wicepremier i minister gospodarki.
Życiorys.
Absolwent inżynierii mechanicznej na Słowackim Uniwersytecie Technicznym w Bratysławie. Krótko pracował w sektorze publicznym, później zajął się własną działalnością gospodarczą, m.in. od 1995 jako właściciel i dyrektor zarządzający przedsiębiorstwa Malchárek Racing. Był również aktywnym kierowcą wyścigowym.
Działał w Partii Porozumienia Obywatelskiego, z ramienia której w 1998 został wybrany na posła do Rady Narodowej. W 2001 znalazł się wśród założycieli Sojuszu Nowego Obywatela, objął funkcję wiceprzewodniczącego tej partii, a w 2002 uzyskał poselską reelekcję.
Od października 2005 do lipca 2006 był wicepremierem i ministrem gospodarki w rządzie Mikuláša Dzurindy. Po odejściu z ANO współtworzył nową liberalną partię Nadzieja. Wkrótce wycofał się z działalności politycznej, powracając do biznesu m.in. jako współwłaściciel centrum Audi w Dúbravce.

</doc>
<doc id="3882563" url="https://pl.wikipedia.org/wiki?curid=3882563" title="Morska Jednostka Rakietowa">
Morska Jednostka Rakietowa

Morska Jednostka Rakietowa (MJR) – jednostka brzegowa Marynarki Wojennej wchodząca w skład 3 Flotylli Okrętów. MJR przeznaczona jest głównie do zwalczania sił okrętowych przeciwnika, osłony Baz Morskich MW oraz osłony ważnych obiektów wojskowych i przemysłowych zlokalizowanych wzdłuż wybrzeża. Podstawowym uzbrojeniem są pociski Naval Strike Missile (NSM).
Historia.
Historia jednostki nierozerwalnie wiąże się z Nadbrzeżnym Dywizjonem Rakietowym. Decyzją Ministra Obrony Narodowej z kwietnia 2014 roku, z końcem roku rozformowano Nadbrzeżny Dywizjon Rakietowy, a z jego pododdziałów sformowano Morską Jednostkę Rakietową.
W 2016 i 2019 roku MJR odbyła strzelania ćwiczebne na poligonie w północnej Norwegii.
W 2019 roku elementy MJR przebazowano na ćwiczenia do Estonii, a w 2021 w ramach manewrów Sea Shield-21 do Rumunii.
Struktura organizacyjna i uzbrojenie.
Morska Jednostka Rakietowa składa się z:
Moduł bojowy każdego dywizjonu MJR składa się ze: 
Zasadnicze uzbrojenie stanowią pociski przeciwokrętowe NSM. 
W skład każdego dywizjonu wchodzi:
Każda samobieżna wyrzutnia pocisków (MLV) posiada miejsce dla czterech kontenerów z rakietami NSM.
Obronę przeciwlotniczą stanowi:
Symbolika i tradycje.
Decyzją Nr 114/MON z dnia 22 kwietnia 2016 w jednostce wprowadzono oznakę rozpoznawczą w dwóch wersjach: na mundur wyjściowy i mundur polowy, oraz proporczyk na beret żołnierzy Morskiej jednostki Rakietowej.
Na podstawie Decyzji Nr 163/MON z dnia 20 maja 2016 jednostka przejęła i z honorem kultywuje dziedzictwo tradycji następujących jednostek:
Tą samą decyzją jednostce nadano imię patrona kmdr Zbigniewa Przybyszewskiego. Doroczne Święta zostało ustalone na dzień 25 czerwca.
Decyzją Nr 187/MON z dnia 11 grudnia 2017 wprowadzono odznakę pamiątkową Morskiej Jednostki Rakietowej.
W dniu 30 czerwca 2019 roku, podczas uroczystości z okazji Święta Marynarki Wojennej jednostce został wręczony sztandar wojskowy. Rodzicami chrzestnymi sztandaru zostali wnuczka patrona MJR Janina Bogusławska – Narloch i kmdr dypl. rez. Stanisław Koryzma - orędownik idei powstania jednostki. 

</doc>
<doc id="3882564" url="https://pl.wikipedia.org/wiki?curid=3882564" title="Fliegerabteilung 203 (Artillerie)">
Fliegerabteilung 203 (Artillerie)

Fliegerabteilung 203 (Artillerie) – FA A 203 (Oddział lotniczy artylerii nr 203) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z I wojny światowej.
Informacje ogólne.
Jednostka została utworzona w dniu 20 listopada 1916 roku z Artillerie-Fliegerabteilung 202. Jednostka uczestniczyła w walkach na froncie zachodnim. Jednostka była przydzielona m.in. do Kommandeur der Flieger der 1. Armee. Jednostka została rozwiązana do kapitulacji Niemiec.
W jednostce służył m.in. Carl-August von Schoenebeck późniejszy dowódca Jagdstaffel 33.

</doc>
<doc id="3882572" url="https://pl.wikipedia.org/wiki?curid=3882572" title="State of Malta">
State of Malta



</doc>
<doc id="3882578" url="https://pl.wikipedia.org/wiki?curid=3882578" title="Historia Malty pod rządami joannitów">
Historia Malty pod rządami joannitów

Malta była rządzona przez Zakon Joannitów w latach 1530–1798 jako lenno Królestwa Sycylii. W roku 1530 cesarz Karol V podarował Zakonowi Rycerzy Świętego Jana wyspy Maltę i Gozo, oraz miasto Trypolis (dziś w Libii), po utracie przez nich Rodos. Turcy osmańscy, po sześciodniowym oblężeniu w roku 1551, zdobyli Trypolis, lecz próba zajęcia Malty w roku 1565 nie powiodła im się.
Skutkiem ataku tureckiego w roku 1565, była decyzja Zakonu osiedlenia się na stałe na Malcie, gdzie rozpoczęto budowę nowej stolicy – Valletty. Przez następne dwa stulecia Malta przeżywała swój „złoty okres”, charakteryzujący się rozkwitem sztuki, architektury oraz ogólną poprawą sytuacji w społeczeństwie. W połowie XVII wieku, Zakon był "de iure" właścicielem kilku wysp na Karaibach, przyczyniając się w maleńkim stopniu do kolonizacji Ameryk.
Zakon zaczął podupadać w latach 1770., a rewolucja francuska w roku 1792 poważnie go osłabiła. W roku 1798 wojska francuskie dowodzone przez Napoleona, najechały Maltę i wyrzuciły z niej Zakon, czego rezultatem była dwuletnia francuska okupacja Malty. W końcu Maltańczycy zbuntowali się przeciwko Francuzom, i w roku 1800 wyspa stała się brytyjskim protektoratem. Na podstawie układu w Amiens w roku 1802, Malta miała wrócić w ręce Zakonu, lecz Brytyjczycy wciąż kontrolowali wyspę, i w roku 1813 proklamowali Maltę swoją kolonią, co sformalizował traktat w Paryżu w roku 1814.
Wiek szesnasty.
Początki.
W wyniku udanego oblężenia Rodos przez Imperium Osmańskie w roku 1522, Zakon Świętego Jana został wypędzony ze swojej siedziby na tej wyspie. Po siedmiu latach tułania się po Europie, w roku 1530 Rycerze osiedli wreszcie, kiedy cesarz Karol V, jako król Sycylii, dał im Maltę, Gozo i północnoafrykański port Trypolis w lenno, w zamian za , który miał być wysyłany w Dzień Zaduszny do królewskiego przedstawiciela, w osobie wicekróla Sycylii.
Zakon osiedlił się w mieście Birgu i uczynił go swoją stolicą. Starożytna forteca, znana jako "Castrum Maris", została przebudowana w Fort Saint Angelo, fortyfikacje miasta zostały wzmocnione, oraz zbudowano wiele nowych budynków. Zakon zaczął też wkrótce bić własne monety, osiedlając się na dobre na Malcie.
Rycerze Szpitalnicy kontynuowali swoje akcje morskie przeciwko muzułmanom, a zwłaszcza piratom berberyjskim. Chociaż mieli jedynie kilka okrętów, szybko wywołali gniew Imperium Osmańskiego, niechętnie widzącego Rycerzy osiadłych w nowym miejscu. W lipcu 1551 roku Turcy nieskutecznie próbowali zająć Fort Saint Angelo, zaś później Mdinę, by w końcu opanować Gozo kilka dni później. Następnie pożeglowali do Trypolisu i zdobyli miasto w sierpniu. Po tym ataku Zakon starał się odbudować populację Gozo, oraz wzmocnił fortyfikacje Grand Harbour. Zbudowano kilka fortów, m.in. Fort Saint Elmo i Fort Saint Michael, a wokół tego ostatniego zaczęło powstawać miasto Senglea.
Gdzieś pomiędzy rokiem 1551 i 1556, Maltę nawiedziło tornado, niszcząc przynajmniej cztery z zakonnych galer i zabijając ponad 600 ludzi. Była to największa katastrofa, spowodowana siłami przyrody, jaka dotknęła kiedykolwiek Maltę, i jedno z najbardziej śmiercionośnych tornad w notowanej historii.
W roku 1553, cesarz Karol V zaoferował Zakonowi przejęcie miasta Mahdia, w dzisiejszej Tunezji. Jednak Zakon odmówił, opierając się na ustaleniach specjalnie ustanowionej komisji, że miasto byłoby za drogie do zarządzania. Wtedy cesarz rozkazał wicekrólowi Sycylii, , zburzyć miasto, aby zapobiec zajęciu go przez muzułmanów. De Vega spalił Mahdie, lecz w odwecie, za odmowę przejęcia miasta, wstrzymał na Maltę wywóz pszenicy. W odpowiedzi na to, Wielki Mistrz de la Sengle sprowadził na Maltę inżyniera Vincenzo Vogo, w celu zmodernizowania młynów, aby zapobiec głodowi.
Wielkie Oblężenie i lata późniejsze.
Czternaście lat później, w roku 1565, Sulejman Wspaniały wysłał wojska inwazyjne w sile 40 000 żołnierzy, w celu oblężenia 700 rycerzy i 8 000 żołnierzy, usunięciu ich z Malty, i zdobyciu nowej bazy, z której byłoby możliwe uderzenie na Europę.
Na początku walki przebiegały tak niepomyślnie dla joannitów, jak to było wcześniej na Rodos: większość miast została zniszczona, a około połowa rycerzy zginęła. 18 sierpnia sytuacja obleganych zaczęła być dramatyczna: zmniejszająca się codziennie ich liczba uniemożliwiała utrzymanie wszystkich umocnień. Lecz kiedy doradcy zaproponowali opuszczenie Birgu i Senglei, i przeniesienie się do Fortu Saint Angelo, Wielki Mistrz Jean Parisot de Valette odmówił.
Pomoc od wicekróla Sycylii nie nadeszła. Decyzja ta mogła być spowodowana obawą klęski, a co za tym idzie, narażenia Sycylii i Neapolu na atak turecki. Jego własny syn walczył u boku de Valette'a, więc raczej los twierdzy nie mógł być mu obojętny. Jednak cokolwiek było przyczyną zwłoki, namiestnik wahał się, niemal aż do ostatniej chwili, będąc wreszcie zmuszonym do wyruszenia z pomocą przez gniew swoich własnych oficerów.
23 sierpnia przyszedł następny mocny atak, jak się okazało, ostatni wielki wysiłek oblegających. Został on odparty z wielkim trudem, nawet ranni brali udział w obronie. Turcy byli bardzo zdesperowani. Oprócz Fortu Saint Elmo, pozostałe fortyfikacje były wciąż nienaruszone. Pracując dzień i noc, obrońcy naprawiali uszkodzenia, i zdobycie Malty wydawało się coraz bardziej niemożliwe. W czasie tych strasznych letnich miesięcy, wielu tureckich żołnierzy, stłoczonych w ciasnych dzielnicach, zapadało na choroby. Zaczęło im brakować amunicji i żywności. Żołnierze sułtana byli coraz bardziej zniechęceni niepowodzeniem ataków oraz stratami. Poważnym ciosem dla napastników była śmierć, w dniu 23 czerwca, Turguta, doświadczonego dowódcy, korsarza i admirała floty osmańskiej. Tureccy dowódcy, Pijal Pasza i Mustafa Lala Pasza, byli niedbali. Mieli ogromną flotę, którą użyli skutecznie tylko raz. Zaniedbali komunikacji z północnymi wybrzeżami Afryki, i nawet nie próbowali przechwytywać sycylijskich posiłków.
1 września wykonali swój ostatni wysiłek, lecz morale wojsk osmańskich pogorszyło się poważnie i atak był słaby. To bardzo podniosło na duchu oblężonych, którzy zaczęli widzieć nadzieję na zwycięstwo. Do skonsternowanych i niezdecydowanych Turków dotarła wieść o wylądowaniu w Mellieħa Bay odsieczy z Sycylii. Nieświadomi, że jej ilość jest niewielka, w dniu 8 września przerwali oblężenie i odpłynęli. Wielkie Oblężenie Malty było ostatnią akcją militarną Zakonu, w której siła Rycerzy zdecydowała o zwycięstwie.
Kiedy Turcy odpłynęli, joannici mieli jedynie około 600 ludzi, zdolnych nosić broń. Najbardziej wiarygodne źródła oceniają liczebność armii tureckiej na 40 000, z których jedynie 15 000 powróciło do Konstantynopola. Oblężenie Malty jest dobrze przedstawione na freskach w "Hall of St. Michael and St. George", znanym też jako Sala Tronowa ("Throne Room"), w Pałacu Wielkiego Mistrza w Valletcie; cztery oryginalne olejne , namalowane przez Péreza w latach 1576-1581, znajdują się w "Cube Room" w w Greenwich.
Po odparciu oblężenia zbudowano nowe miasto, nazwane Valletta, na cześć Wielkiego Mistrza, który wytrzymał oblężenie. Valletta stała się główną siedzibą Zakonu w roku 1571, i pozostaje stolicą Malty po dziś dzień.
W roku 1574 ustanowiona została na Malcie Rzymska Inkwizycja, kiedy papież Grzegorz XIII wysłał Pietro Dusinę jako mediatora w sporze między Wielkim Mistrzem i biskupem. Nowa inkwizycja zastąpiła starą średniowieczną, prowadzoną przez biskupa Palermo.
W roku 1581 nastąpił kryzys pomiędzy Główną Radą Zakonu a Wielkim Mistrzem Jean'em de la Cassière. Kryzys przeobraził się w bunt, la Cassière został odosobniony w Forcie Saint Angelo, a Wielkim Mistrzem został obrany rycerz . Papież Grzegorz XIII wysłał Gaspare Viscontiego, aby rozstrzygnął konflikt, a la Cassière i d’Aux de Lescout zostali wezwani do Rzymu, aby wyjaśnić całą sprawę. W pierwszym tygodniu pobytu w Rzymie de Lescout niespodziewanie zmarł, a la Cassière został przywrócony na pozycję Wielkiego Mistrza. Jednakże on również zmarł w ciągu miesiąca w Rzymie, i spór został definitywnie zażegnany. W styczniu roku 1582 Hugues Loubenx de Verdalle został wybrany kolejnym Wielkim Mistrzem.
Wiek siedemnasty.
Najważniejsze dokonania.
Pomiędzy rokiem 1610 a 1615 zbudowany został Akwedukt Wignacourta, aby przesyłać wodę z Dingli i Rabatu do stołecznej Valletty. Akwedukt ten pozostawał w użyciu do początków XX wieku, i większość z jego przęseł przetrwała do dziś.
W ciągu XVII wieku ulepszone zostały także maltańskie fortyfikacje. Pomiędzy rokiem 1599 a 1622 znaczna część Cittadelli na Gozo została kompletnie przebudowana. W latach 1630. i 1640. tereny Grand Harbour zostały wzmocnione przez wybudowanie Floriana Lines i Santa Margherita Lines, otaczających fortyfikacje frontowe Valletty oraz Birgu i Senglei. Później, pomiędzy rokiem 1670 a 1680, zbudowano Cottonera Lines, otaczające Santa Margherita Lines. Z powodu trudności finansowych, te dwie ostatnie nie były dokończone przez szereg lat. Pod koniec XVII wieku zbudowany został też Fort Ricasoli, osłaniający wejście do Grand Harbour, a forty Saint Elmo i Saint Angelo zostały wzmocnione.
Pomimo znaczących fortyfikacji na terenie portu, w XVII wieku większość pozostałej linii brzegowej nie była broniona. W roku 1605 zbudowana została na Gozo wieża Garzes. W następnych latach Wielki Mistrz Alof de Wignacourt kontynuował modernizację fortyfikacji brzegowych, budując wieże Wignacourt, serię sześciu umocnionych wież strażniczych. W czasie rządów Wielkiego Mistrza Giovanni Paolo Rascarisa zostało zbudowanych szereg mniejszych wież. Jego następca, Martin de Redin, raz jeszcze zbudował szereg podobnych wież. Ostatnią zbudowaną brzegową wieżą strażniczą była wieża Isopu, zbudowana w roku 1667, za czasów Nicolasa Cotonera.
W roku 1693 nawiedziło Maltę trzęsienie ziemi, niszcząc wiele budynków, zwłaszcza w byłej stolicy – Mdinie. Katedra św. Pawła, zbudowana za czasów normańskiej okupacji Malty, uległa zniszczeniu, i w roku 1697 rozpoczęto jej odbudowę w stylu barokowym.
W XVII i początkiem XVIII wieku flota Zakonu Joannitów była u szczytu swej potęgi. Zakon, przeważnie razem z flotami innych państw europejskich, angażował się w bitwy morskie przeciwko Imperium Osmańskiemu, jak np. czy w roku 1656. Rycerze Zakonu brali również udział w bitwie pod Lepanto w roku 1571, pod dowództwem księcia Juana de Austria. Ważną częścią maltańskiej gospodarki, aż do wczesnych lat XVIII wieku było też korsarstwo.
Kolonizacja.
Zakon brał również udział w kolonizacji Ameryk. 21 maja 1651 roku nabył cztery wyspy na Karaibach: Saint-Barthélemy, Saint-Christophe, Sainte-Croix i Saint-Martin. Zostały one zakupione od francuskiej "", która właśnie została rozwiązana. Zakon sprawował władzę nad wyspami do czasu śmierci ustanowionego tam gubernatora, Phillippe'a de Longvilliers de Poincy, i w roku 1665 wyspy te zostały sprzedane . To oznaczało koniec wpływów Zakonu Maltańskiego poza Morzem Śródziemnym.
Wiek osiemnasty.
Od początku stulecia do rządów Manuela Pinto.
Począwszy od roku 1714, wzdłuż wybrzeży Malty i Gozo, zbudowane zostały 52 baterie i reduty oraz inne umocnienia ("entrenchments"). Inne większe fortyfikacje, zbudowane w XVIII wieku, to m.in. Fort Chambray na Gozo, zbudowany w latach 1749-1760., i Fort Tigné w Marsamxett, zbudowany w latach 1792-1795.
W XVIII wieku na Malcie królowała architektura baroku. Było to głównie powiązane z rządami Wielkich Mistrzów Antonio Manoela de Vilheny i Manuela Pinto da Fonseca, którzy byli Portugalczykami. Podczas rządów Vilheny, miasto Mdina zostało znacznie przebudowane w stylu barokowym. Inne znaczące barokowe budowle, powstałe w czasie rządów Wielkiego Mistrza Vilheny, to Fort Manoel i Teatr Manoel. Również, pomiędzy Floriana Lines a Vallettą, zaczęło powstawać w tym czasie miasto Floriana, które od Wielkiego Mistrza otrzymało nazwę "Borgo Vilhena".
Podczas rządów Manuela Pinto, które przypadły na lata 1741-1773, styl barokowy trzymał się ciągle mocno. Typowe budynki z tego okresu to Zajazd Kastylijski i Valletta Waterfront.
W roku 1749 miał miejsce spisek niewolników, podczas którego tureccy niewolnicy zaplanowali bunt i zamordowanie Wielkiego Mistrza Pinto. Spisek został szybko wykryty i zlikwidowany, ponieważ informacje wyciekły do Zakonu.
W roku 1753 Manuel de Pinto ogłosił niezależność Zakonu na Malcie, i rozpoczął się spór z królestwem Sycylii pod berłem króla Karola V. Spór wreszcie zakończył się rok później, 26 listopada 1754 roku, kiedy Zakon i królestwo Sycylii powróciły do normalnych relacji. Pomimo tego, Sycylia nigdy więcej nie sprawowała kontroli nad wyspami maltańskimi, a Malta faktycznie stała się niezależnym państwem pod rządami Zakonu Joannitów.
Upadek.
W ostatnich trzech dziesięcioleciach XVIII wieku Zakon doświadczał stałego upadku. Było to rezultatem kilku czynników, włączając w to bankructwo, spowodowane rozrzutnymi rządami Pinto, które drenowały finanse Zakonu. Z tego też powodu, Zakon również zaczął być niepopularny wśród Maltańczyków.
W roku 1775, za rządów Francisco Ximenesa, miało miejsce powstanie księży. Rebelianci byli w stanie zdobyć Fort St. Elmo i Saint James Cavalier, lecz rewolta została stłumiona, kilku jej przywódców zostało straconych, inni uwięzieni albo wygnani z wyspy.
W roku 1792 posiadłości Zakonu we Francji zostały przejęte, w wyniku Rewolucji Francuskiej, przez państwo, co wpędziło, i tak już prawie zbankrutowany Zakon, w jeszcze większy kryzys finansowy. Kiedy Napoleon wylądował na Malcie w czerwcu 1798 roku, rycerze mieli możliwości wytrzymać długie oblężenie, ale poddali wyspę prawie bez walki. Francuzi okupowali Maltę do roku 1800, kiedy zostali wyparci przez maltańskich rewolucjonistów, wspomaganych przez Wielką Brytanię. Malta stała się brytyjskim protektoratem, i chociaż pokój w Amiens nakazywał zwrócić wyspę Zakonowi, nie zostało to wykonane. Kiedy nowy Wielki Mistrz domagał się od cywilnego komisarza Malty Alexandra Balla zwrotu Pałacu Wielkiego Mistrza w Valletcie, ten 2 marca 1803 roku odparł, że Wielka Brytania jest upoważniona do kontynuacji pobytu swego kontyngentu wojskowego na wyspie, i pałac nie może zostać opuszczony, gdyż zajmowany jest przez brytyjskie służby cywilne.
Malta w końcu została kolonią brytyjską w roku 1813 i pozostała nią do uzyskania niepodległości w roku 1964. Zakon rozproszył się po Europie, na początku XIX wieku skierował swoją działalność ku celom humanitarnym i religijnym. W roku 1834, Zakon, który zaczął być znany jako Suwerenny Rycerski Zakon Maltański ("Sovrano Militare Ordine di Malta" – SMOM), ustanowił swoją główną siedzibę w w Rzymie, gdzie pozostaje do dnia dzisiejszego.

</doc>
<doc id="3882583" url="https://pl.wikipedia.org/wiki?curid=3882583" title="Rezolucje Rady Bezpieczeństwa ONZ z roku 1946">
Rezolucje Rady Bezpieczeństwa ONZ z roku 1946

Stałe miejsca w Radzie Bezpieczeństwa ONZ posiadają:
W roku 1946 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 1946:

</doc>
<doc id="3882585" url="https://pl.wikipedia.org/wiki?curid=3882585" title="Międzynarodowy szlak rowerowy Odra - Nysa">
Międzynarodowy szlak rowerowy Odra - Nysa



</doc>
<doc id="3882587" url="https://pl.wikipedia.org/wiki?curid=3882587" title="Szlak rowerowy Odra - Nysa">
Szlak rowerowy Odra - Nysa



</doc>
<doc id="3882590" url="https://pl.wikipedia.org/wiki?curid=3882590" title="Samuel Fiszman">
Samuel Fiszman

Samuel Fiszman (właśc. Szmul Arja Fiszman, ur. 15 października 1914 w Radomiu, zm. 12 grudnia 1999 w Bloomington) – polski literaturoznawca, slawista, wybitny biograf Adama Mickiewicza i członek honorowy Towarzystwa Literackiego im. Adama Mickiewicza.
Życiorys.
Syn Fiszela i Ewy z Sitkowskich. Od 1934 studiował w Szkole Głównej Gospodarstwa Wiejskiego w Warszawie, absolutorium uzyskał w 1939 r. Po wybuchu II wojny światowej przedostał się do Lwowa, gdzie studiował w utworzonym przez Rosjan Instytucie Politechnicznym. W 1941 został ewakuowany do Saratowa, gdzie początkowo przebywał w obozie pracy. Po sześciu miesiącach został zwolniony i znalazł zatrudnienie jako asystent na Wydziale Biologii Uniwersytetu Saratowskiego, równocześnie był zaangażowany w tworzenie lektoratu polskiego Uniwersytetu Leningradzkiego, który został ewakuowany do Saratowa. W 1945 przeniósł się do Moskwy, gdzie pracował jako referent w dziale naukowym polskiej ambasady. Równocześnie rozpoczął na szeroką skalę badania, które polegały na poszukiwaniach w archiwach śladów dotyczących pobytu Adama Mickiewicza w Rosji. Stało się to jego pasją, dzięki której odnalazł wiele nieznanych wcześniej śladów pobytu polskiego wieszcza. Początkowo swoje rewelacje publikował w czasopismach, zebrane opublikował w 1949 Państwowy Instytut Wydawniczy pt. "Mickiewicz w Rosji. Z archiwów muzeów, bibliotek Moskwy i Leningradu". W 1950 Samuel Fiszman powrócił do Polski, przez dwa lata pracował w wydawnictwie Książka i Wiedza, a następnie został kierownikiem Zakładu Literatury w Instytucie Polsko-Radzieckim. Od 1950 przez sześć lat redagował czasopismo „Sovietica w Polsce”, Fiszman przygotował wówczas wydaną przez Państwowy Instytut Wydawniczy w 1956 pracę "Z problematyki pobytu Mickiewicza w Rosji". Od 1951 był redaktorem Kwartalnika IPR, który w 1956 zmienił nazwę na Slavia Orientalis oraz współpracował z redakcją „Pamiętnika Literackiego”. W 1954 przebywał w Moskwie, gdzie ponowił poszukiwania w archiwach dotyczących Adama Mickiewicza, a po powrocie został docentem. W następnym roku został członkiem Komisji Naukowej Roku Mickiewiczowskiego, a w 1956 członkiem Komitetu Słowianoznawstwa Polskiej Akademii Nauk. Również od 1956 (do 1968) kierował Katedrą Historii Literatury Rosyjskiej Uniwersytetu Warszawskiego, zaś od 1957 do 1969 pełnił funkcję Zastępcy Kierownika Zakładu Słowianoznawstwa Polskiej Akademii Nauk oraz Kierownika Pracowni Literatur Wschodniosłowiańskich. W 1963 uzyskał tytuł profesora nadzwyczajnego, rok później przebywał w Paryżu prowadząc badania archiwów w poszukiwaniu materiałów związanych z Mickiewiczem. Po powrocie został sekretarzem naukowym Komitetu Słowianoznawstwa, funkcję tę pełnił do 1969, kiedy to wyemigrował do Stanów Zjednoczonych. Od 1970 prowadził wykłady z zakresu literatury słowiańskiej i kultury polskiej w Indiana University w Bloomington, rok później został członkiem Polskiego Instytutu Naukowego w Ameryce oraz działającego w Londynie Polskiego Towarzystwa Naukowego na Obczyźnie. Od 1973 do przejścia na emeryturę w 1985 pracował jako "full professor" w Indiana University, od 1978 uczestniczył w pracach Ośrodka Kultury Polskiej, który działał na tej uczelni. Przebywając w Stanach Zjednoczonych kolekcjonował polską ludową sztukę sakralną, zgodnie z jego wolą po śmierci rodzina przekazała zbiory do Muzeum im. Jacka Malczewskiego w Radomiu. Jego prochy przywiezione do Polski przez żonę zostały pochowane na Cmentarzu Wojskowym na Powązkach (kwatera HII-7-25).

</doc>
<doc id="3882592" url="https://pl.wikipedia.org/wiki?curid=3882592" title="Szlak Rowerowy im. Mariana Raciborskiego">
Szlak Rowerowy im. Mariana Raciborskiego



</doc>
<doc id="3882594" url="https://pl.wikipedia.org/wiki?curid=3882594" title="Szlak Rowerowy im. Mieczysława Radwana">
Szlak Rowerowy im. Mieczysława Radwana



</doc>
<doc id="3882595" url="https://pl.wikipedia.org/wiki?curid=3882595" title="Szlak Rowerowy im. Witolda Gombrowicza">
Szlak Rowerowy im. Witolda Gombrowicza



</doc>
<doc id="3882597" url="https://pl.wikipedia.org/wiki?curid=3882597" title="Skałka piaskowcowa „Łomniczanka”">
Skałka piaskowcowa „Łomniczanka”

Skałka piaskowcowa „Łomniczanka” – pomnik przyrody, skałka piaskowcowa zlokalizowana w Łomnicy-Zdroju. Znajduje się poniżej pomnika pamięci żołnierzy 9 kompanii III Batalionu 1 PSP AK i mieszkańców cywilnych w Łomnicy-Zdroju, ok. 50 m poniżej jazu na potoku Łomniczanka.
Opis.
Piaskowiec krynicki pochodzenia erozyjnego, o długości 9 m i wysokości 3,5 m, charakteryzująca się ciekawymi strukturami procesu wietrzenia.
Skałka została uznana za pomnik przyrody rozporządzeniem nr 36 Wojewody Nowosądeckiego z dnia 9 lipca 1998 w sprawie uznania za pomniki przyrody niektórych obiektów przyrody ożywionej i nieożywionej znajdujących się na obszarze województwa nowosądeckiego. Według rejestru nie posiada nazwy, jednak z tablicy ustawionej przy obiekcie wynika, że nadano mu nazwę „Łomniczanka”, która pochodzi od przepływającego opodal potoku.
Nadzór nad pomnikiem przyrody sprawuje Burmistrz Miasta i Gminy Piwniczna-Zdrój.

</doc>
<doc id="3882599" url="https://pl.wikipedia.org/wiki?curid=3882599" title="Brompton Bicycle Ltd">
Brompton Bicycle Ltd



</doc>
<doc id="3882608" url="https://pl.wikipedia.org/wiki?curid=3882608" title="Historia Malty pod Joannitami">
Historia Malty pod Joannitami



</doc>
<doc id="3882620" url="https://pl.wikipedia.org/wiki?curid=3882620" title="Fryderyk Wilhelm Kettler">
Fryderyk Wilhelm Kettler

Fryderyk Wilhelm Kettler niem. Friedrich Wilhelm Kettler (ur. 19 lipca 1692, zm. 22 stycznia 1711 Kipene (Kippingshof) w Ingermanii) – książę Kurlandii i Semigalii w latach 1698-1711, lennik Rzeczypospolitej Obojga Narodów.
Życiorys.
Był synem Fryderyka Kazimierza Kettlera i Elżbiety Zofii Hohenzollern. Tron kurlandzki objął w wieku 6 lat. O regencję nad małoletnim chłopcem wybuchł spór pomiędzy jego matką, stryjem Ferdynandem Kettlerem a stanami kurlandzkimi. Zgodnie z „"Formula Regiminis"” w przypadku małoletności władcy regencję miała sprawować Rada Książęca ("Oberrat"). Jednakże książę Ferdynand będący w dobrych relacjach z królem Augustem II Mocnym, 18 stycznia 1698 roku uzyskał edykt wyznaczający go regentem. W sprawę wmieszał się dodatkowo wuj Fryderyka- Fryderyk III elektor brandenburski, który wymógł na królu polskim ustanowienie matki księcia-współregentką i powierzając jej wychowanie syna. W 1701 roku w wyniku klęski wojsk koalicji księstwo zajęły wojska króla Karola XII. W następstwie najazdu szwedzkiego Fryderyk wraz z matką uciekł do Berlina. Był świadkiem koronacji swojego wuja Fryderyka I na króla Prus w Królewcu. Otrzymał też Order Orła Czarnego. Identycznie jak ojciec studiował też na Uniwersytecie w Erlangen. W wieku 15 lat napisał historię domu Hohenzollernów (druk 1707 r.). W wyniku porozumienia (1709) Fryderyka I i Piotra Wielkiego Fryderyk Wilhelm miał powrócić z wygnania na tron kurlandzki po zaślubieniu Anny Romanowej. Do Kurlandii Fryderyk Wilhelm powrócił w maju 1710 r. Podjął wysiłki na rzecz odbudowy księstwa oraz ustanowił jedyny order kurlandzki „"Ordre de la Reconaissance"”. 13 czerwca 1710 roku przedstawiciele księcia zawarli z Rosją sojusz, który przypieczętowało małżeństwo księcia z Anną Romanową zawarte 11 listopada 1710 r. w Petersburgu. Zmarł 21 stycznia 1711 roku w czasie powrotu z Rosji stając się ofiarą szalejącej wówczas zarazy. Pochowano go w Mitawie. Śmierć obiecującego władcy zapoczątkowała okres uzależnienia Kurlandii od Rosji, trwającej do końca istnienia księstwa. Jego następcą został ostatni żyjący z Kettlerów- stryj Ferdynand, który jednak w wyniku konfliktu ze stanami nigdy nie objął władzy w księstwie, rządząc poprzez instrukcje wysyłane z Gdańska, w którym przebywał. Anna Romanowa- wdowa po księciu przybyła do Kurlandii aby odebrać pokaźną oprawę wdowią, przyrzeczoną w umowie ślubnej. Wobec niemożności jej uzyskania-kraj był wyniszczony po wojnie-pozostała w Kurlandii a wraz z nią Piotr Bestużew-od tej pory faktyczny władca Kurlandii z ramienia cara Piotra I.

</doc>
<doc id="3882627" url="https://pl.wikipedia.org/wiki?curid=3882627" title="Ryszard Kierczyński">
Ryszard Kierczyński

Ryszard Kierczyński (właśc. Ryszard Kieliszczyk) (ur. 3 marca 1902 w Warszawie, zm. 22 lipca 1971 tamże) – polski aktor teatralny i telewizyjno-filmowy.
Życiorys.
Ryszard Kieliszczyk ukończył szkołę średnią w Warszawie w 1919 roku, następnie studiował socjologię w Wolnej Wszechnicy Polskiej. Działał w harcerstwie, będąc drużynowym jednej z drużyn warszawskich. W czasie studiów działał w Bratniej Pomocy (w 1923 roku był członkiem zarządu BP WWP, a w 1924 roku – prezesem zarządu BP na WWP), w 1921 roku ochotniczo wyjechał na Górny Śląsk, aby wziąć udział w III powstaniu śląskim.
W 1924 roku wstąpił do Instytutu Reduty i pozostał tam do 1926 roku. W 1925 roku występował ze swym teatrem m.in. w Białymstoku, Wilnie i w Dyneburgu (wtedy Dźwińsku). W sezonie 1926/1927 występował w Teatrze Miejskim w Łodzi.
Od września 1927 roku zaczął używać nazwiska Kierczyński. 
W latach 1927–1929 występował w Teatrze im. Słowackiego w Krakowie, w latach 1929–1931 grał w lwowskim Teatrze Miejskim, a w roku 1931 – w warszawskim Teatrze Melodram, natomiast w latach 1931–1934 w Teatrze Narodowym i Letnim w Warszawie. W latach 1934–1937 występował w Teatrze Polskim w Poznaniu. W sezonie 1937/1938 występował w Teatrze Miejskim w Bydgoszczy, a w sezonie 1938/1939 – znów w Teatrze Polskim w Poznaniu. 
W czasie okupacji brał czynny udział w ruchu konspiracyjnym; występował również w jawnych teatrach w Warszawie: Wesoła Banda (1940–1941), Komedia (1943), Nowe Miniatury (1943). 
Po wojnie w sezonie 1945/1946 ponownie występował w zespole Teatru Nowego w Poznaniu, w latach 1946–1949 – w zespole Miejskich Teatrów Dramatycznych w Warszawie. W latach 1949–1953 występował w Teatrze Narodowym, 1953 roku w Teatrze Nowej Warszawy, a w sezonie 1953/1954 – w Teatrze im. Stefana Jaracza w Olsztynie. Potem wrócił do Warszawy i występował w latach 1954–1957 w Teatrze Ateneum, a w 1957 roku ponownie w Teatrze Młodej Warszawy i 1957–1968 w Teatrze Klasycznym.
Ważniejsze role teatralne, filmowe i telewizyjne.
Role teatralne
Role filmowe i telewizyjne
Życie prywatne.
Ryszard Kieliszczyk był synem Tomasza, robotnika, i Bronisławy. Jego pierwszą żoną była Zofia Barwińska, drugą – Maria (Marianna) Garbowska. Miał dwoje dzieci.
Został pochowany na cmentarzu Bródnowskim w Warszawie (kwatera 19E-II-9).

</doc>
<doc id="3882628" url="https://pl.wikipedia.org/wiki?curid=3882628" title="101 Kompania Saperów">
101 Kompania Saperów

101 Kompania Saperów (101 ksap) – pododdział saperów Polskich Sił Zbrojnych na Zachodzie.
Historia kompanii.
W listopadzie 1941 roku z Tockoje do miejscowości Kołtubanka przybyło 50 saperów, którzy dali początek całemu garnizonowi i 7 batalionowi saperów. Garnizon Kołtubanka to „kawał lasu i parę budynków, resztę to znaczy pomieszczenia dla kilkunastu tysięcy ludzi należało zrobić samemu, tj. mieli to zrobić w pierwszym rzędzie saperzy, a zima już zapadła”. Dowódcą 7 bsap był kapitan Strzałka, natomiast dowódcą 3. kompanii – por. inż. Jan Ruszkowski. 17 stycznia 1942 roku batalion został przetransportowany do miejscowości Wriewskij i rozwinięty w 1 Pułk Saperów Armii pod dowództwem majora Włodzimierza Kupryka. 23 marca 3. kompania uzupełniona przez 1. i 2. kompanię do stanu 285 ludzi pod dowództwem porucznika Władysława Kryka wyjechała transportem kolejowym do Krasnowodzka skąd statkiem popłynęła do Pahlevi. Pod koniec kwietnia kompania wyjechała do obozu Habbaniyah.
22 lipca 1942 roku został utworzony Batalion Saperów Armii pod dowództwem podpułkownika Jerzego Sochockiego. Jedynym pododdziałem batalionu była dotychczasowa 3. kompania, która jednocześnie została przemianowana na 1. kompanię. Dowództwo kompanii objął major Maculewicz. Pod koniec września z kompanii wydzielono kierowców i mechaników, jako zawiązek kompanii parkowej pod dowództwem porucznika Juszczyka. 23 października rozkazem nr 59/42 dowództwa batalionu zatwierdzona została jego obsada oficerska 1. kompanii. Na stanowisko dowódcy kompanii został wyznaczony kpt. inż. Edmund Wajdowicz, który w dalszym ciągu pełnił obowiązki adiutanta batalionu. Do listopada kompanią dowodził major Maculewicz, który objął stanowisko dowódcy 6 kompanii saperów. Pozostałą kadrę oficerską kompanii tworzyli: por. Tadeusz Kalarus, ppor. Feliks Twardowski, ppor. Alfons Komander i por. Jan Ruszkowski.
25 stycznia 1944 roku kompania przypływa do portu w Tarencie, a następnie przechodzi do rejonu pobliskiej miejscowości Santa Teresa. Tego dnia kompania liczy 4 oficerów i 181 szeregowych.
Na podstawie rozkazu Nr 4 Dowództwa 2 Korpusu z 3 sierpnia 1943 roku 1. kompania z dniem 1 lutego 1944 roku została usamodzielniona pod względem gospodarczym pod nazwą „1 Kompania 10 Baonu Saperów”. 2 lutego 1944 roku kompania przybyła do Palagiano z zadaniem budowy urządzeń i budynków Szpitala Wojennego Nr 3.
17 kwietnia 1944 roku kompania została przydzielona do 2 Grupy Artylerii. 5 maja została podporządkowana Dowództwu 5 Kresowej Dywizja Piechoty. Zostały jej wówczas przydzielone: włoska 203 kompania pionierów, 2 sekcje angielskich tipperów (wywrotek), dwa buldożery z 304. plutonu sprzętu zmechanizowanego, jeden autopatrol i dwa zestawy pomp Pittersa z kompanii parkowej. 19 maja poległ saper Antoni Rogowski. 23 maja kompania przechodzi pod rozkazy dowódcy 10 baonu saperów. Dowódca 2 Korpusu odznaczył 35 żołnierzy kompanii Krzyżami Walecznych po raz pierwszy, w tym dowódcę majora Edmunda Wajdowicza.
Od 3 do 23 lipca 1944 roku III pluton był przydzielony do Pułku Ułanów Karpackich i razem z nim wziął udział w bitwie o Ankonę.
Od 13 sierpnia do 3 września 1944 roku 1. kompania współpracowała ze Zgrupowaniem Kawalerii pod dowództwem generała brygady Zygmunta Bohusz-Szyszko. W ramach tego zgrupowania kompania wzięła udział w walkach o linię Gotów. 14 sierpnia zmarł w wyniku 
doznanych ran kapral podchorąży Władysław Soczewski, a 27 sierpnia poległ saper Stefan Szałaj.
Za walki o linię Gotów odznaczeni zostali Krzyżem Srebrnym Virtuti Militari: mjr Edmund Wajdowicz, ppor. Franciszek Kurnik i saper Adam Chrostowski. Krzyżem Walecznych po raz drugi odznaczony został por. Alfons Komander, a po raz pierwszy 14 żołnierzy kompanii. Od 9 września do 10 października 1944 roku kompania przebywała na odpoczynku w Porto San Giorgio. W tym czasie ubył do Wyższej Szkoły Wojennej por. Alfons Komander. 26 września kompania otrzymała pierwsze uzupełnienie z Polaków, przymusowo wcielonych do Wehrmachtu. 11 października kompania rozpoczyna swój udział w walkach w Apeninach.
23 grudnia 1944 roku odszedł ze stanowiska dowódcy 11 kompanii saperów major Edmund Wajdowicz. 28 grudnia pełniący obowiązki dowódcy kompanii kapitan Tadeusz Kalarus został przeniesiony na stanowisko dowódcy 16 kompanii saperów. Pełniącym obowiązki dowódcy kompanii został kapitan Bogusław Kropidłowski.
Na podstawie rozkazu L.dz. 3334/204/AG/tj. kwatermistrza 2 Korpusu z 1 grudnia 1944 roku przemianowane zostały z dniem 15 grudnia następujące oddziały:
Za bitwę o Bolonię odznaczeni zostali Krzyżem Srebrnym Virtuti Militari: mjr Hipolit Smoczkiewicz, st. sierż. Stefan Cymerman i kpr. Stefan Czarnowski, a 32 żołnierzy otrzymało Krzyże Walecznych.
8 czerwca 1945 roku major Smoczkiewicz odchodzi na dowódcę nowo formowanego 20 Batalionu Saperów. Wraz z nim ubywa kilkunastu szeregowych jako kadra organizacyjna tego oddziału.
Na podstawie rozkazu Dowództwa 2 Korpusu z 3 września 1945 roku 11 kompania saperów została przemianowana na 101 kompanię saperów.
20 listopada 1946 roku z Włoch przybył rzut likwidacyjny z dowódcą kompanii, ppor. Górczyńskim, podchorążym W. Zyms i 22 saperami. W Italii pozostał ppor. inż. arch. Zygmunt Majerski w celu ukończenia budowy Polskiego Cmentarza Wojennego w Bolonii.
24 listopada 1946 roku do obozu Keele Hall przybył dowódca 5 Grupy Brygadowej, gen. bryg. Zygmunt Podhorski „celem poinformowania żołnierzy o ich przyszłym życiu tu na terenie UK”.
5 grudnia 1946 roku kompania została przeniesiona do Mile House Camp koło Oswestry.
W lutym 1947 roku w wyniku zmniejszenia stanów kompanii zlikwidowany został trzeci pluton.
Na podstawie rozkazu dowódcy 5 Grupy Brygadowej z 8 kwietnia 1947 roku dotychczasowa 101 kompania saperów została przemianowana na 1 kompanię 452 Oddziału PKPR. Wspomniany oddział Polskiego Korpusu Przysposobienia i Rozmieszczenia został utworzony z 10 baonu saperów (2 kompania z 102 kompanii saperów, 3 kompania z 103 kompanii saperów, 4 kompania z 26 kompanii zaopatrywania oraz kompania dowodzenia).
21 sierpnia 1947 roku 1 kompania została przeniesiona z Mile House Camp do Keele Hall, a pięć dni później do Blackshaw Camp. Z dniem 16 września 1947 roku 1 kompania 452 Oddziału PKPR została wcielona do kompanii dowodzenia.

</doc>
<doc id="3882637" url="https://pl.wikipedia.org/wiki?curid=3882637" title="Pomnik pamięci żołnierzy 9 kompanii III Batalionu 1 PSP AK i mieszkańców cywilnych w Łomnicy-Zdroju">
Pomnik pamięci żołnierzy 9 kompanii III Batalionu 1 PSP AK i mieszkańców cywilnych w Łomnicy-Zdroju

Pomnik pamięci żołnierzy 9 kompanii III Batalionu 1 PSP AK i mieszkańców cywilnych w Łomnicy-Zdroju – pomnik poświęcony pamięci żołnierzy 9 Kompanii III Batalionu 1 Pułku Strzelców Podhalańskich Armii Krajowej oraz cywilnych mieszkańców Łomnicy-Zdroju, zamordowanych za pomoc udzielaną partyzantom. Znajduje się przy głównej drodze we wsi, przy niebieskim szlaku turystycznym z Piwnicznej-Zdroju na Halę Łabowską. Poniżej pomnika znajdują się pomnik przyrody skałka piaskowcowa „Łomniczanka”.
Opis.
Pomnik stanowi pionowy blok granitowy, na postumencie stanowiącym dwa stopnie, na którym znajdują się dwie metalowe tablice.
Na górnej tablicy znajduje się krzyż oraz gałąź z czterema liśćmi dębu oraz napis majuskułą:
PAMIĘCI ŻOŁNIERZY / 9 KOMPANII III BATALIONU / 1 PUŁKU STRZELCÓW PODHALAŃSKICH / ARMII KRAJOWEJ / POR JULIANA ZUBKA "TATARA" / POLEGŁYCH W WALCE Z NIEMCAMI / ORAZ / CYWILNYCH MIESZKAŃCÓW ŁOMNICY / ZAMORDOWANYCH ZA POMOC / UDZIELANĄ PARTYZANTOM/ W PAŹDZIERNIKU 1944 r
Na dolnej tablicy znajdują się również gałąź z czterema liśćmi dębu oraz napis majuskułą:
W HOŁDZIE / PARTYZANTOM PLACÓWKI AK "ŁĄKA" / ST. SIERŻ JANA POLAŃSKIEGO "LISA" / DR. ZBIGNIEWOWI WRONIEWICZOWI PS. "TUREK" / MIESZKAŃCOM ŁOMNICY KTÓRZY MIELI ODWAGĘ / NIEŚĆ POMOC WALCZĄCYM / Z NIEMIECKIM OKUPANTEM

</doc>
<doc id="3882643" url="https://pl.wikipedia.org/wiki?curid=3882643" title="Paweł Ambrożewicz">
Paweł Ambrożewicz

Paweł Ambrożewicz herbu Bajbuza (ur. 24 czerwca 1929 w Poznaniu, zm. 14 grudnia 2009) – polski ekonomista, chemik, nauczyciel akademicki i harcmistrz. Doktor habilitowany nauk ekonomicznych. Specjalista w dziedzinie zarządzania. Profesor nadzwyczajny Wyższej Szkoły Informatyki, Zarządzania i Administracji w Warszawie oraz Instytutu Organizacji i Zarządzania w Przemyśle „Orgmasz” w Warszawie.
Życiorys.
Urodził się w 24 czerwca 1929 roku w Poznaniu w rodzinie lekarza, porucznika Włodzimierza Ambrożewicza herbu Bajbuza (1895–1940) i Ireny Gertrudy z Cybulskich (1903–1971). Wnuk lekarza Piotra Alfonsa Ambrożewicza herbu Bajbuza (1855–1923), wywodzącego się ze szlachty tatarskiej i Rosjanki Kapitoliny z domu Jagodzin (zm. po 1940). Mając 11 lat stracił ojca, który został zamordowany przez funkcjonariuszy NKWD w lesie katyńskim.
Studia z chemii zakończył zdobyciem tytułu magistra inżyniera.
21 czerwca 1993 roku na podstawie pracy doktorskiej pt. "Ekonomiczne warunki racjonalizacji obrotu surowcami wtórnymi w Polsce" napisanej w Szkole Głównej Handlowej w Warszawie uzyskał stopień doktora nauk ekonomicznych w zakresie ekonomii (specjalność: ekonomia).
3 czerwca 2002 roku na podstawie pracy habilitacyjnej pt. "Metodyka zagospodarowywania odpadów jako surowców wtórnych" napisanej w Instytucie Organizacji i Zarządzania w Przemyśle „Orgmasz” uzyskał stopień doktora habilitowanego nauk ekonomicznych w zakresie nauk o zarządzaniu (specjalność: nauki o zarządzaniu).
Zmarł 14 grudnia 2009 roku. Został pochowany 18 grudnia 2009 roku na cmentarzu Powązkowskim w Warszawie (kwatera 100-5-14).

</doc>
<doc id="3882649" url="https://pl.wikipedia.org/wiki?curid=3882649" title="Lawina (film 1994)">
Lawina (film 1994)

Lawina (tyt. oryg. "Avalanche") – kanadyjski dreszczowiec z 1994 roku, wyreżyserowany przez Paula Shapiro. Był to film telewizyjny zrealizowany dla stacji CTV, nakręcony w regionie Kolumbia Brytyjska w Kanadzie.
Film spotkał się z pozytywną recenzją w magazynie "Variety", gdzie opisano go jako "porządny thriller", chwaląc sposób filmowania, montaż i muzykę. Jednakże portal filmowy AllMovie ocenił "Lawinę" jedynie na dwie z możliwych pięciu gwiazdek.
Fabuła.
Ojciec wraz z dwójką dzieci spędza urlop w chatce w górach. Tymczasem Duncan, przemytnik diamentów, nieumyślnie powoduje katastrofę swojego samolotu, doprowadzając do lawiny, która zasypuje chatkę. Uwięziona wewnątrz rodzina odnajduje Duncana i ratuje mu życie. On jednak, zamiast pozwolić im kopać drogę na zewnątrz, zmusza do szukania zaginionych w śniegu diamentów. Rodzinę podejmuje walkę z przestępcą.

</doc>
<doc id="3882652" url="https://pl.wikipedia.org/wiki?curid=3882652" title="Pomnik w Łomnicy-Zdroju">
Pomnik w Łomnicy-Zdroju



</doc>
<doc id="3882659" url="https://pl.wikipedia.org/wiki?curid=3882659" title="Historia Malty (1530–1798)">
Historia Malty (1530–1798)



</doc>
<doc id="3882664" url="https://pl.wikipedia.org/wiki?curid=3882664" title="Andrzej Lange">
Andrzej Lange

Andrzej Lange (ur. 10 maja 1948, zm. 5 stycznia 2017) – polski muzealnik, ekspert w dziedzinie znawstwa broni, dyrektor Muzeum im. Orła Białego w latach 1996–2003.
Życiorys.
Jego dziadek był uczestnikiem wojny polsko-bolszewickiej, zaś ojciec żołnierzem Armii Krajowej. Ukończył studia w Akademii Górniczo Hutniczej w Krakowie oraz podyplomowe studia muzealnicze na Uniwersytecie Jagiellońskim. Pracował w Ośrodku Badawczo Rozwojowym Zakładów Metalowych Mesko, a następnie w latach 1986–2014 w Muzeum im. Orła Białego w Skarżysku-Kamiennej, gdzie w latach 1996–2003 piastował funkcję dyrektora. Był ekspertem w dziedzinie znawstwa broni, specjalizował się również w zakresie historii II wojny światowej ze szczególnym naciskiem na historię Okręgu Radomsko-Kieleckiego „Jodła”. Doprowadził między innymi do odnalezienia i wydobycia w 1999, w okolicach Bydgoszczy niemieckiego działa samobieżnego StuG IV (wówczas jedyny znany zachowany egzemplarz).

</doc>
<doc id="3882667" url="https://pl.wikipedia.org/wiki?curid=3882667" title="Replikacja (metoda naukowa)">
Replikacja (metoda naukowa)

Replikacja to pojęcie z zakresu metodologii nauk oraz statystyki opisujące powtarzanie badań w celu zweryfikowania ich wyników jako część ustawicznego procesu autokorekcyjnego w metodzie naukowej. Słowami filozofa nauki Karla Poppera „niepowtarzalne, jednostkowe wydarzenia nie mają dla nauki żadnego znaczenia”. Statystyk Ronald Fisher napisał: „możemy uznać, że zjawisko jest udowodnione eksperymentalnie wówczas, gdy wiemy, jak przeprowadzić eksperyment, który rzadko zawiedzie w wykazaniu istotnych statystycznie rezultatów.”
Przekonująca replikacja powinna w miarę możliwości maksymalnie wiernie odtwarzać warunki i narzędzia, jakie zastosowano w oryginalnym badaniu. Dodatkowo, powinna cechować się wysoką mocą statystyczną i transparentnością. W przypadku gdy projekt pierwotnego badania jest uznany za wadliwy, można również przeprowadzić replikację konceptualną, rozszerzającą oryginalny cel i wyniki, przy użyciu lepszych narzędzi.
W standardowej procedurze weryfikacji hipotez statystycznych w podejściu częstościowym, z samej definicji progu istotności 5% wynika, że 5% wyników przekracza go przez przypadek. W praktyce założenia modeli statystycznych i metodologii badań mogą nie być dokładnie przestrzegane, w związku z czym liczba „fałszywych alarmów” może być wyższa, niż sugeruje ta nominalna wartość. Z tego powodu wartość dowodowa niezreplikowanych badań jest silnie ograniczona.
Narzędziem, które służy agregacji danych i wyników ze zbioru replikacji jest metaanaliza. Pozwala ona na zbiorcze rozpatrzenie wartości dowodowej badań, oraz wykrycie tendencyjności publikacji.
Kryzys replikacji.
Presja instytucjonalna wywierana na badaczy, gdy ocena ich pracy uzależniona jest od takich kryteriów, jak liczba publikacji i istotnych statystycznie wyników, zachęca naukowców do nadużywania metod weryfikacji hipotez statystycznych. W ocenie Gelmana, wskutek niezrozumienia lub celowego naruszania zasad metodologii, badacze i wydawcy czasopism naukowych przywiązywali w praktyce nadmierną wagę do uzyskiwania wyników istotnych statystycznie, niezależnie od tego czy są one prawdziwe, czy nie. Badania które przekroczyły ten próg były publikowane kilkukrotnie częściej. Biagioli, opisując ten problem, nawiązał do prawa Goodharta: ocena pracy naukowej skupiona na prostych wskaźnikach, takich jak istotność statystyczna, sprawia, że zaczynają być one traktowane jak cel sam w sobie, i podważa wiarygodność i rzetelność nauki. Jak zademonstrował zespół statystyków w 2011, przy pomocy zbioru różnego rodzaju drobnych nadużyć metodologicznych, można uzyskać istotność statystyczną na nominalnym poziomie 5%, przy realnym prawdopodobieństwie błędu I rodzaju ponad 50%.
W latach 2010. opublikowano szereg badań i raportów, sugerujących że zjawisko to ma poważną skalę, i wymaga ściślejszego traktowania. W ankiecie obejmującej ok. 1500 naukowców z różnych dziedzin, 90% respondentów stwierdziło, że nauki są dotknięte "kryzysem replikacji" – większość opublikowanych wyników nie jest ponownie testowana, a jeśli do tego dochodzi, rezultatów często nie udaje się powtórzyć. Przykładowo, zależnie od dziedziny, większość naukowców deklarowała, że przynajmniej raz nie powiodła im się replikacja cudzej pracy, w:
W metaanalizie ankiet z 2009 r., ok. 14% badaczy przyznało, że osobiście dopuściło się dowolnych drobnych nadużyć metodologicznych w karierze, a 72% wiedziało, że dopuścił się ich inny znajomy badacz. Do dosłownego fabrykowania danych i wyników przyznało się 2% respondentów.
Pod wpływem tych dyskusji, zespoły naukowców z różnych dziedzin psychologii, koordynowane w ramach "Open Science Collaboration", przeprowadziły i opublikowały w 2015 r. wyniki replikacji 100 badań psychologicznych opublikowanych w 2008 r. w prestiżowych czasopismach naukowych. Udało się im powtórzyć oryginalne wnioski w 36% przypadków, uzyskując z reguły mniejsze oszacowania wielkości efektu. Grupa ta rekomendowała szereg środków zaradczych w obliczu debatowanego kryzysu, między innymi prerejestrację planów badań, udostępnianie pełnych danych o narzędziach, procedurach i wynikach, dbałość o wystarczającą moc statystyczną, i dalsze, częstsze wykonywanie i publikowanie replikacji. Inni autorzy zwrócili uwagę, że replikacje były niedoceniane i publikowane bardzo rzadko (w jednym z przeglądów w psychologii, stanowiły 1% publikacji), w związku z czym proponuje się również systemy premiowania za wykonywanie takich badań.
Statystycy, którzy wspólnie z Ronaldem Fisherem stworzyli fundamenty podejścia częstościowego weryfikacji hipotez statystycznych, Neyman i Pearson, zaznaczyli już w 1928 r.: „metody statystyczne powinny być używane z rozwagą i zrozumieniem, a nie jako narzędzia które same w sobie udzielają ostatecznych odpowiedzi”.
Replikacja a moc statystyczna.
Efektywności replikacji i procesu naukowego może przeciwdziałać zaniedbywanie mocy statystycznej badań (w szczególności, stosowanie zbyt małych prób badawczych). Nawet przy stosowaniu mocy na rekomendowanym poziomie 80%, prawdopodobieństwo że na trzy próby powtórzenia badania, każde się powiedzie, wynosi zaledwie 51%. W praktyce częściej spotykane są jednak niższe wartości mocy testów. W związku z tym, naturalne jest że nawet w przypadku badania rzeczywiście istniejących zjawisk, w literaturze występować będą nieudane replikacje. Według statystyków, ocena wartości dowodowej zbioru badań nie powinna w związku z tym polegać na prostym „liczeniu głosów” badań za i przeciwko hipotezie – do wyciągania ogólnych wniosków z wielu badań służą techniki metaanalityczne.

</doc>
<doc id="3882674" url="https://pl.wikipedia.org/wiki?curid=3882674" title="Schronisko PTT pod Turbaczem">
Schronisko PTT pod Turbaczem

Schronisko PTT pod Turbaczem – nieistniejące schronisko turystyczne Polskiego Towarzystwa Tatrzańskiego, położone w Gorcach, na polanie Wisielakówka pod Turbaczem.
Historia.
Schronisko zostało zbudowane przez Oddział Polskiego Towarzystwa Tatrzańskiego „Gorce” w Nowym Targu. Inicjatorem jego powstania był Kazimierz Sosnowski. Rozpoczęcie budowy nastąpiło w 1924. Grunt pod obiekt, w formie wieloletniej dzierżawy, podarowała ówczesna gmina Waksmund. Wsparcia udzieliła również gmina Nowy Targ, która dostarczyła drewno do jego budowy. Projekt nieodpłatnie wykonał Karol Stryjeński, dyrektor Państwowej Szkoły Przemysłu Drzewnego w Zakopanem.
Budynek był drewniany, na kamiennej podmurówce, zwrócony na południe – zapewniający widok na Tatry.
Schronisko zostało otwarte 13 września 1925, jako pierwszy tego typu obiekt w Gorcach. Na uroczystości otwarcia obecny był m.in. Władysław Orkan, pisarz, piewca urody gorczańskiego pejzażu. W 1927, z okazji 30-lecia pracy twórczej Orkana, obiektowi nadano jego imię.
W nocy z 16 na 17 listopada 1933 schronisko zostało doszczętnie zniszczone w wyniku pożaru, którego przyczyną było podpalenie – prawdopodobnie przez kłusowników, którzy widzieli dla siebie zagrożenie w zwiększającym się ruchu turystycznym. Obiekt był ubezpieczony, a jego wartość została oszacowana na 30 000 zł.
W 1934 przystąpiono do odbudowy schroniska w nowej lokalizacji – bliżej szczytu Turbacza, w miejscu obecnego schronisko PTTK na Turbaczu.
Oferta.
Na parterze schroniska znajdowała się jadalnia, kuchnia, zbiorowa sypialnia, mały pokoik oraz suszarnia. Na piętrze były dwa pokoje oraz nieogrzewana zbiorowa sypialnia, służąca turystom w okresie letni. W 1925 na potrzeby schroniska zakupiono 30 łóżek. W 1929 wykopano obok obiektu studnię – do tego czasu wodę przynoszono ze źródeł. Schronisko powiększono również o dodatkowe pomieszczenie o wymiarach 6 na 5,5 m oraz wybudowano ubikację, która została połączona z budynkiem krytym korytarzem. W 1930 wykonano prace adaptacyjne na poddaszu, w wyniku których sypialnia na 12 łóżek mogła służyć przez cały rok.

</doc>
<doc id="3882681" url="https://pl.wikipedia.org/wiki?curid=3882681" title="Corona 102">
Corona 102

Corona 102 – amerykański satelita rozpoznawczy przeznaczony do wykonywania zdjęć powierzchni Ziemi. Dwudziesty szósty statek serii KeyHole-4A tajnego programu CORONA. Kapsuły powrotne odzyskano w locie nad Pacyfikiem 2 (1026-1) i 7 (1026-2) listopada 1965 roku. Misja była podzielona na dwa pięciodniowe okresy, podczas których wykonywano zdjęcia wybranych obszarów.
Przebieg lotu.
Jakość wykonanych zdjęć była nieco gorsza niż osiągnięta w dwóch wcześniejszych misjach. Było to spowodowane gorszym oświetleniem celów na półkuli północnej a także dużym zachmurzeniem, które dla niektórych celów sięgało poziomu 70 procent. Średnie zachmurzenie fotografowanych celów dla całej misji wynosiło 50 procent. Pomimo niesprzyjających warunków, na wykonanych zdjęciach udało się zidentyfikować nowe obiekty związane z programami zbrojeniowymi prowadzonymi na terenie ZSRR. Wśród tych obiektów było m.in. sześć nowych stanowisk startowych, potwierdzono istnienie dwóch wcześniej obserwowanych innych stanowisk startowych, znaną z innych zdjęć konstrukcję kratownicową zidentyfikowano jako wieżę wiertniczą, na stanowisku testowym odkryto nowy krater, zidentyfikowano także nowy tor kolejowy i nowy budynek przykryty kulistą kopułą. Poza obiektami na terenie ZSRR podczas misji wykonano zdjęcia m.in. rejonów położonych na terenie Chin i Indonezji. Satelita fotografował także obiekty na terenie Polski.
Satelita spłonął w atmosferze 17 listopada 1965 roku.

</doc>
<doc id="3882694" url="https://pl.wikipedia.org/wiki?curid=3882694" title="Nino Johnson">
Nino Johnson

Nino Johnson (ur. 15 stycznia 1993 w Memphis) – amerykański koszykarz, występujący na pozycjach silnego skrzydłowego oraz środkowego, obecnie zawodnik Maccabi Hod ha-Szaron.
5 stycznia 2017 dołączył do drużyny Energi Czarnych Słupsk. Z powodu negatywnych testów medycznych został zwolniony po rozegraniu 6 spotkań sezonu regularnego. 8 listopada został zawodnikiem Maccabi Hod Ha-Szaron.

</doc>
<doc id="3882708" url="https://pl.wikipedia.org/wiki?curid=3882708" title="Kaliban o Setebosie czyli naturalna teologia na wyspie">
Kaliban o Setebosie czyli naturalna teologia na wyspie

Kaliban o Setebosie czyli naturalna teologia na wyspie (ang. "Caliban upon Setebos; or Natural Theology in the Island") – poemat dziewiętnastowiecznego angielskiego poety Roberta Browninga. Utwór wchodzi w skład tomiku "Dramatis Personae" wydanego w 1864. Bohaterem wiersza jest Kaliban, postać wzięta z dramatu Williama Szekspira "Burza". Utwór jest monologiem dramatycznym. Stanowi wypowiedź Kalibana o Setebosie, którego uważa za swoje bóstwo i swojego stwórcę. Poemat jest napisany wierszem białym (blank verse), metrum typowym dla monologów dramatycznych. W utworze Browning porusza problemy teologiczne. Poemat został opatrzony mottem z psalmów Dawida: "Thou thoughtest that I was altogether such a one as thyself".
&lt;poem&gt;
"Setebos, Setebos, and Setebos!"
"Thinketh, He dwelleth i' the cold o' the moon."
"Thinketh He made it, with the sun to match,"
"But not the stars; the stars came otherwise;"
"Only made clouds, winds, meteors, such as that:"
"Also this isle, what lives and grows thereon,"
"And snaky sea which rounds and ends the same." 
&lt;/poem&gt;
Omawiany wiersz przełożył na język polski Tomasz Kubikowski. Przekład został opublikowany w czasopiśmie "Znak" w 1990.

</doc>
<doc id="3882717" url="https://pl.wikipedia.org/wiki?curid=3882717" title="Cad Goddeu (Bitwa drzew)">
Cad Goddeu (Bitwa drzew)

Cad Goddeu ("Bitwa drzew") – walijski poemat, prawdopodobnie z XIV wieku, choć być może oparty na starszych wzorach, zachowany w "Llyfr Taliesin" (ang. "The Book of Taliesin"). Utwór opowiada o czarodzieju, imieniem Gwydion, który swoją mocą przemienia drzewa w lesie w walczących wojowników. 
Własną oryginalną interpretację poematu dał w książce "The White Goddess" angielski poeta, powieściopisarz i antropolog Robert Graves.

</doc>
<doc id="3882726" url="https://pl.wikipedia.org/wiki?curid=3882726" title="SM U-2 (1908)">
SM U-2 (1908)

SM U-2 – niemiecki okręt podwodny z okresu I wojny światowej, jedyna jednostka tego typu. Przez większość służby wykorzystywany jako jednostka szkolna.
Historia.
Zamówienie na okręt zostało złożone w stoczni Kaiserliche Werft Danzig w Gdańsku 4 marca 1906 roku. Wodowanie okrętu nastąpiło 18 czerwca 1908 roku, wejście do służby 18 lipca 1908 roku. Podczas I wojny światowej nie był wykorzystywany bojowo, pełnił w tym czasie funkcję jednostki szkolnej. Został wycofany ze służby 19 lutego 1919 roku. Sprzedany na złom 3 lutego 1920 roku.

</doc>
<doc id="3882727" url="https://pl.wikipedia.org/wiki?curid=3882727" title="Cad Gaddou (Bitwa drzew)">
Cad Gaddou (Bitwa drzew)



</doc>
<doc id="3882730" url="https://pl.wikipedia.org/wiki?curid=3882730" title="Cad Gaddeu (Bitwa drzew)">
Cad Gaddeu (Bitwa drzew)



</doc>
<doc id="3882732" url="https://pl.wikipedia.org/wiki?curid=3882732" title="Mikołaj Lenczewski">
Mikołaj Lenczewski

Mikołaj Lenczewski (ur. 15 października 1940, zm. 6 stycznia 2017) – polski duchowny prawosławny, ksiądz mitrat Polskiego Autokefalicznego Kościoła Prawosławnego.
Życiorys.
Był synem ks. dr mitrata Mikołaja Lenczewskiego Seniora i Tatiany z domu Szwarckop. W 1960 rozpoczął studia w Chrześcijańskiej Akademii Teologicznej w Warszawie, które ukończył uzyskując tytuł magistra teologii prawosławnej. W 1963 ożenił się z Lidią z domu Dymitruk (zm. 2012). 6 września 1964 otrzymał święcenia diakońskie z rąk ks. arcybiskupa Jerzego (Korenistowa), a 7 września tego samego roku przyszedł na świat jego syn Piotr, późniejszy kapelan prawosławny Wojska Polskiego (zm. 2011). Po święceniach diakońskich podjął pracę w parafii św. Jana Klimaka w Warszawie, zaś w 1975 po przyjęciu z rąk metropolity Bazylego (Doroszkiewicza) święceń kapłańskich został wikariuszem w tejże parafii. Był również nauczycielem w Wyższym Seminarium Duchownym w Warszawie, a także z ramienia Kościoła – współzałożycielem Towarzystwa Biblijnego w Polsce i wieloletnim członkiem jego Prezydium. Od 1991 był kapelanem więziennym dla Zakładów Karnych i Aresztów Śledczych na terenie miasta stołecznego Warszawy, zaś w 1996 został Prawosławnym Kapelanem Naczelnym Więziennictwa w Rzeczypospolitej Polskiej. W 2004 otrzymał prawo do noszenia mitry. W 2007 został proboszczem parafii św. Jana Klimaka w Warszawie i funkcję tę sprawował aż do śmierci.
Ks. Lenczewski był również autorem artykułów dotyczących między innymi świątyń prawosławnych w Warszawie, a także brał udział w wydawaniu innych wydawnictw cerkiewnych. Zmarł 6 stycznia 2017 i został pochowany na Cmentarzu Prawosławnym w Warszawie.

</doc>
<doc id="3882765" url="https://pl.wikipedia.org/wiki?curid=3882765" title="Lin Pei-wun">
Lin Pei-wun

Lin Pei-wun (; ur. 25 listopada 1999) – tajwańska pływaczka.
Podczas mistrzostw świata w Kazaniu w 2015 roku na dystansie 200 m stylem klasycznym uzyskała w eliminacjach czas 2:39,19 i zajęła 43. miejsce.
Rok później, na igrzyskach olimpijskich w Rio de Janeiro z czasem 26,41 uplasowała się na 49. pozycji w konkurencji 50 m stylem dowolnym. Wystartowała na tym dystansie także w trakcie mistrzostw świata na krótkim basenie w Windsorze i zajęła 36. miejsce (25,59).

</doc>
<doc id="3882770" url="https://pl.wikipedia.org/wiki?curid=3882770" title="Międzykontynentalna rakieta balistyczna">
Międzykontynentalna rakieta balistyczna



</doc>
<doc id="3882773" url="https://pl.wikipedia.org/wiki?curid=3882773" title="Vladimiros Matias">
Vladimiros Matias

Vladimiros Matias (ur. 3 marca 1991) – grecki zapaśnik walczący w stylu klasycznym. Siódmy na mistrzostwach świata w 2013. Siódmy na mistrzostwach Europy w 2014. Zajął 22 miejsce na igrzyskach europejskich w 2015. Dziewiąty na igrzyskach śródziemnomorskich w 2013. Wicemistrz śródziemnomorski w 2014 i 2015 roku.
Szesnasty na Uniwersjadzie w 2013. Ósmy na akademickich MŚ w 2016. Zawodnik Alexander Technological Educational Institute of Thessaloniki w Salonikach.

</doc>
<doc id="3882774" url="https://pl.wikipedia.org/wiki?curid=3882774" title="Nikolaos Warkas">
Nikolaos Warkas

Nikolaos Warkas, (ur. 11 września 1992) – grecki zapaśnik walczący w stylu klasycznym. Zajął 26 miejsce na mistrzostwach świata w 2014. Szesnasty na mistrzostwach Europy w 2017. Piętnasta lokata na igrzyskach europejskich w 2015. Wicemistrz śródziemnomorski w 2014, a trzeci w 2015. Piąty na MŚ wojskowych w 2016 roku.

</doc>
<doc id="3882775" url="https://pl.wikipedia.org/wiki?curid=3882775" title="Dimitrios Papadopoulos (zapaśnik)">
Dimitrios Papadopoulos (zapaśnik)

Dimitrios Papadopoulos (ur. 9 stycznia 1992) – grecki zapaśnik walczący w stylu klasycznym. Dwudziesty na mistrzostwach świata w 2014. Dwunasty na mistrzostwach Europy w 2021. Zajął 22 miejsce na igrzyskach europejskich w 2015. Wicemistrz śródziemnomorski w 2014 i 2016. Wicemistrz świata w zapasach plażowych w 2014 roku.

</doc>
<doc id="3882780" url="https://pl.wikipedia.org/wiki?curid=3882780" title="Jeorjos Prewolarakis">
Jeorjos Prewolarakis

Jeorjos Prewolarakis (; ur. 15 października 1990) – grecki zapaśnik walczący w stylu klasycznym. Zajął czternaste miejsce na mistrzostwach świata w 2022 i 22. miejsce w indywidualnym Pucharze Świata w 2020. Brązowy medalista igrzysk śródziemnomorskich w 2022. Dziewiąty na mistrzostwach Europy w 2020 i 2022. Ósmy na igrzyskach wojskowych w 2015 i trzynasty w 2019. Wojskowy mistrz świata w 2017 i trzeci w 2021. Trzeci na mistrzostwach śródziemnomorskich w 2014 roku.

</doc>
<doc id="3882790" url="https://pl.wikipedia.org/wiki?curid=3882790" title="Nikolaos Leon">
Nikolaos Leon

Nikolaos Leon (gr. Νικόλαος Λέων; ur. 21 października 1989) – grecki zapaśnik walczący w stylu klasycznym. Zajął szesnaste miejsce na mistrzostwach świata w 2017. Dwunasty na mistrzostwach Europy w 2017. Szósty na igrzyskach śródziemnomorskich w 2013. Wicemistrz śródziemnomorski w 2016 i 2018; trzeci w 2014 roku.

</doc>
<doc id="3882795" url="https://pl.wikipedia.org/wiki?curid=3882795" title="Jeorjos Sawulidis">
Jeorjos Sawulidis

Jeorjos Sawulidis, (ur. 23 lipca 1992) – grecki zapaśnik walczący w stylu wolnym. Zajął 24 miejsce na mistrzostwach świata w 2015. Dwunasty na mistrzostwach Europy w 2020. Dziewiąty na igrzyskach europejskich w 2015 i trzynasty w 2019. Piąty na igrzyskach śródziemnomorskich w 2013. Mistrz śródziemnomorski w 2014 i 2015 roku.

</doc>
<doc id="3882797" url="https://pl.wikipedia.org/wiki?curid=3882797" title="Andreas Triantafyllidis">
Andreas Triantafyllidis

Andreas Triantafyllidis (ur. 13 kwietnia 1987) – grecki zapaśnik walczący w stylu wolnym. Zajął jedenaste miejsce na mistrzostwach świata w 2013 i na mistrzostwach Europy w 2014. Wicemistrz igrzysk śródziemnomorskich w 2013. Mistrz śródziemnomorski w 2015 i drugi w 2014 roku.

</doc>
<doc id="3882800" url="https://pl.wikipedia.org/wiki?curid=3882800" title="Cezary Komisarz">
Cezary Komisarz

Cezary Komisarz (ur. 1972) – polski duchowny protestancki, w latach 2016–2020 prezbiter naczelny (zwierzchnik) Kościoła Ewangelicznych Chrześcijan w RP.
Życiorys.
Jest wiceprezesem Zarządu Nowogardzkiego Forum Organizacji Pozarządowych. Jako działacz charytatywny był między innymi współorganizatorem lokalnych półkolonii dla młodzieży i Spotkań Wigilijnych dla Samotnych w Nowogardzie. Od 1996 jest pastorem nowogardzkiego zboru KECh. 9 października 2016 został ordynowany na urząd prezbitera KECh, zaś 2 kwietnia 2016 podczas XII Synodu Kościoła Ewangelicznych Chrześcijan w RP został wybrany na Prezbitera Naczelnego KECh. Wraz z innymi przywódcami polskich Kościołów ewangelikalnych opowiedział się w otwartym liście przeciwko deklaracji LGBT+ podpisanej przez prezydenta Warszawy Rafała Trzaskowskiego. W 2020 upłynęła jego kadencja na stanowisku prezbitera naczelnego KECh. W kadencji 2020–2024 jest sekretarzem Rady Kościoła oraz koordynatorem międzynarodowym.

</doc>
<doc id="3882811" url="https://pl.wikipedia.org/wiki?curid=3882811" title="Działki (powiat węgrowski)">
Działki (powiat węgrowski)

Działki – część wsi Mrozowa Wola w Polsce położona w województwie mazowieckim, w powiecie węgrowskim, w gminie Stoczek.
W latach 1975-1998 część wsi administracyjnie należała do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Sadownem.

</doc>
<doc id="3882822" url="https://pl.wikipedia.org/wiki?curid=3882822" title="Cerkiew Trzech Hierarchów w Zboju">
Cerkiew Trzech Hierarchów w Zboju

Cerkiew Trzech Hierarchów w Zboju – drewniana greckokatolicka cerkiew filialna zbudowana w 1766 w miejscowości Zboj, przeniesiona w 1967 do skansenu w Bardejowie-Zdroju.
Rokokowy XVIII wieczny ikonostas z cerkwi ze Zboja to jeden z najpiękniejszych na Słowacji. 
Historia.
Cerkiew postawiono w miejscowości Zboj w słowackich Bieszczadach w 1766. Uszkodzona w czasie II wojny światowej. Po wybudowaniu murowanej świątyni, pierwotny drewniany kościół rozebrano i w 1967 wraz z całym wyposażeniem przeniesiono do skansenu w Bardejowie-Zdroju. W 1993 okradziona z ikon. Przeniesiono wtedy ikonostas do Muzeum Szaryskiego w Bardejowie, a w cerkwi zainstalowano jego kopię.
Architektura i wyposażenie.
To budowla drewniana konstrukcji zrębowej, trójdzielna, obecnie nieorientowana. Niewielkie prezbiterium zamknięte trójbocznie, skierowane na południe. Niski babiniec i nawa większe, kwadratowe. Wieża od frontu nadbudowana nad babińcem, zwieńczona podwójnym hełmem stożkowym. Dachy kryte gontem, namiotowe, nad nawą czworoboczny, łamany, a nad prezbiterium ośmioboczny, obydwa zwieńczone wieżyczkami z gontowymi daszkami stożkowymi i kutymi krzyżami. Ściany babińca i nawy obiega wokół okap wsparty na rysiach.
Wnętrze ciekawe architektonicznie. W nawie i prezbiterium uskokowe kopuły namiotowe. Kopułę nawy wzmacniają dwa ściągi krzyżowe. Na jednym z nich dźwigniowa konstrukcja żyrandola, pozwalająca opuszczać go w dół, celem zapalenia świec. Nad babińcem drugie pomieszczenie, otwarte do nawy. Brak okien w babińcu. W nawie chór muzyczny wsparty jedynie na przedłużonych belkach stropowych babińca. Czterorzędowy ikonostas powstał w 1766. Jego cechą charakterystyczną jest dominacja odcieni błękitu i różu, a także liczne złocone zdobienia, tak zwane rocaille. W pierwszym rzędzie znajdują się dwuskrzydłowe carskie wrota i sześć medalionów z czterema ewangelistami i dwoma Zwiastowania oraz ikona Trzech Hierarchów: Bazylego Wielkiego, Grzegorza Teologa i Jana Złotoustego, patronów świątyni. Na szczycie ołtarza kalwaria z ukrzyżowanym Chrystusem z XVII.
W Muzeum w Bardejowie znajduje się także pochodząca z cerkwi cenna ikona Sąd Ostateczny, malowana na płótnie w latach 1660–80, z przedstawieniem potępionych grzeszników w skład, których wchodzą: Żydzi, Turcy, Tatarzy, Niemcy, kalwini, luteranie, Węgrzy i Lachy (Polacy). 
Natomiast ikona Ukrzyżowania z XVI w. prezentowana jest w Słowackiej Galerii Narodowej w Bratysławie.
Otoczenie.
Cerkiew otoczona ogrodzeniem drewnianym z daszkiem gontowym i bramką, zwieńczoną baniastym hełmem. Bramka jest kopią bramki z Niżanego Orlika z 1736.

</doc>
<doc id="3882832" url="https://pl.wikipedia.org/wiki?curid=3882832" title="Metody zwinne">
Metody zwinne



</doc>
<doc id="3882835" url="https://pl.wikipedia.org/wiki?curid=3882835" title="Strzała-3">
Strzała-3



</doc>
<doc id="3882837" url="https://pl.wikipedia.org/wiki?curid=3882837" title="Cudowna róża">
Cudowna róża

Cudowna róża – meksykańska telenowela emitowana na kanale Las Estrellas od 2008 roku
Premiera serialu w Polsce odbyła się 24 grudnia 2016, o godz. 18:00 w telewizji TLC.
Fabuła.
Każdy odcinek telenoweli opowiada prawdziwą historię, dotyczącą życia codziennego bohaterów. W rozwiązaniu problemów proszą o pomoc Matkę Bożą z Gwadelupy, która udziela im pomocy objawiając się pod postacią białej róży przy swoim wizerunku.
Nagrody i nominacje.
Premios TVyNovelas – w kategorii Najlepszy program Jednostki
Carnaval Carolina 2015
Congreso Anual de Escritores Latinoamericanos, CAEL 2013
Premios Bravo

</doc>
<doc id="3882841" url="https://pl.wikipedia.org/wiki?curid=3882841" title="Mak pośredni">
Mak pośredni

Mak pośredni ("Papaver hybridum" , ew. "Roemeria hispida" ) – gatunek roślin z rodziny makowatych ("Papaveraceae"). Tradycyjnie klasyfikowany do szeroko ujmowanego rodzaju mak "Papaver", ale też w XXI wieku włączany do rodzaju remeria "Roemeria".
Rozmieszczenie geograficzne.
Rodzimy obszar jego występowania obejmuje Afrykę Północną i Makaronezję (Madera, Wyspy Kanaryjskie), dużą część Europy (Albania, Bośnia i Hercegowina, Bułgaria, Chorwacja, Grecja, Włochy, Czarnogóra, Macedonia, Serbia, Rumunia, Ukraina, Węgry, Słowacja, Hiszpania, Portugalia, Francja, Anglia), w Azji Kaukaz, Azję Zachodnią (Afganistan, Cypr, Egipt – Synaj, Iran, Irak, Izrael, Jordania, Liban, Syria, Turcja), w Azji Środkowej Turkiestan i Pakistan. Rozprzestrzenił się w Australii i Nowej Zelandii, w Argentynie i Chile w Ameryce Południowej, a także w niektórych częściach USA (Kalifornia, Karolina Południowa, Karolina Północna i Pensylwania). We florze Polski ma status efemerofita. Jako gatunek zawleczony podawany był dawniej tylko we Wrocławiu. Znajduje się w kolekcji niektórych ogrodów botanicznych, np. w Miejskim Ogrodzie Botanicznym w Zabrzu.
Biologia i ekologia.
Roślina jednoroczna. Kwitnie od maja do lipca. W Polsce rośnie na polach i siedliskach ruderalnych, Liczba chromosomów 2n = 14. Zawiera sok mleczny oraz różnorodne alkaloidy, zwłaszcza opiaty.

</doc>
<doc id="3882843" url="https://pl.wikipedia.org/wiki?curid=3882843" title="Papaver hybridum">
Papaver hybridum



</doc>
<doc id="3882846" url="https://pl.wikipedia.org/wiki?curid=3882846" title="Afrobrunnichia">
Afrobrunnichia

Afrobrunnichia Hutch. &amp; Dalziel – rodzaj rośliny z rodziny rdestowatych ("Polygonaceae" Juss.). Według "The Plant List" w obrębie tego rodzaju znajdują się 2 gatunki. Występuje naturalnie w strefie tropikalnej Afryki Zachodniej. Gatunkiem typowym jest "A. erecta" (Asch.) Hutch. &amp; Dalziel. 

</doc>
<doc id="3882852" url="https://pl.wikipedia.org/wiki?curid=3882852" title="Pacyfikacja wsi Jasionowo (gmina Lipsk)">
Pacyfikacja wsi Jasionowo (gmina Lipsk)

Pacyfikacja wsi Jasionowo – masowy mord na ludności cywilnej oraz towarzyszące mu grabieże i dewastacja zabudowań, dokonane przez okupantów niemieckich 26 sierpnia 1943 roku we wsi Jasionowo w gminie Lipsk. W trakcie pacyfikacji zamordowano 58 Polaków, w tym wiele kobiet i dzieci.
Preludium.
Jasionowo leży na skraju Puszczy Augustowskiej. Przed wojną liczyło 18 gospodarstw i około 90 mieszkańców. W okresie niemieckiej okupacji mieszkańcy Jasionowa aktywnie współpracowali z ruchem oporu.
2 sierpnia 1943 roku nieopodal wsi doszło do potyczki pomiędzy partyzantami a grupą niemieckich żandarmów, która nadjechała samochodami od strony Augustowa. W wyniku starcia poległo dwóch partyzantów i jeden żandarm; po obu stronach byli ranni. W tym samym czasie w pobliżu miejsca potyczki przypadkowo znalazł się Antoni Kulmaczewski z Jasionowa, który swoją furmanką wiózł dwóch żołnierzy Armii Krajowej oraz żywność dla polskiego oddziału kwaterującego w okolicy Studzienicznej. Gdy Niemcy usiłowali zatrzymać wóz, doszło do wymiany strzałów, w której wyniku zginął jeden z partyzantów, a jeden z żandarmów został ranny. Drugi polski żołnierz zdołał mimo odniesionych ran uciec do lasu.
Po tych wydarzeniach część mieszkańców Jasionowa uciekła ze wsi w obawie przed niemieckimi represjami. Przez kilka tygodni okupanci nie podejmowali jednak żadnych działań odwetowych. W rezultacie czujność mieszkańców osłabła, a uciekinierzy powrócili do swych domów.
Przebieg pacyfikacji.
W nocy z 25 na 26 sierpnia w rejon Jasionowa przybyła niemiecka ekspedycja karna, w której skład wchodzili żandarmi z posterunku w Lipsku, funkcjonariusze Gestapo z Grodna i żołnierze specjalnej jednostki operacyjnej ("Jagdzug") z Krasnego. Akcją dowodził SS-Oberscharführer Kurt Wiese z grodzieńskiego Gestapo. W pacyfikacji uczestniczył też niemiecki Amtskommissar (pol. kierownik gminy) z Lipska.
Pozostawiwszy samochody w pewnej odległości od wsi, Niemcy rozwinęli się w tyralierę, po czym otoczyli zabudowania. Mieszkańców wypędzono z domów, a następnie zgromadzono w zabudowaniach należących do Franciszka Sztukowskiego. W międzyczasie kilkunastu mężczyzn sprowadzonych pod przymusem z sąsiednich wsi (Skieblewo, Kurianka, Krasne) wykopało masowy grób w pobliżu gospodarstwa. Gdy zakończyli pracę, Niemcy zaczęli wyprowadzać ofiary z zagrody i mordować strzałem w potylicę nad krawędzią mogiły. Rannych dobijano. Kilkoro małych dzieci wrzucono żywcem do masowego grobu.
Ogółem zamordowano 58 osób, w tym 13 mężczyzn, 24 kobiety i 21 dzieci (inne źródła podają, że zamordowano 19 dzieci). Wszystkie ofiary były narodowości polskiej. Ocalało siedem osób ukrytych w stodołach i na strychach. Niemcy zagrabili mienie ofiar (inwentarz żywy, narzędzia rolne, zboże, cenniejsze przedmioty). Zniszczyli również wszystkie zabudowania wsi, tj. 15 domów i 32 budynki gospodarcze (część rozebrano, resztę spalono).
Epilog.
Po wojnie Jasionowo częściowo odbudowano. Wieś straciła jednak zabudowę zwartą, gdyż w miejscu gdzie uprzednio była położona, odbudowano tylko jedną zagrodę.
Zbiorowa mogiła ofiar pacyfikacji położona jest w polu przy polnej drodze z Jasionowa do Krasnego, w pobliżu kaplicy i zabudowań Jasionowa. Jest otoczona metalowymi przęsłami z bramką, na betonowym fundamencie. Wewnątrz znajduje się kamienny pomnik z krzyżem i wykutym napisem na stronie czołowej:

</doc>
<doc id="3882857" url="https://pl.wikipedia.org/wiki?curid=3882857" title="Cerkiew Opieki Bogurodzicy w Mikulášovej">
Cerkiew Opieki Bogurodzicy w Mikulášovej

Cerkiew Opieki Bogurodzicy w Mikulášovej – drewniana greckokatolicka cerkiew filialna zbudowana w 1730 w Mikulášovej, przeniesiona w 1931 do skansenu Bardejovské Kúpele.
Historia.
Cerkiew postawiono w miejscowości Mikulášová w 1730. Rozbudowana w 1837. Po wybudowaniu murowanej świątyni, w 1931 przeniesiona do skansenu w Bardejowie-Zdroju. Gruntownie remontowana w latach 2003–06.
Architektura i wyposażenie.
To budowla drewniana konstrukcji zrębowej, trójdzielna, obecnie nieorientowana, pozornie dwudzielna. Prezbiterium mniejsze od nawy, zamknięte prostokątnie. Wieża konstrukcji słupowej o wysokości 17 m z pozorną izbicą, nadbudowana nad babińcem, z malowanymi tarczami zegarowymi. Zwieńczona dachem namiotowym z drewnianym hełmem kopulastym ze ślepą latarnią i kopułką. Nad prezbiterium i nawą łamane dachy namiotowe kryte gontem, zwieńczone cebulastymi kopułkami ze ślepymi latarniami i żelaznymi krzyżami. W nawie bliźniacze okna, fryzowane do góry.
Wewnątrz w babińcu belkowy strop płaski, w sanktuarium i nawie kopuły namiotowe. W sanktuarium znajduje się ikona Opieki Matki Boskiej z XVIII w. Pięciostrefowy ikonostas pochodzi z XVIII w. Część ikon jest oryginalna, część to ikony skopiowane w 2005 z oryginalnych mieszczących się w Muzeum Szaryskim w Bardejowie.
Otoczenie.
Cerkiew otoczona ogrodzeniem drewnianym z daszkiem gontowym i bramką, zwieńczoną daszkiem namiotowym. 

</doc>
<doc id="3882858" url="https://pl.wikipedia.org/wiki?curid=3882858" title="Bauhaus (ujednoznacznienie)">
Bauhaus (ujednoznacznienie)



</doc>
<doc id="3882867" url="https://pl.wikipedia.org/wiki?curid=3882867" title="Faustyn Krahl">
Faustyn Krahl

Faustyn Krahl (ur. 18 marca 1900 w Dorna Watra, zm. 19 stycznia 1967) – polski działacz oświatowy i komunistyczny.
Życiorys.
Urodził się 18 marca 1900 w Dolnej Watrze (Rumunia). W 1919 zdał egzamin dojrzałości w Czerniowcach. W 1923 został członkiem polskiej korporacji akademickiej Towarzystwo Akademików polskich „Ognisko” w Czerniowcach (członkiem został wówczas także Maksymilian Krahl, radca dworu, prezydent katolickiego Towarzystwa Dobroczynności). Od 1921 studiował na Wydziale Mechanicznym Politechniki Lwowskiej. W 1927 uzyskał dyplom inżyniera mechanika. Był zatrudniony w Fabryce Maszyn i Wagonów w Sanoku, pracował w szkolnictwie zawodowym Kuratorium Okręgu Szkolnego Lwowskiego, był dyrektorem szkoły średniej dla dorosłych w Chodorowie. U kresu II wojny światowej 25 lutego 1945 został dyrektorem Gimnazjum i Liceum Przemysłowego Huty Pokój w Nowym Bytomiu i sprawował posadę do 1952 (obecnie Zespół Szkół Ponadgimnazjalnych nr 1 w Rudzie Śląskiej). Od 1 lutego 1952 był dyrektorem Technikum Hutniczego w Katowicach, z jego inicjatywy przemianowanego z powrotem na Śląskie Techniczne Zakłady Naukowe, i pełnił stanowisko do 31 grudnia 1966.Udzielał się politycznie. Od 1946 był członkiem PPR, był członkiem Komitetu Miejskiego PPR w Nowym Bytomiu, w 1948 ukończył kurs korespondencyjny przy Centralnej Szkole PPR w Łodzi i w tym roku został I sekretarzem POP, a następnie członkiem egzekutywy POP przy Technikum Hutniczym w Nowym Bytomiu. Później był działaczem PZPR.
Zmarł 19 stycznia 1967. Został pochowany na cmentarzu przy ul. Sienkiewicza w Katowicach 21 stycznia 1967.
Był żonaty, miał syna.

</doc>
<doc id="3882870" url="https://pl.wikipedia.org/wiki?curid=3882870" title="John Crichton-Stuart (3. markiz Bute)">
John Crichton-Stuart (3. markiz Bute)

John Patrick Crichton-Stuart, III markiz Bute (ur. 12 września 1847 w Mount Stuart House (wyspa Bute), Szkocja, zm. 9 października 1900 w Dumfries House koło Cumnock, Szkocja) – szkocki arystokrata i przemysłowiec, w 1860 roku uznany za najbogatszego człowieka na świecie. Był ekscentrycznym naukowcem, budowniczym oraz propagatorem religii katolickiej, nauki i kultury.
Życiorys.
Pochodził z królewskiego, szkockiego rodu Stuartów, był synem Johna Crichton-Stuarta, II markiza Bute i jego drugiej żony Sophii Fredericji Christiny, markizy Hastings. Stracił rodziców w wieku 12 lat. Uczęszczał do Harrow School i do Christ Church College w Oksfordzie. W młodości zainteresował się katolicyzmem i, gdy tylko uzyskał pełnoletniość, w dniu 8 grudnia 1868 porzucił wiarę kalwińską (prezbiterianizm) i dokonał konwersji na katolicyzm, co było ewenementem i skandalem w tamtej epoce dla człowieka o jego pozycji w Wielkiej Brytanii. Potem przejął zarządzanie rozległymi posiadłościami w Szkocji i Walii. Rozbudował doki w Cardiff, dzięki czemu to miasto stało się ówczesnym największym portem wywozu węgla na świecie. Roczny jego dochód w wysokości 300 tysięcy funtów uczynił go najbogatszym człowiekiem na świecie. Wiele podróżował (m.in. na Bliski Wschód, do Rzym i na Teneryfę). Dwukrotnie został wybrany burmistrzem Cardiff, ale jego starania, by podnieść znaczenie swojego rodu, pozostały bezskuteczne.
W dniu 16 kwietnia 1872 r. poślubił Gwendolen Mary Anne Fitzalan-Howard, baronównę ze starej katolickiej rodziny Howard. Miał z nią córkę i trzech synów: Margaret Crichton-Stuart (1875-1954) Johna Crichton-Stuarta (1881–1947), Edwarda Niniana Crichton-Stuarta (1883–1915) Colum Crichton-Stuart Edmund (1886–1957). Zmarł w rodzinnej posiadłości Mount Stuart House i został tam pochowany w kaplicy, a jego serce (zgodnie z jego życzeniem) zostało pochowane na Górze Oliwnej w Jerozolimie.
Osiągnięcia.
Początkowo był zainteresowany historią religii, zwłaszcza chrześcijaństwa, judaizmu, islamu i buddyzmu, oraz dziejami Szkocji. Hojnie finansował uniwersytety w St Andrews i Glasgow, rozbudowując je. Od 1892 do 1898 był rektorem Uniwersytetu w St Andrews. W 1890 został prezesem University College of South Wales w Cardiff.
Jego ulubioną dziedziną naukową było językoznawstwo; w sumie badał 21 języków (m.in. koptyjski i język Guanczów, pierwotnych mieszkańców Teneryfy), publikując prace naukowe na ten temat. W 1879 wydał dwutomowy angielski średniowieczny brewiarz. Całe życie opracowywał liturgię katolicką, zwłaszcza "proprium" dla Kościoła katolickiego w Szkocji. Pisał prace na temat architektury kościołów i historii Kościoła katolickiego. Od 1882 był właścicielem czasopisma naukowego "Scottish Review", w którym publikował liczne artykuły o szerokim zakresie tematów, jak pieśni celtyckie, Festiwal w Bayreuth lub przekłady prozy Turgieniewa. Od 1890 zaczął badać modne wówczas zjawiska paranormalne. Był Kawalerem Zakonu Bożogrobców.
Był bardzo aktywnym budowniczym (finansował około 60 projektów budowlanych): oprócz rozbudowy portu w Cardiff, zbudował Zamek w Cardiff oraz Castell Coch (uważane za arcydzieła neogotyku). W 1877 przebudował Mount Stuart w stylu włoskiego gotyku. Finansował odbudowę zamku w Rothesay, pałacu Falkland, zamku w Caerphilly i Wester Kames Castle. Ufundował kilka nowych kościołów katolickich, w tym w Galston i Troon w Szkocji, oraz finansował odbudowę klasztoru katolickiego w Elgin.

</doc>
<doc id="3882879" url="https://pl.wikipedia.org/wiki?curid=3882879" title="Cerkiew św. Michała Archanioła w Matysovej">
Cerkiew św. Michała Archanioła w Matysovej

Cerkiew św. Michała Archanioła w Matysovej – drewniana greckokatolicka cerkiew filialna zbudowana w 1833 w Matysovej, przeniesiona w 1979 do skansenu Lubowla.
Historia.
Cerkiew wzniesiona w 1833 we wsi Matysová. Parafia należała do unickiego dekanatu muszyńskiego. W 1938 została wyremontowana. Po zbudowaniu w miejscowości nowej świątyni drewniana cerkiew przeniesiona w 1979 do skansenu w Lubowli.
Architektura i wyposażenie.
Jest to budowla drewniana konstrukcji zrębowej, nie orientowana, dwudzielna, trójprzestrzenna, z niewielkim, trójbocznie zamkniętym prezbiterium i obszerną, prostokątną nawą. Do nawy przylega przedsionek oraz nieduża kruchta. Nad zachodnią częścią świątyni słupowa wieża. Dach dwuspadowy, dwukalenicowy, z trzema niewielkimi wieżyczkami z krzyżami. Dachy i wieżyczki pokryte są gontem, ściany obłożone gontem łupanym.
Wewnątrz stropy płaskie. Chór muzyczny wsparty na dwóch słupach, o prostej linii parapetu z malunkami. W prezbiterium w barokowym ołtarzu głównym ikona Zdjęcia z Krzyża, a w ołtarzu bocznym w nawie z ikoną Przemienienia na Górze Tabor z końca XVIII w. Ikonostas zestawiono ze zróżnicowanych chronologicznie elementów: połowa XVII w.–1763. Duża ikona Ukrzyżowania, w jego zwieńczeniu z 1711 oraz dwie ikony Matki Bożej Hodegetrii z 1693 są dziełami Ioana Medyckiego.
Unikatem w wyposażeniu cerkwi w Matysovej jest zawieszony pod stropem centralnej części świątyni, na długim łańcuchu, symboliczny Tron Boży tzw. teleso datowane na rok 1633. Teleso zostało wykonane dla dawniejszej, nieistniejącej cerkwi. Wykonane z drewna, składa się z pary rozmieszczonych poziomo grup obręczy – po cztery obręcze spięte krzyżowo w każdej. Grupy obręczy połączone są pięcioma pionowymi, profilowanymi snycersko kolumnami, z wyższą środkową, zwieńczoną prostopadłościennym elementem zawieszenia. Według przekazów okoliczności jego powstania związane są z objawieniem.
Kilka ikon z XVII w. pochodzących z wcześniejszej świątyni umieszczono po konserwacji w 2001 w muzeum w Czerwonym Klasztorze.

</doc>
<doc id="3882884" url="https://pl.wikipedia.org/wiki?curid=3882884" title="Dymnica drobnokwiatowa">
Dymnica drobnokwiatowa

Dymnica drobnokwiatowa ("Fumaria vaillantii" Loisel.) – gatunek rośliny należący do rodziny makowatych ("Papaveraceae"). Nazwa naukowa nadana została na cześć francuskiego botanika Sebastiana Vaillanta.
Rozmieszczenie geograficzne.
Dokładny zasięg rodzimego występowania dymnicy drobnokwiatowej nie jest znany. Obecnie na naturalnych siedliskach występuje w Afryce Północnej (Algieria, Libia, Maroko, Tunezja), na Wyspach Kanaryjskich, w Azji na obszarach o klimacie umiarkowanym (Kaukaz, Chiny, Kazachstan, Kirgistan, Tadżykistan,Turkmenistan, Uzbekistan, Afganistan, Iran, Irak, Syria, Turcja) i tropikalnym (Indie, Nepal, Pakistan) oraz w całej niemal Europie. Powszechnie rozprzestrzenia się także poza wymienionymi obszarami występowania.
W Polsce jest antropofitem zadomowionym, we florze Polski ma status archeofita i jest rzadka. Podawano jej stanowiska głównie w południowo-wschodniej części kraju. Jest gatunkiem zagrożonym, ma status VU na liście zagrożonych archeofitów.
Biologia i ekologia.
Roślina jednoroczna. Kwitnie od maja do października. Siedlisko: pola i siedliska ruderalne, takie, jak: gruzowiska, przydroża, torowiska i nasypy kolejowe, a także w ogrodach, parkach i nitrofilnych okrajkach. Roślina wapieniolubna, występuje na podłożu o dużej zawartości wapieni. Liczba chromosomów 2n = 32.
Zagrożenia i ochrona.
Gatunek umieszczony na polskiej czerwonej liście w kategorii VU (narażony).

</doc>
<doc id="3882886" url="https://pl.wikipedia.org/wiki?curid=3882886" title="Fumaria vaillantii">
Fumaria vaillantii



</doc>
<doc id="3882893" url="https://pl.wikipedia.org/wiki?curid=3882893" title="LFG">
LFG



</doc>
<doc id="3882897" url="https://pl.wikipedia.org/wiki?curid=3882897" title="Agnieszka Kaczmarska">
Agnieszka Kaczmarska

Agnieszka Kaczmarska (ur. 25 listopada 1975 w Warszawie) – polska działaczka polityczna i samorządowa, od 2017 szef Kancelarii Sejmu.
Życiorys.
Ukończyła studia na Wydziale Dziennikarstwa i Nauk Politycznych Uniwersytetu Warszawskiego oraz Executive MBA Polskiej Akademii Nauk. Krótko pracowała m.in. jako pracownik cywilny Komendy Głównej Policji. W latach 1998–2001 pracowała w klubie parlamentarnym Akcji Wyborczej Solidarność. W latach 2002–2016 radna Prawa i Sprawiedliwości w dzielnicy Targówek m.st. Warszawy. Przez wiele lat przewodnicząca PiS w tej dzielnicy. W latach 2006–2016 dyrektor biura klubu parlamentarnego PiS.
16 lutego 2016 została powołana przez marszałka Sejmu Marka Kuchcińskiego na stanowisko zastępcy szefa Kancelarii Sejmu. Od 4 października 2016 p.o. szefa Kancelarii Sejmu (po odwołaniu Lecha Czapli). Od 1 stycznia 2017 szef Kancelarii Sejmu.
Życie prywatne.
Jest zamężna, ma dwóch synów.

</doc>
<doc id="3882900" url="https://pl.wikipedia.org/wiki?curid=3882900" title="Canadian Interuniversity Sport">
Canadian Interuniversity Sport



</doc>
<doc id="3882902" url="https://pl.wikipedia.org/wiki?curid=3882902" title="CIS football">
CIS football



</doc>
<doc id="3882906" url="https://pl.wikipedia.org/wiki?curid=3882906" title="Beton polimerowo-cementowy">
Beton polimerowo-cementowy

Beton polimerowo-cementowy (PCC – ) należy do grupy betonów polimerowych, w których oprócz samego cementu stosuje się dodatkowo polimer jako środek wiążący. Ilość modyfikatora wynosi ponad 5% masy cementu.
Otrzymywanie.
Betony polimerowo-cementowe otrzymuje się przez dodanie polimeru lub oligomeru, ewentualnie monomeru, do mieszanki betonowej. Ze względu na chemiczną reaktywność modyfikatora wyróżnia się:
Wiązanie mieszanek polimerowo-cementowych przebiega w przypadku PCC-premix w wyniku dwóch procesów: hydratacji cementu i tworzenia się ciągłej błonki polimeru (koalescencja) na skutek wiązania wody przez cement i jej częściowego odparowania.
W przypadku PCC-postmix, dodatkowo przebiega reakcja między żywicą a utwardzaczem aminowym, powodująca usieciowanie przestrzenne polimeru. Procesy hydratacji i koalescencji są konkurencyjne wobec siebie. Przedwczesne utworzenie błonki polimeru utrudnia bądź uniemożliwia przebieg hydratacji cementu. Dlatego ważny jest taki dobór szybkości tych procesów, aby hydratacja cementu wyprzedzała koalescencję.
Polimer może być wprowadzany do mieszanki betonowej pod różnymi postaciami, jako:
Podstawowe polimery stosowane do PCC:
Dobierając modyfikator polimerowy, rozpatruje się trzy cechy wiodące: szczelność, przyczepność i chemoodporność, a dodatkowo także możliwość przebarwienia betonu.
Właściwości.
W porównaniu do betonów zwykłych, dodatek polimeru poprawia:
Pogorszeniu ulegają takie właściwości jak:
Wytrzymałość na ściskanie betonu ulega pogorszeniu lub polepszeniu w zależności od rodzaju użytego polimeru.

</doc>
<doc id="3882908" url="https://pl.wikipedia.org/wiki?curid=3882908" title="Krešimir Franić">
Krešimir Franić

Krešimir Franić (ur. 20 sierpnia 1992) – chorwacki zapaśnik walczący w stylu klasycznym. Brązowy medalista mistrzostw śródziemnomorskich w 2014 roku.

</doc>
<doc id="3882916" url="https://pl.wikipedia.org/wiki?curid=3882916" title="Tomislav Lavrić">
Tomislav Lavrić

Tomislav Lavrić (ur. 19 czerwca 1990) – chorwacki zapaśnik walczący w stylu klasycznym. Złoty medalista mistrzostw śródziemnomorskich w 2014. Dwunasty na akademickich MŚ w 2010 roku.

</doc>
<doc id="3882917" url="https://pl.wikipedia.org/wiki?curid=3882917" title="Kanclerz ziemski">
Kanclerz ziemski

Kanclerz ziemski – w średniowiecznej Polsce urzędnik kierujący kancelarią księcia. Zasiadał w imieniu władcy w sądach, a także sporządzał dokumenty i przykładał na nich pieczęć książęcą.
Funkcja kanclerza ziemskiego była związana z okresem rozbicia dzielnicowego i w miarę łączenia się poszczególnych księstw-dzielnic w jedno państwo zanikała. Największe znaczenie zyskiwał stopniowo kanclerz ziemski księstwa krakowskiego, jako kanclerz królewski czyli koronny. Od przełomu XIV-XV wieku na miejsce zmarłych kanclerzy ziemskich w poszczególnych księstwach nie mianowano już następców. Na terytorium I Rzeczypospolitej najdłużej – do pocz. XVI wieku – stanowisko kanclerza ziemskiego przetrwało na Mazowszu.
Z kolei w Księstwach Śląskich tytuły kanclerzy ziemskich zachowały się nawet do XVIII wieku.

</doc>
<doc id="3882923" url="https://pl.wikipedia.org/wiki?curid=3882923" title="Ewa Osińska">
Ewa Osińska

Ewa Osińska (ur. 22 marca 1941 w Warszawie) − polska pianistka.
Wykształcenie.
Absolwentka Warszawskiej Akademii Muzycznej. Doskonaliła swoje umiejętności u wybitnych pedagogów i artystów - prof. Zbigniewa Drzewieckiego oraz prof. Ryszarda Baksta, uzyskując doktorat w rodzimej uczelni. Od 1968 roku, jako stypendystka rządu francuskiego, kształciła się w Konserwatorium Europejskim w Paryżu pod kierunkiem wybitnego artysty, odtwórcy muzyki francuskiej prof. Vlado Perlemutera oraz Suzanne Roche, uzyskując zaszczytne Prix d'Excellence.
Działalność artystyczna.
W 1968 roku została zwyciężczynią Międzynarodowego Konkursu Pianistycznego im. Alfredo Caselli w Neapolu, a w 1970 - laureatką 1 nagrody oraz nagrody specjalnej za wykonanie muzyki hiszpańskiej na Międzynarodowym Konkursie Pianistycznym w Jaen. Był to początek ożywionej działalności koncertowej.
Trasy występów Ewy Osińskiej prowadzą przez renomowane sale koncertowe Europy, Ameryki, Japonii, Azji, z prestiżowymi orkiestrami (Filharmonia Narodowa w Warszawie, Polish Chamber Orchestra, Suisse Romande Orchestre Lamoureux, Rochester Symphony Orchestra, Capitol de Toulouse, Rudfunk Gewandhaus, Tokyo Symphony Orchestra, BBC Symphony Orchestra, Ensemble Orchestral de Paris) pod batutą J. Semkowa, M. Plasson, J. Maksymiuka, K. Akiyamy, J. Kaspszyka, H. Kuroiwa, B. Aprea, B. Woodsworth, W. Michniewskiego, A. Gerecz, J. Błaszczyka, K. Teucha.
Artystka brała udział w międzynarodowych festiwalach muzycznych, między innymi: Chuansha International Piano Festival (2016), Echternach International Festival, Beijing International Chopin Festival, Sala Beethoven Festival w Monterrei, a także w Cervantino, Nohant, Słupsku, Andorze, Wiedniu, Moskwie, Waszyngtonie.
Dyskografia.
Pianistka nagrała 16 płyt chopinowskich dla francuskiej firmy Cassiopee, z czego 4 ukazały się w Columbia Records. Polskie Nagrania wydały 4 koncerty Mozarta w wykonaniu Ewy Osińskiej z udziałem Polish Chamber Orchestra pod dyr. Jerzego Maksymiuka oraz 2 płytowy album PORTRET z utworami Chopina oraz muzyką XIX i XX wieku.
Działalność jurorska.
Pianistka jest jurorem w wielu międzynarodowych i krajowych konkursach pianistycznych, między innymi w Barcelonie, Brest, Bydgoszczy (Artur Rubinstein in memoriam), Jaen, Moskwie, Doniecku, Darmstaad, Paryżu, Palma de Mallorka, Pekinie, Porto, Walencji.

</doc>
<doc id="3882927" url="https://pl.wikipedia.org/wiki?curid=3882927" title="Jure Kuhar">
Jure Kuhar

Jure Kuhar (ur. 15 kwietnia 1984) – słoweński zapaśnik walczący w stylu klasycznym. Siódmy na mistrzostwach świata w 2011 i na mistrzostwach Europy w 2011. Zajął 22. miejsce na igrzyskach europejskich w 2015. Piąty na igrzyskach śródziemnomorskich w 2005 i 2009 i ósmy w 2013. Wicemistrz śródziemnomorski w 2014. Brązowy medalista mistrzostw świata wojskowych w 2014. Trzeci na ME juniorów w 2004 roku.

</doc>
<doc id="3882929" url="https://pl.wikipedia.org/wiki?curid=3882929" title="Filharmonia w Zabrzu">
Filharmonia w Zabrzu



</doc>
<doc id="3882933" url="https://pl.wikipedia.org/wiki?curid=3882933" title="Etiuda Ges-dur op. 25 nr 9">
Etiuda Ges-dur op. 25 nr 9



</doc>
<doc id="3882934" url="https://pl.wikipedia.org/wiki?curid=3882934" title="Cerkiew św. Paraskewy w Novej Poliance">
Cerkiew św. Paraskewy w Novej Poliance

Cerkiew św. Paraskewy w Novej Poliance – drewniana greckokatolicka cerkiew filialna zbudowana w 1766 w Novej Poliance, zrekonstruowana w 1986 w skansenie w Svidníku.
Historia.
Cerkiew postawiono w miejscowości Nova Polianka w 1766. Uszkodzona podczas obu wojen światowych. Po remoncie służyła wiernym do 1960. W 1960 wykonano kompleksową dokumentację budowli i odtworzono ją w 1986 w skansenie w Svidníku. Po wyświęceniu w 1993, sporadycznie używana do kultu.
Architektura i wyposażenie.
To budowla drewniana (drewno jodłowe) konstrukcji zrębowej, trójdzielna. Prezbiterium mniejsze od nawy, zamknięte prostokątnie. Wieża słupowo-ramowa o pochyłych ścianach, nadbudowana nad babińcem. Wokół wieży obszerna zachata, przechodząca w nawie na daszek okapowy. Dachy prezbiterium i nawy namiotowe, łamane, kryte gontem, zwieńczone baniastymi hełmami, ze ślepymi latarniami i kutymi krzyżami.
Wewnątrz w strop płaski w babińcu, w nawie i prezbiterium kopuły namiotowe. Brak polichromii, która była w oryginalnej cerkwi. Czterorzędowy ikonostas z połowy XVIII w., pochodzi z dawnej drewnianej cerkwi w Pravrovicach. Pozostałe ikony pochodzą ze zbiorów muzeum w Svidníku i pochodzą z różnych okolicznych cerkwi. 
Otoczenie.
Wokół cerkwi ogrodzenie drewniane z gontowym daszkiem oraz mała dzwonnica drewniana, zbudowana na planie kwadratu, z gontowym dachem namiotowym, z ozdobnym krzyżem i dwoma dzwonami.

</doc>
<doc id="3882942" url="https://pl.wikipedia.org/wiki?curid=3882942" title="Jewgienij Towstych">
Jewgienij Towstych

Jewgienij Wasiljewicz Towstych (ros. Евгений Васильевич Товстых; ur. 29 kwietnia 1905 w Petersburgu, zm. 1976 w Petersburgu) – rosyjski inżynier, wykładowca, rektor Leningradzkiego Instytutu Budowy Okrętów w Leningradzie (obecnie Petersburg), specjalista z technologii i budownictwa okrętowego.
Doktor honoris causa Politechniki Gdańskiej 1965.
Działalność naukowa i zawodowa.
Studia wyższe ukończył w Mikołajewskim Instytucie Budowy Okrętów w 1933 r. W latach 1939–1941 był dyrektorem Bałtyckiej Stoczni Budowy Okrętów w Leningradzie, w latach 1941–1945 Stoczni Budowy Okrętów w Zielenogorsku w rejonie Petersburga. W 1945 r. został pierwszym rektorem Leningradzkiego Instytutu Budowy Okrętów, funkcję tę pełnił do 1976 r. W 1959 r. uzyskał doktorat.
Został wyróżniony na wniosek Wydziału Budowy Okrętów godnością doktora honoris causa Politechniki Gdańskiej w 1965 r., za nawiązanie i rozwój współpracy naukowo-badawczej między Leningradzkim Instytutem Budowy Okrętów i Politechniką Gdańską oraz umożliwienie wzajemnej wymiany studentów i pracowników naukowych.

</doc>
<doc id="3882953" url="https://pl.wikipedia.org/wiki?curid=3882953" title="Jasin Redżalari">
Jasin Redżalari

Jasin Redżalari (maced. Јасин Реџелари; 10 sierpnia 1992) – macedoński zapaśnik walczący w stylu wolnym. Zajął siedemnaste miejsce na mistrzostwach świata w 2014. Ósmy na mistrzostwach Europy w 2014. Ósmy na igrzyskach europejskich w 2015. Brązowy medalista igrzysk śródziemnomorskich w 2013. Mistrz śródziemnomorski w 2014 roku.

</doc>
<doc id="3882954" url="https://pl.wikipedia.org/wiki?curid=3882954" title="Jasin Redjalari">
Jasin Redjalari



</doc>
<doc id="3882963" url="https://pl.wikipedia.org/wiki?curid=3882963" title="Novocotovsc">
Novocotovsc

Novocotovsc (ros. Новокотовск, ukr. Новокотовськ) – wieś w Mołdawii, faktycznie na terenie kontrolowanym przez władze nieuznawanego międzynarodowo Naddniestrza, w rejonie Slobozia, w gminie Frunză.
Historia i opis.
Wieś położona jest w odległości 25 km od Slobozii. Jej nazwa upamiętnia bolszewickiego dowódcę czasów wojny domowej, działającego m.in. na terenie obecnego Naddniestrza, Grigorija Kotowskiego. Miejscowość powstała w 1927. 
W 1963 we wsi wzniesiono pomnik na mogile żołnierzy radzieckich.
Demografia.
Według danych spisu powszechnego w Naddniestrzu w 2004 Novocotovsc zamieszkiwały 482 osoby, z tego:

</doc>
<doc id="3882964" url="https://pl.wikipedia.org/wiki?curid=3882964" title="Boban Danow">
Boban Danow

Boban Danow (maced. Бобан Данов; 27 czerwca 1984) – macedoński zapaśnik walczący w stylu wolnym. Trzynasty na mistrzostwach świata w 2014. Jedenasty na mistrzostwach Europy w 2014. Zajął 21. miejsce na igrzyskach europejskich w 2015. Brązowy medalista igrzysk śródziemnomorskich w 2013. Wicemistrz śródziemnomorski w 2014 roku.

</doc>
<doc id="3882965" url="https://pl.wikipedia.org/wiki?curid=3882965" title="Boban Danov">
Boban Danov



</doc>
<doc id="3882974" url="https://pl.wikipedia.org/wiki?curid=3882974" title="Iwan Anakiew">
Iwan Anakiew

Iwan Anakiew (maced. Иван Анакиев; ur. 18 lutego 1989) – macedoński zapaśnik walczący w stylu wolnym. Piąty na igrzyskach śródziemnomorskich w 2013. Brązowy medalista mistrzostw śródziemnomorskich w 2014 roku.

</doc>
<doc id="3882975" url="https://pl.wikipedia.org/wiki?curid=3882975" title="Ivan Anakiev">
Ivan Anakiev



</doc>
<doc id="3882984" url="https://pl.wikipedia.org/wiki?curid=3882984" title="Cewi Nir">
Cewi Nir

Cewi Nir (hebr.: צבי ניר, ang.: "Zvi Nir", ur. 14 sierpnia 1946 w Rumunii) – izraelski polityk, w 1996 poseł do Knesetu z listy Partii Pracy.
W wyborach parlamentarnych w 1992 nie dostał się do izraelskiego parlamentu. 21 maja 1996 po rezygnacji Ory Namir uzyskał mandat poselski, nie zdążył jednak zasiąść w ławach Knesetu, który został przedterminowo rozwiązany. Nigdy więcej nie zasiadał w Knesecie.

</doc>
<doc id="3882985" url="https://pl.wikipedia.org/wiki?curid=3882985" title="Zvi Nir">
Zvi Nir



</doc>
<doc id="3882987" url="https://pl.wikipedia.org/wiki?curid=3882987" title="Hugo Passos">
Hugo Passos

Hugo Miguel da Silva Passos (27 września 1979) – portugalski zapaśnik walczący w stylu klasycznym. Olimpijczyk z Aten 2004, gdzie zajął 21 miejsce w wadze 60 kg.
Szesnasty na mistrzostwach świata w 2006. Szósty na mistrzostwach Europy w 2012. Zajął 22 miejsce na igrzyskach europejskich w 2015. Brązowy medalista mistrzostw śródziemnomorskich w 2014, a także wicemistrz Europy juniorów w 1999 roku.
Przegrał z Amerykaninem Jimem Gruenwaldem i Eusebiu Diaconu z Rumunii i odpadł z turnieju.

</doc>
<doc id="3882988" url="https://pl.wikipedia.org/wiki?curid=3882988" title="Hugo Passos da Silva">
Hugo Passos da Silva



</doc>
<doc id="3882989" url="https://pl.wikipedia.org/wiki?curid=3882989" title="Pini Szomer">
Pini Szomer

Pini Szomer (hebr.: פיני שומר, ang.: "Pini Shomer", ur. 19 października 1951) – izraelski polityk, w 1996 poseł do Knesetu z listy Partii Pracy.
W wyborach parlamentarnych w 1992 nie dostał się do izraelskiego parlamentu. 28 maja 1996 po rezygnacji Awrahama Kac-Oza uzyskał mandat poselski, nie zdążył jednak zasiąść w ławach Knesetu, który został przedterminowo rozwiązany. Nigdy więcej nie zasiadał w Knesecie.

</doc>
<doc id="3882990" url="https://pl.wikipedia.org/wiki?curid=3882990" title="Pini Shomer">
Pini Shomer



</doc>
<doc id="3882995" url="https://pl.wikipedia.org/wiki?curid=3882995" title="Robert Ndip Tambe">
Robert Ndip Tambe

Robert Ndip Tambe (ur. 22 lutego 1994 w mieście Buéa) – kameruński piłkarz grający na pozycji napastnika. Od 2016 jest zawodnikiem klubu Spartak Trnawa.
Kariera piłkarska.
Swoją karierę piłkarską Ndip Tambe rozpoczął w klubie Njala Quan Sports Academy. W 2013 roku zadebiutował w jego barwach w kameruńskiej Première Division. W Njala Quan Sports Academy grał przez rok.
W 2014 roku Ndip Tambe przeszedł do LZS Piotrówka, grającego w czwartej lidze polskiej. W sezonie 2014/2015 wywalczył z Piotrówką awans do trzeciej ligi.
Na początku 2016 roku Ndip Tambe został zawodnikiem Spartaka Trnawa. Swój debiut w Spartaku zaliczył 27 lutego 2016 w wygranym 1:0 wyjazdowym spotkaniu z Zemplínem Michalovce.
Kariera reprezentacyjna.
W reprezentacji Kamerunu Ndip Tambe zadebiutował 3 września 2016 roku w wygranym 2:0 meczu kwalifikacji do Pucharu Narodów Afryki 2017 z Gambią.

</doc>
<doc id="3883002" url="https://pl.wikipedia.org/wiki?curid=3883002" title="Kresimir Franic">
Kresimir Franic



</doc>
<doc id="3883003" url="https://pl.wikipedia.org/wiki?curid=3883003" title="Ostróżeczka ogrodowa">
Ostróżeczka ogrodowa

Ostróżeczka ogrodowa ("Consolida ajacis" ) – gatunek rośliny należący do rodziny jaskrowatych ("Ranunculaceae"). Bywa nazywany także ostróżką ogrodową. Jest to nazwa błędna, ostróżka ogrodowa bowiem to inny gatunek zaliczany do rodzaju ostróżka.
Rozmieszczenie geograficzne.
Pochodzi z obszarów Turcji i Cypru, ale rozprzestrzenił się także w południowo-wschodniej i wschodniej Europie. Obecnie rośnie dziko na Krymie, w Albanii, Bośni i Hercegowinie, Bułgarii, Grecji, Chorwacji, Włoszech, Macedonii, Rumunii, Serbii, Słowenii i nadal rozprzestrzenia się w regionach świata o umiarkowanym klimacie. Jest także powszechnie uprawiany. W Polsce występuje tylko w uprawie.
Uprawa.
Roślina jednoroczna, łatwa w uprawie. Nie ma specjalnych wymagań co do gleby. Nadaje się na rabaty lub na kwiat cięty, dość długo zachowujący świeżość. Rozmnaża się przez wysiew nasion od razu na stałe miejsce. Nasiona wysiewa się od wiosny do początku lata. Można też wysiewać jesienią, ale wówczas należy przed zimą miejsce wysiewu lekko okryć. Jesienny siew powoduje, że wiosną rośliny wcześniej kiełkują i rozwijają się. Odmiany o wysokich pędach wymagają podparcia.

</doc>
<doc id="3883005" url="https://pl.wikipedia.org/wiki?curid=3883005" title="Consolida ajacis">
Consolida ajacis



</doc>
<doc id="3883007" url="https://pl.wikipedia.org/wiki?curid=3883007" title="Jehuda Gilad">
Jehuda Gilad

Jehuda Gilad (hebr.: יהודה גלעד, ang.: "Yehuda Gilad", ur. 30 sierpnia 1955 w Brazylii) – izraelski rabin i polityk, w latach 2002–2003 poseł do Knesetu z listy koalicji Jeden Izrael.
Życiorys.
Urodził się 30 sierpnia 1955 w Brazylii.
Po wyemigrowaniu do Izraela służył w Siłach Obronnych Izraela, służbę opuścił w stopniu kapitana. Ukończył studia nauczycielskie. Został rabinem. W latach 1990–1992 był emisariuszem Agencji Żydowskiej oraz organizacji syjonistycznej Bene Akiwa w Londynie.
W polityce związał się z założoną przez Dawida Lewiego partią Geszer. W wyborach parlamentarnych w 1999 bezskutecznie kandydował do izraelskiego parlamentu z listy koalicji Jeden Izrael. W 2000 został sekretarzem partii Meimad, współtworzącej koalicję z Geszerem i Partią Pracy. W skład szesnastego Knesetu wszedł ostatecznie 5 czerwca 2002 objął mandat po rezygnacji Maksima Lewiego. Zasiadał w dwóch komisjach parlamentarnych – edukacji i kultury oraz pracy, opieki społecznej i zdrowia. Nigdy więcej nie zasiadał w Knesecie. Następnie związał się z założoną przez Uzziego Dajana partią Tafnit.
Był rabinem w kibucu Lawi i dyrektorem jesziwy w Ma’ale Gilboa, działa w organizacji liberalnych rabinów Bet Hillel. Jest autorem licznych publikacji prasowych.

</doc>
<doc id="3883008" url="https://pl.wikipedia.org/wiki?curid=3883008" title="Yehuda Gilad">
Yehuda Gilad



</doc>
<doc id="3883016" url="https://pl.wikipedia.org/wiki?curid=3883016" title="Grażyna Zarzecka">
Grażyna Zarzecka

Grażyna Zyta Zarzecka-Czech (ur. 17 września 1954 w Wodzisławiu Śląskim) – polska malarka uprawiająca malarstwo sztalugowe, grafikę i rysunek, pedagog i promotorka kultury. Przedstawicielka nurtu koloryzmu.
W 1981 roku ukończyła krakowską Akademię Sztuk Pięknych. Pracę dyplomową przygotowywała w pracowni prof. Jana Szancenbacha. Dwukrotnie otrzymała stypendium twórcze Ministra Kultury i Sztuki oraz również dwukrotnie Nagrodę Prezydenta Miasta Rybnika w dziedzinie kultury. Jest członkiem Związku Polskich Artystów Plastyków (przewodnicząca Okręgu Rybnicko-Raciborskiego ZPAP) oraz Stowarzyszenia Artystyczna Kreacja Wspólnej Europy.
Wybrane wystawy indywidualne (1990–2016).
Grażyna Zarzecka była uczestniczką kilkuset wystaw zbiorowych, m.in. w ramach grupy ROW i Związku Polskich Artystów Plastyków Środowiska Katowickiego, kilkudziesięciu plenerów malarskich, w tym wielu międzynarodowych. Brała udział m.in. w I Międzynarodowym Triennale Sztuki „Przeciw Wojnie” organizowanym przez UNESCO w 1985. W 1990 jej prace zostały zakwalifikowane na wystawę w Osace. 
Miała ponad 60 wystaw indywidualnych: m.in. Pałac Sztuki w Krakowie, Kocioł Artystyczny (Kraków), Galeria Mlejn (Ostrawa), Galeria Pod Pocztową Trąbką (Gorzów Wielkopolski), Galeria Na żywo - Polskie Radio Katowice (trzykrotnie), kilkakrotne wystawy w Rybniku, Wodzisławiu, w galerii ZPAP „Art Nova 2” w Katowicach.
Nagrody i wyróżnienia.
Grażyna Zarzecka jest dwukrotna laureatką nagrody Prezydenta Miasta Rybnika w dziedzinie kultury; dwukrotnie otrzymała również stypendium twórcze Ministra Kultury i Sztuki. Była laureatką XIV Ogólnopolskiego Konkursu Sztuki im. Vincenta van Gogha. 

</doc>
<doc id="3883017" url="https://pl.wikipedia.org/wiki?curid=3883017" title="Bilal El Quarraqe">
Bilal El Quarraqe

Bilal El Quarraqe (ur. 13 września 1995) – marokański zapaśnik walczący w stylu wolnym. Brązowy medalista mistrzostw Afryki w 2015. Wicemistrz mistrzostw śródziemnomorskich w 2014. Mistrz Afryki juniorów w 2015 roku.

</doc>
<doc id="3883019" url="https://pl.wikipedia.org/wiki?curid=3883019" title="Włodzimierz Buczko">
Włodzimierz Buczko

Włodzimierz Buczko (ur. 1942) – polski naukowiec, lekarz i farmakolog, profesor nauk medycznych.
Życiorys.
W 1967 ukończył kierunek lekarski, po czym rozpoczął pracę na Akademii Medycznej w Białymstoku. W 1971 pod kierunkiem dra hab. Konstantego Wiśniewskiego z Zakładu Farmakologii AMB obronił pracę doktorską "Wpływ trypsyny na transport do guza nowotworowego (Guerin) i efekty cytostatyczne endoksanu" uzyskując stopień naukowy doktora nauk medycznych. W 1977 Centralna Komisja Kwalifikacyjna ds Kadr Naukowych przy Prezesie Rady Ministrów nadała mu stopień naukowy doktora habilitowanego nauk medycznych. W 1986 uzyskał tytuł naukowy profesora.
W latach 1984–1987 dziekan Wydziału Lekarskiego Akademii Medycznej w Białymstoku. W latach 1995–1998 Przewodniczący Polskiego Towarzystwa Farmakologicznego. Do 2012 kierownik Zakładu Farmakodynamiki UMB. Od 2010 zatrudniony na Państwowej Wyższej Szkole Zawodowej im. prof. E. Szczepanika w Suwałkach. Przewodniczący Komitetu Nauk Fizjologicznych i Farmakologicznych Polskiej Akademii Nauk. Członek krajowy korespondent Wydziału V Lekarskiego Polskiej Akademii Umiejętności.
Odznaczony Krzyżem Oficerskim Orderu Odrodzenia Polski (2000).

</doc>
<doc id="3883022" url="https://pl.wikipedia.org/wiki?curid=3883022" title="Papa Alioune Ndiaye">
Papa Alioune Ndiaye

Papa Alioune Ndiaye (ur. 27 października 1990 w Dakarze) – senegalski piłkarz grający na pozycji ofensywnego pomocnika. Od 2018 jest zawodnikiem klubu Stoke City, jednak aktualnie przebywa na wypożyczeniu w tureckim Trabzonsporze.
Życiorys.
Kariera piłkarska.
Swoją karierę piłkarską Ndiaye rozpoczął w klubie Diambars FC. W 2010 roku zadebiutował w jego barwach w senegalskiej pierwszej lidze. W Diambars grał przez sezon.
W 2012 roku Ndiaye przeszedł do norweskiego FK Bodø/Glimt. Zadebiutował w nim 9 kwietnia 2012 w zremisowanym 3:3 wyjazdowym meczu z Bærum SK i w debiucie zdobył gola. W sezonie 2013 awansował ze swoim klubem z 1. divisjon do Tippeligaen. W FK Bodø/Glimt grał do lata 2015.
Latem 2015 roku Ndiaye został zawodnikiem Osmanlısporu. Swój debiut w nim zaliczył 16 sierpnia 2015 w zremisowanym 1:1 domowym meczu z Kayserisporem. 3 sierpnia 2017 roku ogłoszono transfer Senegalczyka do Galatasaray SK. W ostatnim dniu kolejnego okna transferowego Ndiaye został zawodnikiem angielskiego Stoke City F.C. Według angielskich mediów kwota transferu wyniosła 14 milionów funtów.
Stoke nie zdołało się utrzymać w Premier League, a Ndiaye po rozegraniu 14 spotkań ligowych w barwach Stoke (13 w Premier League, 1 w Championship) postanowił wrócić do Galatasaray na zasadzie rocznego wypożyczenia. W barwach stołecznego klubu wystąpił w lidze 23 razy oraz trzykrotnie w pucharze Turcji. Galatasaray zwyciężyło zarówno w lidze jak i w pucharze, a Ndiaye po zakończeniu wypożyczenia powrócił do Anglii. Po tym jak nie udało mu się odejść ze Stoke w trakcie letniego okna transferowego 2019, spędził rundę jesienną w zespole Championship, gdzie zagrał w 13 spotkaniach ligowych.
4 stycznia 2020 roku trafił na wypożyczenie do Trabzonsporu. W Turcji znów wygrał Puchar Turcji, a w lidze jego zespół zajął drugie miejsce.
Kariera reprezentacyjna.
W reprezentacji Senegalu Ndiaye zadebiutował 5 września 2015 w wygranym 2:0 meczu kwalifikacji do Pucharu Narodów Afryki 2017 z Namibią. 30 grudnia 2016 roku jego nazwisko znalazło się wśród 23 powołanych na turniej o Puchar Narodów Afryki 2017. 11 stycznia 2017 w trakcie towarzyskiego meczu przeciwko Kongo zdobył pierwszą bramkę w kadrze. Senegal zakończył turniej w Gabonie w ćwierćfinale. 
W roku 2018 znalazł się w 23-osobowej kadrze na Mistrzostwa Świata w Rosji. Ndiaye wystąpił w zremisowanym 2:2 meczu przeciwko Japonii.
13 czerwca 2019 roku znalazł się w kadrze zawodników powołanych na Puchar Narodów Afryki 2019. Senegal w turnieju dotarł aż do finału w którym uległ 1:0 Algierii. Ndiaye był podstawowym zawodnikiem drużyny występując we wszystkich siedmiu spotkaniach reprezentacji Senegalu na tym turnieju.

</doc>
<doc id="3883034" url="https://pl.wikipedia.org/wiki?curid=3883034" title="Anton Korošec">
Anton Korošec

Anton Korošec (ur. 12 maja 1872 w Biserjane, zm. 14 grudnia 1940 w Belgradzie) – ksiądz katolicki, konserwatywny polityk słoweński, wielokrotny minister w rządach Królestwa Serbów, Chorwatów i Słoweńców oraz Jugosławii, premier w latach 1928–1929.
Życiorys.
Anton Korošec był księdzem katolickim, uzyskał doktorat z teologii na uniwersytecie w Grazu. Był też współorganizatorem, a następnie przywódcą Słoweńskiej Partii Ludowej. Od 1906 r. jako jej przedstawiciel był posłem do austriackiej Rady Państwa. W 1914 stanął tam na czele słoweńsko-chorwackiego klubu parlamentarnego. W maju 1917 stanął na czele Klubu Jugosłowiańskiego i ogłosił deklarację nawołującą do trialistycznej reformy Austro-Węgier: zgodnie z jego koncepcją trzecim członem monarchii miało się stać państwo Słowian południowych. Został przewodniczącym powołanej 6 października 1918 r. w obliczu rozpadu Austro-Węgier Rady Narodowej Słoweńców, Chorwatów i Serbów i 28 października ogłosił niepodległość ziem Słowian południowych. 9 listopada 1918 r. wraz z Nikolą Pašiciem podpisał deklarację, w której Rada została uznana za równorzędnego partnera rządu Serbii w negocjacjach dotyczących zjednoczenia Jugosławii.
Został wicepremierem w pierwszym rządzie Królestwa Serbów, Chorwatów i Słoweńców, powołanym po zjednoczeniu i pozostał na tym stanowisku do 1921. Ponownie został wicepremierem i ministrem spraw wewnętrznych w 1924. Po zamachu na Stjepana Radicia w czerwcu 1928 zbliżył się do króla i został premierem nowego rządu oraz ponownie ministrem spraw wewnętrznych. W 1929, po wprowadzeniu dyktatury królewskiej, został ministrem. Później jednak porzucił stronnictwo królewskie, w 1932 ogłosił deklarację nawołującą do demokratyzacji państwa i zapewnienia autonomii Słowenii, w efekcie czego, a w latach 1933–1934 został internowany. W 1935, po zmianach u władzy, na powrót zbliżył się do rządu i został mianowany ministrem spraw wewnętrznych, pozostał na tym stanowisku do 1938. W 1939 został przewodniczącym senatu, a w 1940 ministrem edukacji.

</doc>
<doc id="3883036" url="https://pl.wikipedia.org/wiki?curid=3883036" title="Sara Sánchez">
Sara Sánchez

Sara María Sánchez Parra (ur. 12 września 1982) – hiszpańska zapaśniczka walcząca w stylu wolnym. Zajęła dziesiąte miejsce na mistrzostwach świata w 2009 i na mistrzostwach Europy w 2006 i 2009. Srebrna medalistka igrzysk śródziemnomorskich w 2009 i czwarta w 2005 roku.

</doc>
<doc id="3883037" url="https://pl.wikipedia.org/wiki?curid=3883037" title="Sara Sanchez">
Sara Sanchez



</doc>
<doc id="3883045" url="https://pl.wikipedia.org/wiki?curid=3883045" title="Yehiel Leket">
Yehiel Leket



</doc>
<doc id="3883046" url="https://pl.wikipedia.org/wiki?curid=3883046" title="Jechiel Leket">
Jechiel Leket



</doc>
<doc id="3883047" url="https://pl.wikipedia.org/wiki?curid=3883047" title="Jechi’el Leket">
Jechi’el Leket

Jechi’el Leket (hebr.: יחיאל לקט, ang.: "Yehiel Leket", ur. 12 lipca 1941 w Hajfie) – izraelski polityk, w 1977 poseł do Knesetu z listy Koalicji Pracy. W 1994 przewodniczący Światowej Organizacji Syjonistycznej.
W wyborach parlamentarnych w 1973 nie dostał się do izraelskiego parlamentu. 31 stycznia 1977 objął mandat po rezygnacji Awrahama Ofera. Nigdy więcej nie zasiadał w Knesecie.

</doc>
<doc id="3883051" url="https://pl.wikipedia.org/wiki?curid=3883051" title="Polihydroksyeter">
Polihydroksyeter

Polihydroksyeter – termoplastyczna żywica epoksydowa otrzymywana z dianu i epichlorohydrynów, opisana wzorem
[-O-C6H4-C(CH3)2-C6H4-O-CH2-CH(OH)-CH3-].

</doc>
<doc id="3883052" url="https://pl.wikipedia.org/wiki?curid=3883052" title="Minerva Montero">
Minerva Montero

Minerva Montero Pérez (ur. 26 lipca 1976) – hiszpańska zapaśniczka walcząca w stylu wolnym. Brązowa medalistka mistrzostw świata w 2006. Szósta na mistrzostwach Europy w 2001. Srebrna medalistka igrzysk śródziemnomorskich w 2001 i 2005. Mistrzyni Europy w graplingu w 2015 roku.

</doc>
<doc id="3883065" url="https://pl.wikipedia.org/wiki?curid=3883065" title="María Serrano">
María Serrano

María del Mar Serrano Barceló (ur. 18 listopada 1985) – hiszpańska zapaśniczka walcząca w stylu wolnym. Dziesiąta na mistrzostwach świata w 2006. Brązowa medalistka mistrzostw Europy w 2007. Trzecia na igrzyskach śródziemnomorskich w 2005 i piąta w 2009 roku.

</doc>
<doc id="3883068" url="https://pl.wikipedia.org/wiki?curid=3883068" title="Cali Reszef">
Cali Reszef

Cali Reszef (hebr.: צלי רשף, ang.: "Tzali Reshef" lub "Tzaly Reshef", ur. 23 czerwca 1953 w Izraelu) – izraelski prawnik i polityk, w latach 2002–2003 poseł do Knesetu z listy koalicji Jeden Izrael.
W wyborach parlamentarnych w 1999 nie dostał się do izraelskiego parlamentu. 21 sierpnia 2002 objął mandat po rezygnacji Ra’anana Kohena. Nigdy więcej nie zasiadał w Knesecie.

</doc>
<doc id="3883070" url="https://pl.wikipedia.org/wiki?curid=3883070" title="Tzali Reshef">
Tzali Reshef



</doc>
<doc id="3883071" url="https://pl.wikipedia.org/wiki?curid=3883071" title="Tzali Reszef">
Tzali Reszef



</doc>
<doc id="3883072" url="https://pl.wikipedia.org/wiki?curid=3883072" title="Tzaly Reshef">
Tzaly Reshef



</doc>
<doc id="3883073" url="https://pl.wikipedia.org/wiki?curid=3883073" title="Maria Serrano">
Maria Serrano



</doc>
<doc id="3883079" url="https://pl.wikipedia.org/wiki?curid=3883079" title="Cerkiew Świętych Kosmy i Damiana w Hutce">
Cerkiew Świętych Kosmy i Damiana w Hutce

Cerkiew Świętych Kosmy i Damiana – dawna cerkiew greckokatolicka, znajdująca się w Hutce. Obecnie prawosławna.
Historia.
Cerkiew została zbudowana w 1923 przez majstrów Vasila Katulę i Jana Cudaka na miejscu starszej zniszczonej przez pożar w 1915. W latach 1923–2000 cerkiew użytkowana była przez grekokatolików. Od 2000 służy jako parafialna świątynia prawosławna pw. Narodzenia Najświętszej Maryi Panny. Należy do , w eparchii preszowskiej Kościoła Prawosławnego Czech i Słowacji.
Architektura i wyposażenie.
Budowla drewniana, konstrukcji zrębowej, orientowana, salowa, zamknięta od wschodu wielobocznie. Wieża na planie kwadratu, osadzona na nawie, o lekko pochyłych ścianach, zwieńczona dachem namiotowym z cebulastym hełmem, latarnią i kopułką z krzyżem. Dachy cerkwi blaszane. Nad nawą dach jednokalenicowy, na jego środku mała wieżyczka zwieńczona kopułką z krzyżem, w części krańcowej również kopułka z krzyżem. Krzyże wieńczące kopułki pochodzą z poprzedniej cerkwi.
Na wyposażeniu świątyni, pochodzącym głównie z poprzedniej cerkwi, liczne chorągwie procesyjne. Ikonostas współczesny ze starszymi ikonami namiestnymi Chrystusa Nauczającego i MB Hodegetrii. Ołtarz z XVIII w., w stylu barokowym.

</doc>
<doc id="3883083" url="https://pl.wikipedia.org/wiki?curid=3883083" title="Sebastiana Jiménez">
Sebastiana Jiménez

Sebastiana Jiménez Valderrama (ur. 24 października 1980) – hiszpańska zapaśniczka walcząca w stylu wolnym. Szósta na mistrzostwach świata w 2003. Piąta na mistrzostwach Europy w 2002 i 2006. Wicemistrzyni igrzysk śródziemnomorskich w 2005 i piąta w 2001 roku.

</doc>
<doc id="3883084" url="https://pl.wikipedia.org/wiki?curid=3883084" title="Seba Jimenez">
Seba Jimenez



</doc>
<doc id="3883091" url="https://pl.wikipedia.org/wiki?curid=3883091" title="Francisco Sánchez (zapaśnik)">
Francisco Sánchez (zapaśnik)

Francisco Javier Sánchez Parra (ur. 30 czerwca 1979) – hiszpański zapaśnik walczący w stylu wolnym. Olimpijczyk z Pekinu 2008, gdzie zajął trzynaste miejsce w kategorii 55 kg. Dziewiąty na mistrzostwach świata w 2007. Brązowy medalista mistrzostw Europy w 2008. Mistrz igrzysk śródziemnomorskich w 2005 roku.
Brat Moisésa Sáncheza, zapaśnika i olimpijczyka z Aten 2004.
Przegrał z Kimem Hyo-seopem z Korei Południowej i odpadł z turnieju.

</doc>
<doc id="3883094" url="https://pl.wikipedia.org/wiki?curid=3883094" title="Cerkiew św. Bazylego Wielkiego w Krajnym Čiernie (prawosławna)">
Cerkiew św. Bazylego Wielkiego w Krajnym Čiernie (prawosławna)

Cerkiew św. Bazylego Wielkiego – prawosławna cerkiew parafialna zbudowana w 1930 w Krajnym Čiernie.
Parafia św. Bazylego Wielkiego w Krajnym Čiernie należy do , w eparchii preszowskiej Kościoła Prawosławnego Czech i Słowacji.
Architektura.
Budowla drewniana, konstrukcji zrębowej, orientowana. Od frontu wieża konstrukcji słupowo-ramowej, z wejściem osłoniętym daszkiem. Prezbiterium mniejsze od nawy, zamknięte prostokątnie. Dachy cerkwi blaszane. Wieża zwieńczona dachem namiotowym z kopułką. Nad nawą dach dwukalenicowy, z wieżyczką zwieńczoną hełmem. Nad prezbiterium dach trójspadowy, również z wieżyczką zwieńczoną hełmem. Wewnątrz pozorne sklepienie kolebkowe. Wyposażenie świątyni pochodzi z lat 30. XX w.

</doc>
<doc id="3883095" url="https://pl.wikipedia.org/wiki?curid=3883095" title="Cheikh N’Doye">
Cheikh N’Doye

Cheikh N’Doye (ur. 29 marca 1986 w Rufisque) – senegalski piłkarz grający na pozycji środkowego pomocnika. Od 2018 jest zawodnikiem klubu Angers SCO, do którego jest wypożyczony z Birmingham City.
Kariera piłkarska.
Swoją karierę piłkarską N’Doye rozpoczął w klubie ASC Yakaar. W 2007 roku zadebiutował w jego barwach w senegalskiej pierwszej lidze. W ASC Yakaar grał przez trzy lata.
W 2009 roku N’Doye przeszedł do francuskiego czwartoligowego klubu SAS Épinal. W sezonie 2010/2011 awansował z nim do trzeciej ligi. W 2012 roku odszedł do US Créteil-Lusitanos. Zadebiutował w nim 3 sierpnia 2012 w wygranym 2:0 domowym meczu z CA Bastia. W sezonie 2012/2013 awansował z Créteil z Championnat National do Ligue 2.
Latem 2015 roku N’Doye został zawodnikiem Angers SCO. Swój debiut w nim zaliczył 8 sierpnia 2015 w wygranym 2:0 wyjazdowym meczu z Montpellier HSC.
Kariera reprezentacyjna.
W reprezentacji Senegalu N’Doye zadebiutował 31 maja 2014 roku w zremisowanym 2:2 towarzyskim meczu z Kolumbią. W debiucie zdobył gola.

</doc>
<doc id="3883097" url="https://pl.wikipedia.org/wiki?curid=3883097" title="Doron Shmueli">
Doron Shmueli



</doc>
<doc id="3883098" url="https://pl.wikipedia.org/wiki?curid=3883098" title="Doron Szmueli">
Doron Szmueli



</doc>
<doc id="3883104" url="https://pl.wikipedia.org/wiki?curid=3883104" title="Doron Szemu’eli">
Doron Szemu’eli

Doron Szemu’eli (hebr.: דורון שמואלי, ang.: "Doron Shmueli", ur. 5 października 1954 w Izraelu) – izraelski polityk, w latach 1998–1999 poseł do Knesetu z listy Likud.
W wyborach parlamentarnych w 1996 nie dostał się do izraelskiego parlamentu. 30 listopada 1998 objął mandat po rezygnacji Piniego Badasza. Nigdy więcej nie zasiadał w Knesecie.

</doc>
<doc id="3883109" url="https://pl.wikipedia.org/wiki?curid=3883109" title="José Cuba">
José Cuba

José Cuba Vázquez (ur. 15 kwietnia 1981) – hiszpański zapaśnik walczący w stylu wolnym. Jedenasty na mistrzostwach świata w 2009. Siódmy na mistrzostwach Europy w 2018. Zajął siedemnaste miejsce na igrzyskach europejskich w 2015. Piąty na igrzyskach śródziemnomorskich w 2009 i siódmy w 2005. Mistrz śródziemnomorski w 2016 i wicemistrz 2015 roku.

</doc>
<doc id="3883112" url="https://pl.wikipedia.org/wiki?curid=3883112" title="Zygmunt Skrzydlewski">
Zygmunt Skrzydlewski

Zygmunt Skrzydlewski (ur. 21 lipca 1922 w Bydgoszczy, zm. 19 maja 1994 w Warszawie) – polski architekt i urbanista.
Życiorys.
Żołnierz Armii Krajowej o pseudonimie "Józef". Walczył w powstaniu warszawskim. Absolwent Wydziału Architektury Szkoły Inżynierskiej w Poznaniu w 1952. Od 1952 do 1957 pracował w poznańskim "Miastoprojekcie". Od 1957 do 1959 był zastępcą głównego architekta województwa poznańskiego, a także prezesem oddziału SARP w Poznaniu. Potem pracował w Łodzi i Warszawie (Komitet Budownictwa, Urbanistyki i Architektury). Od 1972 do 1975 był redaktorem naczelnym w miesięczniku "Architektura". Od 1977 do 1981 pracował w Instytucie Kształtowania Środowiska. Trzykrotnie pełnił funkcję sekretarza generalnego Zarządu Głównego SARP (1961-1971, 1982-1988 i 1991-1994). W lutym 1989 wszedł w skład działającej przy Radzie Ochrony Pamięci Walk i Męczeństwa Komisji do spraw Upamiętnienia Ofiar Represji Okresu Stalinowskiego.
Pochowany na Cmentarzu Komunalnym Północnym w Warszawie.
Realizacje.
Najistotniejsze prace:
Odznaczenia.
Krzyż Kawalerski Orderu Odrodzenia Polski (1969), Złota Odznaka SARP (1958).

</doc>
<doc id="3883114" url="https://pl.wikipedia.org/wiki?curid=3883114" title="Belgijska Druga Liga Piłkarska">
Belgijska Druga Liga Piłkarska



</doc>
<doc id="3883115" url="https://pl.wikipedia.org/wiki?curid=3883115" title="Sofia Carson">
Sofia Carson

Sofia Carson, właśc. Sofía Daccarett Char (ur. 10 kwietnia 1993) – amerykańska piosenkarka, aktorka i autorka tekstów.
Życiorys.
Carson urodziła się w Fort Lauderdale, jej rodzice to José F. Daccarett i Laura Char Carson, którzy przenieśli się z Kolumbii. W życiu zawodowym korzysta z nazwiska Carson, które było nazwiskiem jej babci od strony matki, Lauraine Carson.
Absolwentka Carrollton School of the Sacred Heart w Miami. Następnie studiowała komunikację i język francuski na uniwersytecie UCLA .
Kariera.
W 2012 Carson podpisała kontrakt z BMI jako piosenkarka i autorka tekstów. 
W 2014 zagrała Chelsea w serialu Disney Channel, "Austin &amp; Ally". Kilka miesięcy później Carson zagrała Soleil w "Faking It". 
W 2014 wygrała casting na rolę Evie, córkę złej królowej z Królewny Śnieżki w filmie Disneya "Następcy". Zagrała w trzech częściach tego filmu.
9 stycznia 2015 wzięła udział w castingu na jedną z głównych ról filmu "Nianie w akcji". Film zaczął być kręcony w 2015, na początku 2016 miał swoją telewizyjną premierę. 
W marcu 2016 Hollywood Reporter poinformował Carson, że wygrała rolę w nowej odsłonie "Historii Kopciuszka," napisanej przez Michelle Johnstona i produkowanej przez Dylan Sellersa, która miała być wydana na DVD. 
Grała także Melanie Sanchez w "."
W sierpniu 2015 Carson zaczęła pracę nad pierwszym albumem. 1 września 2015 została dodana na listę artystów Hollywood Records. Wcześniej niektóre kanały z Disney Channel Europe poinformowały o włączeniu Sofii do ich list artystów. W marcu 2016 Hollywood Records i Republic Records już oficjalnie ogłosiły, że Sofia została wpisana do Międzynarodowej Bazy Artystów. Jej pierwszy singiel „Love Is the Name”, interpretacja przeboju „Live Is Life”, został wydany 8 kwietnia. Carson wydała drugą piosenkę 26 sierpnia 2016 o nazwie „I'm Gonna Love You”.
Sofia jest także znana z Parady NBC w 2015, świątecznej edycji parków Disneya i jako prezenterka The Wonderful World of Disney: Disneyland 60.

</doc>
<doc id="3883120" url="https://pl.wikipedia.org/wiki?curid=3883120" title="Kość zębowa">
Kość zębowa

Kość zębowa ("os dentale") – kość wchodząca w skład szczęk u żuchwowców. Kość zębowa powstała w ewolucji ze szkieletu łuku żuchwowego, będącego pierwszym łukiem skrzelowym u przodków żuchwowców. U ssaków jedyna kość tworząca żuchwę.
Kości zębowe są parzyste. Lewa i prawa kość zębowa łączą się na przedzie spojeniem żuchwy ("symphysis mandibulae"). U większości ssaków jest to struktura budowana przez tkankę chrzęstną włóknistą, a obie kości zachowują pewną odrębność. U niektórych (świnie, naczelne) kości te zrastają się całkowicie w trakcie rozwoju osobnika. U ludzi pozostałość spojenia może mieć postać bruzdy lub wypukłości i przechodzi na dole w guzowatość bródkową.
U wielu kręgowców kość zębowa jest jedną z kości budujących żuchwę. Osadzone są w niej zęby. W trakcie ewolucji owodniowców w linii prowadzącej do ssaków jedne kości żuchwy uległy redukcji – kość kwadratowa przekształciła się w kowadełko, a kość stawowa w młoteczek, podczas gdy kość zębowa stała się jedyną kością tworzącą żuchwę. Wiąże się to z rolą żucia u przedstawicieli tej linii – cynodontów. Żucie wymaga silnego umięśnienia kości biorących w nim udział. Funkcję tę pełni mięsień żwacz, którego rozrost w trakcie ewolucji wiązał się z rozrostem kości zębowej, do której był przyczepiony.
Ze względu na redukcję kości tworzących staw łączący żuchwę z mózgoczaszką staw funkcjonujący u ssaków (staw skroniowo-żuchwowy) jest tworzony bezpośrednio przez wyrostek kości zębowej (wyrostek kłykciowy) i dół żuchwowy w kości skroniowej. Tak zbudowana kość zębowa i staw skroniowo-żuchwowy są cechą uznawaną za diagnostyczną przy odróżnianiu tradycyjnie rozumianych gadów od ssaków. Według jednych badaczy jest to cecha wystarczająca, więc za ssaki uznawane są także okazy mające dwa rodzaje stawów, podczas gdy według innych za ssaki są uważane okazy mające tylko ten typ stawu, a organizmy mające oba rodzaje należą do grupy ssakokształtnych, ale nie są do samych ssaków zaliczane.

</doc>
<doc id="3883124" url="https://pl.wikipedia.org/wiki?curid=3883124" title="Jean Rouppert">
Jean Rouppert

Jean Rouppert (ur. 15 sierpnia 1887, zm. 25 sierpnia 1979) – francuski malarz, rysownik i rzeźbiarz.
Życiorys.
Urodził się 15 sierpnia 1887 w Custines, w departamencie Meurthe i Mozela. Mieszkał w Lotaryngii do 1924, a następnie w regionie Rhône-Alpes, najpierw w Lyonie, a od 1932 roku w Roannais. Między 1913 i 1924 pracował jako projektant i kreślarz w pracowni Émile Gallé w Nancy, gdzie się wykształcił na artystę sztuk dekoracyjnych.
W czasie I wojny światowej służył jako żołnierz. W 1925 roku otworzył swój warsztat w Lyonie, a następnie, w 1932 roku, w Saint-Alban-les-Eaux. Zmarł w wieku 91 lat, 25 sierpnia 1979, rok po śmierci swojej żony.
Twórczość.
Jean Rouppert wyrażał się artystycznie przede wszystkim poprzez rysunek i malarstwo. Od 1934 roku wykonywał również rzeźby w drewnie. Głównymi tematami jego dzieł są karykatury i wyraziste twarze, Wielka Wojna, krajobrazy naturalistyczne i wyobrażone, jak również motywy zwierzęce. Podczas służby wojskowej Rouppert zrobił wiele rysunków czarnym atramentem. Są one wyrazem bezkompromisowej krytyki wojny. 
Rysował też ilustracje o tematach literackich i historycznych, mitologicznych, legendarnych i religijnych, znane postacie, a także motywy art déco.
Rouppert ukształtował się pod wpływem sztuki germańskiej i lotaryńskiej XVI i XVII wieku (Dürer, Callot) nadającej dyscypliny i precyzji jego kresce. Ślady jego pracy u Galle i wpływy art nouveau i sztuki japońskiej (zwłaszcza Hokusai), przejawiają się w jego twórczości malarskiej, akwarelach i gwaszach, w jego rysunkach piórkiem, jak i rzeźbach, które stworzył.
Jean Rouppert wystawiał swoje prace w muzeach i galeriach, w tym w Salonie Lyońskiego Towarzystwa Sztuk Pięknych i w Salonie Przyjaciół Sztuki w Roanne w 1930, 1940 i 1950 roku.
Od 1996 roku liczne wystawy retrospektywne poświęcone jego sztuce organizowane są w wielu francuskich muzeach.

</doc>
<doc id="3883131" url="https://pl.wikipedia.org/wiki?curid=3883131" title="WSK M21W2 Dudek">
WSK M21W2 Dudek

WSK M21W2 Dudek – polski motocykl, produkowany w latach 1975−1977 przez Wytwórnię Sprzętu Komunikacyjnego w Świdniku.
Historia.
Prace nad tym motocyklem rozpoczęto w roku 1970. Model W2 Dudek należał do klasy 175 ccm. W Dudku umieszczono silnik serii 059 w wersji 3 o mocy 11 kW będący zmodernizowaną wersją silnika W2. Główne cechy wyróżniające ten model spośród innych z „rodziny ptaków” to wysoka kierownica typu harley z poprzeczką. Podwójne siedzenie można było po podniesieniu części dla pasażera przekształcić w jednoosobowe z oparciem. 
Motocykl wyposażono w kierunkowskazy sterowane przełącznikiem przy manetce gazu i chromowane płytkie błotniki. Motocykl produkowano w różnych wersjach w zależności od kraju do którego był eksportowany. M21W2 Dudek zaprezentowano na jesiennej edycji Targów Poznańskich w roku 1974, a rok później rozpoczęto jego produkcję seryjną, motocykl produkowano w latach 1975–1977.

</doc>
<doc id="3883134" url="https://pl.wikipedia.org/wiki?curid=3883134" title="Jerzy Mokrzyński">
Jerzy Mokrzyński

Jerzy Bogusław Mokrzyński (ur. 22 września 1909 w Rzeszowie, zm. 4 czerwca 1997 w Warszawie) – polski architekt.
Życiorys.
Absolwent Wydziału Architektury Politechniki Warszawskiej (1935). Członek zespołu „Tygrysów” (razem z Wacławem Kłyszewskim i Eugeniuszem Wierzbickim). W tym zespole otrzymał Honorową Nagrodę SARP i współtworzył m.in.:
Ponadto był autorem Domu Studenta w Łowiczu (ul. Akademicka) i Domu Marynarza w Szczecinie (ul. Jacka Malczewskiego).
Pochowany na cmentarzu Powązkowskim w Warszawie (kwatera 197-2-7/8).
Odznaczenia.
Odznaczony w 1969 Orderem Sztandaru Pracy 2 klasy.

</doc>
<doc id="3883135" url="https://pl.wikipedia.org/wiki?curid=3883135" title="Ben-Cijjon Keszet">
Ben-Cijjon Keszet

Ben-Cijjon Keszet (hebr.: בן-ציון קשת, ang.: "Ben-Zion Keshet", ur. 1914 w Rydze, zm. 8 sierpnia 1984) – izraelski polityk, w latach 1969–1977 poseł do Knesetu z list Gahalu i Likudu.
W wyborach parlamentarnych w 1969 dostał się po raz pierwszy do izraelskiego parlamentu. Zasiadał w Knesetach VII i VIII kadencji.

</doc>
<doc id="3883136" url="https://pl.wikipedia.org/wiki?curid=3883136" title="Ben-Zion Keshet">
Ben-Zion Keshet



</doc>
<doc id="3883137" url="https://pl.wikipedia.org/wiki?curid=3883137" title="Ben Zion Keshet">
Ben Zion Keshet



</doc>
<doc id="3883138" url="https://pl.wikipedia.org/wiki?curid=3883138" title="Ben-Zion Keszet">
Ben-Zion Keszet



</doc>
<doc id="3883145" url="https://pl.wikipedia.org/wiki?curid=3883145" title="Dow Milman">
Dow Milman

Dow Milman (hebr.: דב מילמן, ang.: "Dov Milman", ur. 16 stycznia 1919 w Rydze, zm. 4 maja 2007) – izraelski polityk, w latach 1969–1974 poseł do Knesetu z listy Gahalu.
W wyborach parlamentarnych w 1969 dostał się po raz pierwszy i jedyny do izraelskiego parlamentu.

</doc>
<doc id="3883146" url="https://pl.wikipedia.org/wiki?curid=3883146" title="Dov Milman">
Dov Milman



</doc>
<doc id="3883154" url="https://pl.wikipedia.org/wiki?curid=3883154" title="Ja’akow Nechusztan">
Ja’akow Nechusztan

Ja’akow Nechusztan, Ja’akow Nehosztan (hebr.: יעקב נחושתן, ang.: "Ya'akov Nehoshtan", "Yaakov Nechushtan", ur. 22 kwietnia 1925 w Kazanłyku, zm. 17 kwietnia 2019) – izraelski prawnik i polityk, w latach 1969–1974 poseł do Knesetu z listy Gahalu.
W wyborach parlamentarnych w 1969 dostał się po raz pierwszy i jedyny do izraelskiego parlamentu.

</doc>
<doc id="3883155" url="https://pl.wikipedia.org/wiki?curid=3883155" title="Ja’akow Nehosztan">
Ja’akow Nehosztan



</doc>
<doc id="3883156" url="https://pl.wikipedia.org/wiki?curid=3883156" title="Ja’akow Nehusztan">
Ja’akow Nehusztan



</doc>
<doc id="3883157" url="https://pl.wikipedia.org/wiki?curid=3883157" title="Yaakov Nechushtan">
Yaakov Nechushtan



</doc>
<doc id="3883158" url="https://pl.wikipedia.org/wiki?curid=3883158" title="Ya'akov Nehoshtan">
Ya'akov Nehoshtan



</doc>
<doc id="3883162" url="https://pl.wikipedia.org/wiki?curid=3883162" title="Ja'akow Nechusztan">
Ja'akow Nechusztan



</doc>
<doc id="3883167" url="https://pl.wikipedia.org/wiki?curid=3883167" title="Awraham Szechterman">
Awraham Szechterman

Awraham Szechterman (hebr.: אברהם שכטרמן, ang.: "Avraham Shekhterman". "Abraham Shechterman", ur. 1910 w Odessie, zm. 7 grudnia 1986) – izraelski polityk, w latach 1969–1977 poseł do Knesetu z list Gahalu i Likudu.
W wyborach parlamentarnych w 1969 dostał się po raz pierwszy do izraelskiego parlamentu. Zasiadał w Knesetach VII i VIII kadencji.

</doc>
<doc id="3883168" url="https://pl.wikipedia.org/wiki?curid=3883168" title="Abraham Shechterman">
Abraham Shechterman



</doc>
<doc id="3883169" url="https://pl.wikipedia.org/wiki?curid=3883169" title="Avraham Shekhterman">
Avraham Shekhterman



</doc>
<doc id="3883175" url="https://pl.wikipedia.org/wiki?curid=3883175" title="Indywidualne Mistrzostwa Danii na Żużlu 1980">
Indywidualne Mistrzostwa Danii na Żużlu 1980

Indywidualne Mistrzostwa Danii na Żużlu 1980 – cykl turniejów żużlowych, mających na celu wyłonienie najlepszych żużlowców w Danii w sezonie 1980. Tytuł zdobył Bo Petersen.

</doc>
<doc id="3883189" url="https://pl.wikipedia.org/wiki?curid=3883189" title="Laureano Atanes">
Laureano Atanes

Laureano Atanes Venegas (ur. 10 września 1971) – hiszpański zapaśnik walczący w stylu wolnym. Olimpijczyk z Barcelony 1992, gdzie zajął jedenaste miejsce w kategorii 52 kg. Jedenasty na mistrzostwach świata w 1994. Siódmy na mistrzostwach Europy w 1991. Brązowy medalista igrzysk śródziemnomorskich w 1991; czwarty w 1993 i piąty w 2005 roku.
Przegrał z Rumunem Constantinem Corduneanu i Kimem Seon-hakiem z Korei Południowej.

</doc>
<doc id="3883194" url="https://pl.wikipedia.org/wiki?curid=3883194" title="Walter Viitala">
Walter Viitala

Walter Viitala (ur. 9 stycznia 1992 w Helsinkach) – fiński piłkarz grający na pozycji bramkarza w SJK.
Kariera klubowa.
Treningi piłkarskie rozpoczął w PPJ Eira. W wieku 15 lat został zawodnikiem Helsingfors IFK. W 2009 został włączony do pierwszej drużyny tego klubu. W 2010 został zawodnikiem FC Honka, natomiast w kwietniu 2011 został wypożyczony do Helsingfors IFK. W listopadzie 2014 podpisał roczny kontrakt z IFK Mariehamn. W grudniu 2016 podpisał dwuipółletni kontrakt z Viborg FF. Zadebiutował w tym klubie 8 kwietnia 2017 w wygranym 1:0 meczu z Aalborg BK. W sierpniu 2018 podpisał kontrakt do końca roku z Malmö FF. Po wygaśnięciu kontraktu opuścił klub. W lutym 2019 przeszedł do Sandefjord Fotball, a rok później podpisał dwuletni kontrakt z SJK.
Kariera reprezentacyjna.
Młodzieżowy reprezentant Finlandii. W dorosłej kadrze zadebiutował 9 stycznia 2017 w wygranym 1:0 meczu z Marokiem.

</doc>
<doc id="3883220" url="https://pl.wikipedia.org/wiki?curid=3883220" title="Moisés Sánchez">
Moisés Sánchez

Moisés Sánchez Parra (ur. 21 września 1980) – hiszpański zapaśnik walczący w stylu klasycznym. Olimpijczyk z Aten 2004, gdzie zajął szesnaste miejsce w kategorii 66 kg. Piąty na mistrzostwach świata w 2001. Brązowy medalista mistrzostw Europy w 2005. Wicemistrz igrzysk śródziemnomorskich w 2005 roku.
Brat Francisco Sáncheza, zapaśnika i olimpijczyka z Pekinu 2008.
Wygrał z Parwizem Zejdwandem z Iranu, a przegrał z Kirgizem Kanatbekiem Begalijewem.

</doc>
<doc id="3883221" url="https://pl.wikipedia.org/wiki?curid=3883221" title="Moises Sanchez">
Moises Sanchez



</doc>
<doc id="3883223" url="https://pl.wikipedia.org/wiki?curid=3883223" title="Święty Otteran">
Święty Otteran

Święty Otteran z Iony, łac.: Otteranus, także: "Odran, Odhron, Odhran" (ang.: "Saint Oran", gael.: "Naomh Odhrain", irl.: "Ódhrán Naofa"), ur. w Meath (Irlandia) data urodzenia nieznana, zm. w 548 r. na wyspie Iona (Szkocja) – zakonnik irlandzki, jeden z towarzyszy (lub pierwszych uczniów) św. Kolumbana, święty czczony w katolicyzmie, prawosławiu, anglikanizmie i innych wyznaniach chrześcijańskich.
Życie i działalność.
Według irlandzkiej tradycji Otteran żył 40 lat w rejonie obecnego Silvermines, w hrabstwie Tipperary (Irlandia), i zbudował tam kościół w 520 r. Miał być także opatem w Meath i założyć tam klasztor Lattreagh. Otteran w różnych źródłach jest określany jako towarzysz, brat lub syn św. Kolumbana i miał umrzeć wkrótce po swoim przybyciu na wyspę Iona w obecnej Szkocji.
Legenda głosi, że dzisiejsza kaplica św. Otterana, którą św. Kolumban chciał zbudować na wyspie Iona, była co noc niszczona przez nieznane siły. Otteran zgodził się być pochowany żywcem w tym miejscu, aby kaplica mogła zostać ukończona. Według różnych wersji legendy, Otteran żył w grobie, a odkopany miał opowiadać, że piekło, ani niebo nie istnieją, lub miał zmienić zamiar i próbował wydostać się z grobu. Aby mu przeszkodzić (lub ocalić jego duszę) św. Kolumban miał go zasypać ziemią i gruzem lub przenieść go i pochować ponownie w poświęcanej ziemi. Ta legenda, o pochodzeniu niewątpliwie pogańskim, nawiązuje do ofiar z ludzi, jakie w czasach przedchrześcijańskich składano w dzisiejszej Szkocji przed wzniesieniem ważnych budowli.
Św. Otteran jest niekiedy mylony ze św. Odranem, towarzyszem św. Patryka, który żył ok. roku 430 i jest upamiętniony w dniu 19 lutego.
Dzień obchodów.
Martyrologium Rzymskie poświęca Otteranowi wspomnienie liturgiczne w dniu 27 października. 
Patronat.
Miejscem, szczególnie związanym ze św. Otteranem jest Opactwo Iona, gdzie znajduje się kościół i cmentarz jego imienia. Św. Otteran został wybrany przez wikingów na patrona miasta Waterford w 1096 r., a później stał się patronem tamtejszej diecezji. Jest też patronem parafii Silvermines, (Tipperary) w Irlandii.

</doc>
<doc id="3883257" url="https://pl.wikipedia.org/wiki?curid=3883257" title="Cerkiew św. Dymitra Sołuńskiego w Boguszy">
Cerkiew św. Dymitra Sołuńskiego w Boguszy

Cerkiew św. Dymitra Sołuńskiego w Boguszy – dawna murowana cerkiew prawosławna, wzniesiona w latach 1932-37 w Boguszy.
Po 1947 przejęta przez kościół rzymskokatolicki, później przez gminę. W 2000 świątynię odkupiła Parafia Narodzenia Najświętszej Maryi Panny w Królowej Górnej i po remoncie w latach 2000-2003 służyb jako kościół pomocniczy pw Najświętszego Zbawiciela, od 2018 w nowo utworzonej parafii św. Antoniego Padewskiego w Boguszy.

</doc>
<doc id="3883259" url="https://pl.wikipedia.org/wiki?curid=3883259" title="Noc Don Juana">
Noc Don Juana

Noc Don Juana (niem. "Die Nacht Des Don Juan") – współczesna powieść poświęcona kompozytorowi Wolfgangowi A. Mozartowi i jego operze "Don Giovanni". Autorem powieści jest Hanns-Josef Ortheil. 
Utwór ukazał się w roku 2000. Główny wątek książki skupia się wokół postaci podstarzałego Giacoma Casanovy. Legendarny kochanek chce wesprzeć Mozarta w tworzeniu opery twierdząc, że „Jeśli ktoś chciałby znaleźć słowa do takiej muzyki, musiałby wiedzieć więcej o sztuce uwodzenia niż Lorenzo da Ponte”, prawdziwy autor libretta do tego dzieła. 
Giacomo Casanova rzeczywiście przebywał w Pradze, w czasie gdy Stavovské divadlo, wówczas Gräflich Nostitzsches National-Theater, po raz pierwszy wystawiło "Don Giovanniego", nie jest jednak do końca jasne, czy w ogóle znał się z Mozartem.

</doc>
<doc id="3883261" url="https://pl.wikipedia.org/wiki?curid=3883261" title="Davy Gallon">
Davy Gallon

Davy Gallon (ur. 28 kwietnia 1989 w Caen) – francuski zawodnik MMA oraz judoka. Brązowy medalista mistrzostw Francji w Judo Juniorów U20 w kat. –81 kg. W latach 2016-2017 mistrz FEN w wadze półśredniej. Od 2019 mistrz GFA w wadze półśredniej. Aktualny zawodnik Bellator MMA.
Osiągnięcia.
Mieszane sztuki walki:
Judo:

</doc>
<doc id="3883266" url="https://pl.wikipedia.org/wiki?curid=3883266" title="Pływanie na Letnich Igrzyskach Olimpijskich 1952 – 4 × 100 m stylem dowolnym kobiet">
Pływanie na Letnich Igrzyskach Olimpijskich 1952 – 4 × 100 m stylem dowolnym kobiet

Sztafeta 4 × 100 m stylem dowolnym kobiet – jedna z konkurencji pływackich rozgrywanych podczas XV Igrzysk Olimpijskich w Helsinkach. Eliminacje odbyły się 30 lipca, a finał 1 sierpnia 1952 roku.
Mistrzyniami olimpijskimi zostały reprezentantki Węgier. Sztafeta w składzie Ilona Novák, Judit Temes, Éva Novák-Gerard, Katalin Szőke ustanowiła jedyny na tych igrzyskach rekord świata w pływaniu (4:24,4). Srebrny medal zdobyła sztafeta holenderska (4:29,0). Amerykanki, które w eliminacjach pobiły rekord olimpijski (4:28,1), w finale popłynęły o dwie sekundy wolniej i ostatecznie znalazły się na najniższym stopniu podium.
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3883274" url="https://pl.wikipedia.org/wiki?curid=3883274" title="Victor Bendico">
Victor Bendico

Victor Barnuevo Bendico (ur. 22 stycznia 1960 w Roxas) – filipiński duchowny katolicki, w latach 2017–2023 biskup Baguio, arcybiskup metropolita Capiz (nominat).
Życiorys.
Prezbiterat.
Święcenia kapłańskie otrzymał 14 kwietnia 1984 i został inkardynowany do archidiecezji Capiz. Pracował głównie jako duszpasterz parafialny, był także m.in. rektorem seminarium w rodzinnym mieście (2000–2006).
Episkopat.
1 października 2016 został mianowany biskupem ordynariuszem diecezji Baguio. Sakrę biskupią otrzymał 10 stycznia 2017 z rąk arcybiskupa Marlo Peralta. W tym samym dniu objął kanonicznie diecezję.
3 marca 2023 papież Franciszek mianował go arcybiskupem metropolitą Capiz. 

</doc>
<doc id="3883275" url="https://pl.wikipedia.org/wiki?curid=3883275" title="Victor Barnuevo Bendico">
Victor Barnuevo Bendico



</doc>
<doc id="3883277" url="https://pl.wikipedia.org/wiki?curid=3883277" title="Kostka cukru">
Kostka cukru

Kostka cukru – polski krótkometrażowy film dokumentalny z 1987 w reżyserii Jacka Bławuta.
Fabuła.
"Kostka cukru" to dziewięciominutowy „sportowy reportaż” (bez tekstu mówionego) o wyścigu konnym w czeskich Pardubicach ("Wielka Pardubicka") ukazujący nie tylko trud samego wyścigu, ale i los koni – ich strach, zmęczenie, śmierć w wyniku odniesionych kontuzji.
Zdjęcia filmu są zwolnione i zatrzymane przy dźwięku migawki aparatu fotograficznego, zastosowano zbliżenia i powtórzenia ujęć, zestawiono czarno-białe i barwne kadry a ciszę skontrastowano z gwarem widzów i rżeniem wystraszonego konia. Sugestywne spojrzenia twórcy nadają tytułowej kostce cukru wymowę symboliczną, stawiając pytanie o etyczne postępowanie człowieka zachęcającego konie do wyścigów.
Nagrody.
"Kostka cukru" została nagrodzona „Brązowym Lajkonikiem” podczas Ogólnopolskiego Festiwalu Filmów Krótkometrażowych w Krakowie w roku 1987 i „Nagrodą dla Najlepszego Filmu Dokumentalnego” podczas Festiwalu Filmowego w fińskim mieście Tampere w roku 1988.
Informacje dodatkowe.
Scena zastrzelenia kontuzjowanego konia została wykorzystana w filmie "Piłkarski poker" w reżyserii Janusza Zaorskiego.

</doc>
<doc id="3883279" url="https://pl.wikipedia.org/wiki?curid=3883279" title="Francis Glisson">
Francis Glisson

Francis Glisson (ur. 1597, zm. 1677) – angielski anatom i fizjolog
Ukończył Gonville and Caius College Uniwersytetu Cambridge, gdzie był następnie profesorem medycyny. Jeden z pierwszych członków Royal Society w Londynie.
Napisał jedną z pierwszych prac dotyczących krzywicy u dzieci. Prowadził badania z zakresu fizjologii ruchu, anatomii oraz pobudliwości zwierząt.
Glisson zajmował się też filozofią. W roku 1672 opublikował dzieło "", w którym wyłożył swoje poglądy na istotę życia. Według Glissona jest ono nieodłączną cechą całej materii, która z tego powodu wyposażona jest w zdolność ruchu, postrzegania i pożądania.
Eponimem go upamiętniającym jest "torebka Glissona", czyli błona włóknista wątroby.

</doc>
<doc id="3883291" url="https://pl.wikipedia.org/wiki?curid=3883291" title="Severo Caérmare">
Severo Caérmare

Severo Cagátan Caérmare (ur. 22 października 1969 w Sibutad) – filipiński duchowny katolicki, biskup Dipolog od 2014.
Życiorys.
Prezbiterat.
Święcenia kapłańskie otrzymał 22 kwietnia 1996 i został inkardynowany do diecezji Dipolog. Pracował głównie w seminariach duchownych w Ozamis i Dipolog. Był także duszpasterzem kilku parafii oraz rektorem katedry w Dipolog.
Episkopat.
25 lipca 2014 został mianowany biskupem ordynariuszem diecezji Dipolog. Sakry biskupiej udzielił mu 30 października 2014 nuncjusz apostolski na Filipinach - arcybiskup Giuseppe Pinto.

</doc>
<doc id="3883292" url="https://pl.wikipedia.org/wiki?curid=3883292" title="Severo Cagátan Caérmare">
Severo Cagátan Caérmare



</doc>
<doc id="3883296" url="https://pl.wikipedia.org/wiki?curid=3883296" title="Wellington Phoenix">
Wellington Phoenix



</doc>
<doc id="3883298" url="https://pl.wikipedia.org/wiki?curid=3883298" title="Ceratobranchial">
Ceratobranchial

Ceratobranchial – struktura anatomiczna wchodząca w skład aparatu skrzelowego.
Ceratobranchial u ryb chrzęstnoszkieletowych wraz ze strukturą zwaną epibranchial wchodzi w skład proksymalnego łuku skrzelowego. Buduje ją chrząstka. U bardziej zaawansowanych ewolucyjnie ryb, np. u należących do doskonałokostnych śledziowatych, struktura ta zbudowana jest z tkanki kostnej.

</doc>
<doc id="3883304" url="https://pl.wikipedia.org/wiki?curid=3883304" title="Nelson Goodman">
Nelson Goodman

Nelson Goodman (ur. 1906, zm. 1998) – amerykański filozof i logik. Był przedstawicielem filozofii analitycznej. Zajmował się głównie teorią znaczenia oraz teorią indukcji. 

</doc>
<doc id="3883306" url="https://pl.wikipedia.org/wiki?curid=3883306" title="Lorenzo Quinn">
Lorenzo Quinn

Lorenzo Quinn (ur. 7 maja 1966 w Rzymie) – włoski artysta rzeźbiarz, aktor, piąty syn amerykańskiego aktora pochodzenia meksykańsko-irlandzkiego Anthony’ego Quinna.
Życiorys.
Wczesne lata.
Urodził się w Rzymie jako najmłodszy z trzech synów Anthony’ego Quinna (1915-2001), wybitnego aktora amerykańskiego pochodzenia meksykańsko-irlandzkiego, laureata Oscara, i projektantki kostiumów pochodzenia włoskiego Jolandy Addolori. Wychowywał się wraz ze starszymi braćmi - Dannym (ur. 16 kwietnia 1964) i Francesco (ur. 22 marca 1962, zm. 5 sierpnia 2011).
Miał też przyrodnie rodzeństwo z innych związków ojca; braci - Christophera (ur. 27 października 1938. zm. 15 marca 1941) i Duncana (ur. 4 sierpnia 1945) oraz siostry - Christinę (ur. 1 grudnia 1941), Catalinę (ur. 21 listopada 1942) i Valentinę (ur. 26 grudnia 1952). Jego rodzice rozwiedli się 19 sierpnia 1997, ojciec miał z kolejnych związków trzech synów: Seana (ur. 7 lutego 1973), Alexa A. (ur. 30 grudnia 1976) i Ryana (ur. 5 lipca 1996) oraz córkę Antonię (ur. 23 lipca 1993).
Kariera.
Dorastał zarówno w Stanach Zjednoczonych, jak i we Włoszech. W Rzymie odkrył swoją miłość do sztuki, a w 1982 rozpoczął studia na wydziale malarstwa w American Academy of the Fine Arts w Nowym Jorku. Następnie brał udział w warsztatach w Stanach Zjednoczonych i Europie.
W 1988 roku poślubił Giovannę, z którą ma dwóch synów - Christophera i Nicolása. Zamieszkali w Barcelonie, w Hiszpanii.
Wystąpił także w kilku filmach z udziałem swojego ojca, w tym "Onassis – najbogatszy człowiek świata" ("Onassis: The Richest Man in the World", 1988) czy "Stradivarius" ("Stradivari", 1989) jako młody Antonio Stradivari. W dramacie biograficznym "Dalí" (1991) obok angielskiej aktorki Sarah Douglas wcielił się w tytułową postać surrealistycznego artysty Salvadora Dalego, który stał się jego idolem.
W swojej pracy jako artysta rzeźbiarz inspirował się takimi artystami jak Michał Anioł, Pietro Bernini, Jean-Baptiste Carpeaux czy Auguste Rodin. W wieku 21 lat zdobył uznanie społeczności Nowego Jorku, kiedy wykonał rzeźbę dla Organizacji Narodów Zjednoczonych. Później został wybrany na szefa kampanii reklamowej Absolut. Wkrótce potem, w 1994 roku, otrzymał zlecenie z Watykanu, by stworzyć rzeźbę św. Antoniego. Rzeźba została pobłogosławiona przez papieża Jana Pawła II na placu Świętego Piotra, a następnie umieszczona w bazylice św. Antoniego w Padwie, upamiętniając ósme stulecie śmierci świętego.
5 marca 2002 roku Quinn wraz ze swoją grupą artystów z projektem 'Angels of the World' dostał się do finału konkursu zorganizowanego przez Lower Manhattan Development Corporation, gdzie jury wybrało projekt upamiętniający tych, co zginęli w zamachu na World Trade Center.
Jego rzeźby znalazły się w publicznych i prywatnych kolekcjach na całym świecie; w licznych instytucjach muzealnych, ratuszach i bankach, a także stały się własnością takich osobistości jak Jan Karol I Burbon, szejk Muhammad ibn Raszid Al Maktum, sir Bernie Ecclestone, sir Elton John, Lakshmi Mittal, Donald Trump czy Rudy Giuliani. Jego monumentalna rzeźba 'Encounters' ("Spotkania") wystawiona została na Majorce w 2003 roku, a 'Aspire' w Dosze w Kataru podczas Igrzysk Azjatyckich 2006. Dwie z jego rzeźb - 'What Goes Around, Comes Around' i 'The Force of Nature' oddano i zainstalowano w czerwcu 2008 roku przez Galerie Belvedere w Marina Barrage w Singapurze, w stałej kolekcji Public Utilities Board of Singapore.
W 2011 w Park Lane w Londynie, a wcześniej w Abu Zabi i w Walencji, wystawił rzeźbę 'Vroom Vroom' złożoną z modelu Fiata 500 i czterometrowej dłoni wykonanej z aluminium. Rzeźba uosabiała więzi łączące rodziców i dzieci, a także poczucie wolności. Fiat 500 był pierwszym samochodem zakupionym przez Quinna. Dłoń została wykonana w oparciu o rękę syna artysty.

</doc>
<doc id="3883322" url="https://pl.wikipedia.org/wiki?curid=3883322" title="Kościół św. Tomasza Apostoła w Kietrzu">
Kościół św. Tomasza Apostoła w Kietrzu

Kościół świętego Tomasza Apostoła – rzymskokatolicki kościół parafialny należący do dekanatu Kietrz diecezji opolskiej.
Historia i architektura.
Obecna świątynia została zbudowana w latach 1720–1722. Jest to budowla wzniesiona w stylu romańskim z okrągłymi stylowymi łukami. Na resztkach spalonego w 1694 roku kościoła zostało dostawione w tych latach prezbiterium i wieża główna, o wysokości 49 metrów, pod którą jest umieszczone główne wejście do świątyni. Poza tym do budowli wchodzi się przez dwa wejścia boczne z kruchtami, które są umieszczone w połowie kościoła. Po przeciwnej stronie budynku, nad prezbiterium została zbudowana również wieżyczka. Wspomniana wcześniej wieża posiada taką samą metrykę jak nawa główna, czyli ma około 500 lat. Liczne pożary, które ciągle niszczyły świątynię, doprowadziły do jej ciągłych remontów. Osadzona jest na niej ośmiokątna kolumna wybudowana w 1722 roku. Wysoka nakładka wieży była wyższa niż współcześnie. Została jednak strącona przez wiatr i zastąpił ja daszek. W 1875 roku duża wieża została nakryta blachą, a złotą gałkę umieścił na niej Leopold Wemer z Kietrza. W 1926 roku krzyże i gałki zostały ponownie pokryte złotem.
Poza tym nad sklepieniami są umieszczone również mniejsze wieżyczki. Długość świątyni od portalu głównego do ołtarza we wnętrzu to 45,5 metrów, z kolei szerokość to 17,5 metrów. Podłoga jest złożona z prawie 2000 płyt kamiennych. Dach na początku nakryty był gontem, a w 1845 roku został zastąpiony dachówką ceramiczną. Na początku XX wieku został przeprowadzony remont świątyni, z kolei w latach dziewięćdziesiątych dach został nakryty miedzią. Budowla jest wyposażona w instalację przeciwgromową, założoną w końcu XIX wieku po uderzeniu pioruna. Od 1795 roku na wieży jest umieszczony zegar. Na początku był wyposażony w dwa cyferblaty od strony wschodniej i zachodniej i został wykonany przez Gottlebe Klose z Wrocławia. W 1869 roku Heinrich Keller umieścił mechanizm pod dzwonami. Na początku XX wieku na wieży został umieszczony nowy zegar wyposażony w 4 cyferblaty, które do czasów współczesnych wskazują parafianom czas.

</doc>
<doc id="3883334" url="https://pl.wikipedia.org/wiki?curid=3883334" title="Göztepe A.Ş.">
Göztepe A.Ş.



</doc>
<doc id="3883392" url="https://pl.wikipedia.org/wiki?curid=3883392" title="Historia Majotty">
Historia Majotty

Historia Majotty – dzieje położonej na Oceanie Indyjskim, u południowo-wschodnich wybrzeży Afryki, w archipelagu Komorów wyspy od momentu pojawienia się na niej człowieka.
Najstarsze wzmianki o Majotcie pochodzą z 1488 roku, gdy wyspa została umieszczona na mapach powstałych po wyprawach Bartolomeu Diasa. Pierwszymi Europejczykami na wyspie byli prawdopodobnie Portugalczycy, którzy w 1538 roku sporządzili dokładną mapę archipelagu.
Pierwsze ślady obecności człowieka na Majotcie pochodzą z VI wieku n.e., gdy wyspa została zasiedlona prawdopodobnie przez ludy austronezyjskie. W XVI w. powstał sułtanat Majotty. Kolejnym sułtanom nie udawało się zapobiec rabunkowym wyprawom z Madagaskaru, piractwu i działalności łowców niewolników, na skutek których w XVIII i XIX w. wyspa została w znacznej mierze wyludniona. Adriantsoly, ostatni sułtan Majotty, w 1841 roku sprzedał prawa do wyspy Francuzom. W 2. połowie XIX w., po upadku plantacji trzciny cukrowej, wyspa straciła na znaczeniu.
W połowie XX w. na wyspie narodził się profrancuski, nastawiony na integrację z metropolią ruch polityczny. Po referendum w 1974 roku, w którym większość mieszkańców wyspy opowiedziała się przeciwko niepodległości, Majotta pozostała częścią Francji. W 2011 roku, po kolejnym referendum, wyspa została piątym departamentem zamorskim Francji.
Pierwsze osadnictwo i sułtanat Majotty.
Pierwsze ślady osadnictwa na Komorach pochodzą z VI wieku n.e. Przypuszcza się, że archipelag jako pierwsze zasiedliły ludy austronezyjskie. Około XIII w. na wyspach pojawiły się ludy Bantu, prawdopodobnie z terenów obecnego Mozambiku. Wyspy znane były arabskim kupcom i żeglarzom jeszcze w czasach przedislamskich. Co najmniej od IX w. Majotta była ośrodkiem handlu w tej części Oceanu Indyjskiego. Arabskie osadnictwo na Komorach pojawiło się prawdopodobnie w XIII w. (handlarze i żeglarze z Hadramautu), a w późniejszym okresie mogło być związane z falą uchodźców po zniszczeniu w 1505 roku sułtanatu Kilwy. Założone przez nich dynastie podzieliły między siebie archipelag, zakładając sułtanaty na Majotcie, Anjouanie i Mohéli (Wielki Komor podzielony był między liczne pomniejsze sułtanaty); z tego też okresu pochodzi pierwszy murowany meczet na Majotcie, zbudowany w roku 1566. Wraz z powstaniem sułtanatu społeczeństwo Majotty uległo podziałowi na trzy klasy: "wakabaila" (szlachtę), "wangwana" (wolnych chłopów, rybaków i pasterzy) oraz "warumwa" (niewolników). Podział ten utrzymał się do początku XX w.. Przynajmniej od XVII w. sułtan Anjouanu rościł sobie prawo do zwierzchnictwa nad sułtanami Mohéli i Majotty; w praktyce zwierzchnictwo to nie miało stałego charakteru. 
Majotta początkowo była chętnie odwiedzana przez europejskich kupców i podróżników. Pierwsze mapy i dane demograficzne pochodzą z wypraw Portugalczyków Bartolomeu Diasa i Baltazara Lobo de Souzy. De Souza w 1557 roku oszacował liczbę mieszkańców na około 12 000. Na początku XVII w. szczególnie często przypływali na nią żeglarze holenderscy. Na wyspie kilka razy zaopatrywała się holenderska flota wojenna, a Jacob van Heemskerck w 1601 roku zarekomendował ją jako najlepszą dla europejskiego żeglarza wyspę z archipelagu Komorów. Jednakże w późniejszych latach rosnące zagrożenie ze strony piratów i niebezpieczne rafy przyczyniły się do stopniowego przeniesienia zainteresowania Europejczyków na pozostałe wyspy. Problem morskiego rozboju w tej części Oceanu Indyjskiego narastał, a opuszczona przez Europejczyków Majotta stała się jedną z ważniejszych przystani pirackich. Dopiero na początku XVIII w. wspólne działania francuskiej floty z Île de France i Kompanii Wschodnioindyjskiej doprowadziły do oczyszczenia lokalnych wód z piratów. Od XVI w. na Majotcie osiedlali się Malgasze, którzy zamieszkali południową część wyspy. W XVIII w. doszło do serii łupieżczych najazdów Malgaszów z ludu Sakalawa. Po zniszczeniu przez nich w 1793 roku stolicy w Tsingoni sułtan Salim II założył nową stolicę w Dzaoudzi. Ciągłe ataki rozbójników i łowców niewolników doprowadziły do wyludnienia wyspy; szacuje się, że w 1804 roku zamieszkiwało ją zaledwie 1500 osób.
W 1829 roku na Majotcie doszło do sporu o władzę, wygranego przez Boinę Combo, którego konkurent – Umari został zmuszony do emigracji na Anjouan. W 1832 roku na Majottę przybył Adriantsoly, zdetronizowany król Boiny z Madagaskaru. Boina Combo udzielił mu azylu, jednakże w tym samym roku Adriantsoly przejął władzę i wygnał dotychczasowego sułtana. Z sytuacji skorzystał Ramanetaka, sułtan Mohéli, który najechał i na krótko zdobył wyspę, przepędziwszy uzurpatora. Adriantsoly uzyskał pomoc Abdallaha II z Anjouanu i w 1835 roku częściowo odzyskał władzę nad Majottą. W latach 1835-1836 na wyspie panowała dwuwładza, gdyż rządzili Adriantsoly oraz Umari, który powrócił jako przedstawiciel sułtana Anjouanu. W 1836 roku Adriantsoly odrzucił zwierzchnictwo Anjouanu, i ogłosił się sułtanem pod imieniem Bomba Sadiki. Skutkiem siedmioletnich walk o władzę było ponowne wyludnienie i znaczne osłabienie sułtanatu. W 1837 roku Adriantsoly zaproponował Brytyjczykom zakup praw do wyspy, jednakże spotkał się z odmową. W 1840 roku ofertę zakupu wyspy złożyli Francuzi, i 25 kwietnia 1841 roku sułtan sprzedał Majottę za roczną rentę 5000 franków i francuskie wykształcenie dla swych dwóch synów. Układ wszedł w życie w 1843 roku. Ówczesny władca Anjouanu, Salim II, po początkowych protestach ostatecznie uznał sprzedaż w zamian za część dochodów z cła z Majotty. Wyspa przeszła pod władzę francuską, a jej pierwszym komendantem został Pierre Passot. Jeszcze przed oficjalnym przejęciem władzy przez Francuzów na Majotcie został zakazany handel niewolnikami.
Kolonia francuska.
Passot objął władzę w nowej kolonii 18 czerwca 1843 roku. Początkowo wyspa podlegała gubernatorowi Reunionu, jednakże stan ten szybko uległ zmianie, albowiem od 29 września 1843 roku kolonia zaczęła administracyjnie podlegać Nosy Be. Sytuacja uległa odwróceniu 10 listopada 1844 roku, kiedy to Nosy Be stała się podległa Majotcie. W 1877 roku system ten został uznany za niepraktyczny, zaś zarządzanie wyspami rozdzielono. Pod koniec XIX w. pozostałe trzy wyspy Komorów stały się francuskimi protektoratami i wspólnie z Majottą na krótko trafiły pod zarząd gubernatora Reunionu. W 1897 roku Komory otrzymały własną administrację kolonialną podległą bezpośrednio Paryżowi i cieszącą się pewną autonomią, z siedzibą gubernatora w Dzaoudzi na Majotcie. W 1908 roku system ten został całkowicie zniesiony, a wszystkie wyspy na równi podporządkowane zostały pod madagaskarską prowincję Antananarywa, z miejscowym administratorem w Dzaoudzi. W 1912 roku sułtanaty zostały zlikwidowane, a Komory znalazły się pod bezpośrednią kontrolą Francji. Administracyjna zależność od Madagaskaru rodziła liczne problemy, w związku z czym w 1925 roku władza kolonialna w znacznej mierze powróciła na Majottę. Po trzech latach podział ten został zniesiony, a Komory stały się autonomiczną prowincją, nadal rządzoną z Dzaoudzi przez gubernatora-porucznika. System ten przetrwał aż do 1946 roku, gdy powstały terytoria zamorskie. 
Adriantsoly pozostawił Francuzom wyspę wyniszczoną, wyludnioną i z podzieloną społecznością. Według przeprowadzonego w 1843 roku cenzusu, na Majotcie mieszkało 3 300 osób, w tym 1 500 niewolników. Populacja była skoncentrowana na terenie Pamanzi, podczas gdy Grande-Terre była niemal całkowicie opuszczona. Mniej więcej w latach 1846-1847 na wyspie pojawili się pierwsi francuscy koloniści, głównie z Nantes i Reunionu. Pomiędzy nich rozdzielono grunty wyspy, przy czym zastosowane kryterium gwarancji finansowej na prowadzenie działalności gospodarczej doprowadziło do wyłączenia z podziału ludności mahoryjskiej i powstania dużych plantacji. Główną rośliną uprawną została trzcina cukrowa. Szybko okazało się, że niewielka populacja wyspy nie jest w stanie zapewnić odpowiedniej siły roboczej dla nowo powstających plantacji, a co gorsza, mieszkańcy wyspy niechętnie podejmowali się płatnej pracy na roli, uważając takie zajęcie za uwłaczające ich godności. Pojawił się pomysł ściągnięcia ludzi spoza Majotty. Z obawy, by operacja taka nie została przez flotę brytyjską uznana za import niewolników, w 1847 roku niewolnictwo na Majotcie zostało zniesione, za odszkodowaniem w wysokości 200 franków za wyzwolonego niewolnika. Koszt wykupu został pokryty przez samych niewolników, którzy zobowiązani zostali do pięcioletniej, bardzo nisko opłacanej pracy na rzecz plantatorów. Zniesienie niewolnictwa poskutkowało kolejnym odpływem ludności z wyspy, którą opuścili właściciele ziemscy wraz ze znaczną częścią niewolników. W kolejnych latach plantatorzy ściągnęli na Majottę tysiące robotników, przede wszystkim z Mozambiku, a także z Madagaskaru i pozostałych wysp Komorów; większość z nich po wygaśnięciu umów pozostała na Majotcie. Na początku II. poł. XIX w. na Majottę zaczęła wracać ludność, która opuściła ją po emancypacji z roku 1847. Już w 1851 roku na wyspie było więcej ludności napływowej, aniżeli rdzennych mieszkańców. Niska płaca, często stosowany przymus pracy i trudne warunki bytowe rodziły protesty – w 1856 roku doszło na tym tle do rewolty, zaś w latach 1866 i 1876 – do strajków. Bunty i strajki robotników były surowo tłumione, jednakże z czasem warunki pracy uległy poprawie. Przezwyciężenie trudności ze znalezieniem siły roboczej nie oznaczało końca problemów dla plantacji cukru. Warunki na Grande-Terre (obfite opady przeplatane suszami, erozja gleby, a także malaria), na której zlokalizowana była większość plantacji, nie sprzyjały uprawie trzciny cukrowej, a budowa i utrzymanie fabryk wymagały znacznego nakładu pracy. Cukier z Majotty, produkowany w relatywnie niewielkich ilościach, nie był konkurencyjny na rynku światowym. Otwarcie Kanału Sueskiego w 1869 roku sprawiło, że od Komorów odsunęły się najważniejsze szlaki handlowe regionu. W konsekwencji na przełomie XIX i XX w. doszło do upadku cukrownictwa na wyspie, plantacje i fabryki zostały w większości opuszczone, a ich pracownicy częściowo wtopili się w społeczności wyspy. Rolę przemysłu cukrowniczego w pewnym stopniu przejęła uprawa ylang-ylang. Pod koniec XIX w. populacja wyspy zaczęła się powiększać. Cenzus z 1870 roku wykazał jeszcze 3 300 mieszkańców, tyle samo co w 1843. W 1906 roku liczba ta wzrosła do 11 731, a w 1935 – 15 801.
Kolonizacja wyspy i przybycie plantatorów nie zmieniły istotnie życia rdzennych mieszkańców Majotty. Ludność mahoryjska prowadziła gospodarkę samozaopatrzeniową opartą na rybołówstwie i rolnictwie ekstensywnym. Wymiana towarów odbywała się w drodze barteru, opartego o zwyczajowe stosunki obligacyjne. Pieniądze były w użyciu jedynie przez zamożnych kupców arabskich. Upadek plantacji cukru sprawił, że Francuzi praktycznie porzucili wyspę, swą obecność ograniczając do administracji kolonialnej w Dzaoudzi. Stan taki utrzymał się aż do przemian polityczno-społecznych na początku II poł. XX w.
Administracja kolonialna nie była w stanie zapobiec problemom gospodarczym. Aż do końca XIX w. francuska obecność na Majotcie była stosunkowo niewielka; w 1868 roku na wyspie mieszkało 127 Francuzów, wliczając w to wojskowych i administrację. W 1883 roku liczba ta wzrosła do 218, a w 1947 – do około 300. Urzędnicy kolonialni, pochodzący z Francji lub Madagaskaru, charakteryzowali się niskimi kompetencjami, brakiem znajomości miejscowych języków i niewiedzą na temat wyznawanego na Majotcie islamu. Realizację zadań administracyjnych utrudniały nierzadki wśród urzędników alkoholizm, częste zmiany na stanowiskach i malaria. Pomimo tych przeszkód w II poł. XIX w. wybudowano szpital i szkołę, na wyspie istniało też kilka tawern. Na początku XX w. urzędnicy francuscy próbowali zaprowadzić na wyspach system administracji złożonej z miejscowych elit, jednakże przedsięwzięcie to zakończyło się całkowitą porażką.
Wojny światowe nie wpłynęły bezpośrednio na sytuację Majotty. Podczas drugiej wojny światowej Komory znalazły się pod kontrolą administracji Vichy. W 1942 roku wyspa została zajęta przez Brytyjczyków, a następnie przekazana siłom Wolnej Francji.
Jako część autonomicznych Komorów.
W 1946 roku Francja przyjęła nową konstytucję, na mocy której w miejsce dotychczasowych kolonii powołane zostały terytoria zamorskie. W tym samym roku na mocy ustawy Lamine Guèye mieszkańcom terytoriów zamorskich przyznane zostało obywatelstwo francuskie. Utworzone zostało jednolite Terytorium Komorów, obejmujące wszystkie wyspy archipelagu i jako część Republiki Francuskiej wchodzące w skład Unii Francuskiej. Powstała licząca dwudziestu czterech członków rada generalna, w której Majotta uzyskała cztery miejsca. Jednym z pierwszych posunięć rady było dokonanie ponownego podziału gruntów na Majotcie, po upadku plantacji zdominowanej przez nieużytki. Podobnie jak w 1846 roku, wielkość działek wykluczyła z podziału rdzenną ludność wyspy. Grunty zostały w większości nabyte przez zamożnych kupców i polityków z Anjouanu, m.in. przez Ahmeda Abdallaha, późniejszego pierwszego prezydenta niepodległych Komorów. W 1947 roku na wyspie przeprowadzony został kolejny cenzus, który wykazał 17 221 mieszkańców.
Początkowo rada rezydowała w Dzaoudzi, jednak pod naciskiem jej przewodniczącego Saida Mohameda Cheikha przeniesiona została do Moroni (administracja pozostała w Dzaoudzi). W 1956 roku ustawa ramowa Deferre'a zreformowała system polityczny Komorów. Rada generalna przekształcona została w wybieraną w wyborach powszechnych, liczącą trzydziestu deputowanych radę terytorialną. W wyborach przedstawiciele Majotty zdobyli w niej cztery miejsca. 14 maja 1958 roku z inicjatywy Cheikha rada podjęła uchwałę o przeniesieniu administracji z Dzaoudzi do Moroni. Decyzja ta spotkała się z oporem ze strony mieszkańców Majotty, dla których oznaczało to utratę prestiżu, pracy, oraz przeniesienie urzędów na drugi koniec archipelagu. Planowanej zmianie szczególnie niechętne były kobiety, ponieważ wiązała się ona dla nich z problemami ekonomicznymi oraz zerwaniem więzów rodzinnych. 28 września 1958 roku na terenie całej Francji odbyło się referendum konstytucyjne, w terytoriach zamorskich będące jednocześnie referendum niepodległościowym. Majotta jako jedyna z wysp, większością 95%, zagłosowała przeciw nowej konstytucji. Deputowani Majotty złożyli w radzie wniosek o przekształcenia terytorium zamorskiego w departament zamorski. W głosowaniu przeprowadzonym 11 grudnia 1958 propozycja ta została odrzucona, a następnie, 21 grudnia rada – przy sprzeciwie deputowanych Majotty – uchwaliła dalsze funkcjonowanie Komorów w ramach terytorium zamorskiego.
W 1958 roku INSEE przeprowadził pierwsze dokładne badania populacji Komorów. Zweryfikiowana została liczba mieszkańców wysp z podziałem na poszczególne wioski, struktura płci i wieku, oraz miejsca urodzenia. Populację Majotty określono na 23 364 mieszkańców.
Próby usunięcia z wyspy elementów infrastruktury doprowadziły do protestów społecznych i pierwszych prób politycznej samoorganizacji mieszkańców wyspy. Pojawiła się koncepcja „departamentalizacji” – rozwoju społecznego i ekonomicznego w ścisłym związku z Francją. W 1958 roku pod przywództwem Georgesa Nahoudy i Marcela Henry'ego powstał Kongres Notabli, którego przedstawiciele złożyli na ręce Jacques'a Soustelle'a petycję w sprawie utworzenia z Majotty departamentu zamorskiego. W 1959 roku Kongres przekształcił się w Unię Obrony Interesów Majotty ("Union pour la Défense des Intérêts de Mayotte", UDIM), pierwszą lokalną partię polityczną. Zarówno Kongres, jak i UDIM były organizacjami zrzeszającymi przede wszystkim Kreolów, zwolenników integracji wyspy z Francją. Dążąca do uzyskania szerszego poparcia UDIM rozpoczęła agitację wśród Mahoryjczyków, podkreślając dyskryminację wyspy na rzecz Anjouanu i Wielkiego Komoru. Wysiłki te przyniosły efekt, i do partii przystąpili mahoryjscy przywódcy. Działalność organizacji została też poparta przez starszych majottańskich wiosek.
Pomimo protestów i działalności UDIM, w latach 1962-1966 rząd ostatecznie sfinalizował przeniesienie administracji z Dzaoudzi do Moroni.
W 1966 roku wśród mahoryjskich kobiet rozpoczęła działalność nauczycielka Koranu Zena M'Dere, pod której przywództwem doszło do powstania kobiecej milicji zwanej "chatouilleuses". Wykorzystując tradycyjnie silną pozycję kobiet w społecznościach mahoryjskich, "chatouilleuses" wszczęły kampanię ośmieszania i upokarzania polityków prokomoryjskich. Jej ofiarą padł m.in. Said Mohamed Cheikh, który w 1966 roku odwiedził Majottę dla uspokojenia nastrojów po przeniesieniu administracji. Wizyta spotkała się z gwałtownymi protestami, a sam polityk zmuszony został do ucieczki przed "chatouilleuses". Upokorzony i obrażony Cheikh doprowadził do obcięcia funduszy przeznaczonych dla Majotty, co pogłębiło podział między jej mieszkańcami a pozostałymi Komoryjczykami. Sytuację na wyspie pogarszały powtarzające się braki żywności, o które powszechnie obwiniano Ahmeda Abdallaha, jedynego importera ryżu na Komorach. W tym samym roku UDIM przekształciła się w masowy Ludowy Ruch Majotty ("Mouvement Populaire Mahorais", MPM), na czele którego stanął Marcel Henry.
W 1967 roku doszło do kryzysu politycznego, gdy "chatouilleuses" zaatakowały obsługę nadajnika ORTF w Dzaoudzi. W odwecie Said Mohamed Cheikh zdymisjonował wszystkich mahoryjskich ministrów, dwóch przywódców ruchu profrancuskiego aresztowano, a nadajnik przeniesiono do Moroni. Na wyspie doszło do polaryzacji społeczeństwa na zwolenników (zwanych "serrez-la-main", pol. „ściskający dłonie”) oraz przeciwników (reprezentowanych przez MPM) integracji z Komorami. W 1969 roku podczas protestów przeciw integracji z Komorami zginęła Zakia Madi, jedna z przywódczyń kobiet. W 1972 roku kolejna osoba zginęła w zamieszkach, do jakich doszło na tym tle w Acoui.
Po śmierci Saida Mohameda Cheikha w 1970 roku premierem Terytorium Komorów został Saïd Ibrahim, który podjął próbę naprawy stosunków Majotty z pozostałymi wyspami. Jego działania zbiegły się w czasie z wizytą Pierre Messmera, wówczas pełniącego funkcję ministra terytoriów zamorskich. 31 stycznia 1972 roku Messmer odwiedził Majottę i w publicznym przemówieniu obiecał, że jeśli Komory uzyskałyby niepodległość, los wyspy zależeć będzie od wyników referendum przeprowadzonego wśród jej mieszkańców. Wizyta Messmera w znacznej mierze zniweczyła wysiłki Saïda Ibrahima, wzmacniając frakcję profrancuską. W czerwcu 1972 roku rząd Saïda Ibrahima upadł, a do władzy doszedł Said Mohamed Jaffar. Po wyborach w grudniu 1972 roku Jaffar został odsunięty od władzy, a jego miejsce zajął Ahmed Abdallah, startujący w wyborach pod hasłem niepodległości dla Komorów. W radzie terytorialnej zdecydowaną większość uzyskali zwolennicy niepodległości – na 39 delegatów jedynie pięciu z MPM opowiadało się za dalszym związkiem z Francją. 23 grudnia 1972 roku rada, przy sprzeciwie MPM, upoważniła rząd do podjęcia negocjacji dotyczące warunków uzyskania niepodległości. 15 czerwca 1973 roku Ahmed Abdallah i Bernard Stasi podpisali porozumienie, na mocy którego w ciągu pięciu lat miało dojść do referendum, w którym obywatele Terytorium Komorów wypowiedzą się na temat dalszych losów terytorium. Jakkolwiek porozumienie nie wspominało o Majotcie, jedną z przyczyn ustanowienia pięcioletniego okresu było uzyskanie czasu na przekonanie Mahoryjczyków do niepodległości w ramach Komorów. Wkrótce potem Abdallah złożył wizytę na Majotcie. Doszło podczas niej do demonstracji i zamieszek, po których aresztowany został m.in. Younoussa Bamana. Marcel Henry i Adrien Giraud prowadzili w tym czasie w Paryżu intensywny lobbing za pozostawieniem Majotty przy Francji. Zdołali pozyskać pomoc skrajnie prawicowej Akcji Francuskiej, której przywódca Pierre Pujo zorganizował kampanię za przeprowadzeniem referendum konsultacyjnego w sprawie niepodległości dla każdej z wysp z osobna i ułatwił MPM dostęp do francuskich parlamentarzystów. W Paryżu i Reunionie powstały komitety wsparcia dla „francuskiej Majotty”. Za pozostawieniem Majotty we Francji zaczęli opowiadać się niektórzy wpływowi konserwatywni gaulliści, jak Jacques Foccart i Michel Debré.
W 1974 roku wybory prezydenckie we Francji wygrał Valéry Giscard d’Estaing. Stanowisko premiera objął Jacques Chirac, natomiast ministrem terytoriów zamorskich został Olivier Stirn. Kontynuowali oni linię polityczną przyjętą przez Stasi'ego, opowiadając się za niepodzielnością Komorów; d’Estaing wprost oświadczył, że Komory powinny uzyskać niepodległość jako całość. W odpowiedzi Giraud i Pujo zintensyfikowali propagandę, podkreślając odrębność Majotty od reszty archipelagu, a nawet twierdząc, że jej mieszkańcy są katolikami (Majotta w owym czasie była niemal całkowicie muzułmańska). W listopadzie 1974 roku w Zgromadzeniu Narodowym rozpoczęła się debata nad ustawą określającą sposób przeprowadzenia referendum konsultacyjnego. Złożony w parlamencie projekt zakładał konsultację Terytorium jako całości, jednakże w wersji po poprawkach Senatu przyjęto, że każda z wysp (określonych w ustawie mianem „populacji”) konsultowana będzie oddzielnie. W referendum przeprowadzonym 22 grudnia 1974 roku za niepodległością opowiedziało się 94,57% obywateli Terytorium Komorów, przy frekwencji wynoszącej 93,30%. Jedyną wyspą, która opowiedziała się za utrzymaniem więzi z Francją, była Majotta, na której przeciw niepodległości zagłosowało 63,22% uprawnionych przy frekwencji 77,90%. Wynik referendum był zaskoczeniem dla rządu francuskiego, który na podstawie informacji przekazanych przez Abdallaha oczekiwał, że wszystkie cztery wyspy opowiedzą się za niepodległością.
Niezależnie od wyniku referendum, zarówno rząd francuski, jak i Abdallah mieli nadzieję, że uda się uniknąć podziału Komorów. W lutym 1975 roku wizytę w Moroni złożył Stirn, który z myślą o Majotcie zaproponował federacyjny model ustrojowy, z szeroką autonomią dla poszczególnych wysp. Przygotowany w tym duchu projekt został jednak w kwietniu 1975 roku odrzucony przez Abdallaha. W marcu 1975 roku Majottę odwiedziła delegacja parlamentu francuskiego, która po powrocie zarekomendowała uwzględnienie aspiracji mieszkańców wyspy. 3 lipca Zgromadzenie Narodowe przyjęło ustawę, na mocy której w terminie sześciu miesięcy miał być sporządzony projekt konstytucji, do przyjęcia w głosowaniach przeprowadzanych na każdej z wysp z osobna. Jeszcze przed jej przyjęciem, 30 czerwca, Abdallah zapowiedział, że odrzuci ustawę. 6 lipca Zgromadzenie Narodowe Komorów (bez przedstawicieli Majotty, którzy nie wzięli udziału w posiedzeniu) ogłosiło jednostronną deklarację niepodległości, dzień później wybierając Ahmeda Abdallaha na pierwszego prezydenta. Wydarzenie to zostało wykorzystane przez Francję do wycofania się z gwarancji utrzymania jedności archipelagu; w wystąpieniu z 11 lipca Stirn oświadczył, że Majotta nadal znajduje się pod władzą Francji. Władza na wyspie została "de facto" przejęta przez MPM, który zorganizował prowizoryczną administrację pod przywództwem Younoussy Bamany. Komoryjscy urzędnicy zostali odesłani na Anjouan, z wyspy wygnano także (wg różnych źródeł) od 219 do około 1100 osób pochodzących z Wielkiego Komoru lub Anjouanu. Dochodziło do prześladowań zwolenników integracji z Komorami. W międzyczasie obalono Ahmeda Abdallaha, a władzę przejął Ali Soilih. Nowy rząd nałożył embargo na produkty z Majotty, a z Moroni zostali wygnani Mahoryjczycy o profrancuskich poglądach. W ostatniej próbie powstrzymania podziału archipelagu, Soilih wraz z grupą kilkudziesięciu zwolenników 21 listopada wylądował na lotnisku w Dzaoudzi. Próba ta zakończyła się całkowitym niepowodzeniem, zaś Soilih i jego ludzie zostali usunięci z wyspy.
Integracja z Francją.
Rezolucją nr 3385 z dnia 12 listopada 1975 roku Zgromadzenie Ogólne Organizacji Narodów Zjednoczonych przyjęło Komory w poczet członków, zaznaczając jednocześnie, że uważa Majottę za wchodzącą w skład nowego państwa. Sprawa jedności archipelagu ostatecznie upadła we Francji, gdy 30 grudnia 1975 roku Rada Konstytucyjna oddaliła wniosek o uznanie za niezgodną z konstytucją ustawy z 3 lipca. Problem Majotty trafił na forum Rady Bezpieczeństwa, gdy przedstawiciel Tanzanii złożył propozycję podjęcia rezolucji potępiającej działania Francji jako ingerencję w wewnętrzne sprawy Komorów. Do przyjęcia rezolucji nie doszło, albowiem Francja wykorzystała prawo weta. W lutym i kwietniu 1976 roku na Majotcie odbyły się dwa kolejne referenda. W pierwszym przeciwko pozostaniu częścią Komorów opowiedziało się 99,42% głosujących, przy frekwencji 83,34%. W drugim Majotta większością 97,46% przy frekwencji 80,26% odrzuciła status terytorium zamorskiego. W przeprowadzonym przy okazji przez MPM nieformalnym referendum większość głosujących (79,59%) opowiedziała się za przekształceniem wyspy w departament. Rezolucją nr 31/4 z 21 października 1976 roku Zgromadzenie Ogólne ONZ potępiło przeprowadzenie referendów, uznało ich wyniki za nieważne i wezwało Francję do zwrotu Majotty Komorom. W kolejnych latach tak ONZ, jak i Organizacja Jedności Afrykańskiej wielokrotnie potępiały francuską obecność na Majotcie.
W 1976 roku Majotta uzyskała status wspólnoty terytorialnej, z możliwością ponownego rozpatrzenia za trzy lata. Ustawą z 24 grudnia 1976 roku Francja zapewniła pomoc ekonomiczną dla wyspy, będącej w trudnej sytuacji na skutek zaniedbań administracji Abdallaha. W późniejszym okresie wspólnota otrzymała także środki z FIDOM. Frank CFA zastąpiony został frankiem francuskim. Na Pamanzi założona została baza Legii Cudzoziemskiej, w której skoszarowano Détachement de Légion Étrangère de Mayotte. Przeprowadzony w czerwcu 1978 roku cenzus wskazał na wzrost ludności do 47 246 mieszkańców. Pomimo tego wyspa aż do końca lat 80. XX w. doświadczała politycznej i ekonomicznej stagnacji; niski poziom rozwoju uniemożliwiał też przekształcenie wspólnoty w departament. W latach 1986-1993 na wyspie realizowany był pięcioletni (następnie przedłużony) plan rozwoju, w ramach którego zbudowano port w Longoni oraz międzynarodowy port lotniczy Dzaoudzi–Pamandzi. W latach 90. przełamany został monopol partyjny MPM, a na wyspie zaczęły pojawiać się nowe ugrupowania polityczne oraz nowi liderzy, niezwiązani bezpośrednio z wydarzeniami z lat 60. i 70. Frustracja związana z przedłużającym się procesem integracji, obawy przed zwrotem wyspy Komorom i relatywnie niski poziom francuskich inwestycji doprowadziły w 1993 roku do strajku generalnego i protestów. Sytuację częściowo załagodziła wizyta premiera Francji Édouarda Balladura, który obiecał kolejne referendum i przekształcenie w departament po okresie przejściowym.
W 1994 roku kulminacja wieloletnich zaniedbań doprowadziła do ekonomicznej zapaści w Unii Komorów. Frank komoryjski został zdewaluowany o 50%, skutkiem czego wzrosły koszty życia na wyspach. Emigracja z Komorów na Majottę, już wcześniej znaczna, gwałtownie przybrała na sile. W styczniu 1995 roku rząd Édouarda Balladura wprowadził ruch wizowy (tzw. „wiza Balladura”) na Majottę. Nie powstrzymało to napływu imigrantów, jednak znacznie utrudniło komunikację między wyspami oraz doprowadziło do masowych utonięć przy próbach nielegalnej przeprawy. Imigracja stała się przyczyną wzrostu antykomoryjskich nastrojów na wyspie i powstania paramilitarnych grup antyimigranckich.
Podczas wizyty prezydenta Francji Jacques’a Chiraca na Reunionie w 1996 roku doszło do spotkania premiera z delegatami z Majotty. Podjęta została wówczas polityczna decyzja o przekształceniu wyspy w departament. Powołano dwie grupy robocze (w Paryżu i na Majotcie), których celem było stworzenie modeli dalszego rozwoju wspólnoty. W 1997 roku opracowały one raport, w którym zaproponowane zostały trzy drogi rozwoju: pozostanie przy zmodyfikowanym modelu wspólnoty terytorialnej, przekształcenie w departament, oraz powrót do statusu terytorium zamorskiego. Rząd Lionela Jospina zdecydował się na pierwszą opcję, z możliwością zmiany po dziesięciu latach. Decyzja ta przyjęta została z niechętną akceptacją przez polityków Majotty i doprowadziła do rozłamu w MPM. W konsekwencji 11 lipca 2001 roku Majotcie nadany został status wspólnoty departamentalnej ("collectivité départementale"), a po reformie konstytucyjnej z 2003 roku także regionu. Nowy status wiązał się ze zwiększonymi uprawnieniami wewnętrznymi, zbliżonymi do uprawnień departamentów.
Zmiany w statusie administracyjnym wyspy pociągnęły za sobą także zmiany w zakresie obowiązującego na Majotcie ustawodawstwa. Artykuł 75. Konstytucji z 1958 roku przewidywał zachowanie cywilnego prawa zwyczajowego na terenie byłych kolonii, w przypadku Majotty opartego przede wszystkim o szariat. Na początku lat 90. francuski parlament przyjął serię ustaw, zbliżających prawo Majotty do standardu metropolii. Wdrożono ubezpieczenie zdrowotne i społeczne oraz pomoc dla bezrobotnych i rodzin wielodzietnych. W 2005 roku wprowadzono nowe prawo spadkowe, rodzinne i małżeńskie, zniesiono też poligamię. Poczynione zostały zmiany mające na celu wprowadzenie równości płci.
W marcu 2009 roku na wyspie przeprowadzono referendum konsultacyjne dotyczące przekształcenia Majotty w departament. Za przekształceniem, przy wsparciu wszystkich głównych sił politycznych wyspy, opowiedziało się 95,24% głosujących, przy frekwencji 61,37%. Pomimo protestów Unii Afrykańskiej i rządu Unii Komorów, w marcu 2011 roku Majotta stała się 101. departamentem Francji. Transformacja ustrojowa pociągnęła za sobą dalszy rozwój wyspy. W 2011 roku w Dembeni powstała pierwsza na Majotcie szkoła wyższa, tj. Centre universitaire de formation et de recherche de Mayotte. Osiągnięto znaczne sukcesy w walce z powszechną niegdyś malarią. PKB Majotty w przeliczeniu na osobę w 2009 roku był dziesięciokrotnie wyższy niż PKB Komorów i Kenii, a dwudziestokrotnie wyższy niż PKB Mozambiku, Madagaskaru i Tanzanii. Problemami wyspy pozostają bezrobocie wśród młodych, rozwarstwienie majątkowe, różnice w poziomie życia między wyspą a metropolią oraz nielegalna imigracja z Komorów. Ta ostatnia stała się przyczyną napięć społecznych – po raz ostatni w maju 2016 roku, gdy doszło do zamieszek i wyrzucania z domów nielegalnych imigrantów. Przewiduje się, że dopiero po około 20-25 latach Majotta dorówna poziomem rozwoju metropolii.

</doc>
<doc id="3883429" url="https://pl.wikipedia.org/wiki?curid=3883429" title="Mężczyzna z szablą szermierczą">
Mężczyzna z szablą szermierczą

Mężczyzna z szablą szermierczą lub Portret Francesca Sabatiniego (hiszp. "Francisco Sabatini", "Hombre con un sable de esgrima" lub "Retrato de hombre con florete") – obraz olejny hiszpańskiego malarza Francisca Goi (1746–1828). Portret prawdopodobnie przedstawia architekta Francesca Sabatiniego (1722–1797) lub osobę z otoczenia hrabiego Floridablanki.
Identyfikacja postaci.
Obraz był znany pod tytułem "Mężczyzna z szablą szermierczą" do czasu, kiedy Folke Nordström zidentyfikował postać jako architekta Francesca Sabatiniego. Ta identyfikacja nie jest pewna; według Juana J. Luny, doktora filozofii i profesora na Wydziale Sztuk Pięknych Uniwersytetu Complutense w Madrycie, portret może przedstawiać sekretarza hrabiego Floridablanki lub osobę pełniącą różne funkcje na dworze, np. nauczyciela szermierki.
José Gudiol wskazuje, że ta sama postać pojawia się na portrecie "Hrabia Floridablanca" Goi z 1782 roku, jako stojący po prawej stronie mężczyzna z cyrklem w ręce. Również na tym obrazie identyfikacja postaci sprawia trudności – proponowano Francesca Sabatiniego, ale także innych związanych z projektami hrabiego architektów: Venturę Rodrígueza i Juana de Villanueva. Często wskazywany jest także inżynier wojskowy współpracujący przy budowie Kanału Aragońskiego, Julián Sánchez Bort lub osobisty sekretarz hrabiego, Vicente Bermúdez.
Opis obrazu.
Postać została przedstawiona w trzech czwartych, na neutralnym tle. Ma na sobie ciemny kaftan, a w ubiorze wyróżniają się koronkowe mankiety i kołnierzyk namalowane szybkimi pociągnięciami pędzla. W prawej ręce mocno trzyma szablę szermierską, która poprzecznie przecina kompozycję. Lewa ręka jest częściowo ukryta w połach kaftana – jest to często stosowany przez Goyę zabieg, dzięki któremu nie musiał malować pracochłonnych i podnoszących cenę obrazu dłoni. Głowa mężczyzny jest oświetlona silnym strumieniem światła, tworzącym w tle jasną aureolę podkreślającą i uwydatniającą rysy jego twarzy. Jasne oblicze i ręce kontrastują z ciemnym barwami tła i kaftana. Uwagę zwracają błyszczące oczy o intensywnym spojrzeniu, które wydaje się nieufne.
Proweniencja.
Obraz znajdował się w kolekcji prywatnej w Madrycie, skąd trafił do zbioru Wildenstein w Nowym Jorku. W 1967 zakupiło go Meadows Museum w Dallas, gdzie obecnie się znajduje.

</doc>
<doc id="3883430" url="https://pl.wikipedia.org/wiki?curid=3883430" title="Tomáš Školoudík">
Tomáš Školoudík

Tomáš Školoudík (ur. 4 sierpnia 1985 w Dobřanach) – czeski model i aktor filmów pornograficznych występujący pod pseudonimem Tommy Wood.
Zadebiutował na wybiegu dla Gucciego i kampanii reklamowej Gap Inc., magazyn „Týden” („Tydzień”) w 2011 nazwał go jednym z najbardziej znanych czeskich modeli, w 2012 w rankingu serwera Models.com został wybrany jako jeden z „50 najseksowniejszych mężczyzn na świecie”.
Życiorys.
Wczesne lata.
Urodził się w Dobřanach, w kraju pilzneńskim, w Czechach. Przez dziewięć lat grał w piłkę nożną i uczęszczał do sportowej szkoły średniej. Później przeniósł się do Los Angeles, próbując dostać się do przemysłu muzycznego, przez jeden semestr studiował, ale porzucił studia ze względu na pracę modela i na podróże.
Kariera.
Swoją pracę jako model (ze wzrostem 185 cm) rozpoczął w wieku dziewiętnastu lat. Pojawił się na pierwszych stronach magazynów, między innymi takich jak „Men’s Health, „Men’s Folio”, „Style: Men”, „Elle Man” czy „Indigo”. 
Na początku swojej kariery modela, spróbował swoich sił w branży porno. Wystąpił w filmie Bubble B Entertainment "Alluring Cumback" (2005) pod pseudonimem Caleb Tucker i wziął udział z kilku nagich sesjach zdjęciowych.
W 2009 pracował dla międzynarodowej marki International Jock reklamując slipy. W 2011 brał udział w kampaniach reklamowych dla Dolce &amp; Gabbana.
W latach 2012-2014 wystąpił w kampanii dla Armani Jeans i Emporio Armani. Ponadto, również reklamował wyroby Buffalo, Gas Jeans, Calvin Klein, Soul Free, Guess i Gap Inc. Pojawiał się w reklamach telewizyjnych w Azji, Tokio, Hongkongu, Singapurze i Kuala Lumpur.
Reprezentował m.in. czeską agencję Jaro Management, DNA Models w Nowym Jorku, Nous Model Management, Premier &amp; Success i Two Management w Los Angeles.

</doc>
<doc id="3883440" url="https://pl.wikipedia.org/wiki?curid=3883440" title="Odznaka 10 lat w ochronie granic PRL">
Odznaka 10 lat w ochronie granic PRL



</doc>
<doc id="3883441" url="https://pl.wikipedia.org/wiki?curid=3883441" title="Mariah King">
Mariah King

Mariah King (ur. 15 listopada 1990 w Chicago) – amerykańska koszykarka występująca na pozycji silnej skrzydłowej.
5 stycznia 2017 została zawodniczką JAS-FBG Zagłębia Sosnowiec.

</doc>
<doc id="3883443" url="https://pl.wikipedia.org/wiki?curid=3883443" title="Odznaka Za zasługi w ochronie granic PRL">
Odznaka Za zasługi w ochronie granic PRL



</doc>
<doc id="3883446" url="https://pl.wikipedia.org/wiki?curid=3883446" title="Wybory parlamentarne w Republice Weimarskiej w marcu 1933 roku">
Wybory parlamentarne w Republice Weimarskiej w marcu 1933 roku

Wybory do izby niższej parlamentu Republiki Weimarskiej (Reichstagu), odbyły się 5 marca 1933 roku. Były to ostatnie wybory wielopartyjne po objęciu władzy przez Adolfa Hitlera. Wybory ponownie wygrała koalicja NSDAP, DNVP oraz Stahlhelmu, uzyskując większość parlamentarną.
Kampania i przebieg głosowania.
Pożar Reichstagu 27–28 lutego 1933 był decydującym krokiem na drodze do pełnego przejęcia władzy w Republice Weimarskiej przez NSDAP i przekształcenia republiki parlamentarnej w monopartyjne policyjne państwo totalitarne. Pod wpływem dramatyzmu wydarzeń Prezydent Rzeszy Paul von Hindenburg został nakłoniony przez Adolfa Hitlera i Franza von Papena do podpisania już 28 lutego w trybie art. 48 konstytucji Republiki Weimarskiej (regulującego tzw. "stany nadzwyczajne"), tzw. "Reichstagsbrandverordnung" – dekretu „O ochronie narodu i państwa” (niem. "Verordnung zum Schutz von Volk und Staat"), który na tydzień przed przedterminowymi wyborami do Reichstagu zawieszał „czasowo” podstawowe prawa obywatelskie zawarte w konstytucji Republiki Weimarskiej z 1919 (niem. "Die Verfassung des Deutschen Reiches" lub też "Weimarer Reichsverfassung"), sankcjonując prawnie prześladowanie opozycji politycznej NSDAP przez policję pruską (podporządkowaną Hermannowi Göringowi jako komisarycznemu ministrowi spraw wewnętrznych Prus) i SA, której oddziałom Göring nadał uprzednio jako tzw. "policji pomocniczej" (niem. "Hilfspolizei") pełne uprawnienia policyjne co do stosowania środków przymusu. Dekret zawieszał m.in. tajemnicę korespondencji, wolność zgromadzeń, nietykalność osobistą obywateli i ich mieszkań, dopuszczał tzw. „areszt prewencyjny”, czyli internowanie bez nakazu sądowego przez policję (i policję pomocniczą) i wolność publikacji. Co najważniejsze – zawieszał również możliwość sądowej kontroli decyzji administracyjnych podjętych w jego trybie (brak możliwości odwołania się do sądu). Rozstrzygające było również powierzenie wykonania dekretu ministrowi spraw wewnętrznych, a nie ministrowi wojny Rzeszy (tzn. policyjny stan wyjątkowy, a nie stan wojenny pod władzą i kontrolą Reichswehry).
Kampania poprzedzająca wybory odbyła się przy szeregu naruszeń: zamknięto 20 gazet i rozpędzano wiece katolickiej Niemieckiej Partii Centrum, aresztowano Ernsta Thälmanna i 4000 kolejnych działaczy Komunistycznej Partii Niemiec, szereg działaczy Socjaldemokratycznej Partii Niemiec zmuszono działania w podziemiu. Prawidłowość samego procesu głosowania monitorowana była w samych Prusach przez 50 tys. funkcjonariuszy SS, SA i Stahlhelmu.

</doc>
<doc id="3883455" url="https://pl.wikipedia.org/wiki?curid=3883455" title="Badanie korelacyjne">
Badanie korelacyjne

Badanie korelacyjne (model korelacyjny, model wielokrotnej regresji) – model badawczy stosowany w pracy psychologa podczas badania empirycznego, nastawiony na sprawdzenie hipotezy badawczej dotyczącej siły i kierunku związku pomiędzy badanymi zmiennymi. Jak mówi klasyfikacja Cronbacha, należy on do drugiej klasy modeli badawczych niezakładających manipulacji zmiennymi (obok modeli eksperymentalnych, które zakładają manipulacje zmiennymi niezależnymi istotnymi dla zmiennej zależnej). Badanie korelacyjne zakłada zbadanie dwóch (lub więcej) zmiennych oraz ich powiązania między sobą.
Przykład badania korelacyjnego.
Wobec pytania badawczego: „w jaki sposób opinie na temat mniejszości narodowych związane są z odległością, w jakiej dana osoba mieszka od granicy państwa, z którego pochodzi dana mniejszość?” podejmuje się następujące kroki:
Współczynnik korelacji.
Badania korelacyjne są ściśle związane ze współczynnikiem korelacji, czyli miarą statystyczną, która określa kierunek oraz siłę związku między zmiennymi. Najczęściej stosowanym współczynnikiem korelacji jest współczynnik korelacji Pearsona.
Siła związku jest określana jako wartość w przedziale od −1 do 1. Im większa wartość bezwzględna współczynnika, tym siła związku jest większa. Jeśli współczynnik wynosi 0, oznacza to, że nie zachodzi zależność między zmiennymi. Gdy współczynnik korelacji jest dodatni, wartości zmiennych wzrastają wprost proporcjonalne względem siebie. Gdy współczynnik korelacji jest ujemny, wartości zmiennych są odwrotnie proporcjonalne. Na przykład gdyby odnotowano istotny dodatni współczynnik korelacji pomiędzy wagą a wzrostem u ludzi, można byłoby stwierdzić, że osobom wyższym towarzyszy większa waga.
Graficzną interpretacją współczynnika korelacji jest wykres rozrzutu.
Przy testowaniu hipotez modelowi korelacyjnemu odpowiada model statystyczny wielokrotnej regresji/korelacji (ang. "multiple regression"/"correlation").

</doc>
<doc id="3883457" url="https://pl.wikipedia.org/wiki?curid=3883457" title="Aelle">
Aelle



</doc>
<doc id="3883458" url="https://pl.wikipedia.org/wiki?curid=3883458" title="Beton polimerowo cementowy">
Beton polimerowo cementowy



</doc>
<doc id="3883471" url="https://pl.wikipedia.org/wiki?curid=3883471" title="Albin Potracki">
Albin Potracki

Albin Potracki (ur. 22 lipca 1933, zm. 9 stycznia 2017 w Redzie) – polski duchowny rzymskokatolicki,infułat Archidiecezji Gdańskiej. Długoletni proboszcz Parafii Wniebowzięcia Najświętszej Maryi Panny w Redzie. W latach 1992–2008 Dyrektor Ekonomiczny Archidiecezji Gdańskiej.
Życiorys.
Ks. Albin Potracki pochodził z Kielna. Święcenia kapłańskie przyjął z rąk bp. Kazimierza Józefa Kowalskiego 19 stycznia 1959 r. w bazylice katedralnej w Pelplinie.
Ukończył prowadzone przez księży werbistów Małe Seminarium Duchowne w Górnej Grupie, uczył się w Niższym Seminarium Duchownym w Pelplinie. Tam także, po ukończeniu Wyższego Seminarium Duchownego przyjął święcenia kapłańskie.
Jako wikariusz pracował w parafiach w Pokrzydowie, Radzyniu Chełmińskim, Świekatowie i Byszewie
Proboszczem parafii w Redzie został mianowany 9 kwietnia 1978 r. Jako proboszcz kontynuował starania swego poprzednika o zezwolenie na budowę nowej plebanii. Prace budowlane rozpoczęto w 1978 roku, a już jesienią 1980 proboszcz i wikariusze mogli opuścić starą plebanię, w której urządzono salki katechetyczne i biuro parafialne. 
Funkcję tę pełnił od 1992 r. W 2002 r. ks. prałat Potracki został wyróżniony nadaniem tytułu protonotariusza apostolskiego.
Niemałą zasługą ks. prałata Albina Potrackiego było wydzielenie czterech nowych – z macierzystej – parafii: w Nowym Dworze Wejherowskim, w Rekowie Dolnym, w Ciechocinie i parafii pw. św. Antoniego Padewskiego w Redzie. Organizacyjne talenty ks. prałata Albina Potrackiego docenili hierarchowie archidiecezji, mianując go dyrektorem ekonomicznym. 
Podczas swojej wieloletniej posługi, dzięki inwencji i organizacyjnym umiejętnościom, przyczynił się m.in. do zabezpieczenia zabytkowego charakteru obiektów oliwskich oraz do zmodernizowania budynków Gdańskiego Seminarium Duchownego, Kurii Metropolitalnej Gdańskiej i Domu Jana Pawła II, a także Domu Rekolekcyjnego w Straszynie. Wspierał również tych, którzy pogrążyli się w nałogu.
1 lipca 2008 r., po trzydziestu latach posługi duszpasterskiej, przeszedł na emeryturę i zamieszkał na terenie plebanii w Redzie.
Ksiądz Albin Potracki, na mocy uchwały nr V/52/99 został w roku 1999 roku odznaczony medalem „Zasłużony dla Miasta Redy”.
Zmarł 9 stycznia 2017 w Redzie. Pogrzeb odbył się 13 stycznia. Kazanie wygłosił abp. Sławoj Leszek Głódź. Został pochowany w nowo utworzonej Krypcie Kapłanów Gdańskich w gdańskiej bazylice Mariackiej.

</doc>
<doc id="3883479" url="https://pl.wikipedia.org/wiki?curid=3883479" title="José Alberto Recuero">
José Alberto Recuero

José Alberto Recuero García (ur. 3 maja 1974) – hiszpański zapaśnik walczący w stylu klasycznym. Dwukrotny olimpijczyk. Dziewiąty w Atenach 2004 i jedenasty w Barcelonie 1992. Walczył w kategorii 74 kg.
Zajął osiemnaste miejsce na mistrzostwach świata w 1995. Piąty w mistrzostwach Europy w 2001. Brązowy medalista igrzysk śródziemnomorskich w 2005; szósty w 1993; siódmy w 1997 i dziewiąty w 2001 roku.
Przegrał z Antonem Marchlem z Austrii i Serbem Željko Trajkovićem, występującym jako sportowiec niezależny.
Wygrał z Yashą Manasherovem z Izraela, a przegrał z Daniłem Chalimowem z Kazachstanu.

</doc>
<doc id="3883484" url="https://pl.wikipedia.org/wiki?curid=3883484" title="Cato (Nowy Jork)">
Cato (Nowy Jork)

Cato – miasto w Stanach Zjednoczonych, w stanie Nowy Jork, w hrabstwie Cayuga.

</doc>
<doc id="3883485" url="https://pl.wikipedia.org/wiki?curid=3883485" title="Aragońska Droga św. Jakuba">
Aragońska Droga św. Jakuba

Camino Francés por Aragón, czyli Aragońska Droga św. Jakuba zaczyna się w Somport w Pirenejach na granicy hiszpańsko-francuskiej, zaś kończy w miejscowości Puente la Reina, gdzie łączy się z Camino Francés. Odcinek ten ma 165 km. Ważniejsze miasta mijane po drodze to m.in.: Jaca, Sangüesa.

</doc>
<doc id="3883488" url="https://pl.wikipedia.org/wiki?curid=3883488" title="Serge Thill">
Serge Thill

Serge Thill (ur. 29 stycznia 1969) – luksemburski piłkarz grający na pozycji napastnika, reprezentant kraju, trener piłkarski.
Kariera.
W latach 1991–1993 był piłkarzem Unionu Luksemburg. W sezonie 1991/1992 wywalczył z tym klubem mistrzostwo Luksemburga. W 1993 roku przeszedł do belgijskiego RSC Athus, z którym w sezonie 1995/1996 awansował do Vierde klasse (czwarty poziom ligowy). W roku 1997 wrócił na Luksemburg, zostając zawodnikiem CS Grevenmacher. Z klubem tym w sezonie 1997/1998 zdobył Puchar Luksemburga. W sezonie 2002/2003 wraz z Grevenmacher wywalczył mistrzostwo i puchar kraju.
25 marca 1992 roku zadebiutował w reprezentacji Luksemburga w przegranym 2:3 meczu z Turcją. W kadrze wystąpił w czternastu spotkaniach, po raz ostatni grając w przegranym 0:3 meczu eliminacji Mistrzostw Europy z Polską (10 października 1998).
W latach 2007–2008 przez trzynaście meczów pełnił funkcję trenera piłkarzy Progrèsu Niedercorn.
Jest ojcem piłkarzy: Oliviera, Vincenta i Sébastiena.

</doc>
<doc id="3883491" url="https://pl.wikipedia.org/wiki?curid=3883491" title="Vicente Lillo">
Vicente Lillo

Vicente Lillo García (ur. 18 listopada 1975) – hiszpański zapaśnik walczący w stylu klasycznym. Zajął 23 miejsce na mistrzostwach świata w 2006. Trzynasty w mistrzostwach Europy w 2003. Brązowy medalista igrzysk śródziemnomorskich w 2005 i ósmy w 1997 roku.

</doc>
<doc id="3883494" url="https://pl.wikipedia.org/wiki?curid=3883494" title="Vicente García">
Vicente García



</doc>
<doc id="3883496" url="https://pl.wikipedia.org/wiki?curid=3883496" title="Angielska Droga św. Jakuba">
Angielska Droga św. Jakuba

Angielska Droga św. Jakuba, Camino Inglés – Droga św. Jakuba, która zaczyna się w Ferrol (opcjonalnie w A Coruña) a kończy w Santiago de Compostela. Idąc z Ferrol trasa ma 119 km, a z A Coruña 75 km.
Do ważniejszych miast na tej trasie pielgrzymkowej należą: malowniczo położone Pontedeume z zabytkowym kościołem Santiago oraz Betanzos.
W 2016 roku na 277 913 pielgrzymów peregrynujących do Santiago de Compostela, Camino Inglés przeszło 9 704, co stanowi 3,49%.

</doc>
<doc id="3883504" url="https://pl.wikipedia.org/wiki?curid=3883504" title="Muzeum Kultury i Turystyki Górskiej na Turbaczu">
Muzeum Kultury i Turystyki Górskiej na Turbaczu



</doc>
<doc id="3883507" url="https://pl.wikipedia.org/wiki?curid=3883507" title="Joaquín Martínez Abellán">
Joaquín Martínez Abellán

Joaquín Martínez Abellán (ur. 27 października 1977) – hiszpański zapaśnik walczący w stylu klasycznym. Zajął dziewiętnaste miejsce na mistrzostwach świata w 2007. Jedenasty na mistrzostwach Europy w 2008. Szósty na igrzyskach śródziemnomorskich w 2009 i siódmy w 2005. Wicemistrz śródziemnomorski w 2015 roku.

</doc>
<doc id="3883517" url="https://pl.wikipedia.org/wiki?curid=3883517" title="Pedro Jacinto García">
Pedro Jacinto García

Pedro Jacinto García Pérez (ur. 21 października 1982) – hiszpański zapaśnik walczący w stylu klasycznym. Zajął 23 miejsce na mistrzostwach świata w 2003 i 2013. Dziewiętnasty na mistrzostwach Europy w 2009 i 2011. Ósmy na igrzyskach śródziemnomorskich w 2005 i dziewiąty w 2009. Trzeci na mistrzostwach śródziemnomorskich w 2015 roku.

</doc>
<doc id="3883523" url="https://pl.wikipedia.org/wiki?curid=3883523" title="Jurij Fedynskyj">
Jurij Fedynskyj

Jurij Fedynskyj (, ur. 19 września 1912 w Mostach Wielkich, zm. 1979 w Stanach Zjednoczonych) – amerykański prawnik ukraińskiego pochdzenia.
Życiorys.
Studiował na Wydziale Prawa Uniwersytetu Jana Kazimierza we Lwowie, naukę ukończył w 1934. Następnie wyjechał do Austrii, gdzie w 1943 na Uniwersytecie w Innsbrucku otrzymał doktorat prawa. Po II wojnie światowej wyjechał do Stanów Zjednoczonych, pracował w bibliotece prawniczej. W 1965 na Indiana University w Bloomington uzyskał tytuł doktora nauk prawnych, a od 1966 wykładał na tamtejszym wydziale prawnym. Specjalizował się w prawie międzynarodowym i porównawczym. Publikował na łamach czasopism polskich, ukraińskich i austriackich artykuły dotyczące historii prawa polskiego i krajów ościennych. Należał do Towarzystwa Naukowego im. Szewczenki i Polskiego Towarzystwa Naukowego na Obczyźnie.

</doc>
<doc id="3883537" url="https://pl.wikipedia.org/wiki?curid=3883537" title="Hamza Fatah">
Hamza Fatah

Hamza Fatah (ur. 29 maja 1984) – francuski i od 2012 roku marokański zapaśnik w stylu wolnym. Zajął 21. miejsce na mistrzostwach Europy w 2011. Srebrny medalista igrzysk śródziemnomorskich w 2013 i brązowy w 2005 i 2009 roku.

</doc>
<doc id="3883542" url="https://pl.wikipedia.org/wiki?curid=3883542" title="Rachid Ben Ali (zapaśnik)">
Rachid Ben Ali (zapaśnik)

Rachid Ben Ali (ur. 10 czerwca 1982) – francuski zapaśnik walczący w stylu wolnym. Zajął 30 miejsce na mistrzostwach świata w 2003. Siedemnasty na mistrzostwach Europy w 2003. Brązowy medalista igrzysk śródziemnomorskich w 2005 roku.

</doc>
<doc id="3883553" url="https://pl.wikipedia.org/wiki?curid=3883553" title="Jaffa (stacja kolejowa)">
Jaffa (stacja kolejowa)



</doc>
<doc id="3883558" url="https://pl.wikipedia.org/wiki?curid=3883558" title="Isaac M’pia">
Isaac M’pia

Isaac M’pia Endjam (ur. 7 sierpnia 1976) – kameruński i od 2002 roku francuski zapaśnik walczący w stylu wolnym. Zajął 31 miejsce na mistrzostwach świata w 1999. Brązowy medalista igrzysk afrykańskich w 1999 i czwarty w 1995. Mistrz Afryki w 1998 i wicemistrz w 2000. Zajął dziewiętnaste miejsce na mistrzostwach Europy w 2002. Piąty na igrzyskach śródziemnomorskich w 2005 roku.

</doc>
<doc id="3883561" url="https://pl.wikipedia.org/wiki?curid=3883561" title="Isaac Mpia">
Isaac Mpia



</doc>
<doc id="3883569" url="https://pl.wikipedia.org/wiki?curid=3883569" title="Vadim Guigolaev">
Vadim Guigolaev

Vadim Guigolaev (ros. Вадим Гиголаев; ur. 15 czerwca 1979) – rosyjski i od 2004 roku francuski zapaśnik walczący w stylu wolnym. Zajął szesnaste miejsce na mistrzostwach świata w 2005. Brązowy medalista mistrzostw Europy w 2006. Złoty medalista igrzysk śródziemnomorskich w 2005. Mistrz Europy juniorów w 1996 roku.

</doc>
<doc id="3883573" url="https://pl.wikipedia.org/wiki?curid=3883573" title="Kobylanka (dopływ Modrzewianki)">
Kobylanka (dopływ Modrzewianki)



</doc>
<doc id="3883581" url="https://pl.wikipedia.org/wiki?curid=3883581" title="Modrzewianka">
Modrzewianka



</doc>
<doc id="3883586" url="https://pl.wikipedia.org/wiki?curid=3883586" title="Anne Deluntsch">
Anne Deluntsch

Anne Catherine Deluntsch (ur. 5 listopada 1978) – francuska zapaśniczka walcząca w stylu wolnym. Brązowa medalistka mistrzostw świata w 2007 i mistrzostw Europy w 2005. Wicemistrzyni igrzysk śródziemnomorskich w 2005. Czwarta w Pucharze Świata w 2005. Mistrzyni Europy juniorów w 1997 roku.

</doc>
<doc id="3883595" url="https://pl.wikipedia.org/wiki?curid=3883595" title="Philippe Villiers de l'Isle Adam">
Philippe Villiers de l'Isle Adam



</doc>
<doc id="3883596" url="https://pl.wikipedia.org/wiki?curid=3883596" title="Hermangard d'Asp">
Hermangard d'Asp



</doc>
<doc id="3883597" url="https://pl.wikipedia.org/wiki?curid=3883597" title="Pierre d'Aubusson">
Pierre d'Aubusson



</doc>
<doc id="3883598" url="https://pl.wikipedia.org/wiki?curid=3883598" title="Gare d'Amboise">
Gare d'Amboise



</doc>
<doc id="3883604" url="https://pl.wikipedia.org/wiki?curid=3883604" title="Allgemeine botanische Zeitschrift für Systematik, Floristik, Pflanzengeographie">
Allgemeine botanische Zeitschrift für Systematik, Floristik, Pflanzengeographie



</doc>
<doc id="3883605" url="https://pl.wikipedia.org/wiki?curid=3883605" title="Allg. Bot. Z. Syst.">
Allg. Bot. Z. Syst.



</doc>
<doc id="3883609" url="https://pl.wikipedia.org/wiki?curid=3883609" title="Ammonozwiązek">
Ammonozwiązek



</doc>
<doc id="3883611" url="https://pl.wikipedia.org/wiki?curid=3883611" title="Awraham Kac">
Awraham Kac

Awraham Kac (hebr.: אברהם כץ, ang.: "Avraham Katz", ur. 1931 w Nes Cijjona, zm. 13 sierpnia 1986) – izraelski polityk, w latach 1969–1981 poseł do Knesetu z list Gahalu i Likudu.
W wyborach parlamentarnych w 1969 dostał się po raz pierwszy do izraelskiego parlamentu. Zasiadał w Knesetach VII, VIII i IX kadencji.

</doc>
<doc id="3883612" url="https://pl.wikipedia.org/wiki?curid=3883612" title="Avraham Katz">
Avraham Katz



</doc>
<doc id="3883622" url="https://pl.wikipedia.org/wiki?curid=3883622" title="Placówka Straży Granicznej I linii „Bogdaj”">
Placówka Straży Granicznej I linii „Bogdaj”

Placówka Straży Granicznej I linii „Bogdaj” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Bogdaj” weszła w podporządkowanie komisariatu Straży Celnej „Odolanów” z Inspektoratu SC „Ostrów”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 3 z 25 kwietnia 1928 roku "w sprawie organizacji Wielkopolskiego Inspektoratu Okręgowego" dowódca Straży Granicznej gen. bryg. Stefan Pasławski przydzielił placówkę Straży Granicznej I linii „Żabnik” do komisariatu Straży Granicznej „Odolanów”.
Już 15 września 1928 dowódca Straży Granicznej rozkazem nr 7 "w sprawie zmian dyslokacji Wielkopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał podporządkowanie placówki i przydzielił ją do komisariatu Straży Granicznej „Sośnie”. 
Rozkazem komendanta Straży Granicznej z 10 lipca 1929 "w sprawach organizacyjnych" w ramach komisariatu przeniesiono placówkę Straży Granicznej „Żabnik” do Bogdaja.
Służba graniczna.
Sąsiednie placówki:

</doc>
<doc id="3883623" url="https://pl.wikipedia.org/wiki?curid=3883623" title="Firas Al-Rifaei">
Firas Al-Rifaei

Firas Ali Khaled Al-Rifaei (ur. 8 czerwca 1979) – syryjski zapaśnik walczący w stylu wolnym. 
Jedenasty na mistrzostwach świata w 2007. Siódmy na igrzyskach azjatyckich w 2002; dziewiąty w 2006; dwunasty w 2014 i czternasty w 2010. Brązowy medalista mistrzostw Azji w 2008. Wicemistrz igrzysk śródziemnomorskich w 2001, 2005 i 2009 i siódmy w 2013. Zwycięzca igrzysk panarabskich w 2004. Mistrz Arabski w 2010. Wicemistrz mistrzostw śródziemnomorskich w 2014. Wicemistrz świata wojskowych w 2006 roku.

</doc>
<doc id="3883624" url="https://pl.wikipedia.org/wiki?curid=3883624" title="Firas Rifaei">
Firas Rifaei



</doc>
<doc id="3883626" url="https://pl.wikipedia.org/wiki?curid=3883626" title="Elijjahu Ben Elisar">
Elijjahu Ben Elisar

Elijjahu Ben Elisar (hebr.: אליהו בן אלישר, ang.: "Eliyahu Ben-Elissar", "Eliahu Ben Elissar", ur. 2 sierpnia 1932 w Radomiu, zm. 12 sierpnia 2000 w Paryżu) – izraelski historyk, dyplomata i polityk, pierwszy ambasador Izraela w krajach arabskich – w latach 1980–1981 w Egipcie. W latach 1981–1996 poseł do Knesetu z listy Likudu, następnie ambasador w Stanach Zjednoczonych (1996–1998) i we Francji (1998–2000).
Życiorys.
Urodził się 2 sierpnia 1932 w Radomiu jako Eli Gottlieb. Podczas II wojny światowej trafił do getta, jako dziesięciolatek został z niego potajemnie wywieziony i w 1942 wyemigrował do stanowiącej brytyjski mandat Palestyny. Jego rodzice i rodzina zginęła w Holocauście. Jako nastolatek działał w Lechi – radykalnej zbrojnej organizacji rewizjonistycznej.
W 1950 opuścił Izrael. Studiował we Francji i Szwajcarii. Na Uniwersytecie Paryskim uzyskał bakalaureat z nauk społecznych, a następnie tytuł Master of Arts z prawa międzynarodowego. Na Uniwersytecie Genewskim uzyskał stopień doktorski (PhD). Podczas studiów został zwerbowany przez Mosad i z Europy kontrolował działania agentów operujących w krajach arabskich. Służył w Siłach Obronnych Izraela do 1965, kiedy to został reprezentantem prawicowych partii Herutu, a następnie Likudu w Światowej Organizacji Syjonistycznej.
Po wyborach parlamentarnych w 1977 – pierwszych zwycięskich dla prawicy w historii Izraela – został dyrektorem generalnym w Kancelarii Premiera Menachema Begina. Stał na czele izraelskiego zespołu podczas negocjacji pokojowych z Egiptem w Camp David zakończonych podpisaniem przez Begina i Sadata historycznego porozumienia.
Urząd sprawował do 1980 kiedy to, w następstwie Camp David i podpisania traktatu pokojowego, został pierwszym ambasadorem Izraela w Egipcie, a tym samym pierwszym izraelskim ambasadorem w krajach arabskich.
W kolejnym roku zakończył swoją misję, a w wyborach parlamentarnych w 1981 dostał się po raz pierwszy do izraelskiego parlamentu z listy Likudu. W dziesiątym Knesecie przewodniczył komisji spraw zagranicznych i obrony. Uzyskał reelekcję w 1984, a w Knesecie jedenastej kadencji zasiadał w komisji spraw zagranicznych i obrony. Powrócił na fotel przewodniczącego w dwunastym Knesecie po tym jak w wyborach w 1988 po raz trzeci został wybrany posłem. W kolejnych wyborach utrzymał mandat posła, a w trzynastym Knesecie, obok zasiadania w tej samej komisji, był przewodniczącym izraelsko-japońskiej parlamentarnej grupy przyjaźni.
Po raz piąty został wybrany posłem w wyborach w 1996 jednak już 1 września 1996 zrezygnował z zasiadania w parlamencie, a jego mandat poselski przypadł Re’uwenowi Riwlinowi. Elijjahu Ben Elisar powrócił do dyplomacji – zastąpił Itamara Rabinowicza na placówce w Waszyngtonie, zostając na dwa lata ambasadorem w Stanach Zjednoczonych. W 1998 stanowisko to przejął Zalman Szowal, zaś Elijjahu Ben Elisar został ambasadorem we Francji. Zmarł na placówce w Paryżu 12 sierpnia 2000.
Jest autorem, opublikowanych po francusku, prac historycznych: "La Guerre Israelo-Arabe" i "La Diplomatie du Troisieme Reich et les Juifs", a także książki "Sadat and his Legacy".
Życie prywatne.
Od 1979 był żonaty z Nicą, mieli dwoje dzieci – córkę i syna.

</doc>
<doc id="3883628" url="https://pl.wikipedia.org/wiki?curid=3883628" title="Eliyahu Ben-Elissar">
Eliyahu Ben-Elissar



</doc>
<doc id="3883629" url="https://pl.wikipedia.org/wiki?curid=3883629" title="Eliyahu Ben Elissar">
Eliyahu Ben Elissar



</doc>
<doc id="3883630" url="https://pl.wikipedia.org/wiki?curid=3883630" title="Eliahu Ben Elissar">
Eliahu Ben Elissar



</doc>
<doc id="3883631" url="https://pl.wikipedia.org/wiki?curid=3883631" title="Elijjahu Ben Elissar">
Elijjahu Ben Elissar



</doc>
<doc id="3883633" url="https://pl.wikipedia.org/wiki?curid=3883633" title="Hubert Ptaszek">
Hubert Ptaszek

Hubert Ptaszek (ur. 5 lipca 1993 w Toruniu) – polski kierowca rajdowy. Syn Jacka Ptaszka, 4-krotnego mistrza Polski w rallycrossie. Po udanym debiucie w rajdowych mistrzostwach świata w kategorii WRC2 w sezonie 2016, w 2017 roku miał wziąć udział we wszystkich edycjach tego cyklu, reprezentując Orlen Team. Po czterech nieudanych startach zawiesił starty. W 2018 r. startuje w cyklu ERC.
Początki kariery.
Od najmłodszych lat kibicował ojcu, rywalizującemu w mistrzostwach Polski w rallycrossie na torach w rodzinnym Toruniu oraz podwarszawskim Słomczynie. Sam pierwsze kroki w motorsporcie postawił w wieku 8 lat, zaczynając od motocykli crossowych. Pod naciskiem rodziny, obawiającej się o ryzyko kontuzji, przesiadł się z dwóch kół na cztery i rozpoczął starty w kartingu. Po dwóch sezonach w Polsce i dwóch we Włoszech zapadła decyzja o kontynuowaniu kariery w rajdach samochodowych. Rywalizację w tej dyscyplinie sportu rozpoczął od razu po uzyskaniu prawa jazdy, pilotując swojego ojca Jacka w Rajdzie Barbórki Warszawskiej 2009. Starty za kierownicą rozpoczął w sezonie 2011, rywalizując w Rajdowym Pucharze Polski. Zadebiutował także poza granicami Polski, zajmując 10. miejsce w niemieckim Lausitz Rallye. W kolejnym roku startował już w mistrzostwach Polski i wywalczył 7. lokatę w klasyfikacji Castrol Edge Fiesta Trophy. Sezon 2013, zwieńczony 4. lokatą w Castrol Edge Fiesta Trophy, był jednocześnie ostatnim spędzonym w Polsce, a pod jego koniec Ptaszek zadebiutował w mistrzostwach świata, w Rajdzie Wielkiej Brytanii.
Kariera w mistrzostwach świata.
W latach 2014-2015 Hubert Ptaszek wystartował w trzynastu rundach mistrzostw świata. W dziesięciu zasiadł za kierownicą Forda Fiesty R2 z napędem na przednią oś, w dwóch edycjach Rajdu Polski pojechał Fordem Fiestą S2000 z napędem na cztery koła, a w Rajdzie Wielkiej Brytanii zadebiutował za kierownicą Škody Fabii R5, przygotowując się do pełnego sezonu startów w kategorii WRC-2.
W sezonie 2016 Hubert Ptaszek planował siedem startów w mistrzostwach świata Škodą Fabią R5, ale propozycja ze strony Peugeot Sport Slovakia umożliwiła rozszerzenie programu do pełnego cyklu. W Rajdzie Monte Carlo wystartował z Kamilem Kozdroniem, ale od drugiej rundy, Rajdu Szwecji, jego pilotem został Maciek Szczepaniak. Regulamin WRC-2 w sezonie 2016 dopuszczał wybranie siedmiu rajdów przez kierowcę, spośród których do końcowej klasyfikacji sezonu wliczano sześć najlepszych wyników. Ponieważ punkt 2.5 Regulaminu Sportowego WRC stanowi, iż samochód podczas rajdu może być prowadzony przez dowolnego z dwóch członków załogi, w części rajdów załoga była zgłaszana na odwrót: Maciek Szczepaniak jako kierowca i zawodnik zbierający punkty w klasyfikacji WRC-2, Hubert Ptaszek jako pilot – mimo że to on prowadził samochód. W sezonie 2017 takie rozwiązanie nie jest już możliwe, bo regulamin odgórnie narzuca trzy obowiązkowe rundy dla uczestników mistrzostw WRC-2: Rajd Portugalii, Rajd Niemiec oraz Rajd Wielkiej Brytanii.
Punkty zdobyte przez Huberta Ptaszka w rajdach, w których to on był nominowany jako kierowca, pozwoliły mu zająć siódme miejsce w klasyfikacji rocznej WRC-2. Poza Škodą Fabią R5 i Peugeotem 208 T16, wystartował także Fordem Fiestą R5. Z planowanych czternastu startów pojechał w dwunastu: Rajd Chin odwołano, a w Rajdzie Włoch załoga nie wystartowała z powodu kontuzji pilota doznanej podczas Rajdu Portugalii. Trzykrotnie stanął na podium klasyfikacji WRC-2, a w klasyfikacji generalnej raz zajął 11. miejsce, dwa razy 12. miejsce.
12 grudnia 2016 roku podczas konferencji prasowej PKN Orlen poinformowano, że w sezonie 2017 Hubert Ptaszek będzie reprezentował barwy Orlen Team w rajdowych mistrzostwach świata WRC-2. Plan startów obejmuje siedem rund, w tym trzy obowiązkowe dla uczestników WRC-2: Rajd Portugalii, Rajd Niemiec i Rajd Wielkiej Brytanii.
Wyniki w WRC.
! 2013
! 0
!rowspan=3| 2014
!rowspan=3| 0
!rowspan=3| –
!rowspan=3| 2015
!rowspan=3| 0
!rowspan=3| –
!rowspan=3| 2016
!rowspan=3| 0
!rowspan=3| –
Wyniki w WRC-2.
!rowspan=2| 2015
!rowspan=2| 0
!rowspan=2| 47.
!rowspan=3| 2016
!rowspan=3| 57
!rowspan=3| 7.
Wyniki w Rajdowych Mistrzostwach Europy.
"* – sezon trwa"

</doc>
<doc id="3883634" url="https://pl.wikipedia.org/wiki?curid=3883634" title="Placówka Straży Granicznej I linii „Żabnik”">
Placówka Straży Granicznej I linii „Żabnik”



</doc>
<doc id="3883636" url="https://pl.wikipedia.org/wiki?curid=3883636" title="A Tale of Paraguay">
A Tale of Paraguay

A Tale of Paraguay – poemat epicki angielskiego romantycznego poety Roberta Southeya, opublikowany w 1825. Utwór jest oparty na łacińskojęzycznej relacji jezuity Dobrizhoffera. Duchowny ten opisał śmierć indiańskiej rodziny, którą wcześniej wyrwał z zupełnej izolacji i nawrócił na chrześcijaństwo. Utwór jest napisany dziewięciowersową strofą spenserowską, rymowaną ababbcbcc. Składa się z 224 zwrotek. 
&lt;poem&gt;
"The hideous malady which lost its power"
"When Jenner's art the dire contagion stay'd,"
"Among Columbia's sons, in fatal hour,"
"Across the wide, Atlantic wave convey'd"
"Its fiercest form of pestilence display'd:"
"Where'er its deadly course the plague began"
"Vainly the wretched sufferer look'd for aid;"
"Parent from child, and child from parent ran,"
"For tyrannous fear dissolved all natural bonds of man."
&lt;/poem&gt;
Wybór tej kunsztownej i wysoko cenionej w Anglii formy wersyfikacyjnej nie okazał się dla poety zbyt szczęśliwy. Southey, będący poeta bardzo płodnym, nad omawianym poematem spędził około sześciu lat.
Omawiany utwór został zrecenzowany w piśmie "The London Magazine". krytyczny tekst o poemacie ukazał się także w "The London Quarterly Review".

</doc>
<doc id="3883637" url="https://pl.wikipedia.org/wiki?curid=3883637" title="Micha’el Reisser">
Micha’el Reisser

Micha’el Reisser (hebr.: מיכאל רייסר, ang.: "Michael Reisser", ur. 26 kwietnia 1946 w Tel Awiwie, zm. 27 października 1988) – izraelski polityk, w latach 1981–1988 poseł do Knesetu z listy Likudu.
W wyborach parlamentarnych w 1981 dostał się po raz pierwszy do izraelskiego parlamentu. Zasiadał w Knesetach X i XI kadencji. Zmarł 27 października 1988, a mandat poselski objął po nim Dawid Mor.

</doc>
<doc id="3883638" url="https://pl.wikipedia.org/wiki?curid=3883638" title="Michael Reisser">
Michael Reisser



</doc>
<doc id="3883639" url="https://pl.wikipedia.org/wiki?curid=3883639" title="Micha'el Reisser">
Micha'el Reisser



</doc>
<doc id="3883640" url="https://pl.wikipedia.org/wiki?curid=3883640" title="Elijjahu Ben-Elisar">
Elijjahu Ben-Elisar



</doc>
<doc id="3883641" url="https://pl.wikipedia.org/wiki?curid=3883641" title="Andrzej Gindzieński">
Andrzej Gindzieński

Andrzej Antoni Gindzieński – polski naukowiec, lekarz, biochemik, profesor nauk medycznych.
Życiorys.
Ukończył kierunek lekarski. W 1971 pod kierunkiem dra hab. Kazimierza Jaroszewicza z Zakładu Chemii Ogólnej Akademii Medycznej w Białymstoku obronił pracę doktorską ""Oczyszczanie i własności kinazy N-acetyloglukozoaminy z błony śluzowej żołądka ludzkiego" uzyskując stopień naukowy doktora nauk medycznych. W 1984 na podstawie osiągnięć naukowych i złożonej rozprawy "Skład, właściwości i struktura ludzkiego śluzu żołądkowego"" otrzymał stopień naukowy doktora habilitowanego nauk medycznych. W 1992 został kierownikiem Zakładu Chemii Medycznej AMB. W 1998 uzyskał tytuł naukowy profesora. 30 września 2008 przeszedł na emeryturę.
W latach 2008–2013 pracował na Państwowej Wyższej Szkole Informatyki i Przedsiębiorczości w Łomży.

</doc>
<doc id="3883643" url="https://pl.wikipedia.org/wiki?curid=3883643" title="Raja Al-Karrad">
Raja Al-Karrad

Raja Al-Karrad (ur. 8 marca 1985) – syryjski zapaśnik walczący w stylu wolnym. Zajął 40 miejsce na mistrzostwach świata w 2011. Piąty na igrzyskach azjatyckich w 2014 i dziesiąty w 2006. Piąty na mistrzostwach Azji w 2009. Wicemistrz igrzysk śródziemnomorskich w 2009, piąty w 2005 i 2013. Brązowy medalista mistrzostw śródziemnomorskich w 2014, a także halowych igrzysk azjatyckich w 2017. Plażowy mistrz świata w 2015. Brązowy medalista wojskowych MŚ z 2018. Triumfator mistrzostw Arabskich z 2010 roku.

</doc>
<doc id="3883656" url="https://pl.wikipedia.org/wiki?curid=3883656" title="Mohamed Khan Shaikhouni">
Mohamed Khan Shaikhouni

Mohamed Khan Shaikhouni (ur. 20 marca 1987) – syryjski zapaśnik walczący w stylu wolnym. 
Dziewiąty na igrzyskach azjatyckich w 2014 i jedenasty w 2010. Dwunasty na mistrzostwach Azji w 2013. Złoty medalista mistrzostw śródziemnomorskich w 2014 roku.

</doc>
<doc id="3883665" url="https://pl.wikipedia.org/wiki?curid=3883665" title="Ghazwan Lazkani">
Ghazwan Lazkani

Ghazwan Lazkani Munla Badawi (ur. 22 września 1982) – syryjski zapaśnik walczący w stylu wolnym. Zajął 37 na mistrzostwach świata w 2011. Siódmy na igrzyskach azjatyckich w 2006; dziesiąty w 2014 i jedenasty w 2010. Siódmy na mistrzostwach Azji w 2007 i 2009. Brązowy medalista igrzysk śródziemnomorskich w 2009. Wicemistrz mistrzostw Arabskich z 2010. Srebrny medalista mistrzostw śródziemnomorskich w 2010 i brązowy w 2014 roku.

</doc>
<doc id="3883671" url="https://pl.wikipedia.org/wiki?curid=3883671" title="Franciszek Szafraniec">
Franciszek Szafraniec

Franciszek Hugon Szafraniec (ur. 22 marca 1940 w Świętochłowicach) – polski matematyk, profesor nauk matematycznych, emerytowany profesor zwyczajny Uniwersytetu Jagiellońskiego w Krakowie. Doktorat uzyskał na UJ w 1968 roku (promotor: Tadeusz Ważewski). W latach 1977-1980 pełnił funkcję prodziekana, a w latach 1980-1981 dziekana Wydziału Matematyki i Fizyki Uniwersytetu Jagiellońskiego. Wypromował siedmiu doktorów, wszystkich na UJ. Byli to: Wanda Szpunar, Marek Kosiek, Ewa Szostak, Jan Niechwiej, Ahmand Ajjour, Piotr Niemiec, Anna Kula.
Swoje prace publikował w takich czasopismach jak m.in. „Proceedings of the American Mathematical Society”, „Annales Polonici Mathematici”, „Journal of Mathematical Analysis and Applications", „Linear Algebra and Its Applications”, „Journal of Physics A: Mathematical and Theoretical" oraz „Studia Mathematica". Ma poświęcone mu hasło na stronie MacTutor StAndrews University. 
Należy do Polskiego Towarzystwa Matematycznego. W latach 1981-1983 był prezesem Oddziału Krakowskiego PTM.

</doc>
<doc id="3883673" url="https://pl.wikipedia.org/wiki?curid=3883673" title="Aminokwasy glukogenne">
Aminokwasy glukogenne



</doc>
<doc id="3883675" url="https://pl.wikipedia.org/wiki?curid=3883675" title="Paradoks chłopca i dziewczynki">
Paradoks chłopca i dziewczynki

Paradoks chłopca i dziewczynki – problem z dziedziny teorii prawdopodobieństwa. Ilustruje nieintuicyjność związaną z prawdopodobieństwem warunkowym. Pozorny paradoks jest znany od co najmniej 1959 roku, gdy Martin Gardner opublikował jeden z wariantów tego problemu w „Scientific American” w tekście pod tytułem "Problem dwojga dzieci". Zadał on następujące dwa pytania:
Gardner przedstawił właściwe odpowiedzi jako, odpowiednio, ½ i ⅓, ale później przyznał, że drugie pytanie jest wieloznaczne. Odpowiedź może brzmieć w drugim przypadku również ½, w zależności od tego, w jaki sposób dowiadujemy się, że jedno z dzieci jest chłopcem. Dwuznaczność pytania, w zależności od precyzyjnego sformułowania i przyjętych w domyśle założeń, potwierdziły późniejsze analizy. Co więcej, wykazano że w zależności od dokładności informacji o jednym z dzieci, odpowiedź może przyjąć również dowolne inne wartości pomiędzy ½ a ⅓.
Problem wywołał wśród czytelników kontrowersje, podobnie do paradoksu Monty’ego Halla. Paradoks wywoływany jest przez kłócącą się z intuicyjnymi heurystykami poznawczymi wieloznaczność co do tego, czy i w jaki sposób pytanie dotyczy prawdopodobieństwa warunkowego.
Typowe założenia.
Obie możliwe odpowiedzi dzielą pewne wspólne założenia. Po pierwsze, przyjmuje się, że przestrzeń możliwych kombinacji można łatwo opisać, w definicji ekstensjonalnej: {CC, CD, DC, DD} (jeśli opiszemy chłopca literą C, a dziewczynkę literą D). Po drugie, zakłada się, że każda z tych kombinacji ma identyczne wejściowe prawdopodobieństwo. Pozwala to na modelowanie problemu jako procesu Bernoulliego z "p"=½:
Jest to analogiczny model matematyczny do stosowanego w przypadku rzutów monetą.
Pierwsze pytanie.
Powyższe założenia, dla tego problemu i losowej rodziny, wyznaczają następującą przestrzeń zdarzeń elementarnych:
Z czterech zdarzeń, tylko dwa spełniają założenie przedstawione w pytaniu (starsze dziecko to dziewczynka). Z dwóch jednakowo prawdopodobnych, możliwych zdarzeń, tylko jedno spełnia kryteria poszukiwanej odpowiedzi, zatem prawdopodobieństwo wynosi ½.
Drugie pytanie.
Pytanie to ma identyczną postać z poprzednim, z wyjątkiem tego, że zamiast informacji, że najstarsze dziecko jest chłopcem, podana jest informacja, że jedno z dzieci jest chłopcem. W odpowiedzi na list czytelnika z 1959 r., Gardner zgodził się, że sformułowanie pytania ma kluczowe znaczenie dla uzyskania różnych odpowiedzi na oba pytanie. Gardner zauważył, że „brak precyzyjnego opisu metody losowania” sprawia, że czytelnicy mogą interpretować problem na dwa różne sposoby:
Informacje o dziecku.
Leonard Mlodinow spopularyzował wariant paradoksu, który ujawnia jego szersze właściwości. W sytuacji w której w zagadce zostaje podana dodatkowa informacja o dzieciach, poszukiwane prawdopodobieństwo może uzyskać dowolną wartość z zakresu ⅓–½. Na przykład jesli dowiemy się, że jedno z dzieci to chłopiec urodzony we wtorek, prawdopodobieństwo na to, że drugie dziecko to chłopiec wynosi formula_1 Wynik zależy od rzadkości dodatkowej cechy, jaką nam opisano. Im bardziej jest uniwersalna, tym bardziej rezultat dąży do ⅓, a im bardziej jednoznacznie identyfikuje jednostkę, w tym większym stopniu rezultat dąży do ½.
Badania psychologiczne.
Ankiety prasowe, takie jak dziennikarki Marylin vos Savant, sugerują, że większość ludzi deklaruje przyjmowanie założeń, które przy konsekwentnej indukcji doprowadziłyby ich do odpowiedzi ⅓. W zdecydowanej jednak większości, ludzie udzielają intuicyjnie odpowiedzi ½. Fox i Levav (2004) wykorzystali problem do badania teorii opisujących sposoby, jakimi ludzie oceniają warunkowe prawdopodobieństwa. W tej pracy, paradoks został przedstawiony uczestnikom badania na dwa sposoby:
Autorzy argumentowali, że pierwsze sformułowanie wywiera na pytanych osobach błędne wrażenie, że istnieją dwie możliwości co do płci drugiego dziecka, podczas gdy drugie sformułowanie sugeruje, że istnieją cztery możliwości, z których jedno zostało odrzucone (co daje w wyniku prawdopodobieństwo ⅓, że oboje dzieci to chłopcy, jako że z trzech pozostałych tylko jedno jest zgodne z pytaniem). W badaniu odpowiedzi ½ udzieliło w pierwszym pytaniu 85% uczestników, i 39% w drugim pytaniu. Badacze domniemywali, że powodem, dla którego ludzie różnie traktują oba pytania (analogicznie do innych, podobnych problemów, jak paradoks Monty’ego Halla) jest opieranie się o uproszczone heurystyki poznawcze.

</doc>
<doc id="3883676" url="https://pl.wikipedia.org/wiki?curid=3883676" title="Artak Margaryan">
Artak Margaryan

Artak Margaryan (ur. 11 listopada 1989) – francuski zapaśnik w stylu klasycznym. Siódmy na mistrzostwach świata w 2016. Brązowy medalista mistrzostw Europy w 2016. Dwunasty na igrzyskach europejskich w 2015. Trzeci na igrzyskach śródziemnomorskich w 2013, 2018 i mistrzostw śródziemnomorskich w 2010 roku.

</doc>
<doc id="3883677" url="https://pl.wikipedia.org/wiki?curid=3883677" title="Samba Diong">
Samba Diong

Samba Diong (ur. 7 grudnia 1993) – francuski zapaśnik walczący w stylu klasycznym. Jedenasty na mistrzostwach Europy w 2013. Drugi na igrzyskach śródziemnomorskich w 2013. Mistrz śródziemnomorski w 2015. Pięciokrotny mistrz Francji w latach 2011 - 2016

</doc>
<doc id="3883679" url="https://pl.wikipedia.org/wiki?curid=3883679" title="Luca Lampis">
Luca Lampis

Luca Lampis (ur. 11 października 1985) – francuski zapaśnik w stylu wolnym. Piętnasty na mistrzostwach świata w 2007. Jedenasty na mistrzostwach Europy w 2012. Trzeci na uniwersyteckich MŚ z 2006 i na igrzyskach śródziemnomorskich w 2013 roku.

</doc>
<doc id="3883681" url="https://pl.wikipedia.org/wiki?curid=3883681" title="Zoheir El Ouarraqe">
Zoheir El Ouarraqe

Zoheir El Ouarraqe (ur. 8 maja 1991) – francuski zapaśnik walczący w stylu wolnym. Siódmy na mistrzostwach świata w 2013. Brązowy medalista mistrzostw Europy w 2014. Dziesiąty na igrzyskach europejskich w 2015. Triumfator igrzysk śródziemnomorskich w 2013 roku.

</doc>
<doc id="3883703" url="https://pl.wikipedia.org/wiki?curid=3883703" title="Cheikh N'Doye">
Cheikh N'Doye



</doc>
<doc id="3883712" url="https://pl.wikipedia.org/wiki?curid=3883712" title="Ostróżeczka wschodnia">
Ostróżeczka wschodnia

Ostróżeczka wschodnia ("Consolida orientalis" (J.Gay) Schrödinger) – gatunek rośliny należący do rodziny jaskrowatych ("Ranunculaceae"). Pochodzi z południowej i wschodniej Europy, Afryki Północnej i Azji. W Polsce bywa uprawiany na kwiat cięty, przejściowo dziczeje.
Rozmieszczenie geograficzne.
Rośnie dziko w Afryce Północnej (Algieria, Maroko, Tunezja), w Azji (Kaukaz, Turcja, Turkmenistan, Iran, Syria, Indie, Pakistan) oraz w południowej i wschodniej Europie (Ukraina, Albania, Bośnia i Hercegowina, Bułgaria, Chorwacja, Macedonia, Rumunia, Serbia, Hiszpania). Na części swojego terenu występowania w Europie jest gatunkiem rodzimym, w niektórych rejonach Europy rozprzestrzenił się jako gatunek zawleczony. W Europie jest ponadto uprawiany. W Polsce uprawiany rzadko. Dawniej w okolicach Wrocławia występował jako gatunek zawleczony. Status we florze Polski: efemerofit.
Biologia i ekologia.
Roślina jednoroczna. Kwitnie od czerwca do sierpnia. Liczba chromosomów: 2n = 16. Poza naturalnym zasięgiem występuje dziko na siedliskach synantropijnych, łąkach i polach.
Uprawa.
Roślina łatwa w uprawie. Lubi miejsca słoneczne i żyzną, przepuszczalną glebę. Nadaje się na rabaty lub na kwiat cięty, dość długo zachowujący świeżość. Rozmnaża się przez wysiew nasion od razu na stałe miejsce. Nasiona wysiewa się od wiosny do początku lata. Można też wysiewać jesienią, ale wówczas należy przed zimą miejsce wysiewu lekko okryć. Jesienny siew powoduje, że wiosną rośliny wcześniej kiełkują i rozwijają się. Odmiany o wysokich pędach wymagają podparcia.

</doc>
<doc id="3883721" url="https://pl.wikipedia.org/wiki?curid=3883721" title="Consolida orientalis">
Consolida orientalis



</doc>
<doc id="3883730" url="https://pl.wikipedia.org/wiki?curid=3883730" title="Osłona biologiczna">
Osłona biologiczna

Osłona biologiczna – struktura wokół reaktora jądrowego, lub innego źródła promieniowania jonizującego lub neutronowego, mająca na celu obniżenie intensywności promieniowania do poziomu bezpiecznego dla człowieka. Najczęściej budowana jest w postaci warstw różnych materiałów, np. betonu, wody, grafitu, ołowiu, stali lub innych materiałów dobrze pochłaniających promieniowanie gamma lub neutronowe.
Osłona biologiczna w reaktorach jądrowych.
W przypadku wystawienia na neutrony prędkie, co ma miejsce w reaktorach jądrowych, osłona biologiczna często ulega aktywacji neutronami, co powoduje, że materiał osłony staje się promieniotwórczy a jego struktura ulega zmianom i uszkodzeniom na poziomie molekularnym. Aktywacja ta może powodować, że osłona biologiczna wykazuje znaczące promieniowanie (ponad 10 mSv/h) nawet 10 lat po wyłączeniu reaktora. Powoduje to, że demontaż osłony stanowi skomplikowaną operację rozciągniętą w czasie.
Osłona posiada wiele otworów koniecznych do wyprowadzenia rur i oprzyrządowania ze zbiornika reaktora.
Kształt i wymiary osłony biologiczne są inne dla każdego typu i modelu reaktora. Osłona w reaktorach typu BWR ma zwykle kształt dzwonu o średnicy od 12 m (u góry) do 30 metrów (u dołu) i wysokości 50 metrów. Ściany osłony mają ok. 2 metrów grubości. Zbudowana jest z żelbetu, z 2 lub 3 warstwami 38-milimetrowych prętów. Wnętrze osłony wyściełane jest stalą. Osłona biologiczna w reaktorach typu PWR ma wysokość ok. 25 metrów i ok. 6 metrów średnicy. Ściany z żelbetu ok. 3 metrów grubości, ze wzmocnieniem z 51-milimetrowych prętów tworzących siatkę 20 × 20 cm. Wnętrze również wyściełane jest stalą.

</doc>
<doc id="3883732" url="https://pl.wikipedia.org/wiki?curid=3883732" title="Sōkō Sagyō Ki">
Sōkō Sagyō Ki



</doc>
<doc id="3883741" url="https://pl.wikipedia.org/wiki?curid=3883741" title="Dlaczego nie jestem chrześcijaninem">
Dlaczego nie jestem chrześcijaninem

Dlaczego nie jestem chrześcijaninem () – esej brytyjskiego filozofa Bertranda Russella wyjaśniający jego ateizm. Pierwotnie wygłoszony pod auspicjami południowo-londyńskiego oddziału 6 marca 1927 roku w ratuszu w Battersea, w tym samym roku został opublikowany w broszurze i kilkukrotnie przedrukowany w języku angielskim i w tłumaczeniach. 
Jest wymieniany jako jedna z najbardziej wpływowych publikacji XX wieku. Z reguły jest publikowany z innymi esejami Russella o podobnej tematyce.
Treść.
Russell zaczyna od określenia, co rozumie pod pojęciem chrześcijanin, i wyjaśnia, dlaczego „nie wierzy w Boga i w nieśmiertelność” i dlaczego „nie sądzi, że Chrystus był najlepszym i najmądrzejszym z ludzi”, dwa warunki, które określa jako „niezbędne, aby ktokolwiek nazywał siebie chrześcijaninem”. Rozważa szereg logicznych argumentów istnienia Boga, uwzględniając w szczególności teologię chrześcijańską. Zaprzecza argumentowi teleologicznemu stosując dowód nie wprost i preferuje teorię Darwina.
Russell wyraża także wątpliwość w historyczne istnienie Jezusa i w kwestię moralności religii, która, jego zdaniem, oparta jest głównie na strachu.
Książki zawierające ten esej, zawierają z reguły również inne autorstwa Russella o zbliżonej tematyce:
Historia.
Pierwsza niemiecka edycja ukazała się w 1932 roku w zainspirowanym przez Ernsta Haeckela wydawnictwie stowarzyszenia monistów "Kreis der Freunde monistischen Schrifttums" w Dreźnie. W 1957 roku Paul Edwards wolał Russella od bardziej modnego Ludwiga Wittgensteina i opublikował esej oraz dalsze teksty odnoszące się do artykułów wydanych w "The Bertrand Russell Case". Russell został pozbawiony profesury w Nowym Jorku za swoje poglądy polityczne i świeckie oraz tolerancję dla wersji homoseksualizmu zwanej gay until graduation. Niektóre kraje zakazały publikacji książki, w tym RPA. Rozszerzona wersja została opublikowana w różnych edycjach, począwszy od 1960 roku. W Nowojorskiej Bibliotece Publicznej jest wymieniana wśród najbardziej wpływowych książek XX wieku.
Tytuł zainspirował powstanie innych książek. William E. Connolly "Why I Am Not a Secularist" (2000) bezpośrednio nawiązał do różnych aspektów argumentów Russella. Widzi jego podejście jako próbę przeniesienia opartego na nauce żydowsko-chrześcijańskiego dziedzictwa środka ciężkości w życiu publicznym na inny, oparty na poglądach świeckich. Connolly ma wątpliwości do tej wymiany przyjętego przez wszystkich autorytatywnego podejścia do etyki społecznej i społecznego rozsądku nowymi, które będą przestrzegać wszyscy „rozsądni” obywatele. Zastanawia się, co zamiast nowych form zaangażowania społeczeństwa, które pozwalają na coraz bardziej zróżnicowane perspektywy oddziaływania między ludźmi. Wymienia różnych ważnych filozofów, począwszy od Nietzschego, Freuda, i Judith Butler do Michaela Shapiro i Foucaulta, aby wskazać takie poglądy. Connolly twierdzi, że styl laickości Russella, choć warty podziwu, w wyniku wąskiego i nietolerancyjnego zrozumienia sfery publicznej może osłabić swoje własne cele dążenia do wolności i różnorodności.

</doc>
<doc id="3883742" url="https://pl.wikipedia.org/wiki?curid=3883742" title="Bombardowanie Ankony">
Bombardowanie Ankony

Bombardowanie Ankony – operacja morska podczas kampanii adriatyckiej pomiędzy marynarkami wojennymi Włoch i Austro-Węgier. Siły Kaiserliche und Königliche Kriegsmarine ostrzelały obiekty wojskowe i cywilne w prowincji Ankona oraz okoliczne wyspy. Akcja została spowodowana wypowiedzeniem przez Włochy wojny Austro-Węgrom.
Tło wydarzeń.
Jednym z głównych powodów, dla których adm. Anton Haus nie chciał używać swoich pancerników w operacjach z daleka od Puli w pierwszych miesiącach wojny było przekonanie, że Włochy nie pozostaną neutralne w tym konflikcie. Kiedy Włochy zadeklarowały swoją neutralność w sierpniu 1914 roku, Haus wierzył, że nie będą oni mieli zbytnich oporów przed zaatakowaniem swoich byłych sojuszników. Włoscy politycy i wojskowi od dekad marzyli o przejęciu kontroli nad włoskojęzycznymi prowincjami Austro-Węgier. Nie było to możliwe, gdy Włochy były częścią Trójprzymierza, jednak po wybuchu wojny i ogłoszeniu neutralności, mogły działać z większą swobodą. Włoski rząd z premierem Antonio Salandrą na czele przyjął strategię określoną przez nich jako "sacro egoismo" (święty egoizm), co oznaczało, że Włochy przyjmą strategię będącą najlepszym rozwiązaniem dla nich samych.
Preludium.
Haus planował zaatakować Włochów od razu po wypowiedzeniu przez nich wojny. Głównym celem miały być obiekty morskie, drogi, linie kolejowe i inne linie komunikacyjne wzdłuż zachodniego wybrzeża Adriatyku. Gdyby włoskie kolumny żołnierzy zmierzające na front zostały ostrzelane głęboko wewnątrz własnego terytorium, wysokie wczesnowojenne morale otrzymałyby natychmiastowy cios. Haus zaczął planować operację na wypadek wojny z Włochami, niedługo po tym, jak rząd w Rzymie ogłosił neutralność. Kiedy Włochy przygotowywały się do rozpoczęcia wojny w maju, austro-węgierskie samoloty rozpoznawcze latały już nad Wenecją i północnym wybrzeżem Adriatyku. Jak się okazało, nie było w tamtym rejonie większych sił Regia Marina, co tylko zachęciło Hausa do przeprowadzenia agresywnej akcji. Zakładając, że pancerniki włoskiej marynarki znajdują się w Brindisi albo Taranto, admirał wysłał w tamten rejon trzy grupy rozpoznawcze składające się z lekkich krążowników i niszczycieli. Gdyby włoskie jednostki chciały przeszkodzić głównym siłom Austro-Węgier, Haus, wciąż chcący uniknąć dużej bitwy morskiej, otrzymałby ostrzeżenie od grup zwiadowczych wystarczająco wcześnie, by móc bezpiecznie powrócić do bazy. Grupy te wyruszyły na swoje pozycje 19 maja, a reszta okrętów w Puli miała utrzymywać wysokie ciśnienie pary, aby móc wyruszyć od razu po wypowiedzeniu przez Włochy wojny. 23 maja o godzinie 16:00 do Puli dotarła wiadomość o zerwaniu przez Włochów stosunków dyplomatycznych z Wiedniem. Niedługo potem wypowiedziały one wojnę Austro-Węgrom. Cztery godziny później, wśród radosnych wiwatów załóg jego okrętów, Haus, na pokładzie „Habsburga”, wypłynął z Puli razem z najsilniejszą austro-węgierską flotą jaką kiedykolwiek widział Adriatyk.
Bombardowanie.
Jeszcze 23 maja marynarka przeprowadziła kilka bombardowań regionu Marche. Tego samego dnia niszczyciel „SMS Dinara” i torpedowiec SM Tb 53T ostrzelały port w Ankonie. Niszczyciel SMS „Lika” w czasie swojej misji rozpoznawczej pomiędzy Palagružą a półwyspem Gargano ostrzelał semafory i stację radiową w Vieste. W tym czasie okolicznych wód bronił niszczyciel „Turbine”. W drobnej potyczce zwyciężył Lika, uszkadzając wrogi okręt.
Następnego dnia nad ranem większość austro-węgierskiej floty znajdowała się już w pobliżu Ankony. Do zespołu należały drednoty SMS „Viribus Unitis”, SMS „Tegetthoff” i SMS „Prinz Eugen” oraz osiem przeddrednotów. Reszta austriackich okrętów była już na wrogich wodach i samodzielnie bombardowała wybrzeże. Flota ostrzelała kilka przybrzeżnych włoskich miast i innych celów w prowincji Ankona, w szczególności samo miasto Ankona.
SMS „Tegetthoff” i niszczyciel SMS „Velebit” ostrzelały włoski sterowiec „Citta di Ferrara” nad Ankoną. Przeddrednot SMS „Radetzky” i dwie łodzie torpedowe ostrzelały Potenza Picena, a następnie powróciły do bazy morskiej w Puli. Przeddrednot SMS „Zrínyi” i dwie kolejne łodzie torpedowe ostrzelały Senigallię, niszcząc pociąg i uszkadzając stację kolejową i most, i powróciły do Puli. Torpedowiec SM Tb III został nieskutecznie zbombardowany przez włoską łódź latającą.
Lekki krążownik SMS „Admiral Spaun” ostrzelał włoską stację sygnałową na wyspie Cretaccio, podczas gdy SMS „Sankt Georg” i dwie łodzie torpedowe ostrzelały Rimini, uszkadzając pociąg towarowy. Niszczyciel SMS „Streiter” zaatakował stację sygnałową w pobliżu Torre di Mileto. Lekki krążownik SMS „Novara”, niszczyciel i dwie łodzie torpedowe wpłynęły do kanału Corsini i ostrzelały włoską bazę łodzi torpedowych, kolejną stację sygnałową i kilka baterii artylerii nadbrzeżnej.
Lekki krążownik SMS „Helgoland”, wspierany przez 4 niszczyciele, wdał się w walkę z włoskim niszczycielem Turbine, na południe od Pelagusy. Niszczyciel SMS „Tátra” ostrzelał nabrzeże kolejowe w pobliżu Manfredonii, podczas gdy niszczyciel SMS „Csepel” zaatakował stację kolejową w Manfredonii. Ostatecznie austro-węgierskie łodzie latające zrzuciły pociski artyleryjskie na Wenecję i hangary wodnosamolotów w Chiaravalle.
Skutki.
Austro-węgierski ostrzał spowodował ciężkie uszkodzenia. W jego wyniku w Ankonie zginęło 63 wojskowych i cywili. Austriackie straty były minimalne, jeśli w ogóle jakieś były. Wojna na Adriatyku trwała dalej, a jej punktem kulminacyjnym była duża brytyjska blokada, mająca na celu powstrzymanie austro-węgierskiej floty przed dalszymi atakami. W czasie wojny próbowali oni kilka razy przeforsować blokadę, lecz bezskutecznie.

</doc>
<doc id="3883747" url="https://pl.wikipedia.org/wiki?curid=3883747" title="Jaskier gajowy">
Jaskier gajowy

Jaskier gajowy ("Ranunculus serpens" Schrank) – gatunek rośliny z rodziny jaskrowatych ("Ranunculaceae" Juss.). W Polsce występuje w południowej i wschodniej części kraju.
Biologia i ekologia.
Rośnie na polanach i na świetlistych miejscach w lesie, w zaroślach, na obrzeżach lasów, a w górach na halach, murawach naskalnych. Preferuje podłoże zasobne w próchnicę.
Bylina, hemikryptofit. Kwitnie od maja do lipca. Roślina trująca. Liczba chromosomów 2n = 16.
Zmienność.
Wyróżniono dwa podgatunki:
Zagrożenia i ochrona.
Podgatunek ssp. "nemorosus" został umieszczony na polskiej czerwonej liście w kategorii DD (stopień zagrożenia nie może być określony).

</doc>
<doc id="3883748" url="https://pl.wikipedia.org/wiki?curid=3883748" title="Ranunculus serpens">
Ranunculus serpens



</doc>
<doc id="3883756" url="https://pl.wikipedia.org/wiki?curid=3883756" title="Ranunculus binnatus">
Ranunculus binnatus



</doc>
<doc id="3883763" url="https://pl.wikipedia.org/wiki?curid=3883763" title="Feliks Polak">
Feliks Polak

Feliks Polak (ur. 8 listopada 1901 we Lwowie, zm. 2 lutego 1987) – polski chemik, profesor nauk chemicznych, profesor zwyczajny Uniwersytetu Jagiellońskiego w Krakowie. W latach 1952-1956 pełnił funkcję dziekana Wydziału Matematyki, Fizyki i Chemii UJ.
Życiorys.
Maturę zdał w 1919 roku i w tym samym roku rozpoczął studia na Wydziale Chemicznym Politechniki Lwowskiej, Oddział Chemii Fabrycznej. W roku 1921 został młodszym asystentem w Katedrze Technologii Przemysłu Rolnego, u prof. Wiktora Syniewskiego, od 1927 pracował pod kierunkiem Adolfa Joszta. W roku 1923 na podstawie pracy pt. "Warunki powstawania dekstryny granicznej" uzyskał dyplom inżyniera chemika i został mianowany starszym asystentem. W roku 1926 obronił z odznaczeniem pracę doktorską dotyczącą skrobi pt. "O hydrolizie beta-diastatycznej" i uzyskał stopień doktora nauk technicznych. W roku 1933 przeniósł się do Instytutu Przeciwgazowego w Warszawie i jednocześnie rozpoczął swoją pracę habilitacyjną u prof. Smoleńskiego w Katedrze Technologii Ogólnej Organicznej i Technologii Węglowodanów Politechniki Warszawskiej. W 1939 przedłożył Wydziałowi Chemicznemu Politechniki Warszawskiej rozprawę habilitacyjną pt. "O adsorpcji na walanie wapnia", jednak wybuch wojny uniemożliwił zakończenie przewodu. W czasie wojny, na przełomie lat 1940-1941 pracował krótko jako asystent na Uniwersytecie Lwowskim u profesora Włodzimierza Trzebiatowskiego, gdzie zapoznał się z rentgenowską analizą strukturalną. Po zajęciu Lwowa przez Niemców przeniósł się do Krakowa, gdzie otrzymał posadę w Monopolu Spirytusowym. Na tej posadzie pracował do 1946 roku.
W roku 1945 na podstawie wspomnianej wyżej, wykonanej przed wojną pracy habilitował się na ówczesnym Wydziale Filozoficznym Uniwersytetu Jagiellońskiego i uzyskał tytuł docenta technologii chemicznej. W 1946 roku uzyskał stopień docenta etatowego i zaczął wykładać na Uniwersytecie Jagiellońskim oraz w trybie zleconym na Akademii Medycznej w Krakowie. W styczniu 1958 roku został mianowany profesorem zwyczajnym. W latach 1953 i 1956 otrzymał nagrody Ministra Szkolnictwa Wyższego za pracę dydaktyczną.
Pochowany na Cmentarzu wojskowym przy ul. Prandoty w Krakowie (pas E-II-21).
Jego żoną była Amalia (1904-1974).

</doc>
<doc id="3883764" url="https://pl.wikipedia.org/wiki?curid=3883764" title="Jared Kushner">
Jared Kushner

Jared Kushner (ur. 10 stycznia 1981 w Livingston) – amerykański inwestor i przedsiębiorca żydowskiego pochodzenia.
Życiorys.
Jared Kushner z zawodu jest inwestorem i biznesmenem. W 2017 został mianowany na doradcę ds. umów handlowych i Bliskiego Wschodu w gabinecie Donalda Trumpa.
Życie prywatne.
Od 2009 jego żoną jest Ivanka Trump, z którą ma trójkę dzieci.

</doc>
<doc id="3883787" url="https://pl.wikipedia.org/wiki?curid=3883787" title="Bronisław Zapiór">
Bronisław Zapiór

Bronisław Jakub Zapiór (ur. 11 sierpnia 1908, zm. 25 czerwca 1987) – polski chemik, profesor nauk chemicznych, profesor zwyczajny Uniwersytetu Jagiellońskiego w Krakowie. W latach 1958–1960 pełnił funkcję dziekana Wydziału Matematyki, Fizyki i Chemii UJ. Był uczniem Bogdana Kamieńskiego. Przewodniczący Krakowskiego Oddziału Polskiego Towarzystwa Chemicznego w latach 1963–1964.
Spoczywa na Cmentarzu Salwatorskim, sektor SC 1, rz. 1, gr. 20.

</doc>
<doc id="3883790" url="https://pl.wikipedia.org/wiki?curid=3883790" title="Marcelino Antonio Maralit">
Marcelino Antonio Maralit

Marcelino Antonio Malabanan Maralit (ur. 18 maja 1969 w Manili) – filipiński duchowny katolicki, biskup Boac od 2015.
Życiorys.
Prezbiterat.
Święcenia kapłańskie otrzymał 13 marca 1995 i został inkardynowany do archidiecezji Lipa. Pracował przede wszystkim w archidiecezjalnym seminarium. W latach 2003–2009 był wicerektorem jego części teologicznej, a w latach 2009–2013 jej rektorem. W 2013 mianowany proboszczem w Alitatag.
Episkopat.
31 grudnia 2014 został mianowany biskupem ordynariuszem diecezji Boac. Sakry biskupiej udzielił mu 13 marca 2015 emerytowany metropolita Manili - kardynał Gaudencio Rosales.

</doc>
<doc id="3883791" url="https://pl.wikipedia.org/wiki?curid=3883791" title="Marcelino Antonio Malabanan Maralit">
Marcelino Antonio Malabanan Maralit



</doc>
<doc id="3883793" url="https://pl.wikipedia.org/wiki?curid=3883793" title="Afrobrunnichia erecta">
Afrobrunnichia erecta

Afrobrunnichia erecta (Asch.) Hutch. &amp; Dalziel – gatunek rośliny z rodziny rdestowatych ("Polygonaceae" Juss.). Występuje naturalnie w Sierra Leone, Liberii, Wybrzeżu Kości Słoniowej, Ghanie, Nigerii, Kamerunie, Gabonie, Kongo oraz Demokratycznej Republice Konga. 
Biologia i ekologia.
Rośnie na skrajach bagnistych lub okresowo zalewanych lasów, rzadziej spotykany w lasach galeriowych.

</doc>
<doc id="3883795" url="https://pl.wikipedia.org/wiki?curid=3883795" title="Borys Golicyn">
Borys Golicyn



</doc>
<doc id="3883797" url="https://pl.wikipedia.org/wiki?curid=3883797" title="Daniel Patrick Parcon">
Daniel Patrick Parcon

Daniel Patrick Yee Parcon (ur. 24 listopada 1962 w Vallehermoso) – filipiński duchowny katolicki, biskup Talibon od 2014.
Życiorys.
Prezbiterat.
Święcenia kapłańskie otrzymał 29 kwietnia 1994 i został inkardynowany do diecezji San Carlos. Pracował głównie w filozoficznej części diecezjalnego seminarium, a w latach 2007-2014 był jej rektorem. W latach 2011-2013 pełnił funkcję tymczasowego administratora diecezji.
Episkopat.
3 czerwca 2014 został mianowany biskupem ordynariuszem diecezji Talibon. Sakry biskupiej udzielił mu 22 sierpnia 2014 metropolita Cebu - arcybiskup Jose Palma.

</doc>
<doc id="3883798" url="https://pl.wikipedia.org/wiki?curid=3883798" title="Daniel Patrick Yee Parcon">
Daniel Patrick Yee Parcon



</doc>
<doc id="3883803" url="https://pl.wikipedia.org/wiki?curid=3883803" title="Nemezjusz Mateusz Pazio">
Nemezjusz Mateusz Pazio

Nemezjusz Mateusz Pazio (ur. 21 września 1947 w Warszawie) – polski ekonomista, dydaktyk, pracownik naukowy Politechniki Warszawskiej oraz Polskiej Akademii Nauk, Wyższej Szkoły Handlu i Prawa im. Łazarskiego. Autor sześciu książek z dziedziny marketingu i ekonomii. Odznaczony m.in. Złotym Krzyżem Zasługi oraz Medalem Komisji Edukacji Narodowej.
Życiorys.
Jest absolwentem (1970) Wydziału Handlu Wewnętrznego w Szkole Głównej Planowania i Statystyki w Warszawie (obecnie Szkoła Główna Handlowa w Warszawie), ukończył Scuola Superiore E. Mattei (obecnie Eni Corporate University) w Mediolanie oraz Salzburg Seminar in American Studies (obecnie Salzburg Global Seminar) w Salzburgu. Ukończył Podyplomowe Studium Ubezpieczeń. W latach 1969–1973 pracował w Instytucie Handlu Wewnętrznego w Warszawie, gdzie zajmował się urbanistyką handlową, a następnie podjął pracę na Politechnice Warszawskiej kolejno w: Instytucie Nauk Ekonomiczno-Społecznych oraz na Wydziale Zarządzania oraz Wydziale Inżynierii Produkcji.
W 1977 uzyskał na SGPiS w Warszawie na podstawie pracy „Sterowanie konsumpcją społeczną w gospodarce socjalistycznej” stopień doktora nauk ekonomicznych.
Jako adiunkt, a następnie starszy wykładowca i docent wykładał marketing przemysłowy, bankowy i ubezpieczeniowy. W latach 1988–1992 pracował jako docent w Instytucie Gospodarki Materiałowej w Warszawie, a w latach 1990–1992 w Instytucie Nauk Ekonomicznych PAN zajmując się zagadnieniami polityki przemysłowej. Pracował jako doradca w Urzędzie Rady Ministrów (1995-1996), a następnie jako: zastępca dyrektora Departamentu Marketingu i Rozwoju w Centrali Banku Pekao SA (1996-1997), dyrektor Biura Zarządzania Zasobami Ludzkimi w Centrali PZU SA (1997-1998), dyrektor Biura Marketingu i Analiz w Towarzystwie Ubezpieczeń „Benefia” (1999-2001), doradca i pełnomocnik zarządu w Ubezpieczeniowym Funduszu Gwarancyjnym (2002-2009). W latach 80. współpracował z ruchem związków zawodowych. Jest promotorem 466 prac dyplomowych.
Ważne publikacje.
Autor książek:
Współautor m.in.:

</doc>
<doc id="3883815" url="https://pl.wikipedia.org/wiki?curid=3883815" title="Bronisław Średniawa">
Bronisław Średniawa

Bronisław Edward Średniawa (ur. 17 czerwca 1917 w Ciężkowicach, zm. 10 sierpnia 2014 w Krakowie) – polski fizyk, nauczyciel akademicki, profesor zwyczajny Uniwersytetu Jagiellońskiego w Krakowie. W latach 1966–1969 pełnił funkcję dziekana Wydziału Matematyki, Fizyki i Chemii UJ. Pochowany na Cmentarzu Rakowickim w Krakowie.

</doc>
<doc id="3883816" url="https://pl.wikipedia.org/wiki?curid=3883816" title="Dymitr Golicyn">
Dymitr Golicyn



</doc>
<doc id="3883823" url="https://pl.wikipedia.org/wiki?curid=3883823" title="Melanie Behringer">
Melanie Behringer

Melanie Behringer (ur. 18 listopada 1985 w Lörrach, RFN) – niemiecka piłkarka, grająca na pozycji pomocnika.
Kariera piłkarska.
Kariera klubowa.
Wychowanka klubu SpVgg Utzenfeld. Karierę piłkarską rozpoczęła w młodzieżowej drużynie FC Hausen. W 2003 roku dołączyła do SC Freiburg. Po pięciu latach w 2008 została zaproszona do Bayernu Monachium. Przed rozpoczęciem sezonu 2010 przeniosła się do 1. FFC Frankfurt. Latem 2014 wróciła do Bayernu.
Kariera reprezentacyjna.
W 2002 w wieku 17 lat została powołana do juniorskiej reprezentacji Niemiec. W 2004 brała udział w turniejach finałowych Mistrzostw Europy U-19 oraz Mistrzostw Świata U-20. W styczniu 2005 debiutowała w narodowej reprezentacji Niemiec w meczu z Chinkami.

</doc>
<doc id="3883825" url="https://pl.wikipedia.org/wiki?curid=3883825" title="Bolesław Waligóra (chemik)">
Bolesław Waligóra (chemik)

Bolesław Waligóra (ur. 1919, zm. 2009) – polski fizykochemik, nauczyciel akademicki, profesor zwyczajny Uniwersytetu Jagiellońskiego w Krakowie. W latach 1969–1972 pełnił funkcję dziekana Wydziału Matematyki, Fizyki i Chemii UJ.
Spoczywa na Cmentarzu Salwatorskim w Krakowie, sektor SC 2, rz. 1, gr. 10.

</doc>
<doc id="3883830" url="https://pl.wikipedia.org/wiki?curid=3883830" title="Ranunculus illirycus">
Ranunculus illirycus



</doc>
<doc id="3883831" url="https://pl.wikipedia.org/wiki?curid=3883831" title="Jaskier illiryjski">
Jaskier illiryjski



</doc>
<doc id="3883833" url="https://pl.wikipedia.org/wiki?curid=3883833" title="Julian Mirek">
Julian Mirek

Julian Mirek (ur. 24 maja 1925 w Łętowni, zm. 1 listopada 1987 w Krakowie) – polski chemik, nauczyciel akademicki, profesor zwyczajny Uniwersytetu Jagiellońskiego w Krakowie. W latach 1975-1978 pełnił funkcję dziekana Wydziału Matematyki, Fizyki i Chemii UJ.
Zdał maturę w 1946 i rozpoczął studia chemiczne na Uniwersytecie Jagiellońskim. Na trzecim roku studiów na uzdolnionego studenta zwrócił uwagę kierownik Katedry Chemii Organicznej UJ, prof. Jan Moszew, który zaproponował mu asystenturę i kontynuował ją po obronie pracy magisterskiej w 1950 roku. W 1956 roku uzyskał stopień doktora za pracę zatytułowaną "O niektórych regulatorach wzrostu roślin", w 1964 habilitował się, a w 1973 otrzymał tytuł profesora nadzwyczajnego. W 1970 roku został kierownikiem Zakładu Chemii Organicznej, którą to funkcję sprawował przez następne 10 lat. Odznaczony Srebrnym (1970) i Złotym Krzyżem Zasługi (1973), Krzyżem Kawalerskim Orderu Odrodzenia Polski (1974) oraz tytułem Zasłużonego Nauczyciela PRL (1980). Spoczywa na Cmentarzu Rakowickim, kw. XVIII, rz. 6, gr. 8.

</doc>
<doc id="3883834" url="https://pl.wikipedia.org/wiki?curid=3883834" title="Józef Lubowiecki">
Józef Lubowiecki

Józef Alfred Lubowiecki (ur. 8 lutego 1902 w Sanoku, zm. ) – kapitan piechoty Wojska Polskiego.
Życiorys.
Józef Alfred Lubowiecki urodził się 8 lutego 1902 w Sanoku. Był synem Alfreda Lubowieckiego (ur. 1869, drogomistrz powiatowy) i Felicji z domu Gołkowskiej (zm. 1908 w wieku 35 lat). Miał rodzeństwo: Bolesławę Marię Józefę (ur. 1901, zamężna z inż. Witoldem Lubowieckim), Annę (ur. 1903), Antoniego Alfreda (ur. 1907). Zamieszkiwał z rodziną przy ul. ulicy Bartosza Głowackiego w Sanoku.
21 czerwca 1921 zdał egzamin dojrzałości w Państwowym Gimnazjum w Sanoku (w jego klasie byli Stanisław Hroboni, Józef Skoczyński, Józef Stachowicz). Podczas nauki szkolnej był ochotnikiem Wojska Polskiego w wojnie polsko-bolszewickiej. Będąc sluchaczem studiów prawniczych uchwałą Rady Miejskiej w Sanoku z 1923 został uznany przynależnym do gminy Sanok.
Od 1924 do 1925 kształcił się w Szkole Podchorążych Piechoty w Warszawie, od 1925 do 1927 w Oficerskiej Szkole Piechoty Warszawie, następnie w Ostrowi Mazowieckiej. Został zawodowym żołnierzem. Na przełomie lat 20./30. służył w 2 pułku Strzelców Podhalańskich w rodzinnym Sanoku. Pełnił stanowisko dowódcy plutonu, później inne funkcje. Awansowany do stopnia podporucznika piechoty ze starszeństwem z dniem 15 sierpnia 1927, później do stopnia porucznika piechoty ze starszeństwem z dniem 15 sierpnia 1929. W 1938 został awansowany do stopnia kapitana piechoty. Od 1937 do 1939 był dowódcą 7 kompanii III batalionu, stacjonującego w podsanockich Olchowcach.
Po wybuchu II wojny światowej w okresie kampanii wrześniowej 1939 sprawował stanowisko dowódcy (plutonu) łączności 2 pułku Strzelców Podhalańskich. Był osadzony w Oflagu VII A Murnau. .
Jego żoną przez 8 lat była Janina z domu Wolf (zm. 22 lutego 1929 w wieku 23 lat). 27 kwietnia 1930 poślubił w Jasieniu Janinę z domu Michalewską (ur. 20 kwietnia 1902 w Nowosielcach, . Dziećmi z drugiego małżeństwa byli urodzeni w Sanoku: Krystyna (ur. 12 czerwca 1933) oraz urodzone 15 lipca 1937 bliźnięta Danuta Maria (od 1958 zamężna w Bielsku-Białej) i Janusz Antoni.

</doc>
<doc id="3883838" url="https://pl.wikipedia.org/wiki?curid=3883838" title="The Ed Hunter Tour">
The Ed Hunter Tour

The Ed Hunter tour – trasa koncertowa zespołu Iron Maiden, która rozpoczęła się koncertem w kanadyjskim mieście Saint John w prowincji Nowy Brunszwik 11 lipca, zaś zakończyła się koncertem w Atenach 1 października 1999 roku. Trasa była swego rodzaju probierzem poziomu zainteresowania koncertami grupy w odnowionej konfiguracji personalnej, przed zaplanowanym na przyszły rok tournée promującym album studyjny "Brave New World" z premierowym materiałem. Koncerty zagrane w 1999 roku stanowiły sceniczny debiut częściowo zrekonstruowanego, sześcioosobowego składu formacji, uzupełnionego o Bruce'a Dickinsona oraz Adriana Smitha – członków najsłynniejszego składu grupy z lat 1982 – 1989, którzy zdecydowali się wrócić po wieloletniej absencji (Dickinson odszedł w 1993 roku). 
Trasa „The Ed Hunter Tour 1999” wiodła przez wielkie areny koncertowe Europy oraz sale o średniej pojemności w Ameryce Północnej. Tournée promowało wydaną na trzech dyskach CD grę – kompilację zatytułowaną "Ed Hunter". Wydawnictwo przynosiło m.in. 20 najpopularniejszych kompozycji wyłonionych przez fanów na drodze głosowania internetowego. Trasa, choć nie mogła imponować długością, należała do najlepiej przyjętych od dawna, inicjując proces odbudowy silnej pozycji grupy w rockowym panteonie. Bilety na poszczególne koncerty sprzedawały się w rekordowym tempie, 32 występy w 10 krajach, na dwóch kontynentach zobaczyło około 500 tys. fanów.
Setlista.
Bisy:
Uwagi:
Oprawa trasy.
Pomimo iż trasa była najkrótszą w historii zespołu, pod względem wizualnym została zapamiętana, jako najlepsza od lat. Zespół zaprezentował konceptualny spektakl oparty na elementach promowanej gry komputerowej "Ed Hunter" oraz wizualizacjach, związanych z przekraczaniem kolejnych jej poziomów. Estrada przypominała trójwymiarową wersję zabudowań znanych z poszczególnych planów gry. Wybiegi sceny zostały zwieńczone półokrągłymi basztami o trzymetrowej wysokości, na ich szczycie znalazły się okratowania i galeryjki, zza których śpiewał Bruce Dickinson. Podłoga sceny została wyłożona tworzywem ze specjalnie naniesioną szachownicą, która oglądana pod różnymi kątami sprawiała wrażenie trójwymiarowej. Podium, w centralnym miejscu którego znajdował się zestaw perkusyjny, udekorowano tworzywem z wizerunkiem podziemnych przejść i wnęk. W głębi estrady zmieniały się backdropy z obrazami scen żywcem wyjętych z poszczególnych planów graficznych promowanej gry. 
Maskotka grupy – Eddie pojawiała się jako mobilna wersja bohatera „Ed Hunter”, zaś wyłaniający się zza estrady „wielki Eddie” był mechatronicznym odpowiednikiem tej samej postaci w wersji „maxi”. Zespół wykorzystał pirotechnikę, rozmaite rekwizyty (maska egipskiego kapłana, brytyjska flaga) oraz efekty stroboskopowe i laserowe. Zainstalowano również potężne, nowoczesne nagłośnienie oraz – w wybranych obiektach – dodatkowe telebimy. 
System oświetleniowy, złożony z czterech ramp otaczających estradę, w swoim wnętrzu ukrywał trzy mobilne ekrany (po bokach – mniejsze, w centrum – większy ekran główny), otoczone setkami halogenów, reflektorów, rzutników oraz linijkami z wielokolorowymi punktami świetlnymi. W trakcie koncertu zestaw ekranów ustawiony pod odpowiednim kątem względem widowni, był wykorzystywany do prezentacji scen z gry oraz okolicznościowych wizualizacji. Widowisko oceniano, jako najlepsze od wielu lat, porównywalne ze spektaklami, które grupa prezentowała w połowie minionej dekady.

</doc>
<doc id="3883849" url="https://pl.wikipedia.org/wiki?curid=3883849" title="Włosienicznik tarczowaty">
Włosienicznik tarczowaty



</doc>
<doc id="3883850" url="https://pl.wikipedia.org/wiki?curid=3883850" title="Danuta Kunisz">
Danuta Kunisz

Maria Danuta Kunisz (ur. 1924, zm. 1979) – polski fizyk, nauczyciel akademicki Uniwersytetu Jagiellońskiego w Krakowie. W latach 1978-1979 pełniła funkcję dziekana Wydziału Matematyki, Fizyki i Chemii UJ a następnie w latach 1979-1980 Wydziału Matematyki i Fizyki UJ. Była kierownikiem Zakładu Optyki Atomowej w Instytucie Fizyki UJ. 
Spoczywa na Cmentarzu Rakowickim, kw. LXXXVIII, rz. 10, gr. 24 (ul. Prandoty)..

</doc>
<doc id="3883851" url="https://pl.wikipedia.org/wiki?curid=3883851" title="Aurélie Basset">
Aurélie Basset

Aurélie Basset (ur. 13 maja 1989) – francuska zapaśniczka walcząca w stylu wolnym. Dwunasta na mistrzostwach świata w 2012. Piąta w mistrzostwach Europy w 2014. Dziewiąta na igrzyskach europejskich w 2015. Brązowa medalistka igrzysk śródziemnomorskich w 2009 i 2013. Mistrzyni igrzysk frankofońskich w 2017. Szósta w Pucharze Świata w 2011. Ósma na akademickich mistrzostwach świata w 2010. Trzecia na ME juniorów w 2009 roku.

</doc>
<doc id="3883861" url="https://pl.wikipedia.org/wiki?curid=3883861" title="Joan Standing">
Joan Standing

Joan Standing (ur. 21 czerwca 1903, zm. 3 lutego 1979) – angielska aktorka, występowała w roli pielęgniarki w amerykańskim filmie "Dracula" (1931). W latach 1919-1943 pojawiła się w 63 filmach. Pod koniec życia wyemigrowała do USA.

</doc>
<doc id="3883862" url="https://pl.wikipedia.org/wiki?curid=3883862" title="Mélanie Lesaffre">
Mélanie Lesaffre

Mélanie Lesaffre (ur. 19 września 1990) – francuska zapaśniczka walcząca w stylu wolnym. Piąta na mistrzostwach świata w 2013. Brązowa medalistka mistrzostw Europy w 2010. Siedemnasta na igrzyskach europejskich w 2015. Triumfatorka igrzysk śródziemnomorskich w 2013 i trzecia w 2009. Druga na ME i trzecia na MS juniorów w 2009 roku.

</doc>
<doc id="3883869" url="https://pl.wikipedia.org/wiki?curid=3883869" title="Eric Lindholm">
Eric Lindholm

Eric Lindholm (ur. 22 sierpnia 1890 w Enskede, zm. 9 sierpnia 1957 w Uppsali) – szwedzki lekkoatleta specjalizujący się w biegach sprinterskich i średniodystansowych.
Lindholm reprezentował Królestwo Szwecję podczas V Letnich Igrzyskach Olimpijskich w 1912 roku w Sztokholmie, gdzie wystartował w trzech konkurencjach. W biegu na 400 metrów, z czasem 51,4 sekundy, zajął w swoim biegu eliminacyjnym pierwsze miejsce, co pozwoliło mu zakwalifikować się do fazy półfinałowej, w swoim biegu półfinałowym z czasem 50,2 zajął 2. miejsce (za Ediem Lindbergiem) i nie awansował do finału. W biegu na 800 metrów, z czasem 2:01,5; zajął czwarte miejsce w biegu eliminacyjnym i odpadł z dalszej rywalizacji. Ostatnim startem Lindholma była sztafeta 4 × 400 metrów. Biegł on na trzeciej zmianie, a ekipa szwedzka nie przeszła przez fazę eliminacyjnej, zajmując w swoim biegu drugie miejsce z czasem 3:25,0 (wówczas rekord Szwecji).
Reprezentował barwy klubu AIK Solna.

</doc>
<doc id="3883873" url="https://pl.wikipedia.org/wiki?curid=3883873" title="Famara Diédhiou">
Famara Diédhiou

Famara Diédhiou (ur. 15 grudnia 1992 w Saint-Louis) – senegalski piłkarz grający na pozycji napastnika. Od 2017 jest zawodnikiem klubu Bristol City.
Kariera piłkarska.
Swoją karierę piłkarską Diédhiou rozpoczął w klubie ASC Diaraf z Dakaru. W 2010 roku zadebiutował w jego barwach w senegalskiej pierwszej lidze. W ASC Diaraf grał przez rok i wywalczył wicemistrzostwo Senegalu w sezonie 2010/2011.
W 2011 roku Diédhiou przeszedł do francuskiego czwartoligowego klubu ASM Belfort. W 2012 roku odszedł do SAS Épinal. Zadebiutował w nim 18 sierpnia 2012 w wygranym 2:0 domowym meczu z CA Bastia. W SAS Épinal spędził rok.
W 2013 roku Diédhiou trafił do Gazélec Ajaccio. Swój debiut w nim zanotował 9 sierpnia 2013 w zwycięskim 2:1 wyjazdowym spotkaniu z USJA Carquefou. W sezonie 2013/2014 awansował z Gazélec z Championnat National do Ligue 2.
Latem 2014 roku Diédhiou został piłkarzem drugoligowego FC Sochaux-Montbéliard. Zadebiutował w nim 2 sierpnia 2014 w przegranym 0:1 domowym meczu z US Orléans. W 2015 wypożyczono go do Clermont Foot, w którym swój debiut zanotował 6 lutego 2015 w meczu z Chamois Niortais FC (1:1). W Clermont Foot grał przez półtora roku.
Latem 2016 roku Diédhiou został zawodnikiem Angers SCO. Swój debiut w nim zaliczył 5 listopada 2016 w wygranym 1:0 domowym meczu z Lille OSC. W debiucie zdobył gola.
Kariera reprezentacyjna.
W reprezentacji Senegalu Diédhiou zadebiutował 31 maja 2014 roku w zremisowanym 2:2 towarzyskim meczu z Kolumbią.

</doc>
<doc id="3883874" url="https://pl.wikipedia.org/wiki?curid=3883874" title="Mariana Kolic">
Mariana Kolic

Mariana Kolic (ur. 1 sierpnia 1988) – francuska zapaśniczka walcząca w stylu wolnym. Siedemnasta na mistrzostwach świata w 2012. Szósta na igrzyskach śródziemnomorskich w 2013. Brązowa medalistka mistrzostw śródziemnomorskich w 2012. Dziewiąta w Pucharze Świata w 2011. Piąta na akademickich mistrzostwach świata w 2010. Trzecia na ME juniorów w 2006 roku.

</doc>
<doc id="3883882" url="https://pl.wikipedia.org/wiki?curid=3883882" title="Thomas Gallon">
Thomas Gallon

Thomas Heaton „Tom” Gallon (ur. 28 listopada 1886 w Sweetwater, zm. 28 września 1945 na Brooklynie) – urodzony w Stanach Zjednoczonych kanadyjski lekkoatleta specjalizujący się w biegach sprinterskich, olimpijczyk.
Gallon reprezentował Kanadę podczas V Letnich Igrzyskach Olimpijskich w 1912 roku w Sztokholmie, gdzie wystartował w dwóch konkurencjach. W biegu na 400 metrów, z nieznanym czasem, zajął w swoim biegu eliminacyjnym miejsce poza pierwszą dwójką, co oznaczało dla niego koniec rywalizacji na tym dystansie. Drugim startem Gallona była sztafeta 4 × 400 metrów. Biegł on na trzeciej zmianie, a ekipa kanadyjska nie przeszła przez fazę eliminacyjną, zajmując w swoim biegu drugie miejsce z czasem 3:22,2.

</doc>
<doc id="3883885" url="https://pl.wikipedia.org/wiki?curid=3883885" title="Pleksa">
Pleksa



</doc>
<doc id="3883886" url="https://pl.wikipedia.org/wiki?curid=3883886" title="Aleksandr Konczin">
Aleksandr Konczin

Aleksandr Aleksiejewicz Konczin (ros. Александр Алексеевич Кончин; ur. 1918 w Buju, zm. 28 kwietnia 1945 w Berlinie) – radziecki wojskowy, bohater Związku Radzieckiego.
Życiorys.
Urodzony w rodzinie robotnika kolejowego. Skończył siedem klas szkoły i Iwanowskie Technikum Przemysłowe. Na ochotnika zgłosił się do Armii Czerwonej podczas wojny radziecko-fińskiej, a potem kontynuował przerwaną naukę na Nowosybirskim Instytucie Budowlanym. Od 1941 członek KPZR.
Ponownie ochotniczo zgłosił się do wojska podczas wojny z Niemcami. Od września 1941 uczył się w szkole wojskowej w Podolsku, a potem wysłano go na linię frontu pod Moskwą jako młodszego oficera politycznego. Od czerwca 1942 brał udział w walkach nad Donem i Wołgą. W sierpniu 1942 był ciężko ranny w walce wręcz z pięcioma hitlerowcami. Otrzymał za to order Czerwonej Gwiazdy, który nadano mu już pośmiertnie, mimo że udało się go odratować. 
Od stycznia 1943 walczył na tyłach wroga w oddziale narciarskim. Latem 1943 skierowano go na studia na Wojskową Akademię Polityczną. Od kwietnia 1944 walczył w szeregach 266 Pułku Strzelców Gwardii jako zastępca dowódcy batalionu do spraw politycznych. Walczył o Kowel, Lublin i obóz na Majdanku, a także podczas forsowania Wisły. Tytuł Bohatera Związku Radzieckiego otrzymał 24 marca 1945 po podjęciu odważnych działań podczas uchwycenia przyczółków na lewym brzegu Warty w Biedrusku. Za walki na terenie Brandenburgii otrzymał Order Czerwonego Sztandaru. 
Kontynuował marsz w kierunku Berlina. Brał udział w bitwie o wzgórza Seelow i w walkach nad kanałem Teltow. W okolicy berlińskiego ogrodu zoologicznego został ciężko ranny odłamkami od pocisku, który rozerwał się w pobliżu. 28 kwietnia 1945 zmarł w wyniku odniesionych ran.
Pochowany na Cmentarzu Bohaterów Radzieckich w Poznaniu na stokach Cytadeli.
Oprócz wspomnianych wyżej odznaczeń otrzymał też Order Lenina i Medal „Za obronę Stalingradu”.

</doc>
<doc id="3883887" url="https://pl.wikipedia.org/wiki?curid=3883887" title="Paratekst">
Paratekst

Paratekst – termin zaproponowany w 1982 roku przez francuskiego teoretyka literatury Gérarda Genette'a na określenie tekstu, który stanowi swoisty „akompaniament” do tekstu właściwego (np. utworu w postaci książki). Paratekst to np. tytuł, ilustracja, przypis. Autorem paratekstu jest zazwyczaj osoba trzecia, nie sam autor (w przeciwnym razie jest to metatekst). Jego zadaniem według Iwony Loewe jest: zwiększenie dostępności i liczby odbiorców tekstu bazowego. Można zatem zaliczać paratekst do działań reklamowych i autopromocyjnych.
Rodzaje paratekstów w różnych mediach.
Parateksty w książkach.
Elementy okładki o charakterze paratekstu to: blurb, nota wydawcy, biogram autora
Elementy tekstu głównego o charakterze paratekstu to: dawny incipit, dedykacja, motto, przedmowa, wywiad, tytuł, ilustracje, typografia, kompozycja tekstu (swego rodzaju „interfejs” książki)
Parateksty w prasie.
Elementy o charakterze paratekstu występujące w prasie to: okładka, spis treści, artykuł wstępny (w odniesieniu do całości czasopisma), zapowiedź, lead (w odniesieniu do poszczególnych tekstów).
Parateksty w radiu.
Wypowiedzi o charakterze paratekstu występujące w radiu to: zajawka, zapowiedź prezentera, zapowiedź autorska, zapowiedź mozaikowa, headline news.
Parateksty w telewizji.
Elementy nagrań telewizyjnych o charakterze paratekstu to: zajawka, baner, zapowiedź prezentera, zapowiedź autorska, zapowiedź fabularyzowana, flesz, wywiad.
Parateksty w Internecie.
Charakter paratekstowy mają: strony główne portali, wcześniej wymienione gatunki właściwe dla prasy, elementy właściwe dla radia i telewizji.

</doc>
<doc id="3883890" url="https://pl.wikipedia.org/wiki?curid=3883890" title="Bayern Monachium (piłka nożna kobiet)">
Bayern Monachium (piłka nożna kobiet)

FC Bayern Monachium – niemiecki klub piłki nożnej kobiet, mający siedzibę w mieście Monachium, na południu kraju. Jest sekcją piłki nożnej kobiet w klubie Bayern Monachium.
Historia.
Chronologia nazw: 
Sekcją piłki nożnej kobiet w klubie Bayern Monachium została założona w roku 1970. Najpierw zespół występował w rozrywkach lokalnych. W 1974 po organizowaniu mistrzostw Niemiec przystąpił do rozgrywek, ale zajął drugie miejsce w grupie i nie zakwalifikował się do rundy play-off. W 1975 dotarł do finału rozgrywek, ale przegrał z Tennis Borussia Berlin. Dopiero w 1976 zdobył pierwszy tytuł mistrzowski wygrywając w rzutach karnych z Berlinem. W 1977 dotarł do półfinału, w 1978 do ćwierćfinału, a w 1979 do finału. W latach 80. klub dwa razy grał w finale (1982, 1985), czterokrotnie w półfinałach (1980, 1984, 1986, 1990), dwa razy w ćwierćfinale (1983, 1987) oraz trzykrotnie odpadł w pierwszej rundzie (1981, 1988, 1989).
W sezonie 1990/91 po utworzeniu Frauen-Bundesligi klub debiutował w grupie południowej, w której zajął 4.miejsce. W następnym sezonie 1991/92 zajął ostatnie 11.miejsce w grupie południowej i spadł do Regional-/Oberligi. Po prawie dziesięciu latach gry w niższych ligach w sezonie 2000/01 klub ponownie startował w Bundeslidze. Zdobyte 6.miejsce było sukcesem dla beniaminka. W kolejnych sezonach zajmował czwarte lub piąte miejsca (z wyjątkiem sezonu 2005/06 kiedy był ósmym). Dopiero w sezonie 2008/09 klub zdobył srebrne medale mistrzostw i zakwalifikował się do rundy kwalifikacyjnej Ligi Mistrzyń. Przez kolejne 5 lat był tuż za podium, zajmując miejsca od czwartego do szóstego. W 2015 po raz drugi w historii zdobył mistrzostwo kraju (pierwszy raz jako w rozgrywkach ligowych). W następnym sezonie 2015/16 powtórzył ten sukces.
Stadion.
Klub rozgrywa swoje mecze domowe na stadionie Grünwalder w Monachium, który może pomieścić 12500 widzów.

</doc>
<doc id="3883891" url="https://pl.wikipedia.org/wiki?curid=3883891" title="Magdalena Korzekwa">
Magdalena Korzekwa



</doc>
<doc id="3883894" url="https://pl.wikipedia.org/wiki?curid=3883894" title="Christophe Clavier">
Christophe Clavier

Christophe Guy Alain Clavier (ur. 11 maja 1988) – francuski zapaśnik walczący w stylu wolnym. Zajął 32 miejsce na mistrzostwach świata w 2014. Dziesiąty na mistrzostwach Europy w 2014. Brązowy medalista mistrzostw śródziemnomorskich w 2010. Dziewiąty na akademickich mistrzostwach świata w 2012. Piętnasty na Uniwersjadzie w 2013, jako zawodnik Université de Lyon I.
Mistrz Francji w 2015 roku.

</doc>
<doc id="3883897" url="https://pl.wikipedia.org/wiki?curid=3883897" title="Jackie Stiles">
Jackie Stiles

Jacqueline Marie Stiles (ur. 21 grudnia 1978 w Kansas City) – amerykańska koszykarka występująca na pozycji rzucającej, po zakończeniu kariery sportowej trenerka, obecnie asystentka trenera w drużynie NCAA – Missouri State Lady Bears.
Ustanowiła rekord szkół średnich stanu Kansas w liczbie punktów (71) zdobytych w jednym spotkaniu. Była zaliczana do składów WBCA All-American, została też uznana MVP spotkania WBCA High School All-American.
Jako pierwsza zawodniczka w historii rozgrywek NCAA przekroczyła barierę 1000 zdobytych w pojedynczym sezonie punktów. Jest liderką NCAA w liczbie zdobytych punktów (3393).
W 2000 roku zdobyła 56 punktów w jednym ze spotkań, co okazało się czwartym najwyższym rezultatem w historii NCAA.
Kiedy zespół Portland Fire został rozwiązany trafiła do Los Angeles Sparks, wybrana z numerem 14 w dispersal drafcie. Nie wystąpiła w żadnym ze spotkań sezonu regularnego, z powodu kontuzji.

</doc>
<doc id="3883898" url="https://pl.wikipedia.org/wiki?curid=3883898" title="Said Itaev">
Said Itaev

Said Itaev (ur. 1 sierpnia 1982) – francuski zapaśnik w stylu wolnym. Zajął 22 miejsce na mistrzostwach świata w 2009. Dziesiąty na mistrzostwach Europy w 2010. Srebrny medalista igrzysk śródziemnomorskich w 2009 i brązowy mistrzostw śródziemnomorskich w 2012 roku.

</doc>
<doc id="3883900" url="https://pl.wikipedia.org/wiki?curid=3883900" title="Ed Lindberg">
Ed Lindberg



</doc>
<doc id="3883908" url="https://pl.wikipedia.org/wiki?curid=3883908" title="Wydział Matematyczno-Przyrodniczy Uniwersytetu Jagiellońskiego">
Wydział Matematyczno-Przyrodniczy Uniwersytetu Jagiellońskiego

Wydział Matematyczno-Przyrodniczy Uniwersytetu Jagiellońskiego jeden z dwóch wydziałów powstałych w 1945 z podziału ówczesnego Wydziału Filozoficznego Uniwersytetu Jagiellońskiego na Wydział Humanistyczny i Wydział Matematyczno-Przyrodniczy.
Historia.
Wydział Matematyczno-Przyrodniczy Uniwersytetu Jagiellońskiego został utworzony 16 lutego 1945 w wyniku podziału ówczesnego Wydziału Filozoficznego, obejmującego zarówno nauki humanistyczne, jak i ścisłe, na dwa wydziały: Wydział Humanistyczny oraz Wydział Matematyczno-Przyrodniczy. Pierwszym dziekanem wydziału został matematyk Franciszek Leja. Na wydziale prowadzono wykłady i badania z zakresu astronomii, chemii, fizyki, matematyki, biologii i nauk o ziemi. 
W roku 1951 Wydział Matematyczno-Przyrodniczy UJ podzielono na dwa wydziały: Wydział Biologii i Nauk o Ziemi oraz Wydział Matematyki, Fizyki i Chemii.
Dziekani Wydziału Matematyczno-Przyrodniczego UJ.
Dziekani Wydziału Matematyczno-Przyrodniczego UJ (1945-51):

</doc>
<doc id="3883911" url="https://pl.wikipedia.org/wiki?curid=3883911" title="Meryem Selloum">
Meryem Selloum

Meryem Selloum Fattah (ur. 12 czerwca 1983) – francuska zapaśniczka walcząca w stylu wolnym. Zajęła jedenaste miejsce na mistrzostwach świata w 2005 i 2006. Brązowa medalistka mistrzostw Europy w 2009 i 2010. Srebrna medalistka igrzysk śródziemnomorskich w 2009. Trzecia w Pucharze Świata w 2005, uniwersjadzie w 2005 i na uniwersyteckich MŚ z 2006 roku.

</doc>
<doc id="3883915" url="https://pl.wikipedia.org/wiki?curid=3883915" title="Jerzy Otomański">
Jerzy Otomański

Jerzy Otomański (ur. 19 marca 1929 w Poznaniu, zm. 26 sierpnia 2006) – polski architekt.
Życiorys.
Absolwent Wydziału Architektury Szkoły Inżynierskiej w Poznaniu (1952). Od 1952 do 1974 pracował w poznańskim „Miastoprojekcie”, od 1974 do 1976 w poznańskim oddziale przedsiębiorstwa „Polodlew”, a po 1978 w Instytucie Turystyki w Poznaniu.
Pochowany na cmentarzu Górczyńskim w Poznaniu.
Realizacje.
Najistotniejsze prace:

</doc>
<doc id="3883919" url="https://pl.wikipedia.org/wiki?curid=3883919" title="Brzezówka (Domatków)">
Brzezówka (Domatków)

Brzezówka – dawniej samodzielna wieś i siedziba gminy jednostkowej Brzezówka, obecnie przysiółek wsi Domatków, miejscowość położona w Polsce, w północno-zachodniej części województwa podkarpackiego, w powiecie kolbuszowskim, w gminie Kolbuszowa.
Brzezówka (na przestrzeni wieków zapisywana jako wieś królewska pod nazwami: Wola Smarkulowska, Smarkulów, Brzeziny, Brzozówka, Brzozówka Ropczycka, Brzezówka")," miejscowość w dolinie rzeki Nil"" i nad potokiem "Brzezówka."
W latach 1867–1934 tworzyła samorządną jednostkę administracyjną, była siedzibą gminy jednostkowej – Brzezówka, należącą do województwa lwowskiego, a w latach 1975–1998 miejscowość administracyjnie należała do województwa rzeszowskiego.
Obecnie Brzezówka wraz z Domatkowem tworzą jedno sołectwo i obręb geodezyjny – Domatków.
Obowiązujące nazwy urzędowe: Brzezówka, Brzezówka-Domatków.
Historia.
Historia obecnej "Brzezówki" sięga nawet XVI wieku, kiedy obszar ten stanowił samorządną osadę / wieś w Puszczy Sandomierskiej. Określano ją i zapisywano wówczas jako "Wola Smarkulowska," co w XVII wieku przekształcono i w 1673 roku zapisano jako "Smarkulów".
W wieku XVIII (1738 roku) administracyjnie zapisana została jako wieś Brzozówka (wcześniej nieoficjalnie nazywana również jako "Brzeziny"). Nazwy te wywodzą się od Brzozy, gatunku drzewa, oraz lasów brzozowych, które wówczas bujnie porastały ten obszar.
Brzozówka była wówczas jedną z niewielu wsi o charakterze wsi dworskiej w rejonie Kolbuszowej. Należała wówczas do Potockich, którzy w swym majątku posiadali dwory, pałace i folwarki m.in. w Warszawie, Lwowie, Zbarażu, Krakowie, Krzeszowicach czy Ropczycach.
W Brzozówce zlokalizowany był drewniany dwór Potockich, folwark oraz dwa spichlerze, które w tamtym czasie sprawnie funkcjonowały w powiecie kolbuszowskim. Brzozówka z uwagi, iż była częścią majątku Potockich, którzy wówczas najbliżej urzędowali na ziemiach Ropczyckich, decyzją krzeszowskiego hrabiego Artura Potockiego uzyskała dopisek do nazwy wsi "„Ropczycka”" i zaczęto określać ją Brzozówką Ropczycką. W tamtym czasie na obszarze wsi Brzezówka rozciągały się również duże "folwarczne pola," które należały pod ówczesnych włodarzy ropczyckich"."
Zapiski nazwy wsi w XIX wieku (od około 1820 roku) pokazują, że nazwę tej miejscowości zaczęto lekko zmieniać. Zaczęto ją zapisywać również jako "Brzezówkę," mimo że administracyjnie stanowiła wciąż "Brzozówkę," wieś w Galicji.
Od 1857 roku teren Galicji uzyskał autonomię. Zostały powołane gminy jednostkowe (tzw. jednowioskowe), które stały się samorządne. W tymże roku powołano też gminę jednostkową – Brzezówka, którą zarządzał wójt, rada gminy, zwierzchność oraz sołtys. Zapiski wyjęte z kronik wspominają także o tym, że mieszkał tu także lokalny pisarz.
Brzezówkę opisuje „Słownik geograficzny Królestwa Polskiego i innych krajów słowiańskich” Tom I wydania, napisany w 1880 roku. Brzezówka określana wówczas jako "Brzozówka Ropczycka," była wsią dworską należącą do majątku krzeszowskiego hrabiego Artura Potockiego, o łącznej długości 1308 morgów, glebie piaszczystej, z czego 953 morgów stanowiły role orne. W latach 1867–1939 obszary dworskie były istniejącym starym podziałem jeszcze z czasów feudalnych (średniowiecza).
O istnieniu gminy jednostkowej świadczy zapis wyjęty z publikacji w 1892 roku w Krakowie, pt. "„Sprawozdanie z czynności Rady Powiatowej Kolbuszowej za okres czasu od 22 Września 1867 roku do 22 Września 1892 roku w Krakowie, Nakładem Rady Powiatowej Kolbuszowej”", gdzie delegatem reprezentującym m.in. gminę jednostkową "Brzezówka" był Białek Kazimierz.
Najstarsze wzmianki o wsi oraz zmieniającej się nazwie można napotkać w księgach i kronikach należących do parafii Wszystkich Świętych w Kolbuszowej, gdyż wieś Brzezówka przez wieki należała do niej, aż do 1986 roku, kiedy to Domatków wraz z Brzezówką przypisano nowo erygowanej parafii Miłosierdzia Bożego w Domatkowie, należącej wówczas do diecezji tarnowskiej. Znaczna część mieszkańców Brzezówki nie chciała przynależeć do tejże parafii, wyrażając chęć pozostania w parafii Wszystkich Świętych w Kolbuszowej. Świadczą o tym petycje i pisma mieszkańców kierowane do biskupa, zgromadzone w archiwum diecezji tarnowskiej.
W 1934 roku nastąpiło ujednolicenie samorządu w całej II Rzeczypospolitej. Gminy uzyskały samorząd podobny do współczesnego i stały się gminami zbiorowymi. Brzezówkę wraz "z" Bukowcem, Domatkowem, Kłapówką, Kolbuszową Dolną, Kolbuszową Górną, Kupnem, Nową Wsią, Porębami Kupieńskimi, Przedborzem, Werynią i Widełką włączono do gminy zbiorowej, a jej siedzibę stanowiła wówczas Kolbuszowa Górna. Gmina początkowo funkcjonowała w województwie lwowskim, później w województwie rzeszowskim.
21 lipca 1934 roku w związku z rozporządzeniem ministra spraw wewnętrznych zmieniono obowiązujący wówczas podział administracyjny w powiecie kolbuszowskim. Zniesiono gminy jednostkowe celem utworzenia gromad. Reforma w swym celu zakładała poprawę, lecz w niektórych przypadkach pogorszyła sytuację samorządową. Tak też się stało w przypadku Brzezówki.
1 stycznia 1935 roku rozpoczęto proces znoszenia gminy jednostkowej Brzezówka.
Ostatecznie proces zakończono w 1967 roku, Brzezówkę przemianowano jedynie do miana przysiółka wsi, a jej obszar włączono w obręb gromady Domatków.
Gromada była najniższą obok osiedli i miast jednostka podziału administracyjnego PRL. Był to odpowiednik dzisiejszych sołectw.
Na przestrzeni lat 1997–1998 Gmina Kolbuszowa zmieniła adresację w Brzezówce. Dotychczas obszar wsi Brzezówka posiadał własną adresację oraz wyznaczony własny "Obręb Geodezyjny miejscowości Brzezówka". Po połączeniu obrębów geodezyjnych w jeden tj. "Obręb Geodezyjny miejscowości Domatków" oraz nadaniu nowej numeracji zmieniono formy: meldunkowe, adresacji, korespondencyjne (...) z "Brzezówka" na "Domatków", a numery ujednolicono, gdyż dotychczasowe pokrywały się (np. współistniały dwa adresy "Domatków 1" oraz "Brzezówka 1").
W 2012 roku Minister Administracji ustanowił poprawna formę adresacji m.in. dla miejscowości Brzezówka, jaką ma być np. „"Brzezówka 1E, 36-100 Domatków”".
Od 1935 roku do dziś Brzezówka stanowi największy przysiółek we wsi Domatków pod względem liczby ludności, jak i terytorialnym. Dzięki dołączonej Brzezówce, Domatków posiada nie tylko większy teren wsi, obszar sołecki i liczbę ludności, ale również Muzeum Kultury Ludowej (jedną z głównych atrakcji turystycznych w Kolbuszowej), dostęp do rzeki Nil, oraz bezpośrednio graniczy z miastem Kolbuszową.
Niekorzystny dla Brzezówki podział administracyjny z lat 1935–1967 widać po dziś dzień. Przysiółek stanowiący część wsi, lecz nie integralny z wsią administracyjną. Miejscowość z szansą na wyodrębnienie z sołectwa Domatków i utworzenie własnego samorządnego, odrębnego sołectwa Brzezówka.
5 grudnia 2018 roku do Rady Miasta i Gminy Kolbuszowej trafiła petycja od mieszkańców Brzezówki, w sprawie przeprowadzenia konsultacji społecznych w sprawie wyodrębnienia i przywrócenia wsi Brzezówka. W petycji wymieniono m.in. problemy z poprawnym ustaleniem adresu i nieuregulowanymi zaszłościami. W petycji jako miejsce konsultacji zdecydowanie mieszkańcy zaproponowali Brzezówkę, wyrażając przy tym niechęć do organizacji konsultacji w Domatkowie.
27 maja 2019 roku w miejscowości Domatków odbyło się zebranie wiejskie, które wyjątkowo zgromadziło wielu mieszkańców wsi Domatków. Na tymże zebraniu większość mieszkańców Domatkowa zdecydowała, iż nie chce konsultacji społecznych w sprawie odłączenia Brzezówki od Domatkowa. Mieszkańcy Brzezówki stanowili mniejszość na owym zebraniu, gdyż nie utożsamiając się z wsią Domatków, na zebranie wiejskie w Domatkowie przybyli nieliczni wyrażając w ten sposób swój sprzeciw w sprawie miejsca konsultacji.
Rada Miasta i Gminy Kolbuszowa kierując się ogólnym głosem mieszkańców wsi Domatków odrzuciła propozycję mieszkańców Brzezówki w sprawie przywrócenia wsi Brzezówka w gminie Kolbuszowa.
Turystyka.
Turystyka muzealna.
Muzeum Kultury Ludowej (Park Etnograficzny) powstało na terenie trzech sąsiadujących ze sobą miejscowości: Brzezówki, Kolbuszowej oraz Kolbuszowej Górnej. Skansen powstawał na tzw. "Brzozowskich polach", czyli łąkach, pastwiskach przylegających, które znajdują się w Brzezówce. Na terenie Brzezówki znajduje się 11,8 hektarów tegoż skansenu, co stanowi 41% całej jego powierzchni.
Zgromadzono w nim ponad 80 mniejszych i większych obiektów architektury drewnianej. 
Przez park przepływa potok Brzezówka, który jest dopływem rzeki Nil.
Do ciekawych obiektów należą m.in.: zespół wiatraków, młyn wodny, olejarnia, remiza strażacka z wystawą dawnego sprzętu pożarniczego, budynek szkoły i karczmy wiejskiej. Kulturę materialną i duchową Lasowiaków i Rzeszowiaków obrazują także urządzone w niektórych wnętrzach wystawy: wyrobów rękodzielniczych, o pracach gospodarskich, o zwyczajach i obrzędach.
Kompleksy turystyczne.
W 2018 roku w miejscowości otwarto dla turystów prywatny kompleks turystyczny "„Brzezóvka”". Jego powierzchnia wynosi 5500 m². Obiekt obejmuje trzy parki: historyczny, wodny oraz plac zabaw. Posiada własne zaplecze gastronomiczne oraz bezpośrednio sąsiaduje z Muzeum Kultury Ludowej. Przez obiekt przepływa potok Brzezówka, który jest dopływem rzeki Nil.
Turystyka rowerowa.
Przez Brzezówkę przebiegają dwa szlaki rowerowe, w tym jeden zaczynający się w niej:
Religia.
Kościół rzymskokatolicki.
Wierni Kościoła rzymskokatolickiego z Brzezówki należą do parafii Miłosierdzia Bożego w Domatkowie, która należy do dekanatu Kolbuszowa Zachód, diecezji rzeszowskiej.
Na terenie Brzezówki znajduje się murowana kaplica pw. Matki Bożej Nieustającej Pomocy wzniesiona w latach 2001–2002, poświęcona 23 czerwca 2003 r. przez biskupa Edwarda Białogłowskiego. Głównym fundatorem jest urodzony w Brzezówce, ksiądz Władysław Jemioło.
Na terenie Brzezówki w Muzeum Kultury Ludowej znajduje się także zabytkowy (pochodzący z Rzochowa, obecnie dzielnicy Mielca) kościół pw. Świętego Marka Ewangelisty złożony w 2008 roku. Jest on kościołem filiarnym parafii Wszystkich Świętych w Kolbuszowej.
Gospodarka w miejscowości.
Na obszarze miejscowości Brzezówka zlokalizowanych jest 9 firm w tym 8 zarejestrowanych w tejże wsi. Wśród nich możemy rozróżnić m.in:

</doc>
<doc id="3883922" url="https://pl.wikipedia.org/wiki?curid=3883922" title="Merlin Tandjigora">
Merlin Tandjigora

Merlin Abdoulaye Koumba Tandjigora (ur. 6 kwietnia 1990 w Mouili) – gaboński piłkarz występujący na pozycji defensywnego pomocnika. Od 2017 roku jest zawodnikiem CF Os Belenenses.
Kariera sportowa.
Tandjigora jest mistrzem Gabonu za sezon 2008/2009, choć w Stade Mandji Port Gentil występował tylko w rundzie jesiennej. Potem został zawodnikiem FC Metz, ale regularnie grał tylko w rezerwach klubu. Zanim trafił do Chin występował w klubach z niższych lig francuskich oraz w drugoligowym Leixões SC z Portugalii. W 2016 grał w chińskim Meizhou Hakka FC, a w 2017 trafił do CF Os Belenenses.
W reprezentacji Gabonu zadebiutował 3 czerwca 2012 roku w przegranym 0:3 meczu z Nigrem. Zagrał trzy mecze w igrzyskach olimpijskich 2012, a jego drużyna odpadła po fazie grupowej. Selekcjoner José Antonio Camacho powołał Tandjigorę na Puchar Narodów Afryki 2017.

</doc>
<doc id="3883930" url="https://pl.wikipedia.org/wiki?curid=3883930" title="João Carlos Hatoa Nunes">
João Carlos Hatoa Nunes

João Carlos Hatoa Nunes (ur. 8 marca 1968 w Beirze) – mozambicki duchowny katolicki, arcybiskup koadiutor Maputo od 2022.
Życiorys.
Święcenia kapłańskie przyjął 17 lipca 1995 i został inkardynowany do archidiecezji Maputo. Pracował głównie jako duszpasterz parafialny, był także m.in. dyrektorem archidiecezjalnej rozgłośni radiowej, wikariuszem biskupim dla południa archidiecezji, kanclerzem kurii oraz prowikariuszem generalnym.
25 maja 2011 papież Benedykt XVI mianował go biskupem pomocniczym archidiecezji Maputo oraz biskupem tytularnym "Amudarsa". Sakry biskupiej udzielił mu 10 lipca 2011 metropolita Maputo - arcybiskup Francisco Chimoio.
2 stycznia 2017 papież Franciszek mianował go biskupem Chimoio.
15 listopada 2022 został mianowany arcybiskupem koadiutorem Maputo. 

</doc>
<doc id="3883931" url="https://pl.wikipedia.org/wiki?curid=3883931" title="Wydział Matematyki, Fizyki i Chemii Uniwersytetu Jagiellońskiego">
Wydział Matematyki, Fizyki i Chemii Uniwersytetu Jagiellońskiego

Wydział Matematyki, Fizyki i Chemii Uniwersytetu Jagiellońskiego jeden z dwóch wydziałów powstałych w 1951 z podziału ówczesnego Wydziału Matematyczno-Przyrodniczego Uniwersytetu Jagiellońskiego na Wydział Biologii i Nauk o Ziemi i Wydział Matematyki, Fizyki i Chemii.
Historia.
Wydział Matematyki, Fizyki i Chemii Uniwersytetu Jagiellońskiego został utworzony w 1951 w wyniku podziału ówczesnego Wydziału Matematyczno-Przyrodniczego, obejmującego astronomię, chemię, fizykę i matematykę oraz biologię i nauki o ziemi na dwa wydziały: Wydział Biologii i Nauk o Ziemi oraz Wydział Matematyki, Fizyki i Chemii. Pierwszym dziekanem wydziału został fizykochemik Bogdan Kamieński. Na wydziale prowadzono wykłady i badania z zakresu astronomii, chemii, fizyki, matematyki. 
W roku 1979 Wydział Matematyki, Fizyki i Chemii UJ podzielono na dwa wydziały: Wydział Chemii oraz Wydział Matematyki i Fizyki. 
Od dnia 12 lipca 2001 Wydział Matematyki i Fizyki UJ nosił nazwę Wydziału Matematyki, Fizyki i Informatyki UJ. Wydział ten w 2003 podzielono na Wydział Matematyki i Informatyki oraz Wydział Fizyki, Astronomii i Informatyki Stosowanej. 
Dziekani Wydziału Matematyki, Fizyki i Chemii UJ.
Dziekani Wydziału Matematyki, Fizyki i Chemii UJ (1951-1971):

</doc>
<doc id="3883934" url="https://pl.wikipedia.org/wiki?curid=3883934" title="The Most Beautiful Moment in Life, Part 2">
The Most Beautiful Moment in Life, Part 2

The Most Beautiful Moment in Life, Part 2 (Hangul: 화양연화 pt.2 "Hwayang Yeonhwa pt. 2") – czwarty minialbum południowokoreańskiej grupy BTS, wydany 30 listopada 2015 roku. Jest to druga część projektu grupy, skupiając się na „młodzieży”. Album został wydany w dwóch wersjach i zawiera 9 utworów, głównym singlem jest „RUN”. Sprzedał się w nakładzie egzemplarzy w Korei Południowej (stan na grudzień 2017 r.).
Kayōnenka pt. 2.
6 lipca 2016 roku płyta została wydana ponownie, pod tytułem , jako drugi japoński minialbum. Osiągnął 45 pozycję w rankingu Oricon i pozostał na liście przez 2 tygodnie, sprzedał się w nakładzie egzemplarzy.

</doc>
<doc id="3883939" url="https://pl.wikipedia.org/wiki?curid=3883939" title="Pałac Tağıyeva w Baku">
Pałac Tağıyeva w Baku

Pałac Zeynalabdina Tağıyeva w Baku (azer. "Hacı Zeynalabdin Tağıyevin sarayı") – pałac miejski zlokalizowany w Baku w kwadracie ulic: Tağıyev Hacı Zeynalabdin, Zərifə Əliyeva, Yusif Məmmədəliyev i Əbdülkərim Əlizadə.
Pałac został zaprojektowany przez polskiego architekta - Józefa Gosławskiego i zrealizowany w latach 1895-1901. Obiekt reprezentuje formy klasycystyczne (fasada powstała w stylu włoskiego renesansu) z udziałem lokalnych detali azerskich i należy do najokazalszych budynków w centrum miasta. 
Pałac kryty monumentalnymi kopułami posiada najbardziej okazałe pomieszczenia od strony ul. Tağıyev Hacı Zeynalabdin. Szczególnie bogato zdobione są dwie reprezentacyjne sale z loggiami i balkonami. Każda z sal ma powierzchnię około 180 m² i wymiary 11 × 17,35 m. Jedna wykorzystuje ornamentykę klasyczną, a druga orientalną. W Baku jest to budynek mieszkalny o największej głębokości traktu - 16-20 m. Powierzchnia użytkowa obiektu to 3000 m² (sto komnat i sal bogato zdobionych ornamentami). Część drzwi wykonana jest z drewna cytrynowego, a tapet ze skóry naturalnej. Parkiety zawierają sześć gatunków drewna, lustra pochodzą z Francji, a szyby w oknach z Wenecji. Sala Wschodnia zdobiona jest ośmioma kilogramami złota (cztery kilogramy znajdują się w malowidłach sufitowych). 
Od 1921 pałac mieści Muzeum Historii Azerbejdżanu, w tym ekspozycję poświęconą Zeynalabdinowi Tağıyevowi (przedsiębiorcy naftowemu i mecenasowi sztuki).

</doc>
<doc id="3883942" url="https://pl.wikipedia.org/wiki?curid=3883942" title="Kazimierz Smorągiewicz">
Kazimierz Smorągiewicz

Kazimierz Smorągiewicz (ur. 8 marca 1859 w Sanoku, zm. 20 lipca 1912 w Krakowie) – polski lekarz, doktor wszech nauk lekarskich.
Życiorys.
Kazimierz Smorągiewicz urodził się 8 marca 1859 w Sanoku jako syn Armanda. 15 października 1880 zdał egzamin dojrzałości w C. K. I Gimnazjum w Rzeszowie. Ukończył studia medyczne i w połowie 1889 na wydziale lekarskim Uniwersytetu Jagiellońskiego uzyskał stopień doktora wszech nauk lekarskich. Około 1892/1893 prowadził praktykę lekarską w Krakowie. Od około 1892 do około 1894 był sekundariuszem I klasy w Szpital Łazarza w Krakowie. W 1893 został wybrany lekarzem stacji klimatycznej w Zakopanem. 10 maja 1894 decyzją Rady Miejskiej w Sanoku został mianowany lekarzem miejskim w Sanoku, 18 maja 1894 został przeniesiony ze stanowisko lekarza zakładu klinicznego w Zakopanem na urząd lekarza miejskiego przy magistracie w Sanoku, w lipcu 1895 ogłoszono mianowanie przez radę gminną stałym lekarzem miejskim tamże i pozostawał na stanowisku do 1896. Równolegle prowadził praktykę lekarską w Sanoku, był kierownikiem spraw sanitarno-policyjnych oraz pracował w Szpitalu Powszechnym w Sanoku. Został też członkiem sanockiego gniazda Polskiego Towarzystwa Gimnastycznego „Sokół”. 25 marca 1895 został wydziałowym Towarzystwa Muzyki Ochotniczej w Sanoku.
Pod koniec września 1896 został przeniesiony na posadę lekarza miejskiego przy magistracie w Podgórzu i na tej posadzie pracował w kolejnych latach do końca życia. Jednocześnie w tym latach praktykował prywatnie jako lekarz w Podgórzu. Zamieszkiwał wtedy przy ul. Lwowskiej 10 (1 p.).
W szeregach C. K. Obrony Krajowej w marcu 1890 został mianowany asystentem lekarza „w stosunku ewidencji” ze starszeństwem z dniem 6 marca 1890. Od tego czasu do około był przydzielony do batalionu obrony krajowej nr 52 w Krakowie, potem podczas pobytu w Sanoku od około 1896 do około 1901 posiadał przydział do tamtejszego okręgu obrony krajowej nr 57 w strukturze 17 pułku Piechoty. Około 1901/1902 był przydzielony do tamtejszego okręgu obrony krajowej nr 18 w Przemyślu w strukturze tamtejszego 18 pułku Piechoty.
W lutym 1912 przebywał w sanatorium w Karsbadzie. Zmarł po długiej chorobie 20 lipca 1912 w Krakowie w wieku 53 lat. Został pochowany w grobowcu rodziny Rudolphi na Cmentarzu Rakowickim w Krakowie 22 lipca 1912 (kwatera 7, rząd południowy, miejsce 9). Był żonaty i miał dzieci. Jego żoną była Zofia z domu Rudolphi (1880-1946), później żona Edmunda Makowskiego.

</doc>
<doc id="3883945" url="https://pl.wikipedia.org/wiki?curid=3883945" title="Mylo Hubert Vergara">
Mylo Hubert Vergara

Mylo Hubert Claudio Vergara (ur. 23 października 1962 w Manili) – filipiński duchowny katolicki, biskup Pasig od 2011.
Życiorys.
Prezbiterat.
Święcenia kapłańskie otrzymał 24 marca 1990 i został inkardynowany do archidiecezji manilskiej. Przez kilkanaście lat pracował w seminarium w Makati, zaś w latach 1994-2001 był jego rektorem. W 2001 został proboszczem w Quezon City, zaś dwa lata później, po powstaniu diecezji Cubao, został kanclerzem nowo utworzonej kurii.
Episkopat.
12 lutego 2005 został mianowany biskupem ordynariuszem diecezji San Jose. Sakry biskupiej udzielił mu 30 kwietnia 2005 metropolita Manili - kardynał Gaudencio Rosales.
20 kwietnia 2011 papież Benedykt XVI mianował go biskupem ordynariuszem Pasig.

</doc>
<doc id="3883946" url="https://pl.wikipedia.org/wiki?curid=3883946" title="Mylo Hubert Claudio Vergara">
Mylo Hubert Claudio Vergara



</doc>
<doc id="3883947" url="https://pl.wikipedia.org/wiki?curid=3883947" title="Michalinów">
Michalinów



</doc>
<doc id="3883955" url="https://pl.wikipedia.org/wiki?curid=3883955" title="Wojciech Gutowski">
Wojciech Gutowski



</doc>
<doc id="3883958" url="https://pl.wikipedia.org/wiki?curid=3883958" title="Reynaldo Evangelista">
Reynaldo Evangelista

Reynaldo Gonda Evangelista (ur. 8 maja 1960 w Mabini) – filipiński duchowny katolicki, biskup Imus od 2013.
Życiorys.
Prezbiterat.
Święcenia kapłańskie otrzymał 19 czerwca 1986. Inkardynowany do archidiecezji Lipa, przez wiele lat pracował w niższym seminarium w tymże mieście. W 1995 został rektorem wyższego seminarium regionalnego w Lipie, zaś po zakończeniu w 2000 kadencji otrzymał nominację na proboszcza jednej z parafii miasta. W 2004 ponownie wybrany na rektora seminarium.
Episkopat.
11 grudnia 2004 został mianowany biskupem ordynariuszem diecezji Boac. Sakry biskupiej udzielił mu 26 stycznia 2005 nuncjusz apostolski na Filipinach - arcybiskup Antonio Franco.
8 kwietnia 2013 papież Franciszek mianował go biskupem ordynariuszem Imus. Ingres odbył się 5 czerwca 2013.

</doc>
<doc id="3883959" url="https://pl.wikipedia.org/wiki?curid=3883959" title="Reynaldo Gonda Evangelista">
Reynaldo Gonda Evangelista



</doc>
<doc id="3883961" url="https://pl.wikipedia.org/wiki?curid=3883961" title="Ismaïla Sarr">
Ismaïla Sarr

Ismaïla Sarr (ur. 25 lutego 1998 w Saint-Louis) – senegalski piłkarz grający na pozycji lewego pomocnika. Od 2019 jest zawodnikiem klubu Watford.
Kariera Klubowa.
Wczesne życie.
Swoją karierę piłkarską Sarr rozpoczął w klubie Génération Foot z Dakaru. W 2015 roku zadebiutował w jego barwach w senegalskiej drugiej lidze. W Génération Foot grał przez rok.
Metz.
Latem 2016 roku Sarr został zawodnikiem FC Metz. Swój debiut w nim zaliczył 30 października 2016 w przegranym 0:1 wyjazdowym meczu ze Stade Rennais.
Stade Rennais.
26 lipca 2017 roku podpisał 4-letni kontrakt z pierwszoligowym Stade Rennais FC. Przeniesienie wzrasta do 17M€. 8 sierpnia 2019 roku przeniósł się do Watfordu za rekordowe 30M funtów stając się tym rekordem transferowym klubu.
Watford.
8 sierpnia 2019 Sarr dołączył do angielskiego klubu Watford. Podpisał 5-letni kontrakt, a kwota transferu wynosiła 30 milionów euro. 29 lutego 2020 strzelił 2 gole w meczu przeciwko Liverpoolowi, tym samym The Reds zakończył serię 27 kolejnych meczy bez porażki w lidze.
Kariera reprezentacyjna.
W reprezentacji Senegalu Sarr zadebiutował 3 września 2016 roku w wygranym 2:0 meczu kwalifikacji do Pucharu Narodów Afryki 2017 z Namibią. W 2017 roku został powołany do kadry na ten turniej.

</doc>
<doc id="3883962" url="https://pl.wikipedia.org/wiki?curid=3883962" title="Patton (Shropshire)">
Patton (Shropshire)

Patton – przysiółek w Anglii, w Shropshire, w dystrykcie (unitary authority) Shropshire. Leży 20 km od miasta Shrewsbury. Patton jest wspomniana w Domesday Book (1086) jako "Pectone".

</doc>
<doc id="3883964" url="https://pl.wikipedia.org/wiki?curid=3883964" title="Bourton (Shropshire)">
Bourton (Shropshire)

Bourton – przysiółek w Anglii, w Shropshire, w dystrykcie (unitary authority) Shropshire. Leży 13 km od miasta Bridgnorth, 19,2 km od miasta Shrewsbury i 208,1 km od Londynu. Bourton jest wspomniana w Domesday Book (1086) jako "Burtune".

</doc>
<doc id="3883970" url="https://pl.wikipedia.org/wiki?curid=3883970" title="Ricardo Baccay">
Ricardo Baccay

Ricardo Lingan Baccay (ur. 3 kwietnia 1961 w Tuguegarao) – filipiński duchowny katolicki, arcybiskup Tuguegarao od 2020.
Życiorys.
Prezbiterat.
Święcenia kapłańskie otrzymał 10 kwietnia 1987 i został inkardynowany do archidiecezji Tuguegarao. Po święceniach został sekretarzem arcybiskupim, zaś w latach 1993-2005 pracował jako proboszcz dwóch parafii w Tuguegarao. W 2005 mianowany rektorem niższego seminarium.
Episkopat.
23 lutego 2007 papież Benedykt XVI mianował go biskupem pomocniczym archidiecezji Tuguegarao oraz biskupem tytularnym "Gabala". Sakry biskupiej udzielił mu 10 kwietnia 2007 nuncjusz apostolski na Filipinach - arcybiskup Fernando Filoni.
20 lutego 2016 papież Franciszek mianował go biskupem ordynariuszem Alaminos. Ingres odbył się 4 maja 2007.
18 października 2019 został mianowany arcybiskupem metropolitą Tuguegarao, zaś 14 stycznia 2020 kanonicznie objął urząd.

</doc>
<doc id="3883971" url="https://pl.wikipedia.org/wiki?curid=3883971" title="Ricardo Lingan Baccay">
Ricardo Lingan Baccay



</doc>
<doc id="3883974" url="https://pl.wikipedia.org/wiki?curid=3883974" title="Suchogłówka korowa">
Suchogłówka korowa

Suchogłówka korowa "Phleogena faginea" (Fr.) Link – gatunek grzybów z klasy "Atractiellomycetes".
Systematyka i nazewnictwo.
Pozycja w klasyfikacji według Index Fungorum: "Phleogena, Phleogenaceae, Atractiellales, Incertae sedis, Atractiellomycetes, Pucciniomycotina, Basidiomycota, Fungi".
Po raz pierwszy opisał ten takson Elias Fries w 1818 r. jako "Onygena faginea". W 1838 r. Johann Heinrich Friedrich Link przeniósł go do rodzaju "Phleogena".
Synonimy:
Polską nazwę zaproponował Władysław Wojewoda w 2003 r., wcześniej opisywał ten gatunek pod nazwą główka korowa.
Morfologia.
Ma wysokość 2–11 mm i zbudowany jest z główki i trzonu. Główka ma średnicę 1–5 mm, jest mniej więcej kulista, lekko spłaszczona lub fasolkowata, o barwie początkowo białej, potem ochrowej, w końcu brązowej. Trzon ma średnicę 0,2–1,5 mm, długość 2–9 mm, jest cylindryczny, początkowo biały, potem podobnie jak główka ciemnieje, staje się brązowy, a w końcu niemal czarny.
Owocniki zazwyczaj wyrastają gromadnie, w skupiskach liczących od kilku do kilkuset osobników. W stanie dojrzałym owocniki pachną przyprawą maggi.
Zarodniki o kształcie mniej więcej kulistym, grubościenne, gładkie, o barwie od ochrowej do jasnobrązowej. Mają rozmiary: 4,5–10 × 4,5–9 μm. Podstawki cylindryczne z 1–4 poprzecznymi przegrodami.
Występowanie i siedlisko.
Notowany jest w Ameryce Północnej, Europie, Azji i Australii. W Polsce gatunek rzadki. Znajduje się na "Czerwonej liście roślin i grzybów Polski". Ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. Znajduje się na listach gatunków zagrożonych także w Niemczech i Szwecji. W piśmiennictwie naukowym do 2013 r. podano 78 stanowisk tego gatunku na terenie Polski, głównie w parkach narodowych i rezerwatach przyrody, nieliczne tylko na obszarach nie podlegających ochronie. Najobfitszym z nich był rezerwat przyrody Bielawy koło Czerniejewa.
Saprotrof występujący w lasach. Rozwija się na korze i w jej pęknięciach lub na murszejącym drewnie na pniakach, pniach i konarach martwych lub obumierających drzew. Na żywych drzewach występuje rzadko. Notowano występowanie na następujących gatunkach drzew: klon jawor, olsza szara, brzoza brodawkowata, grab pospolity, leszczyna pospolita, buk zwyczajny, topola osika, bardzo rzadko na jodle pospolitej. Owocniki pojawiają się od sierpnia do stycznia. Zaobserwowano występowanie owocników suchogłówki korowej także na owocnikach hubiaka pospolitego oraz na ryzomorfach opieńki.

</doc>
<doc id="3883975" url="https://pl.wikipedia.org/wiki?curid=3883975" title="Phleogena faginea">
Phleogena faginea



</doc>
<doc id="3883976" url="https://pl.wikipedia.org/wiki?curid=3883976" title="Główka korowa">
Główka korowa



</doc>
<doc id="3883978" url="https://pl.wikipedia.org/wiki?curid=3883978" title="Nadirbek Chizrijew">
Nadirbek Chizrijew

Nadirbek Chizrijew (ros. Надирбек Хизриев; ur. 9 czerwca 1990) – rosyjski zapaśnik startujący w stylu wolnym. Akademicki mistrz świata z 2016 roku.

</doc>
<doc id="3883979" url="https://pl.wikipedia.org/wiki?curid=3883979" title="Nadirbek Khizriev">
Nadirbek Khizriev



</doc>
<doc id="3883982" url="https://pl.wikipedia.org/wiki?curid=3883982" title="Peaton">
Peaton

Peaton – przysiółek w Anglii, w Shropshire, w dystrykcie (unitary authority) Shropshire. Leży 12,4 km od miasta Church Stretton, 28,7 km od miasta Shrewsbury i 207 km od Londynu. W latach 1870–1872 miejscowość liczyła 193 mieszkańców.

</doc>
<doc id="3883990" url="https://pl.wikipedia.org/wiki?curid=3883990" title="Dennis Villarojo">
Dennis Villarojo

Dennis Cabanada Villarojo (ur. 18 kwietnia 1967 w Cebu City) – filipiński duchowny katolicki, biskup Malolos od 2019.
Życiorys.
Prezbiterat.
Święcenia kapłańskie otrzymał 10 czerwca 1994 i został inkardynowany do archidiecezji Cebu. Przez wiele lat pracował jako arcybiskupi sekretarz. W 2010 przydzielony do parafii Niepokalanego Serca Maryi w Cebu City w charakterze moderatora miejscowych duszpasterzy. W 2015 mianowany także sekretarzem generalnym Międzynarodowego Kongresu Eucharystycznego odbywającego się w Cebu.
Episkopat.
3 lipca 2015 papież Franciszek mianował go biskupem pomocniczym archidiecezji Cebu oraz biskupem tytularnym "Gisipa". Sakry biskupiej udzielił mu 10 sierpnia 2015 metropolita Cebu - arcybiskup Jose Palma.
14 maja 2019 został mianowany biskupem ordynariuszem diecezji Malolos.

</doc>
<doc id="3883991" url="https://pl.wikipedia.org/wiki?curid=3883991" title="Wells (Anglia)">
Wells (Anglia)



</doc>
<doc id="3883993" url="https://pl.wikipedia.org/wiki?curid=3883993" title="Dennis Cabanada Villarojo">
Dennis Cabanada Villarojo



</doc>
<doc id="3883996" url="https://pl.wikipedia.org/wiki?curid=3883996" title="Wieronika Czumikowa">
Wieronika Czumikowa

Wieronika Giennadjewna Czumikowa (ros. Вероника Геннадьевна Чумикова; ur. 4 lipca 1994) – rosyjska zapaśniczka startująca w stylu wolnym. Zajęła piąte miejsce na mistrzostwach świata w 2021. Wicemistrzyni Europy w 2021. Akademicka mistrzyni świata z 2016. Trzecia w indywidualnym Pucharze Świata w 2020. Piąta w Pucharze Świata w 2017. Mistrzyni Rosji w 2018 i 2020; druga w 2019; trzecia w 2015 i 2017 roku.

</doc>
<doc id="3883997" url="https://pl.wikipedia.org/wiki?curid=3883997" title="Veronika Chumikova">
Veronika Chumikova



</doc>
<doc id="3884001" url="https://pl.wikipedia.org/wiki?curid=3884001" title="Eipri">
Eipri

Eipri – wieś w Estonii, w prowincji Virumaa Zachodnia, w gminie Väike-Maarja.

</doc>
<doc id="3884003" url="https://pl.wikipedia.org/wiki?curid=3884003" title="Night Driver">
Night Driver

Night Driver – trzeci studyjny album angielskiej, pop-rockowej grupy Busted wydany 25 listopada 2016. W grudniu 2016 roku album dotarł do trzynastego miejsca UK Albums Chart.
Album został zadedykowany zmarłemu saksofoniście Brianowi Gallagher, który brał udział w nagrywaniu utworów ""On What You're On" i "I Will Break Your Heart"".

</doc>
<doc id="3884008" url="https://pl.wikipedia.org/wiki?curid=3884008" title="Oscar Florencio">
Oscar Florencio

Oscar Jaime Llaneta Florencio (ur. 5 lutego 1966 w Capoocan) – filipiński duchowny katolicki, biskup polowy Filipin od 2019.
Życiorys.
Prezbiterat.
Święcenia kapłańskie otrzymał 3 kwietnia 1990 i został inkardynowany do archidiecezji Palo. Po święceniach pracował jako ojciec duchowny w seminarium. Po ukończeniu w 1999 studiów doktoranckich w Rzymie został mianowany wykładowcą szkoły teologicznej w Palo. W latach 2004–2009 był proboszczem w kilku parafiach, a w kolejnych latach ponownie został wysłany do szkoły w Palo, tym razem w charakterze jej wicerektora ds. administracyjnych (jednocześnie otrzymał nominację na wicekanclerza kurii). W 2013 mianowany rektorem tej szkoły.
Episkopat.
3 lipca 2015 papież Franciszek mianował go biskupem pomocniczym archidiecezji Cebu oraz biskupem tytularnym "Lestrona". Sakry biskupiej udzielił mu 4 września 2015 metropolita Palo - arcybiskup John Du.
2 marca 2019 został mianowany biskupem polowym Filipin.

</doc>
<doc id="3884009" url="https://pl.wikipedia.org/wiki?curid=3884009" title="Oscar Jaime Llaneta Florencio">
Oscar Jaime Llaneta Florencio



</doc>
<doc id="3884010" url="https://pl.wikipedia.org/wiki?curid=3884010" title="Oscar Jaime Florencio">
Oscar Jaime Florencio



</doc>
<doc id="3884012" url="https://pl.wikipedia.org/wiki?curid=3884012" title="Serge-Junior Martinsson Ngouali">
Serge-Junior Martinsson Ngouali

Serge-Junior Martinsson Ngouali (ur. 23 stycznia 1992 w Gunnilse) – szwedzko-gaboński piłkarz występujący na pozycji pomocnika w klubie Hammarby IF.
Martinsson Ngouali jest synem Szwedki oraz pochodzącego z Gabonu obywatela Republiki Środkowoafrykańskiej. Urodził się oraz wychował w Szwecji i grał dla młodzieżowych reprezentacji tego kraju. Ze względu na pochodzenie ojca mógł również reprezentować Gabon i Republikę Środkowoafrykańską. 27 grudnia 2016 José Antonio Camacho powołał go do reprezentacji Gabonu na Puchar Narodów Afryki 2017.

</doc>
<doc id="3884016" url="https://pl.wikipedia.org/wiki?curid=3884016" title="GFRP">
GFRP

GFRP (Glass Fiber Reinforced Polymer) – kompozyt zbrojony włóknami szklanymi i polimerową osnową
GFRP to kompozyty, w których w charakterze fazy wzmacniającej wykorzystywane są włókna szklane– stanowią one element nośny, natomiast osnowa polimerowa służy jako spoiwo łączące włókna. Osnowa zapewnia rozdział obciążenia zewnętrznego pomiędzy włókna, a także chroni je przed czynnikami zewnętrznymi. W niewielkim natomiast stopniu uczestniczy w przenoszeniu obciążeń zewnętrznych.
Właściwości.
Kompozyty włókniste są najbardziej efektywnymi spośród materiałów kompozytowych, w tym sensie, że wykazują najlepsze własności mechaniczne i wytrzymałościowe przy najmniejszym ciężarze właściwym.
Kompozyt ten łączy w sobie materiały o znacznie różniącej się sztywności i wytrzymałości – z jednej strony sztywne, sprężyste i kruche włókna, z drugiej podatną matrycę.
Włókna szklane wygrywają w rankingu ekonomicznym z innymi rodzajami włókien, takimi jak węglowe, czy aramidowe gdyż są tańsze.
Istnieją dwa podstawowe typy włókien szklanych – E i S. Pierwszy z nich ma gorsze własności mechaniczne (sprężyste, wytrzymałościowe, zmęczeniowe, udarnościowe, termiczne, reologiczne), ale znacznie niższą cenę niż typ S, stworzony z przeznaczeniem dla zastosowań militarnych. W chwili obecnej nadal znacznie częściej stosuje się włókna typu E.
W celu uzyskania kompozytu, włókna te są „zatapiane” w żywicy termoutwardzalnej (poliestrowej, epoksydowej, winyloestrowej) bądź termoplastycznej (PEEK, PPS, PSUL).
Zastosowanie.
Kompozyty GFRP znajdują szerokie zastosowanie w:

</doc>
<doc id="3884021" url="https://pl.wikipedia.org/wiki?curid=3884021" title="Astrophel and Stella">
Astrophel and Stella

Astrophel and Stella – cykl sonetów renesansowego angielskiego poety Philipa Sidneya. Utwór powstał prawdopodobnie w 1582. Został wydany pośmiertnie w 1591. Cykl składa się ze stu ośmiu sonetów i jedenastu piosenek. Jest często uważany za najlepszy zbiór sonetystyczny zaraz za "Sonetami" Williama Szekspira. 
Cykl opowiada o miłości Stelli (Gwiazdy) i Astrophela (Miłośnika gwiazd). Imię bohatera jest grą słów na temat własnego imienia poety. Utwór opowiada o wewnętrznych rozterkach bohatera, który kocha poezję tak samo jak ową dziewczynę. Astrophel próbuje poradzić sobie ze sprzecznymi emocjami. W końcu decyduje się porzucić swoją miłość dla służby państwowej. Cykl jest zbiorem rozważań poety o rozumie, emocjach, namiętnościach i wolnej woli.
Publikacja cyklu zapoczątkowała w elżbietańskiej Anglii modę na pisanie zbiorów sonetów. Samemu Sidneyowi przyniosła sławę. Po śmierci poety na skutek odniesionych w bitwie ran Edmund Spenser napisał na jego cześć elegię zatytułowaną właśnie "Astrophel". 
Do najbardziej znanych utworów z cyklu należy sonet I:
&lt;poem&gt;
"Loving in truth, and fain in verse my love to show,"
"That she, dear she, might take some pleasure of my pain,—"
"Pleasure might cause her read, reading might make her know,"
"Knowledge might pity win, and pity grace obtain,—"
"I sought fit words to paint the blackest face of woe;"
"Studying inventions fine her wits to entertain,"
"Oft turning others' leaves, to see if thence would flow"
"Some fresh and fruitful showers upon my sunburn'd brain."
"But words came halting forth, wanting invention's stay;"
"Invention, Nature's child, fled step-dame Study's blows;"
"And others' feet still seem'd but strangers in my way."
"Thus great with child to speak and helpless in my throes,"
"Biting my truant pen, beating myself for spite,"
""Fool," said my Muse to me, "look in thy heart, and write.""
&lt;/poem&gt;
Interesujący jest sonet 89, oparty na epiforze. 
Na język polski przełożono tylko niektóre wiersze z omawianego cyklu. Tłumaczenia sporządzili Jerzy Pietrkiewicz, Stanisław Barańczak i Juliusz Żuławski. Jeden sonet Sidneya przyswoił Jan Kasprowicz. Ukazało się też tłumaczenie cyklu na język czeski. Sonety przełożyli Alois Bejblík i Gustav Francl.

</doc>
<doc id="3884022" url="https://pl.wikipedia.org/wiki?curid=3884022" title="Dyszu tiszynoj (videoalbum)">
Dyszu tiszynoj (videoalbum)

Dyszu tiszynoj (ros. Дышу тишиной) – koncertowe DVD rosyjskiego muzyka Nikołaja Noskowa wydane po raz pierwszy w Rosji w 2008 roku. DVD zostało nakręcone podczas rewii pierwszy solowy koncert prezentacja albumu Dyszu tiszynoj na Kremlu. Oprócz koncertu na DVD, istnieje osiem teledysków z sześciu utworów, które brzmiały na koncercie, a dwa utwory, które zostały podjęte kilka lat.
Lista utworów.
Opracowano na podstawie materiału źródłowego

</doc>
<doc id="3884030" url="https://pl.wikipedia.org/wiki?curid=3884030" title="Moshe Nissim">
Moshe Nissim



</doc>
<doc id="3884031" url="https://pl.wikipedia.org/wiki?curid=3884031" title="Mosze Nissim">
Mosze Nissim

Mosze Nissim (hebr.: משה נסים, ang.: "Moshe Nissim", ur. 10 kwietnia 1935 w Jerozolimie) – izraelski polityk, w latach 1990–1992 wicepremier, w latach 1978–1980 oraz 1988–1990 minister bez teki, w latach 1980–1986 minister sprawiedliwości, w latach 1986–1988 minister finansów, w latach 1990–1992 minister gospodarki, poseł do Knesetu w latach 1959–1961 z listy Ogólnych Syjonistów oraz w latach 1969–1996 z listy Gahalu, a następnie Likudu.
W wyborach parlamentarnych w 1959 po raz pierwszy dostał się do izraelskiego parlamentu. W 1961 oraz 1965 kandydował bezskutecznie, jednak od 1969 zdobywał mandat we wszystkich kolejnych wyborach do 1992 roku. Zasiadał w Knesetach IV, VII, VIII, IX, X, XI, XII i XIII kadencji.

</doc>
<doc id="3884037" url="https://pl.wikipedia.org/wiki?curid=3884037" title="Zamachy w Afganistanie (10 stycznia 2017)">
Zamachy w Afganistanie (10 stycznia 2017)

Zamachy w Afganistanie – seria zamachów bombowych dokonanych prawdopodobnie przez talibów 10 stycznia 2017 roku w Kabulu oraz innych miastach Afganistanu. Łącznie zginęło co najmniej 64 osób, a co najmniej 94 zostało rannych.
Dwie bomby wybuchły, gdy urzędnicy opuszczali budynek parlamentu w Kabulu, stolicy Afganistanu. Zginęło 46 osób, a co najmniej 70 zostało rannych.
Do zamachu doszło także w Kandaharze, podczas spotkania dyplomatów, m.in. pracowników ambasady Zjednoczonych Emiratów Arabskich. Zginęło tam 11 osób, a 18 doznało obrażeń ciała.
Podczas zamachu w miejscowości Lashkargah śmierć poniosło 7-16 cywilów oraz zamachowiec, a 6-9 cywilów zostało rannych.

</doc>
<doc id="3884048" url="https://pl.wikipedia.org/wiki?curid=3884048" title="Do księżyca (sonet)">
Do księżyca (sonet)

Do księżyca (ang. "With how sad steps, O moon, thou climb'st the skies") – sonet renesansowego angielskiego poety Philipa Sidneya, należący do cyklu "Astrophel and Stella" ("Astrophel i Stella"), napisanego w 1582 i opublikowanego pośmiertnie w 1591. Stanowi trzydziesty utwór w cyklu. Utwór rymuje się abbaabbacdcdee, jest to więc sonet francuski.
&lt;poem&gt;
"With how sad steps, O moon, thou climb’st the skies!"
"How silently, and with how wan a face!"
"What! may it be that even in heavenly place"
"That busy archer his sharp arrows tries?"
"Sure, if that long-with-love-acquainted eyes"
"Can judge of love, thou feel’st a lover’s case:"
"I read it in thy looks; thy languished grace"
"To me, that feel the like, thy state descries."
"Then, even of fellowship, O Moon, tell me,"
"Is constant love deemed there but want of wit?"
"Are beauties there as proud as here they be?"
"Do they above love to be loved, and yet"
&lt;/poem&gt;
Omawiany wiersz przełożył na język polski i włączył do swojej autorskiej antologii "Poeci angielscy (antologia)" Jan Kasprowicz.

</doc>
<doc id="3884056" url="https://pl.wikipedia.org/wiki?curid=3884056" title="Kännuküla">
Kännuküla

Kännuküla – wieś w Estonii, w prowincji Virumaa Zachodnia, w gminie Väike-Maarja.

</doc>
<doc id="3884060" url="https://pl.wikipedia.org/wiki?curid=3884060" title="Jacek Jemielity">
Jacek Jemielity

Jacek Jemielity (ur. 22 lipca 1973 w Wysokiem Mazowieckiem) – polski chemik, profesor nauk chemicznych, laureat Nagrody Fundacji na rzecz Nauki Polskiej za rok 2021 "za opracowanie chemicznych modyfikacji mRNA jako narzędzi do zastosowań terapeutycznych i badań procesów komórkowych". Specjalizuje się w chemii organicznej, bioorganicznej oraz w biochemii (m.in. synteza nukleotydów i ich analogów oraz synteza analogów końca 5' mRNA). Pracuje na stanowisku profesora w Centrum Nowych Technologii Uniwersytetu Warszawskiego.
Studia chemiczne ukończył na Wydziale Chemii UW w 1997. Stopień doktorski uzyskał w 2002 na podstawie pracy pt. "Enzymatyczne syntezy znakowanych związków aromatycznych i ich wykorzystanie w badaniu mechanizmu reakcji katalizowanej przez liazę fenyloalaminową", przygotowanej pod kierunkiem prof. Marianny Kańskiej. Po doktoracie pracował jako adiunkt w Instytucie Fizyki Doświadczalnej Wydziału Fizyki Uniwersytetu Warszawskiego (2002–2013). Habilitował się w 2012, a w 2020 uzyskał tytuł profesora. W ramach Centrum Nowych Technologii na Wydziale Fizyki UW prowadzi grupę badawczą („Jemielity Group”) skupioną na takich kwestiach, jak synteza chemiczna, własności i zastosowania modyfikowanych nukleotydów oraz kwasy nukleinowe. Zespół ma „znaczące osiągnięcia w badaniach terapeutycznego mRNA”.
Swoje prace publikował m.in. w „RNA”, „Gene therapy”, „Molecular Cell”, „Journal of the American Chemical Society” i „Nucleic Acids Research”.
W 2021 został członkiem korespondentem Towarzystwa Naukowego Warszawskiego.

</doc>
<doc id="3884063" url="https://pl.wikipedia.org/wiki?curid=3884063" title="David William Antonio">
David William Antonio

David William Valencia Antonio (ur. 29 grudnia 1963 w Nagtupacan) – filipiński duchowny katolicki, biskup Ilagan od 2018.
Życiorys.
Prezbiterat.
Święcenia kapłańskie otrzymał 1 grudnia 1988 i został inkardynowany do archidiecezji Nueva Segovia. Po święceniach rozpoczął pracę w seminarium w Vigan, a w 1993 został jego rektorem. Od 2005 wikariusz generalny archidiecezji.
Episkopat.
15 czerwca 2011 papież Benedykt XVI mianował go biskupem pomocniczym archidiecezji Nueva Segovia oraz biskupem tytularnym "Basti". Sakry biskupiej udzielił mu 26 sierpnia 2011 nuncjusz apostolski na Filipinach - arcybiskup Giuseppe Pinto.
14 listopada 2018 papież Franciszek mianował go biskupem ordynariuszem diecezji Ilagan.

</doc>
<doc id="3884064" url="https://pl.wikipedia.org/wiki?curid=3884064" title="David William Valencia Antonio">
David William Valencia Antonio



</doc>
<doc id="3884065" url="https://pl.wikipedia.org/wiki?curid=3884065" title="Instytut Judaistyki Uniwersytetu Jagiellońskiego">
Instytut Judaistyki Uniwersytetu Jagiellońskiego

Instytut Judaistyki (IJ UJ) – jednostka organizacyjna Uniwersytetu Jagiellońskiego w Krakowie. Jeden z 6 instytutów tworzących Wydział Historyczny tego Uniwersytetu.
Instytut prowadzi działalność dydaktyczną i badawczą związaną z historią, kulturą, religią i językami Żydów, ze szczególnym uwzględnieniem diaspory aszkenazyjskiej w Polsce i polsko-żydowskiego dziedzictwa. Prowadzi studia I stopnia (licencjackie) i II stopnia (magisterskie) na kierunku judaistyka, na których studenci uczą się języka hebrajskiego i języka jidysz, zdobywają wiedzę z zakresu historii i kultury Żydów oraz przygotowują prace dyplomowe w oparciu o źródła archiwalne.
Jednostka została powołana do życia 1 października 1986 uchwałą Senatu Uniwersytetu Jagiellońskiego jako Międzywydziałowy Zakład Historii i Kultury Żydów w Polsce. Jego działalność zainaugurowała międzynarodowa konferencja "Autonomia Żydów w Rzeczypospolitej szlacheckiej", która była pierwszym po II wojnie światowej tak licznym spotkaniem naukowców badających historię Żydów polskich, pochodzących z Francji, Izraela, Polski, Stanów Zjednoczonych i Wielkiej Brytanii. Z dniem 1 listopada 2000 Zakład został przekształcony w Katedrę Judaistyki a 1 października 2012 w Instytut Judaistyki.
Do 2010 siedziba jednostki mieściła się w budynku przy ulicy Stefana Batorego 12. Obecnie siedzibą Instytutu jest Collegium Kazimierzowskie przy ulicy Józefa 19.
Publikacje.
Instytut wydaje m.in.:

</doc>
<doc id="3884070" url="https://pl.wikipedia.org/wiki?curid=3884070" title="Egzekucje w Szczebrze">
Egzekucje w Szczebrze

Egzekucje w Szczebrze – zbiorowe egzekucje przeprowadzane przez okupantów niemieckich we wsi Szczebra w powiecie augustowskim. W latach 1941-1944 rozstrzelanych zostało tam około 8 tysięcy osób.
We wrześniu 1939 Suwalszczyzna stała się obiektem agresji zarówno niemieckiej, jak i radzieckiej. Po wytyczeniu 12 października 1939 linii demarkacyjnej Szczebra została podzielona między Niemcy i Związek Radziecki, zaś granica przebiegała na rzece Blizna. Po ataku Niemiec na ZSRR cała Szczebra została zajęta przez Niemców już 22 czerwca 1941.
Pierwsze egzekucje zostały przeprowadzone przez Niemców na polach pod lasem w pobliżu Szczebry pod koniec czerwca 1941. Egzekucje trwały przez cały okres okupacji, jednak najwięcej ofiar zamordowano w latach 1941-1942. Większość ofiar stanowili jeńcy radzieccy, ofiarami byli także Żydzi i Polacy z terenu powiatów augustowskiego i suwalskiego.
Podczas pierwszej egzekucji w czerwcu 1941 stracono jeńców radzieckich przetrzymywanych w Suwałkach. Zbrodni dokonała specjalna grupa SS dowodzona przez pułkownika SS i Policji Wernera Fromma. Niemcy najpierw samodzielnie wykopali niewielkie doły, a następnie sprowadzili do ich powiększenia robotników przymusowych. Jeńcy radzieccy (razem z nimi Polacy i Żydzi) zostali przypędzeni z Suwałk w ośmiu stuosobowych grupach. Esesmani rozstrzeliwali ofiary z karabinów maszynowych, ustawiając po kilkanaście osób nad brzegiem rowu. Kolejną partię więźniów przywieziono krytymi samochodami. Ogółem tego dnia stracono około tysiąca osób. Według zeznań świadków dużą grupę ofiar stracono też w lipcu 1942 (około 860 osób). Egzekucje odbywały się także w późniejszym czasie, gdy jednego dnia przywożono ofiary 4–5 samochodami.
W maju 1944, w związku ze zbliżaniem się wojsk radzieckich, Niemcy zacierali ślady egzekucji w Szczebrze w ramach Akcji 1005. Akcją w Szczebrze kierował SS-Hauptsturmführer Waldemar Macholl. W jej trakcie zwłoki rozstrzelanych wydobywane były z dołów przy pomocy więźniów żydowskich, spalane na stosach z użyciem drzewa i ropy naftowej, zaś popiół rozsypywany po okolicznych polach.

</doc>
<doc id="3884071" url="https://pl.wikipedia.org/wiki?curid=3884071" title="Córa sławy">
Córa sławy

Córa sławy () – cykl sonetów słowackiego poety piszącego w języku czeskim Jána Kollára. Był przez autora wielokrotnie wydawany i stale poszerzany, z utworu o tematyce miłosnej przeradzał się w dzieło o charakterze patriotycznym i polemicznym. Wyrażał poglądy poety na kwestie narodowego odrodzenia Słowian. 
Początkowo sonety Kollára ukazały się pod tytułem "Básně" ("Poezje") w 1821. Trzy lata później wyszły już jako "Slávy dcera". ("Córa sławy"). Poeta nie tylko zwiększył ich liczbę, ale ułożył je w swoisty poemat epicki, mający być eposem Słowian. Wzorował się przy tym na "Boskiej komedii" Dantego.
Utwór jest poprzedzony "Przedśpiewem", napisanym iloczasowym dystychem elegijnym.
&lt;poem&gt;
"Ai, zde leží zem ta, před okem mým slzy ronícím,"
"někdy kolébka, nyní národu mého rakev."
"Stoj noho! posvátná místa jsou, kamkoli kráčíš,"
"k obloze, Tatry synu, vznes se, vyvýše pohled."
&lt;/poem&gt;
"Córa sławy" składa się ogółem z pięciu części, z których wszystkie są oznaczone nazwami rzek. Pierwotnie były tylko trzy części nazwane "Sala", "Łaba" i "Dunaj" – od rzek, nad którymi mieszkają Słowianie. W wydaniu drugim z 1832 część druga otrzymała tytuł "Łaba, Ren, Wełtawa" i dodane zostały jeszcze dwie, "Lete" oraz "Acheron". Tym razem poeta odwołał się do znanych z mitologii greckiej rzek płynących w zaświatach. Kollár, wzorując się na Dantem, opisał słowiańskie piekło i niebo, w którym, podobnie jak włoski poeta, umieścił różne historyczne postacie, zarówno te, które cenił, jak i te, których nie lubił. W wydaniu z 1852 w odmalowanym przez Kollára piekle znalazł się Adam Mickiewicz, któremu czesko-słowacki poeta zarzucał rozbijanie jedności Słowiańszczyzny. Ostatni sonet z cyklu kończy się słowami "piekło zdrajcom, niebo Słowianom":
&lt;poem&gt;
"Hučte, Tatry, hlas ten k Horám Černým,"
"hučte, Krakonoše, k Uralům:"
"Peklo zrádcům, nebe Slavům věrným!"
&lt;/poem&gt;
Należące do cyklu sonety zostały napisane dziesięciozgłoskowcem (pięciostopowcem) trocheicznym.
Ogółem "Córa sławy" liczy sześćset czterdzieści pięć sonetów, co jest niewątpliwie rekordem. Wartość poetycka wielu z nich jest jednak dyskusyjna.

</doc>
<doc id="3884075" url="https://pl.wikipedia.org/wiki?curid=3884075" title="Roman Dziembaj">
Roman Dziembaj

Roman Jerzy Dziembaj (ur. 22 lutego 1941 w Jarosławiu) – polski chemik, profesor nauk chemicznych, profesor zwyczajny Uniwersytetu Jagiellońskiego (na emeryturze) i profesor zwyczajny Państwowej Wyższej Szkoły Zawodowej w Tarnowie.

</doc>
<doc id="3884086" url="https://pl.wikipedia.org/wiki?curid=3884086" title="Willem II Tilburg w europejskich pucharach">
Willem II Tilburg w europejskich pucharach



</doc>
<doc id="3884089" url="https://pl.wikipedia.org/wiki?curid=3884089" title="Worcester (Anglia)">
Worcester (Anglia)



</doc>
<doc id="3884090" url="https://pl.wikipedia.org/wiki?curid=3884090" title="Polbruk">
Polbruk

Polbruk S.A. – producent kostki brukowej i betonowych wyrobów drogowych, działający na polskim rynku od 1991 roku. Od 1997 stanowi część międzynarodowego koncernu CRH plc – wiodącego dystrybutora materiałów budowlanych na świecie. Według badań agencji Millward Brown, Polbruk jest najbardziej rozpoznawalną marką na rynku kostki brukowej w Polsce.
Działalność.
Firma posiada 25 lat doświadczenia na polskim rynku oraz 18 zakładów produkcyjnych z 26 liniami produkcyjnych. Zatrudnia blisko 630 osób. Na jej ofertę składa się aktualnie ponad 400 produktów, które dzięki szerokiej sieci dystrybucji są dostępne w całej Polsce.
Polbruk w ramach polityki zaangażowania społecznego (CSR) podejmuje liczne działania skierowane do społeczności lokalnych. Wspiera imprezy i drużyny sportowe, szczególnie te związane z siatkówką. Włącza się w proces rewitalizacji miast i gmin. Promuje bezpieczeństwo na drogach i akcje związane z ochroną środowiska. Z jej inicjatywy 12 września obchodzony jest Dzień Brukarza.
Produkcja.
Łączne możliwości produkcyjne firmy sięgają 15 mln m kw. wyrobów drogowych rocznie. Oferowane produkty składają się na portfolio 5 linii produktowych Polbruk: Styl, Klasyka, Architektura, Technika i TOP Polbruk (Taras-Ogród-Patio).Oferta obejmuje zarówno kostki przemysłowe, jak i szlachetne – produkty o wielu kształtach, kolorach, fakturach i zastosowaniach (m.in. gładkie, płukane, postarzane), a także elementy z fazą oraz bez fazy (czyli ukośnie ściętą bądź zaokrągloną górną krawędzią). Ponadto firma oferuje płyty tarasowe wet-cast o grubości 4 cm, które odwzorowują naturalną fakturę kamienia bądź drewna. W portfolio są też elementy małej architektury ogrodowej: murki, obrzeża i palisady.
Najbardziej rozpoznawalnymi realizacjami z wykorzystaniem produktów Polbruk są : 
Zakłady produkcyjne.
Zakłady produkcyjne Polbruk SA są zlokalizowane w 18 miastach: 
Gdańsk, Bydgoszcz, Koszalin, Piechcin, Łódź, Olsztyn, Warszawa, Pruszków, Dębica, Kielce, Kraków, Lublin, Rzeszów, Kotlarnia, Legnica, Tarnowskie Góry, Prószków, Opole.
Nagrody i wyróżnienia.
Marka Top of Mind – wg badań przeprowadzonych przez niezależną firmę badawczą Millward Brown (marzec – maj 2016) - firma Polbruk jest najbardziej rozpoznawalną marką na rynku kostki brukowej w Polsce. Badanie było przeprowadzane w formie wywiadów jakościowych i ilościowych, a jego wyniki potwierdzają, że niemal wszyscy użytkownicy mający styczność z branżą, rozpoznają markę Polbruk.
W 2017 roku marka zdobyła nagrodę Dobry Wzór 2017 w kategorii sfera publiczna za kostkę z efektem luminescencji Polbruk Lumia. W tym samym konkursie produkt został wyróżniony również w kategorii specjalnej „Wzór Roku” przez ówczesnego ministra finansów Mateusza Morawieckiego.

</doc>
<doc id="3884095" url="https://pl.wikipedia.org/wiki?curid=3884095" title="Monaster św. Mikołaja w Wiażyszczach">
Monaster św. Mikołaja w Wiażyszczach

Monaster św. Mikołaja – prawosławny żeński klasztor stauropigialny w Wiażyszczach (obwód nowogrodzki), 16 km od Nowogrodu Wielkiego. 
Historia.
Monaster męski.
Klasztor został utworzony jako wspólnota męska podczas sprawowania urzędu arcybiskupa nowogrodzkiego przez Jana II (1389–1415). Według III latopisu nowogrodzkiego w 1411 na jego potrzeby wzniesiono drewnianą cerkiew św. Mikołaja, zaś osiem lat później – również drewnianą cerkiew św. Antoniego Wielkiego, usytuowaną nad bramą wjazdową na teren klasztoru. Tradycja przypisuje zapoczątkowanie wspólnoty trzem mnichom – Ignacemu, Eufrozynowi i Galakcjonowi. Według żywota św. Eutymiusza, arcybiskupa nowogrodzkiego, siłą odebrali oni chłopom ziemię pod budowę cerkwi i budynku mieszkalnego z celami, a chłopi przegrali proces sądowy o grunt. 
W 1438 wzniesiony został nowy murowany sobór św. Mikołaja, zaś w 1439 – cerkiew św. Jana Teologa połączona z refektarzem i piekarnią. Inicjatorem budowy tychże obiektów był arcybiskup nowogrodzki Eutymiusz, który zaczynał życie monastyczne właśnie w monasterze w Wiażyszczach i który prowadził na terenie eparchii nowogrodzkiej szeroką działalność budowlaną. Eutymiusz zmarł w 1458 i został pochowany na terenie monasteru; pięć lat później nad jego grobem wzniesiono drugi ołtarz soboru św. Mikołaja poświęcony Eutymiuszowi Wielkiemu, a następnie zastąpiono drewnianą cerkiew św. Antoniego murowanym obiektem sakralnym pod tym samym wezwaniem. W klasztorze działała pracownia przepisywania ksiąg. W tym okresie monaster w Wiażyszczach należał do najbardziej bogatych i wpływowych wspólnot monastycznych w eparchii nowogrodzkiej, posiadał znaczny majątek ziemski; jego znaczenie było porównywalne z monasterami św. Jerzego (Jurjewskim) i św. Antoniego Rzymianina w Nowogrodzie oraz monasterem św. Warłaama Chutyńskiego. 
Monaster został zniszczony w 1580 przez wojska Stefana Batorego, a następnie przez wojska szwedzkie na początku XVII w. Działalność klasztoru zamarła do 1651, gdy wspólnotę restytuował metropolita nowogrodzki Nikon, nadając równocześnie jej przełożonemu stały tytuł archimandryty. W 1685 metropolita nowogrodzki Korneliusz wyświęcił wzniesiony w ciągu poprzednich czterech lat sobór. Trzy lata później rozebrano natomiast cerkiew św. Antoniego, uszkodzoną wskutek pożaru. W latach 1694–1698 zbudowano natomiast cerkiew refektarzową św. Jana Teologa z bocznym ołtarzem Wniebowstąpienia Pańskiego, połączoną poprzez refektarz z soborem św. Mikołaja oraz z pokojami przełożonego klasztoru. Na XVIII w. w monasterze wzniesiono budynek mieszkalny dla mnichów oraz budynek gospodarczy. W 1701 dla obu świątyń klasztornych wykonano nowe ikony do ikonostasów (jeden z nich również wyrzeźbiono od nowa). Podczas sekularyzacji majątków cerkiewnych w 1764 monaster w Wiażyszczach zaliczono do II klasy. Oprócz państwowego wsparcia monaster utrzymywał się z procentów, dobrowolnych datków, sprzedaży świec, prowadzenia młyna. 
W 1920 monaster został zamknięty, a w jego zabudowaniach mieszkalnych i gospodarczych otwarto kolektywne gospodarstwo „Krasnyj Wiażyniec”. Cerkwie monasterskie pozostały czynne do 1929 (cerkiew św. Jana Teologa) i 1931 (sobór). W 1929 w dawnej cerkwi refektarzowej urządzono magazyn i muzeum. Część wyposażenia z obydwu świątyń znalazła się w muzeum. W latach II wojny światowej kompleks monasterski ponownie został uszkodzony. Jego restauracja miała miejsce w 1964.
Monaster żeński.
Monaster został zwrócony Rosyjskiemu Kościołowi Prawosławnemu w 1988, zaś rok później został otwarty ponownie jako żeński. Pierwsze mniszki i posłusznice sprowadzono z czynnego przez cały okres radziecki Piuchtickiego Monasteru Zaśnięcia Matki Bożej. W 1989 wznowiono nabożeństwa w soborze św. Mikołaja, w 1990 ponownie wyświęcony został ołtarz św. Eutymiusza. Część pierwotnego wyposażenia klasztoru nadal przechowywana jest w muzeum w Nowogrodzie Wielkim, natomiast ikona św. Mikołaja ze scenami z żywota znajduje się w soborze Zaśnięcia Matki Bożej na Kremlu moskiewskim.
W 1995 monaster otrzymał status stauropigialnego. Na początku XXI w. przebywało w nim piętnaście mniszek i posłusznic. Relikwie św. Eutymiusza są w nim otaczane szczególną czcią.
Architektura.
Główny sobór monasterski pod wezwaniem św. Mikołaja jest świątynią dwupoziomową, z czterema ołtarzami (następnie wzniesiono również piąty pod wezwaniem św. Eutymiusza, gdzie przechowywano relikwie kanonizowanego metropolity nowogrodzkiego), zwieńczoną pięcioma kopułami, otoczoną galeriami. W jego architekturze widoczne jest naśladownictwo prawosławnej architektury sakralnej Powołża. Wejście do obiektu prowadzi przez ganek z dwojgiem drzwi, nad którymi znajdują się dachy namiotowe; ganek położony jest od strony zachodniej. Sobór jest bogato zdobiony obramowaniami okien z motywem podwójnego kokosznika.
Wyjątkowym elementem zdobniczym refektarzowej cerkwi św. Jana Teologa jest wykorzystanie polichromowanych płytek – element ten pojawił się w świątyni w I połowie XVIII w.

</doc>
<doc id="3884098" url="https://pl.wikipedia.org/wiki?curid=3884098" title="Edward Choma">
Edward Choma

Edward Choma (ur. 26 grudnia 1889 w Złoczowie, zm. 1940 w Katyniu) – polski duchowny rzymskokatolicki, starszy kapelan Wojska Polskiego, ofiara zbrodni katyńskiej.
Życiorys.
Urodził się 26 grudnia 1889 w Złoczowie jako syn Michała i Anny z domu Kosek. W 1909 zdał egzamin dojrzałości w C. K. Gimnazjum w Złoczowie. Ukończył studia na Wydziale Teologicznym Uniwersytetu Lwowskiego. Otrzymał sakrament święceń 4 sierpnia 1913. Posługiwał jako wikariusz w Bolechowie i Jazłowcu. W czerwcu 1916 został administratorem ekspozytury w Burakówce. Podczas I wojny światowej we wrześniu 1917 został powołany do c. i k. armii i pełnił funkcję kapelana 105 szpitala polowego, a później posługiwał w 100 pułku piechoty. U kresu wojny, a na początku obrony Lwowa w trakcie wojny polsko-ukraińskiej zgłosił się jako ochotnik do wojsk polskich, został mianowany kapelanem III odcinka, później służył w 1 pułku Strzelców Lwowskich. Od czerwca 1919 posługiwał w szeregach 4 Dywizji Piechoty do końca wojny z polsko-bolszewickiej. Wraz z tą jednostką powrócił do jej garnizonu we Włocławku. Został awansowany do stopnia starszego kapelana ze starszeństwem z dniem 1 czerwca 1919. Od października 1921 był kierownikiem Rejonu Duszpasterstwa Skierniewice. Od stycznia 1930 był administratorem parafii wojskowej w Słonimiu. Od lipca 1936 był administratorem parafii wojskowej w Radomiu.
Po wybuchu II wojny światowej we wrześniu 1939 uczestniczył w polskiej wojnie obronnej jako kapelan 77 pułku piechoty. Po agresji ZSRR na Polskę z 17 września 1939 dostał się do niewoli radzieckiej. Był osadzony w obozie w Starobielsku, później w Kozielsku. Na wiosnę 1940 został rozstrzelany w Katyniu przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Jest pochowany na terenie obecnego Polskiego Cmentarza Wojennego w Katyniu.
Upamiętnienie.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” księdza Chomę uhonorowano poprzez zasadzenie Dębu Pamięci w Klimontowie.
W styczniu 2011 Stowarzyszenie Rodzina Katyńska w Warszawie zgłosiło księdza Edwarda Chomę, jako jednego z 24 kapelanów wojskowych jako kandydatów do procesu beatyfikacyjnego Męczenników Wschodu (1917–1989). Episkopat Polski powierzył przygotowania do rozpoczęcia procesu beatyfikacyjnego Męczenników Wschodu bp. Antoniemu Dydyczowi.

</doc>
<doc id="3884100" url="https://pl.wikipedia.org/wiki?curid=3884100" title="Krzysztof Koreleski">
Krzysztof Koreleski

Krzysztof Jan Koreleski (ur. 12 czerwca 1942 w Dobromilu) – polski profesor nauk rolniczych, emerytowany nauczyciel akademicki Uniwersytetu Rolniczego w Krakowie i Państwowej Wyższej Szkoły Zawodowej w Tarnowie.

</doc>
<doc id="3884134" url="https://pl.wikipedia.org/wiki?curid=3884134" title="Zdzisław Piwowarczyk">
Zdzisław Piwowarczyk

Zdzisław Wiktor Piwowarczyk (ur. 11 lutego 1926 w Kobryniu, zm. 21 grudnia 2001) – polski architekt i urbanista.
Życiorys.
Pochodził z rodziny o korzeniach krakowskich. Absolwent Wydziału Architektury Szkoły Inżynierskiej w Szczecinie w 1950 i takiego samego wydziału Politechniki Wrocławskiej w 1951. W latach 1946-1947 zatrudniony w Biurze Odbudowy Portów w Szczecinie. Od 1947 do 1949 pracował w Wydziale Budownictwa Zarządu Miejskiego w Szczecinie, jak również wykładał w szczecińskiej Szkole Inżynierskiej. Od 1949 do 1955 zatrudniony był w Biurze Projektów Budownictwa Przemysłowego w Warszawie i Wrocławiu. Od 1955 do 1956 pracował w Miejskiej Pracowni Urbanistycznej w Poznaniu, od 1956 do 1959 w Biurze Projektów Budownictwa Komunalnego, od 1959 do 1964 w Pracowni "Rataje", od 1964 do 1968 jako architekt powiatowy w Obornikach od 1969 do 1971 w Biurze Studiów i Projektów Łączności od 1971 do 1972 jako zastępca architekta dzielnicy Warszawa-Śródmieście, a w latach następnych w różnych biurach projektowych. W 1978 doktoryzował się na Wydziale Architektury Politechniki Warszawskiej. Prowadził również zajęcia na Wydziale Architektury Politechniki Poznańskiej (lata 1951-1952 i 1975-1980), m.in. w katedrze prof. Władysława Czarneckiego oraz na Studium Podyplomowym Planowania Przestrzennego Politechniki Poznańskiej i Akademii Wychowania Fizycznego. W 1962 wyróżniony był Nagrodą Komitetu Budownictwa, Urbanistyki i Architektury za plan ogólny miasta Poznania (jako współautor).
Zajmował się malowaniem pejzaży i obiektów architektonicznych.
Pochowany na cmentarzu Górczyńskim w Poznaniu (kwatera IIP-32-48).
Życie prywatne.
Mąż Reginy Pawulanki (architektki). Stryj Stefan był architektem, rodzice Mieczysław i Maria byli nauczycielami na Polesiu. 
Realizacje.
Najistotniejsze prace:

</doc>
<doc id="3884136" url="https://pl.wikipedia.org/wiki?curid=3884136" title="Ryszard Żarów">
Ryszard Żarów

Ryszard Tadeusz Żarów (ur. 19 sierpnia 1952 w Tarnobrzegu) – polski profesor nauk o kulturze fizycznej, nauczyciel akademicki Akademii Wychowania Fizycznego w Krakowie i Państwowej Wyższej Szkoły Zawodowej w Tarnowie.
Wiceprzewodniczący Zarządu Głównego Polskiego Towarzystwa Antropologicznego na kadencję 2016-2019 r.

</doc>
<doc id="3884137" url="https://pl.wikipedia.org/wiki?curid=3884137" title="Neil Harris">
Neil Harris



</doc>
<doc id="3884140" url="https://pl.wikipedia.org/wiki?curid=3884140" title="Związek Oficerów Rezerwy RP">
Związek Oficerów Rezerwy RP



</doc>
<doc id="3884142" url="https://pl.wikipedia.org/wiki?curid=3884142" title="Kościół Trzech Króli w Kietrzu">
Kościół Trzech Króli w Kietrzu

Kościół Trzech Króli – rzymskokatolicki kościół należący do zgromadzenia Franciszek Misjonarek.
Historia.
Kamień węgielny pod budowę świątyni został poświęcony w dniu 22 lipca 1928 roku. Uroczystość odbyła się pod przewodnictwem kietrzańskiego księdza proboszcza Emila Komarka. Budowa była prowadzona przez Artura Gohra i Augusta Markera. Centralne ogrzewanie i całą konstrukcję żelazną wykonała Kietrzańska firma ślusarska Dohner. Budowla została poświęcona w dzień uroczystości Trzech Króli 6 stycznia 1929 roku. Świątynię poświęcił wspomniany wyżej ksiądz proboszcz Emil Komarek. Natomiast w dniu 29 czerwca 1929 roku budowla została konsekrowana.
Wnętrze.
Oprócz wejścia głównego, świątynia posiada boczne wejście i wejście do zakrystii. Wymiary wewnętrzne kościoła to 26 metrów długości i 12 metrów szerokości. Długość chóru dla parafian to 14 metrów od kraty, długość chóru dla sióstr to 4 metry, a długość prezbiterium z zakrystiami to 6 metrów, natomiast szerokość to 14 metrów. Kościół nie posiada naw bocznych. Ołtarz został wykonany z marmuru. Został podarowany przez przełożoną generalną z Rzymu, natomiast wykonano go w Mediolanie. Ołtarz nie jest oświetlany przez światło elektryczne. Znajdują się na nim tylko woskowe świece. Za ołtarzem są umieszczone dwie duże zakrystie: z prawej strony przeznaczone dla sióstr, z lewej przeznaczone dla kapłana. Sklepienie świątyni zostało wykonane z drewna. Ściany zostały później pomalowane.

</doc>
<doc id="3884143" url="https://pl.wikipedia.org/wiki?curid=3884143" title="Gideon Ezra">
Gideon Ezra



</doc>
<doc id="3884156" url="https://pl.wikipedia.org/wiki?curid=3884156" title="Moïse Dadis Camara">
Moïse Dadis Camara



</doc>
<doc id="3884160" url="https://pl.wikipedia.org/wiki?curid=3884160" title="Łomianka">
Łomianka



</doc>
<doc id="3884175" url="https://pl.wikipedia.org/wiki?curid=3884175" title="Gidon Patt">
Gidon Patt

Gidon Patt (hebr.: גדעון פת, ang.: "Gideon Patt", ur. 22 lutego 1933 w Jerozolimie, zm. 27 kwietnia 2020) – izraelski polityk, w latach 1977–1979 minister budownictwa, w latach 1979–1984 minister przemysłu i handlu, w 1981 oraz latach 1988–1992 minister turystyki, w latach 1984–1988 minister nauki i technologii, w latach 1970–1996 poseł do Knesetu z list Gahalu i Likudu.
W wyborach parlamentarnych w 1969 nie dostał się do izraelskiego parlamentu jednak 29 stycznia 1970 wszedł w skład siódmego Knesetu po śmierci Arjego Ben Eli’ezera. Zasiadał w Knesetach VII, VIII, IX, X, XI, XII i XIII kadencji.

</doc>
<doc id="3884176" url="https://pl.wikipedia.org/wiki?curid=3884176" title="Gideon Patt">
Gideon Patt



</doc>
<doc id="3884177" url="https://pl.wikipedia.org/wiki?curid=3884177" title="Radio Metropolitan">
Radio Metropolitan

Radio Metropolitan – państwowa stacja radiowa Bangladeszu nadawana w Dhace na częstotliwości 88,8 FM.

</doc>
<doc id="3884179" url="https://pl.wikipedia.org/wiki?curid=3884179" title="Gdańska Grupa Poetycka Atut">
Gdańska Grupa Poetycka Atut

Gdańska Grupa Poetycka Atut (Gdańska Grupa Poetycka, Grupa Gdańska, Atut) – grupa poetycka działająca w Gdańsku w latach 1983-1986.
Geneza.
Ugrupowanie Warsztat, organizator licznych wydarzeń artystycznych w Trójmieście w latach 1970-1996, zorganizowało w 1982 roku w Gdańsku konkurs na "Listy poetyckie". Jego laureatami zostali: Jarosław Seidel i Dariusz Wasielewski. Wszystkich kilkudziesięciu uczestników konkursu zaproszono do utworzenia Klubu Literackiego im. Ryszarda Milczewskiego-Bruno z siedzibą w Domu Kultury im. Stanisławy Przybyszewskiej w dzielnicy Piecki-Migowo. Podczas warsztatów literackich tego klubu w Krynicy w dniach 16 lutego-2 marca 1983 powstał plan założenia grupy poetyckiej. Zebranie założycielskie odbyło się 5 marca 1983 w Gdańsku, a grupa otrzymała nazwę Gdańska Grupa Poetycka.
Członkowie.
Pomysłodawcami grupy byli: Ariana Nagórska i Dariusz Wasielewski, a organizatorami prócz nich: Zdzisław A. Malinowski, Jarosław Seidel i Jacek Zakrocki. Zaraz potem dołączyli: Ludwik Filip Czech, Artur Tomaszewski i Jacek T. Zieliński. W spotkaniach brali czasem udział poeci spoza grupy. Jednorazowo w publikacjach grupy uczestniczyli: Jakub P. Lewandowski, Adam Kapelusz, Tomasz Jurczyk i Wojciech Kass.
Działalność.
Po raz pierwszy grupa zaprezentowała swe utwory na warsztatach literackich w Stegnie w kwietniu 1983 roku. W tym miesiącu zadebiutowała drukiem na łamach Faktów, gdzie opublikowano kolumnę wierszy i autoprezentację, w której oświadczyła m.in.: "Łączy nas wspólna świadomość roli i rangi poezji w okresie, kiedy słowa i wartości dewaluują się szybciej niż kiedykolwiek. Zapis poetycki, metaforyczna interpretacja rzeczywistości jest świadectwem wiarygodniejszym - tak nam się wydaje - niż artykuł publicystyczny, czy komentarz".
Grupa nie miała mecenasa, lecz uczestniczyła w imprezach poetyckich, warsztatach i seminariach organizowanych przez ZSMP. Jej członkowie brali udział w pracach Gdańskiego Ośrodka Korespondencyjnego Klubu Młodych Pisarzy oraz w konkursach poetyckich, otrzymując liczne nagrody, m.in. w konkursach Czerwonej Róży (Nagórska, Tomaszewski, Wasielewski, Czech). Nagórska otrzymała w 1987 roku Nagrodę Peleryny tego konkursu za najlepszy debiut książkowy roku. Spotkania autorskie grupy odbywały się zwykle w bibliotekach i placówkach kulturalnych Gdańska. Wiersze uczestników były prezentowane wielokrotnie na antenie Radia Gdańsk.
Redakcje niektórych czasopism zamieszczały wiersze pod nazwą Grupa Gdańska. Dla odróżnienia od innych, później powstałych w tym mieście, uczestnicy wprowadzili nazwę Atut, w nawiązaniu do autoprezentacji: "Jeśli to, co piszemy budzi choćby cień niepokoju, wzruszenia, zaskoczenia, oburzenia - zamiar nasz zyskuje kolejny atut". W 1999 roku Ariana Nagórska podsumowała charakter grupy: "Zawsze podkreślaliśmy, że jesteśmy grupą sytuacyjną, a nie programową. Łączyła nas przyjaźń i fascynacja poezją. Byliśmy osobami w różnym wieku, o różnych światopoglądach, różnych zawodach i wykształceniu". Grupa zaprzestała wspólnych działań po 1986 roku. Czech, Nagórska, Seidel i Tomaszewski kontynuowali twórczość poetycką, wydając tomiki wierszy.

</doc>
<doc id="3884184" url="https://pl.wikipedia.org/wiki?curid=3884184" title="Jürgen Heun">
Jürgen Heun

Jürgen Heun (ur. 26 maja 1958 w Günthersleben-Wechmar) – wschodnioniemiecki piłkarz grający na pozycji napastnika, reprezentant kraju, trener piłkarski.
Kariera.
Seniorską karierę rozpoczynał w 1976 roku w Rot-Weiß Erfurt. W klubie tym grał do zakończenia kariery w 1993 roku, rozgrywając 400 ligowych meczów i strzelając 131 goli. Z Rot-Weiß Erfurt zajął m.in. trzecie miejsce w Oberlidze NRD w sezonie 1990/1991. W latach 1980–1985 zagrał 17 meczów w reprezentacji NRD, debiutując 7 maja 1980 roku w zremisowanym 2:2 towarzyskim meczu z ZSRR. W reprezentacji strzelił cztery gole,
Po zakończeniu kariery piłkarskiej był trenerem w takich klubach, jak FC Erfurt Nord, FC Eisenach i SpVgg Siebleben 06.

</doc>
<doc id="3884186" url="https://pl.wikipedia.org/wiki?curid=3884186" title="The Gospel Tragedy">
The Gospel Tragedy

The Gospel Tragedy – poemat epicki amerykańskiego poety Thomasa Brockwaya, opublikowany w 1795. Utwór, pozostający pod wyraźnym wpływem epiki religijnej Johna Miltona jest napisany wierszem białym (blank verse).
&lt;poem&gt;
"Ye Bards sublime, whose strength has borne the Muse"
"Through unknown worlds, and fame immortal gain’d,"
"Pardon my bold attempt, with feebler wings"
"To soar, on subject great that’s left by you."
"O Thou, whose light in gloomy darkness shines"
"My foul instruct, with meafur’d lines to sing"
"God’s Son in flesh; arm’d with a mighty cross"
"His ensign grave, in gospel char’ot borne"
"O’er Hell triumphant."
&lt;/poem&gt;
Zobacz też: Raj utracony, Raj odzyskany.

</doc>
<doc id="3884189" url="https://pl.wikipedia.org/wiki?curid=3884189" title="Lizette Carrión">
Lizette Carrión

Lizette Carrión (ur. 12 marca 1972) – amerykańska aktorka.
Życiorys.
Urodziła się 12 marca 1972 w Stanach Zjednoczonych, w Nowym Jorku. Była najmłodszą z czwórki rodzeństwa. Ukończyła St. John’s University na kierunku rządu i polityki.

</doc>
<doc id="3884192" url="https://pl.wikipedia.org/wiki?curid=3884192" title="Tête de l'Estrop">
Tête de l'Estrop



</doc>
<doc id="3884197" url="https://pl.wikipedia.org/wiki?curid=3884197" title="Peki'in">
Peki'in



</doc>
<doc id="3884200" url="https://pl.wikipedia.org/wiki?curid=3884200" title="Peki'in HaHadasza">
Peki'in HaHadasza



</doc>
<doc id="3884202" url="https://pl.wikipedia.org/wiki?curid=3884202" title="Wyżyna Peki'in">
Wyżyna Peki'in



</doc>
<doc id="3884204" url="https://pl.wikipedia.org/wiki?curid=3884204" title="Wyżyna Pek’in">
Wyżyna Pek’in



</doc>
<doc id="3884208" url="https://pl.wikipedia.org/wiki?curid=3884208" title="Konrad Emil Bloch">
Konrad Emil Bloch



</doc>
<doc id="3884209" url="https://pl.wikipedia.org/wiki?curid=3884209" title="Scombrotoksizm">
Scombrotoksizm



</doc>
<doc id="3884212" url="https://pl.wikipedia.org/wiki?curid=3884212" title="Puchar Pięciu Narodów 1929">
Puchar Pięciu Narodów 1929

Puchar Pięciu Narodów 1929 – piętnasta edycja Pucharu Pięciu Narodów, corocznego turnieju w rugby union rozgrywanego pomiędzy pięcioma najlepszymi zespołami narodowymi półkuli północnej, która odbyła się pomiędzy 31 grudnia 1928 a 1 kwietnia 1929 roku. Wliczając turnieje w poprzedniej formie, od czasów Home Nations Championship, była to czterdziesta druga edycja tych zawodów. W turnieju zwyciężyła Szkocja.
Zgodnie z ówczesnymi zasadami punktowania dropgol był warty cztery punkty, podwyższenie dwa, natomiast przyłożenie i pozostałe kopy trzy punkty.

</doc>
<doc id="3884216" url="https://pl.wikipedia.org/wiki?curid=3884216" title="Gerhard Schindler">
Gerhard Schindler

Gerhard Schindler (ur. 4 października 1952 w Kollig) – niemiecki prawnik i polityk, od 2012 prezydent Bundesnachrichtendienst (BND) – niemieckiej agencji wywiadowczej.
Życiorys.
Rodzice Schindlera pochodzą z terenów dzisiejszej Besarabii i Siedmiogrodu. W 1972 roku ukończył edukację na poziomie średnim i odbył służbę wojskową w jednostce powietrznodesantowej Bundeswehry. W 1974 roku rozpoczął studia prawnicze na Uniwersytecie Kraju Saary, które ukończył w 1984 roku, po czym rozpoczął pracę w Bundesgrenzschutz (niemieckiej straży granicznej). Od 1985 roku pracował w zachodnioniemieckim MSW. W latach 1987–1989 pracował w Bundesamt für Verfassungsschutz (Federalnym Urzędzie Ochrony Konstytucji) w Kolonii, po czym wrócił do poprzedniej pracy, gdzie zajmował stanowiska m.in. szefa departamentu „Nowoczesne Państwo – Nowoczesna Administracja”.
W 2003 roku został szefem departamentu ds. antyterroryzmu.
Od 2012 roku stał na czele Bundesnachrichtendienst – niemieckiej agencji wywiadowczej, jako jej 11. prezydent. W połowie 2016 roku został odwołany ze stanowiska.
Od listopada 2016 roku jest konsultantem ds. bezpieczeństwa w niemieckiej firmie consultingowej Friedrich30.
Od czasów studiów związany z Wolną Partią Demokratyczną.
W latach 1989–1994 był członkiem władz miasta Nörvenich.
Jest żonaty i ma jedno dziecko.

</doc>
<doc id="3884218" url="https://pl.wikipedia.org/wiki?curid=3884218" title="Odznaka „Za zasługi w ochronie granic PRL”">
Odznaka „Za zasługi w ochronie granic PRL”



</doc>
<doc id="3884229" url="https://pl.wikipedia.org/wiki?curid=3884229" title="Stanisław Widłak">
Stanisław Widłak

Stanisław Widłak (ur. 13 sierpnia 1934 w Koniuszy k. Krakowa, zm. 23 marca 2017 w Krakowie) – polski językoznawca, romanista i italianista, profesor Uniwersytetu Jagiellońskiego. W pracy naukowej zajmuje się językoznawstwem obszaru języków romańskich w ujęciu historycznym, porównawczym i opi­sowym, szczególnie jednak koncentrując się na języku włoskim i wzajem­nych wpływach kulturowo-językowych polsko-włoskich.
Edukacja i kariera naukowa.
Stanisław Widłak studiował filologię romańską oraz filologię klasyczną na Uniwersytecie Jagiellońskim, tam też uzyskał stopień magistra filologii romańskiej, doktora nauk humanistycznych oraz w 1994 doktora habilitowanego w zakresie językoznawstwa romańskiego i włoskiego. Od 1999 profesor nauk humanistycznych.
Od 1957 roku S. Widłak zatrudniony był w Instytucie Filologii Romań­skiej UJ, prowadząc początkowo zajęcia dla studentów filologii francuskiej, następnie dla italianistów, a także dla iberystów i rumunistów. W 1973 roku był organizatorem i pierwszym kierownikiem nowo utworzonego wówczas kierunku italianistyki na UJ. Od roku 2004 na emeryturze.
Jest autorem około dwustu publikacji naukowych, w tym 6 monografii i 7 podręczników akademickich.
Uroczystości pogrzebowe odbyły się 28 marca 2017 roku na Cmentarzu Salwatorskim w Krakowie (sektor SC11-14-23).

</doc>
<doc id="3884234" url="https://pl.wikipedia.org/wiki?curid=3884234" title="John Willis Griffiths">
John Willis Griffiths

John Willis Griffiths (ur. 1809, zm. 1882) – amerykański konstruktor oraz teoretyk budowy okrętów. Wprowadził zmiany w kształcie kadłuba, przyczyniając się tym samym do powstania szybkich żaglowców tzw. kliprów. W 1863 r. zastosował stępki przechyłowe.

</doc>
<doc id="3884236" url="https://pl.wikipedia.org/wiki?curid=3884236" title="Michael Page (zawodnik MMA)">
Michael Page (zawodnik MMA)

Michael Page (ur. 7 kwietnia 1987 w Londynie) – angielski zawodnik MMA, bokser, oraz kick-bokser. Aktualnie związany kontraktem z Bellator MMA.
Osiągnięcia.
Kickboxing:

</doc>
<doc id="3884237" url="https://pl.wikipedia.org/wiki?curid=3884237" title="Port lotniczy Juan Manuel Galvez">
Port lotniczy Juan Manuel Galvez



</doc>
<doc id="3884239" url="https://pl.wikipedia.org/wiki?curid=3884239" title="Luwagga Kizito">
Luwagga Kizito

Luwagga Kizito (ur. 20 grudnia 1993 w Kisubi) – ugandyjski piłkarz występujący na pozycji skrzydłowego. Od 2017 roku jest zawodnikiem CSMS Jassy.
Kizito karierę rozpoczął w zespole Bunamwaya Wakiso (obecnie Vipers SC). W 2010 roku ze swoim macierzystym zespołem został mistrzem Ugandy. W 2012 roku wyjechał do Portugalii, gdzie grał w drugoligowych Leixões SC i Sportingu Covilhã. Następnie trafił Rio Ave FC, gdzie grał do 2017. Wiosną 2016 roku był wypożyczony do CD Feirense. W 2017 został piłkarzem rumuńskiego CSMS Jassy.
W reprezentacji Ugandy zadebiutował 29 marca 2012 roku w przegranym 1:2 meczu z Egiptem. 4 marca 2016 strzelił gola na 1:0 w zwycięskim starciu z Botswaną (2:1) w eliminacjach Pucharu Narodów Afryki. Był to jego jedyny, jak dotąd, gol w drużynie narodowej. Uganda awansowała do turnieju o mistrzostwo Afryki, a Kizito został na niego powołany.

</doc>
<doc id="3884240" url="https://pl.wikipedia.org/wiki?curid=3884240" title="Pływanie na Letnich Igrzyskach Olimpijskich 1952 – 4 × 200 m stylem dowolnym mężczyzn">
Pływanie na Letnich Igrzyskach Olimpijskich 1952 – 4 × 200 m stylem dowolnym mężczyzn

Sztafeta 4 × 200 m stylem dowolnym mężczyzn – jedna z konkurencji pływackich rozgrywanych podczas XV Igrzysk Olimpijskich w Helsinkach. Eliminacje odbyły się 28 lipca, a finał 29 lipca 1952 roku.
Tytuł mistrzów olimpijskich obronili reprezentanci Stanów Zjednoczonych. Sztafeta amerykańska w składzie: Wayne Moore, William Woolsey, Ford Konno, Jimmy McLane poprawiła rekord olimpijski ustanowiony przez Japończyków dzień wcześniej, uzyskawszy czas 8:31,1. Srebrny medal wywalczyła reprezentacja Japonii (8:33,5), która została wyprzedzona na ostatniej zmianie. Brąz zdobyli Francuzi (8:45,9).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3884246" url="https://pl.wikipedia.org/wiki?curid=3884246" title="Teresa Worowska">
Teresa Worowska

Teresa Worowska (ur. 1954 w Warszawie) – polska hungarystka i tłumaczka z języka węgierskiego.
Absolwentka filologii węgierskiej na Uniwersytecie Warszawskim. W 2003 uzyskała stopień doktora literaturoznawstwa. Autorka licznych przekładów z literatury węgierskiej, m.in. dzieł Sándora Máraiego, Petera Esterházy’ego, Gyuli Krúdyego, Ágnes Nemes Nagy, Dezső Kosztolányiego, Bálinta Balassiego. Nagradzana za swoje tłumaczenia przez Literaturę na Świecie w roku 2004, Zeszyty Literackie i polski PEN Club w roku 2006.

</doc>
<doc id="3884247" url="https://pl.wikipedia.org/wiki?curid=3884247" title="Nereo Champagne">
Nereo Champagne

Nereo Champagne (ur. 20 stycznia 1985 w Salto) – argentyński piłkarz występujący na pozycji bramkarza w CD Leganés.

</doc>
<doc id="3884251" url="https://pl.wikipedia.org/wiki?curid=3884251" title="Paul Heinrich von Groth">
Paul Heinrich von Groth

Paul Heinrich von Groth (ur. 1843, zm. 1927) – niemiecki krystalograf oraz mineralog, profesor uniwersytetów Monachium i Strasburgu. W swoim dziele "Chemische Kristalographie" zawarł wyniki pomiarów goniometrycznych oraz opis właściwości fizycznych blisko 10 tysięcy substancji krystalicznych.

</doc>
<doc id="3884255" url="https://pl.wikipedia.org/wiki?curid=3884255" title="Australian Open 2017 (kwalifikacje gry pojedynczej mężczyzn)">
Australian Open 2017 (kwalifikacje gry pojedynczej mężczyzn)

Australian Open 2017 – kwalifikacje gry pojedynczej mężczyzn – kwalifikacje do zawodów singlowych mężczyzn, w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 11–14 stycznia na twardych kortach Melbourne Park w Melbourne.

</doc>
<doc id="3884256" url="https://pl.wikipedia.org/wiki?curid=3884256" title="Elek Nyilas">
Elek Nyilas

Elek Nyilas (ur. 3 maja 1969 w Budapeszcie) – węgierski piłkarz grający na pozycji pomocnika, reprezentant kraju, trener piłkarski.
Kariera.
W dzieciństwie jego rodzina przeprowadziła się do Dunakeszi, gdzie Nyilas w wieku dziewięciu lat rozpoczął grę w juniorach lokalnego klubu. W latach 1980–1987 był juniorem Újpestu. Ze względu na fakt, iż Újpest nie zechciał wcielić Nyilasa do pierwszego składu, Węgier seniorską karierę rozpoczynał w czwartoligowym Gödi SE. W 1989 roku przeszedł do Orosházi MTK, w którym był zawodnikiem przez dwa lata. W 1991 roku János Csank pozyskał Nyilasa do Váci Izzó MTE. W klubie tym Nyilas stał się zawodnikiem podstawowego składu, a w sezonie 1993/1994 zdobył mistrzostwo Węgier. W 1995 roku został zawodnikiem Ferencvárosu, którego kibicem był od młodości. W barwach tego klubu zagrał w sezonie 1995/1996 w fazie grupowej Ligi Mistrzów UEFA. W tym samym sezonie zdobył mistrzostwo Węgier. W sezonie 1997/1998 przeszedł na zasadzie wypożyczenia do Maccabi Tel Awiw, którego trenerem był wówczas Awram Grant. W klubie tym występował przez siedem miesięcy. W latach 1999–2003 reprezentował barwy MS Aszdod. W sezonie 2003/2004 Nyilas był piłkarzem Győri ETO FC, którego trenerem był wówczas Zoltán Varga. W późniejszych latach grał w klubach niższych lig. Karierę piłkarską kończył w 2007 roku w Göd SE.
W latach 1995–1997 zagrał w 14 meczach reprezentacji Węgier. W kadrze zadebiutował 11 października 1995 w przegranym 0:3 meczu eliminacji Mistrzostw Europy ze Szwajcarią. Strzelił dla reprezentacji dwa gole – oba w wygranym 3:0 meczu z Azerbejdżanem (eliminacje Mistrzostw Świata 10 listopada 1996). Ostatni mecz rozegrał w barażu eliminacji Mistrzostw Świata, przegranym przez Węgry z Jugosławią 1:7.
Po zakończeniu piłkarskiej pełnił funkcję trenera klubu Vácrátót KSE (szósty poziom rozgrywkowy), a także Vác VLSE (drużyna U-19). W 2013 roku został trenerem klubu Szeged 2011 – Grosics Akadémia.

</doc>
<doc id="3884260" url="https://pl.wikipedia.org/wiki?curid=3884260" title="Matthew Noszka">
Matthew Noszka

Matthew Daniel Noszka (ur. 27 października 1992 w Pittsburgu, w stanie Pensylwania) – amerykański model mający polskie, irlandzkie i niemieckie korzenie.
Życiorys.
Zanim rozpoczął karierę w modelingu, trenował koszykówkę w Point Park University. Światową rozpoznawalność zyskał po tym, jak w lipcu 2014 opublikował na Instagramie swoje zdjęcie bez koszulki. Fotografię dostrzegł m.in. agent modeli Luke Simone z agencji Wilhelmina Models, który zaproponował mu podpisanie kontraktu. Po odbyciu minisesji zdjęciowej w Nowym Jorku model zaczął współpracę z marką obuwniczą Nike. Później pracował dla wielu międzynarodowych marek modowych, takich jak m.in. Calvin Klein, Hugo Boss, Tom Ford, Ralph Lauren, Versace, Moncler, Benetton, Levi’s, Abercrombie &amp; Fitch oraz 2(X)IST.
W marcu 2015 był gościem w programie "The Ellen Show" prowadzonym przez Ellen DeGeneres. W 2016 roku amerykański magazyn „Vogue” umieścił Noszkę na liście „50 najlepiej zbudowanych mężczyzn”.

</doc>
<doc id="3884263" url="https://pl.wikipedia.org/wiki?curid=3884263" title="Wybory parlamentarne w Republice Weimarskiej w lipcu 1932 roku">
Wybory parlamentarne w Republice Weimarskiej w lipcu 1932 roku

Wybory do izby niższej parlamentu Republiki Weimarskiej (Reichstagu), odbyły się 31 lipca 1932 roku. Wybory wygrała po raz pierwszy partia NSDAP. Kanclerzem pozostał Franz von Papen, rząd składał się z członków partii Centrum, DNVP oraz bezpartyjnych ministrów. W wyniku braku porozumienia w sprawie utworzenia rządu koalicyjnego 6 listopada rozpisano nowe wybory do Reichstagu.
Rezultaty wyborów.
Wyniki wyborów.
31 lipca 1932 r. wybory do Reichstagu przyniosły NSDAP kolejny po wyborach z 1930 roku, potężny zastrzyk siły, więcej niż podwajając liczbę oddanych na nich głosów, z 6,4 mln do 13,8 mln i czyniąc z nich zdecydowanie największe ugrupowanie w Reichstagu. Zdobyli 230 miejsc, a więc niemal o 100 więcej niż drugie pod względem liczebności stronnictwo, czyli socjaldemokraci, którym udało się ograniczyć straty do 10 mandatów i skierować do nowej legislatury 133 przedstawicieli. 18,3% głosów uzyskane przez nazistów we wrześniu 1930 r. również podwoiło się do 37,4%. Polaryzacja sceny politycznej została zaakcentowana kolejnym wzrostem po stronie komunistów, którzy teraz, w miejsce 77 deputowanych, mieli posłać do Reichstagu 89 przedstawicieli, a podczas gdy Partia Centrum także zdołała zdobyć więcej głosów i uzyskać w nowym parlamencie 75 mandatów, jej najlepszy wynik w historii, kolejną stratę zanotowali narodowcy, zmniejszając swój dorobek z 41 do 37 miejsc. Partia Ludowa straciła 24 ze swoich 31 miejsc. Skrajnie prawicowych grup odłamowych, które w 1930 r. przyciągnęły tak liczne poparcie wyborców z klasy średniej, teraz również spotkał krach, udało im się zachować jedynie 9 z uzyskanych wcześniej 55 mandatów.
Przyczyny sukcesu NSDAP.
Przyczyny stojące za wyborczym sukcesem nazistów z lipca 1932 r. były w zasadzie takie same jak we wrześniu 1930 r.; niemal dwa kolejne lata gwałtownie pogłębiającego się kryzysu społecznego, politycznego i gospodarczego sprawiły, że owe czynniki miały jeszcze większe znaczenie niż poprzednio. Wybory potwierdziły status Partii Nazistowskiej jako koalicji łączącej niezadowolonych ze zdecydowaną klasą średnią, która wyzbyła się wahania okazanego dwa lata wcześniej, kiedy to zwróciła się ku rozłamowym ugrupowaniom prawicy. W tym okresie niemal wszyscy wyborcy z klasy średniej przeszli do szeregów elektoratu Partii Nazistowskiej. Co drugi wyborca, który we wrześniu 1930 r. poparł ugrupowania rozłamowe przerzucił się na nazistów, podobnie jak co trzeci głosujący w poprzednich wyborach do Reichstagu na narodowców, Partię Ludową i Partię Państwową. Co piąta osoba, która uprzednio nie głosowała, tym razem udała się do urn (były to zwłaszcza kobiety), żeby oddać swój głos na nazistów. Nawet co siódmy wyborca głosujący wcześniej na socjaldemokratów, tym razem postawił na nazistów. 30% nowych zdobyczy Partii zostało uzyskanych kosztem drobnych ugrupowań prawicowych. Wśród tych wyborców było wielu, którzy w 1924 i 1928 r. poparli narodowców. Partia Nazistowska nadal przyciągała głównie protestantów, poparło ją zaledwie 14% katolików i aż 40% nie-katolików. Tym razem aż 60% głosujących na nazistów wywodziło się z szeroko pojmowanej klasy średniej; 40% stanowili najemni pracownicy fizyczni i ich rodziny, choć, tak jak poprzednio, w przeważającej większości byli to robotnicy, których związki z ruchem robotniczym od zawsze były z różnych względów słabe. Negatywna współzależność pomiędzy liczbą głosów oddanych na nazistów w dowolnym okręgu wyborczym, a skalą bezrobocia, była bardziej wyraźna niż kiedykolwiek wcześniej. Partia Nazistowska nadal była uniwersalnym ugrupowaniem społecznego protestu z wyjątkowo silnym poparciem ze strony klasy średniej i relatywnie słabym w tradycyjnej, przemysłowej klasie robotniczej oraz społeczności katolickiej, zwłaszcza na obszarach gdzie istniała silna ekonomiczna i instytucjonalna podbudowa w postaci ruchu robotniczego lub ochotniczych stowarzyszeń katolickich.
Choć lipiec 1932 r. zapewnił Partii Nazistowskiej potężne zwiększenie siły w Reichstagu, dla jej przywódców przyniósł swego rodzaju rozczarowanie. Dla nich kluczowe w rezultatach nie było to, że powiększyli swoje dotychczasowe przedstawicielstwo w Reichstagu, lecz to, że nie poprawili wyniku z drugiej tury wyborów prezydenckich z marca, ani z wyborów w Prusach z kwietnia. W związku z tym pojawiło się poczucie, że poparcie dla nazistów osiągnęło szczyt. Przede wszystkim, pomimo wzmożonych wysiłków, Partia osiągnęła niewielki sukces w dążeniu do swego nadrzędnego celu, czyli rozbicia elektoratu socjaldemokratów oraz Partii Centrum. Nie było więc ponownego wybuchu wielkiej radości, z jaką naziści powitali wyborczy triumf z września 1930 roku. Joseph Goebbels zwierzył się swemu dziennikowi wrażeniem, że „zdobyliśmy maleńki kawałek”, nic ponadto. „Tym sposobem nie osiągniemy absolutnej większości”, konkludował. Tak więc wybory nadały świeżej energii poczuciu, że, jak ujął to Goebbels, „coś musi się wydarzyć. Tym razem koniec opozycji. Teraz czyny!”.
Próby utworzenia rządu koalicyjnego.
Adolf Hitler wykluczył wejście do rządu koalicyjnego kierowanego przez inną partię, biorąc pod uwagę, że jego Partia uzyskała zdecydowanie najwięcej miejsc w narodowym zgromadzeniu ustawodawczym. Stwierdził, że wejdzie do rządu tylko w roli kanclerza Rzeszy. Morderstwo Konrada Piecucha stało się elementem negocjacji nad udziałem nazistów w rządzie pomiędzy Hitlerem, Franzem von Papenem i Paulem von Hindenburgiem. Prezydent Hindenburg był niechętny zaakceptowaniu Hitlera na stanowisku kanclerza, ponieważ mianowanie rządu kierowanego przez lidera partii zwycięskiej w wyborach zbyt mocno przypominałoby powrót do parlamentarnego systemu rządów. Teraz był dodatkowo zaniepokojony morderstwem w Potempie. Hindenburg powiedział do Hitlera 13 sierpnia 1932 roku:
Papen również nie był skory do powierzenia Hitlerowi kierownictwa gabinetem. Gdy negocjacje się załamały, Hitler oświadczył:
Konsekwencje braku porozumienia.
Naziści byli gorzko rozczarowani tym, że przywództwu nie udało się wejść do rządu. Załamanie negocjacji z Hitlerem sprawiło również, że von Papen i Hindenburg stanęli przed problemem uzyskania powszechnej legitymacji swej władzy. Von Papen, przy poparciu Hindenburga, był zdecydowany rozwiązać nowy Reichstag, gdy tylko się zbierze. Miał po temu użyć – lub raczej nadużyć – uprawnienia prezydenta do rządzenia za pomocą dekretów i ogłosić, że nie będzie kolejnych wyborów. Jednak gdy we wrześniu, w chaotycznej atmosferze Reichstag w końcu się zgromadził, Hermann Göring, zgodnie z tradycją przewodniczący sesji jako przedstawiciel najliczniejszego ugrupowania, rozmyślnie zignorował próby ogłoszenia rozwiązania parlamentu przez von Papena i pozwolił komunistom na wniesienie wotum nieufności wobec rządu. Wniosek uzyskał poparcie 512 deputowanych, tylko 42 głosowało przeciw, a 5 wstrzymało się od głosu. Głosowanie dobitnie dowiodło braku poparcia dla von Papena w państwie, plan zniesienia wyborów został porzucony. W tym wypadku rząd nie widział innej możliwości, jak tylko postępować w zgodzie z konstytucją i rozpisać na listopad nowe wybory do Reichstagu.

</doc>
<doc id="3884266" url="https://pl.wikipedia.org/wiki?curid=3884266" title="Stříbrnické sedlo">
Stříbrnické sedlo

Stříbrnické sedlo – przełęcz (1212 m n.p.m.) w południowo-zachodniej Polsce, w Sudetach Wschodnich, w Masywie Śnieżnika na granicy polsko-czeskiej.
Położenie.
Przełęcz położona jest w Sudetach Wschodnich, na terenie Śnieżnickiego Parku Krajobrazowego w środkowo-wschodniej części Masywu Śnieżnika, około 1,5 km., na południowy wschód od szczytu Śnieżnika.
Fizjografia.
Mało znacząca przełęcz górska stanowiąca płytkie rozległe siodło, o łagodnych zboczach i dość stromych podejściach, wcinająca się we wschodni grzbiet odchodzący od Śnieżnika w kierunku wschodnim w stronę Przełęczy Płoszczyna, który zbudowany jest z gnejsowych skał metamorfiku Lądka i Śnieżnika. Przełęcz oddziela wzniesienie Sadzonki (1230 m n.p.m.) wznoszące się po stronie północno-zachodniej w Mokrym Grzbiecie od wzniesienia "czes." Stříbrnická (1250 m n.p.m.) wznoszącego się po stronie południowo-wschodniej z Granicznego Stoku. Przez przełęcz przechodzi granica wododziału zlewisk morza Bałtyckiego i Czarnego.
Roślinność.
Przełęcz oraz dalsze otoczenie przełęczy porasta rzadki górnoreglowy las świerkowy. Las w latach 80. XX w. podczas klęski ekologicznej został częściowo zniszczony. Wolne połacie zarastają borówczyska borówki czarnej i trawy, podejścia porasta las świerkowy regla dolnego.
Turystyka.
Przez przełęcz prowadzą piesze szlaki turystyczne: 
oraz czeskie szlaki

</doc>
<doc id="3884269" url="https://pl.wikipedia.org/wiki?curid=3884269" title="Odznaka Honorowa Za zasługi w działaniach poza granicami Rzeczypospolitej Polskiej">
Odznaka Honorowa Za zasługi w działaniach poza granicami Rzeczypospolitej Polskiej



</doc>
<doc id="3884276" url="https://pl.wikipedia.org/wiki?curid=3884276" title="Odznaka Honorowa Za zasługi w zapewnianiu bezpieczeństwa państwa poza granicami Rzeczypospolitej Polskiej">
Odznaka Honorowa Za zasługi w zapewnianiu bezpieczeństwa państwa poza granicami Rzeczypospolitej Polskiej



</doc>
<doc id="3884286" url="https://pl.wikipedia.org/wiki?curid=3884286" title="Stavitelé chrámu (tomik poetycki)">
Stavitelé chrámu (tomik poetycki)

Stavitelé chrámu (cz. "Budowniczowie świątyni") – tomik czeskiego poety Otokara Březiny, opublikowany w 1899. Utwory składające się na tomik zostały w większości napisane wierszem wolnym. W niektórych wierszach poeta użył jednak długich formatów jambicznych, na przykład ośmiostopowca:
&lt;poem&gt;
"Zas ve vidění prorockém noc šeptá slova neznámá,"
"šum stromů, tisíc jazyků je opakuje nad náma:"
"jak nad zrcadla kouzelná se k tichým vodám naklání,"
"z nichž tisíc očí plá jí vstříc jak v nadpozemském usmání."
"(Zas ve vidění prorockém)"
&lt;/poem&gt;
Cztery utwory z omawianego zbiorku przełożyła na język polski Anna Kamieńska. Przekłady te zostały opublikowane w antologii Jacka Balucha "Czescy symboliści, dekadenci, anarchiści przełomu XIX i XX wieku".

</doc>
<doc id="3884288" url="https://pl.wikipedia.org/wiki?curid=3884288" title="Xavier Bray">
Xavier Bray

Xavier Bray (ur. 1972) – historyk i kurator sztuki brytyjskiej i francuskiej narodowości, specjalista w zakresie sztuki XVII i XVIII wieku i hiszpańskiego Złotego Wieku.
Rozpoczął swoją karierę zawodową w 1998 jako kurator w National Gallery w Londynie, następnie pracował w Muzeum Sztuk Pięknych w Bilbao. W 2002 wrócił do National Gallery jako dyrektor działu sztuki hiszpańskiej. W 2011 został głównym kuratorem w Dulwich Picture Gallery, współpracował także z domem aukcyjnym Sotheby’s. Od 2016 jest kuratorem The Wallace Collection. 

</doc>
<doc id="3884291" url="https://pl.wikipedia.org/wiki?curid=3884291" title="Nieporównana przygoda niejakiego Hansa Pfaala">
Nieporównana przygoda niejakiego Hansa Pfaala



</doc>
<doc id="3884297" url="https://pl.wikipedia.org/wiki?curid=3884297" title="Odznaka Zasłużony dla Ochrony Przeciwpożarowej">
Odznaka Zasłużony dla Ochrony Przeciwpożarowej



</doc>
<doc id="3884300" url="https://pl.wikipedia.org/wiki?curid=3884300" title="Odznaka Za Zasługi dla Ochrony Przeciwpożarowej">
Odznaka Za Zasługi dla Ochrony Przeciwpożarowej



</doc>
<doc id="3884301" url="https://pl.wikipedia.org/wiki?curid=3884301" title="Medal Za Zasługi dla Pożarnictwa">
Medal Za Zasługi dla Pożarnictwa



</doc>
<doc id="3884303" url="https://pl.wikipedia.org/wiki?curid=3884303" title="Paradoks Burali-Fortiego">
Paradoks Burali-Fortiego



</doc>
<doc id="3884304" url="https://pl.wikipedia.org/wiki?curid=3884304" title="Wybory parlamentarne w Republice Weimarskiej w listopadzie 1932 roku">
Wybory parlamentarne w Republice Weimarskiej w listopadzie 1932 roku

Wybory parlamentarne w Republice Weimarskiej w listopadzie 1932 roku – wybory do izby niższej parlamentu Republiki Weimarskiej (Reichstagu), które odbyły się 6 listopada 1932 roku. Były to drugie wybory parlamentarne zarządzone na terytorium Republiki Weimarskiej w 1932 roku, wybory wygrała ponownie NSDAP. Wybory w listopadzie 1932 roku były ostatnimi wolnymi w Niemczech przed przejęciem władzy przez nazistów 30 stycznia 1933 r. Kolejne wolne wybory odbyły się dopiero w 1949 r. w RFN.
Rezultaty wyborów.
Wyniki wyborów.
Wybory w listopadzie odbyły się przy znacznie niższej niż w lipcu frekwencji, przyniosły spadek liczby głosów oddanych na Partię NSDAP, z 13,7 mln do 11,7 mln, co zmniejszyło jej przedstawicielstwo w Reichstagu z 230 do 196 miejsc. Naziści nadal byli zdecydowanie największym ugrupowaniem w parlamencie, ale teraz posiadali mniej mandatów niż obie „marksistowskie” partie łącznie. „Hitler w odwrocie”, napisał socjaldemokratyczny dziennik Vörwarts. Joseph Goebbels po wyborach napisał w swoim dzienniku „Ponieśliśmy porażkę”. Socjaldemokraci stracili kolejnych 12 mandatów, uzyskując ich tylko 121, był to ich najgorszy wynik od 1924 roku. Z drugiej strony komuniści, wciąż trzecie największe stronnictwo, nadal wzmacniali swą pozycję zyskując dalszych 11 mandatów, co dawało im łącznie 100, czyli niewiele mniej niż mieli socjaldemokraci. Partia Centrum także zanotowała nieznacznie gorszy wynik, 70 miejsc zamiast 75. Część jej wyborców przeszła na stronę nazistów, podobnie było w przypadku jej bawarskiego skrzydła, Bawarskiej Partii Ludowej.
Utworzenie rządu koalicyjnego.
3 grudnia 1932 Kurt von Schleicher został kanclerzem, tworząc rząd składający się z DNVP i bezpartyjnych ministrów. W Partii Nazistowskiej zaczęły podnosić się głosy krytykujące Hitlera za odmowę przystąpienia do koalicji rządzącej, jeżeli nie będzie mógł stanąć na jej czele. Najważniejszą postacią wśród niezadowolonych był szef struktur partyjnych Gregor Strasser. Schleicher, starając się wywrzeć presję na Hitlera, by ten dołączył do gabinetu, rozpoczął odrębne negocjacje ze Strasserem na temat możliwego stanowiska w rządzie. Hitler niewzruszenie stał na stanowisku, że naziści nie powinni być częścią żadnego rządu, na którego czele nie stoi on sam. 8 grudnia 1932, Strasser zrezygnował ze wszystkich funkcji partyjnych. Aby zapobiec rozłamowi NSDAP, Hitler wyrzucił znanych zwolenników swego już byłego zastępcy.
30 stycznia 1933 powstała koalicja NSDAP, DNVP, Stahlhelmu oraz bezpartyjnych ministrów, a Adolf Hitler został zaprzysiężony na kanclerza. Rząd, na którego czele stanął, został liczebnie zdominowany przez Franza von Papena i jego konserwatywnych towarzyszy. Do rządu weszło również radykalne skrzydło Partii Narodowej, Alfred Hugenberg objął stanowisko Ministra Gospodarki oraz Ministra Wyżywienia. Konstantin Freiherr von Neurath, minister spraw zagranicznych pozostał na stanowisku, podobnie jak Lutz Graf Schwerin von Krosigk w Ministerstwie Finansów, a także mianowany nieco później minister sprawiedliwości z Partii Narodowej, Franz Gürtner. Ministrem armii został Werner von Blomberg. Reprezentujący Stalowy Hełm Franz Seldte przeniósł się do Ministerstwa Pracy.
Nazistom powierzono tylko dwa ważne stanowiska. Hitler postawił ich uzyskanie jako warunek całego porozumienia: Wilhelm Frick został ministrem spraw wewnętrznych, a Hitler samym kanclerzem Rzeszy. Hermann Göring został mianowany ministrem Rzeszy bez teki oraz pełniącym obowiązki ministra spraw wewnętrznych Prus, co dawało mu bezpośrednią kontrolę nad policją na większości terytorium Niemiec. Franz von Papen został wicekanclerzem i nadal rządził Prusami jako komisarz Rzeszy.

</doc>
<doc id="3884306" url="https://pl.wikipedia.org/wiki?curid=3884306" title="Łąki nad Ciekiem Gogolewskim">
Łąki nad Ciekiem Gogolewskim

Łąki nad Ciekiem Gogolewskim – użytek ekologiczny w województwie pomorskim, w powiecie słupskim, w gminie Dębnica Kaszubska, w obrębie ewidencyjnym Gogolewko, powołany Rozporządzeniem Nr 2/2003 Wojewody Pomorskiego z dnia 9 stycznia 2003 r. w sprawie uznania niektórych obszarów za użytki ekologiczne. Całkowita powierzchnia użytku wynosi 23,39 ha, z czego 22,88 ha jest w zarządzie Nadleśnictwa Łupawa, na obszarze Leśnictwa Gogolewo. Pozostała część znajduje się w zarządzie Zarządu Melioracji i Urządzeń Wodnych Województwa Pomorskiego. Jest jednym z trzydziestu jeden użytków ekologicznych pod nadzorem Nadleśnictwa Łupawa (stan na 2016).
Użytek powołano w celu ochrony przepływowych torfowisk niskich – soligenicznego, na fragmentach którego wykształciła się roślinność mechowiskowa, oraz fluwiogenicznego z turzycowiskiem. Stwierdzono występowanie chronionych gatunków mchów: próchniczka błotnego ("Aulacomnium palustre"), mokradłoszki zaostrzonej ("Calliergonella cuspidata"), brodawkowca czystego ("Pseudoscleropodium purum") oraz fałdownika nastroszonego ("Rhytidiadelphus squarrosus"). Wykazano obecność gatunków roślin z rodziny storczykowatych oraz bobrka trójlistkowego ("Menyanthes trifoliata"). Użytek obejmuje również koryto Strugi Gogolewskiej oraz system rowów melioracyjnych.
Użytek ekologiczny znalazł się w granicach obszaru mającego znaczenie dla Wspólnoty (projektowanego specjalnego obszaru ochrony siedlisk) „Dolina Słupi” (PLH220052) w ramach sieci Natura 2000, zatwierdzonego pod koniec 2013 na całkowitej powierzchni 6991,48 ha. Obejmuje dolinę rzeki Słupia od wsi Sulęczyno do ujścia oraz większość jej dopływów.

</doc>
<doc id="3884309" url="https://pl.wikipedia.org/wiki?curid=3884309" title="Virtual XI World Tour">
Virtual XI World Tour

Virtual XI World Tour – trasa koncertowa heavymetalowej formacji Iron Maiden, która rozpoczęła się koncertem w Norwich 22 kwietnia 1998 zaś zakończyła w Buenos Aires 12 grudnia 1998 roku, trasa objęła 30 państw. Inspiracją dla tytułu trasy, jak i formy promocji albumu "Virtual XI", opartej na towarzyskich meczach piłki nożnej „Virtual XI vs. Guests”, były przypadające na lato „Mistrzostwa Świata w Piłce Nożnej 1998”. Podobnie jak już miało to miejsce w trakcie trasy po Stanach Zjednoczonych w 1996 i tym razem kilkanaście koncertów zostało odwołanych w związku z problemami zdrowotnymi (alergia i zapalenie strun głosowych) wokalisty Blaze’a Bayleya Była to również ostatnia trasa Iron Maiden z Bayleyem jako wokalistą. Rok później Bruce Dickinson wrócił do zespołu po sześciu latach rozłąki.
Zgodnie z zapowiedziami muzyków, trasa „Virtual XI World Tour 1998” objęła cały glob i w założeniu miała stanowić powrót do estradowej widowiskowości, z jakiej Iron Maiden słynęli w minionej dekadzie. W wielu przypadkach jednak zamiary managementu weryfikowały rozmiary obiektów, w jakich formacja grała w Wielkiej Brytanii, USA czy Japonii, zazwyczaj mieszczących do zaledwie kilku tysięcy widzów&lt;ref name="Tour 1998/99"&gt;&lt;/ref&gt;. Jednak w wielu miastach muzycy zagrali w dziesięciotysięcznych obiektach i na stadionach, jak miało to miejsce np. podczas koncertów w Ameryce Łacińskiej, Hiszpanii czy we Włoszech. Ostatni koncert trasy odbył się w Argentynie i zgromadził 70 tys. widzów. Zespół wystąpił jako gwiazda „Monsters Of Rock Festival 1998”. Warto odnotować, iż we wrześniu Iron Maiden znów pojawili się w Polsce, w katowickim Spodku
Firma „Synthetic Dimensions” pracowała już wówczas nad grą komputerową, opartą na grafikach i scenach sytuacyjnych znanych z okładek poszczególnych albumów formacji. Ostatecznie gra "Ed Hunter", choć anonsowana wraz z premierą jedenastego albumu studyjnego grupy, ukazała się rok później. Zespół po raz pierwszy pojawił się w Turcji oraz na Malcie. Trasa ostatecznie przyciągnęła około 1,6 mln fanów, wliczając w to odwołane, lecz uprzednio wyprzedane wcześniej koncerty.
Setlista.
Bisy:
Uwagi:
Oprawa trasy.
Podczas kilku minionych tras (1990 – 1993), Iron Maiden zrezygnowali z wyszukanej oprawy koncertów na korzyść bezpośredniej prezentacji muzycznej, tym razem postanowiono kontynuować ideę konceptualnej scenografii, zainspirowanej grafikami zamieszczonymi w booklecie promowanego albumu oraz wykorzystania rozmaitych efektów wizualnych. Pod tym względem trasa miała być najlepszą od dekady. Estrada zbudowana na potrzeby tournee, została udekorowana elementami konstrukcyjnymi, zobrazowanymi w booklecie promowanej płyty. Na deskach sceny znalazło się tworzywo z wizerunkiem wulkanicznej lawy i jęzorów ognia, górne podium sceny i standy boczne osłaniały reprodukcje witryn, okiennic i witraży twierdzy znanej z planu gry "Ed Hunter", część z nich było specjalnie podświetlanych, umieszczono w nich również rzutniki i reflektory punktowe.
W głębi sceny zmieniały się barwne kotary z ilustracjami znanymi z promowanych singli i oprawy graficznej promowanego albumu. Wykorzystano je również jako ekrany, na które rzutowano z projektora rozmaite wizualizacje. Na potrzeby trasy zakupiono nowe, nowocześniejsze nagłośnienie oraz oświetlenie, złożone z dziewięciu ramp (siedem mobilnych zawisło nad samą estradą), wewnątrz których znalazło się około 600 reflektorów, stroboskopów, rzutników i halogenów. Tradycyjnie, maskotka grupy pojawiała dwukrotnie się w trakcie każdego koncertu. W wersji mobilnej, ponad trzymetrowy Eddie przemierzał scenę w piłkarskim kostiumie. Tzw. „Big Eddie” pojawiał się (również tradycyjnie) w trakcie prezentacji utworu „Iron Maiden”. Z obu skrzydeł estrady wyłaniały się ogromne, uzbrojone w szpony dłonie (ich pierwowzór został zobrazowany na ilustracji albumu "Virtual XI"), zdające się obejmować całą scenę, natomiast zestaw perkusyjny i górne podium estrady, zdawała się „połykać” ogromna głowa monstrum, znanego z okładki promowanej płyty.
Widowisko, jakie muzycy stworzyli w 1998 roku, wydawało się być niemal żywcem wyjęte z konwencji koncertowych spektakli minionej dekady, należało jednocześnie do najlepszych od lat. W przypadku wielu koncertów muzycy zostali zmuszeni do okrojenia spektaklu o wiele atrakcyjnych elementów (np. cześć oświetlenia, „Big Eddie”), ze względu na wymiary bardziej kameralnych obiektów. Jak twierdził Mick Wall, biograf zespołu – koncerty w pełnej oprawie nie mogły nie robić wrażenia.
Mecze Virtual XI.
Jedenasty album studyjny formacji "Virtual XI", ukazał się wiosną 1998 r. Poprzedzała go niecodzienna akcja promocyjna. Iron Maiden stworzyli drużynę futbolową, złożoną z samych muzyków i takich gwiazd futbolu, jak: Ian Wright, Stuart Pearce, Marc Overmars, Patrick Vieira, Paul Gascoigne, Faustino Asprilla – prywatnie przyjaciół grupy, którzy rozgrywali mecze z ekipami dziennikarzy na stadionach wyselekcjonowanych państw, poszczególne spotkania oglądało po kilka tysięcy kibiców. Mecze „Wirtualna 11 vs. Goście” rozegrano m.in. w Sztokholmie, Madrycie, Paryżu, Mediolanie. Poszczególne spotkania kończyły się druzgoczącymi zwycięstwami „Jedenastki Iron Maiden”, co w kontekście gwiazdorskiego składu drużyny nie mogło dziwić. Całe przedsięwzięcie, tytuł albumu i trasy koncertowej były nawiązaniem do przypadających na lipiec 1998 Mistrzostw Świata w Piłce Nożnej. Muzycy formacji, zwłaszcza Steve Harris są zapalonymi kibicami tej dyscypliny sportu.

</doc>
<doc id="3884313" url="https://pl.wikipedia.org/wiki?curid=3884313" title="Obudowa bezpieczeństwa">
Obudowa bezpieczeństwa

Obudowa bezpieczeństwa – system konstrukcji budowlanych i urządzeń mających ograniczyć przecieki substancji promieniotwórczych z reaktora jądrowego do otoczenia do wartości takich, aby na granicy strefy ochronnej były one mniejsze od dawek dopuszczalnych w każdym rozważanym przypadku awarii. Pierwsze obudowy bezpieczeństwa powstały w USA.
Zadania.
W przypadku awarii obudowa bezpieczeństwa ma do spełnienia szereg zadań, m.in.:
Skutki braku obudowy bezpieczeństwa są widoczne w przypadku awarii w EJ Czarnobyl.
Budowa.
Elementami budowlanymi obudowy bezpieczeństwa jest zewnętrzna betonowa powłoka (zwykle kulista lub cylindryczna, często najbardziej widoczny element bloku reaktora jądrowego) i wewnętrzna powłoka stalowa. Do urządzeń stanowiących obudowę bezpieczeństwa zalicza się: system zraszania wnętrza obudowy (tryskacze, chłodnice, pompy i zbiorniki) i system odprowadzania gazów z przestrzeni między powłokami (filtry, komin).
Obudowy bez systemu zraszania nazywa się "obudowami suchymi". "Obudowy mokre" posiadają system zraszania, który może korzystać z własnej pompy i zbiornika wody z dodatkami ułatwiającymi wymywanie jodu. Po wyczerpaniu się zbiornika, pompę można zasilać wodą ze studzienek drenażu obudowy (obieg zamknięty).
Obudowy reaktorów PWR.
Pierwsze obudowy bezpieczeństwa reaktorów wodnych ciśnieniowych były typu suchego, tj. nie posiadały systemu zraszania lub skraplania pary. Były projektowane jako odporne na wylanie się całego chłodziwa reaktora do ich wnętrza, z częściowym odparowaniem chłodziwa. Obecnie buduje się je jako obudowy typu mokrego.
Obudowy reaktorów BWR.
Obudowy reaktorów wodnych wrzących mają zazwyczaj bardziej złożoną budowę wewnętrzną. Zaprojektowane są tak, aby mieszanina wody i pary wodnej, powstała przy rozerwaniu obiegu pierwotnego, musiała przepłynąć pod powierzchnią wody głębokiego basenu (tzw. "wetwell"). Dopiero stamtąd może przejść do obudowy bezpieczeństwa (tzw. "drywell"). Przepływ przez basen powoduje zmniejszenie ciśnienia pary wodnej (skraplanie) i wymywanie izotopów jodu. Dzięki temu ściany obudowy bezpieczeństwa mogą być cieńsze.
Obudowa z kondensatorem wodnym.
W niektórych radzieckich blokach z reaktorami WWER-440 V-213 zastosowano kondensatory wodne.
Pomieszczenie obejmujące obieg pierwotny, pompy i wytwornice pary połączone jest poziomym tunelem dopływowym z osobnym budynkiem, "wieżą lokalizacji awarii". Wieża zawiera zespół kondensatorów wodnych – wymuszających przepływ gazów pod ciśnieniem przez baseny wodne, podobnie jak w obudowach reaktorów BWR. W przypadku rozerwania obiegu pierwotnego mieszanina dwufazowa kierowana jest do wieży, gdzie przechodzi przez kondensatory do pułapek. Po ok. 30 sekundach włącza się system zraszania.
Obudowa z kodensatorem lodowym.
W kilku elektrowniach jądrowych (np. EJ Sequoyah) zastosowano kondensator lodowy. Kondensator lodowy składa się systemu półek z lodem otaczających pierścieniowo reaktor i obieg pierwotny. Podobnie jak w obudowach reaktorów BWR, mieszanina dwufazowa powstała po rozerwaniu obiegu pierwotnego musi przedostać się przez półki lodowe, co spowoduje zmniejszenie ciśnienia pary.
Kłopotliwość utrzymywania lodu i jego wymiany spowodowały zarzucenie tego rozwiązania.

</doc>
<doc id="3884330" url="https://pl.wikipedia.org/wiki?curid=3884330" title="Strojnogłowik białopierśny">
Strojnogłowik białopierśny

Strojnogłowik białopierśny ("Arremon franciscanus") – gatunek małego ptaka z rodziny pasówek (Passerellidae). Opisany po raz pierwszy w 1997. Występuje endemicznie we wschodniej Brazylii. Bliski zagrożenia wyginięciem.
Taksonomia.
Po raz pierwszy gatunek opisał Marcos A. Raposo w 1997 na łamach „Ararajuba”. Holotyp pochodził z Mocambinho w gminie Janaúba, na prawym brzegu rzeki São Francisco (Brazylia). Był to dorosły samiec, odłowiony 16 grudnia 1995. Autor nadał nowemu gatunkowi nazwę "Arremon franciscanus", akceptowaną obecnie (2021) przez Międzynarodowy Komitet Ornitologiczny. Strojnogłowik białopierśny jest gatunkiem monotypowym. Autor 1. opisu przypuszcza, że strojnogłowiki: białopierśny i półobrożny ("A. semitorquatus") to gatunki siostrzane.
Morfologia.
Długość ciała wynosi około 15 cm, masa ciała 21–25 g. W upierzeniu przeważają kolory oliwkowy, czarny i biały. Głowa czarna, środek ciemienia szary; wyróżnia się długa, biała brew. Broda czarna, górna część szyi szarawa. Pozostała część wierzchu ciała, skrzydła i ogon oliwkowe, zgięcie skrzydła jaśniejsze. Spód biała biały z szarawym nalotem po bokach brzucha. Po bokach piersi występują dwie czarne plamy. Dziób żółtawy, wyróżnia się czarna górna krawędź. Wymiary dla kolejno 4, 3 i 4 osobników: długość skrzydła 68,7–74 mm, długość dzioba 14–14,6 mm, długość ogona 60–65 mm.
Zasięg występowania, ekologia i zachowanie.
Strojnogłowiki białopierśne występują we wschodniej Brazylii w południowej Bahii (według BirdLife International – centralnej) i północnej Minas Gerais. Zamieszkują gęste, kserofityczne zarośla w caatindze. Najprawdopodobniej pasówki te żerują na ziemi. Brak informacji o pożywieniu i rozrodzie. Ich zawołanie to wysoki syk, podobny do zawołania innych przedstawicieli gatunku. Odkrywca strojnogłowika białopierśnego odnotował dwa rodzaje pieśni.
Status.
IUCN uznaje strojnogłowika białopierśnego za gatunek bliski zagrożenia wyginięciem (NT, "Near Threatened") nieprzerwanie od 2000 roku (stan w 2021). Liczebność populacji wstępnie ocenia się na 10–20 tysięcy dorosłych osobników. Trend liczebności populacji uznawany jest za spadkowy. Zagrożeniem dla tych ptaków jest niszczenie caatingi na rzecz rozwoju rolnictwa, pastwisk dla bydła i poprzez pożary.

</doc>
<doc id="3884334" url="https://pl.wikipedia.org/wiki?curid=3884334" title="Wojskowa odznaka Za Rany i Kontuzje">
Wojskowa odznaka Za Rany i Kontuzje



</doc>
<doc id="3884337" url="https://pl.wikipedia.org/wiki?curid=3884337" title="AVS (zawieszenie)">
AVS (zawieszenie)

AVS - "Adaptive Variable Suspension" - stosowany przez firmę Lexus system aktywnego zawieszenia pojazdu o dynamicznie regulowanej charakterystyce amortyzatorów, zapewniający poprawę stabilności nadwozia i stateczności prowadzenia samochodu.
W oparciu o dane z czujników, m.in. akcelerometru, czujnika żyroskopowego, czujnika prędkości i czujnika położenia kierownicy, system steruje wielopołożeniowymi zaworami elektromagnetycznymi, regulującymi siłę tłumienia amortyzatorów każdego z kół. W ten sposób jest w stanie przeciwdziałać np. przechylaniu się nadwozia na zakrętach czy pochylaniu jego przodu (tzw. „nurkowaniu”) przy hamowaniu, a jednocześnie zachowuje niezbędną podatność zawieszenia w czasie jazdy po wybojach. System jest również w stanie wykrywać i eliminować rezonans masy nieresorowanej podczas jazdy po tzw. „pralce”, a także wspomaga działanie aktywnego systemu bezpieczeństwa Lexus Safety System +, usztywniając zawieszenie w razie awaryjnego hamowania.
System AVS jest dostępny w większości aut Lexusa, w tym w nowych modelach UX, ES i RC, a od końca 2016 r. stanowi wyposażenie standardowe modeli GS F i RC F.

</doc>
<doc id="3884353" url="https://pl.wikipedia.org/wiki?curid=3884353" title="Ludwika Sabaudzka (zm. 1503)">
Ludwika Sabaudzka (zm. 1503)



</doc>
<doc id="3884355" url="https://pl.wikipedia.org/wiki?curid=3884355" title="Anżeła Fomienko">
Anżeła Fomienko

Anżeła Iwanowna Fomienko (ros. Анжела Ивановна Фоменко; ur. 25 grudnia 1993) – rosyjska zapaśniczka startująca w stylu wolnym. Zajęła 22 miejsce na mistrzostwach świata w 2018. Akademicka mistrzyni świata z 2016. Zajęła piąte miejsce w Pucharze Świata w 2017. Trzecia na ME juniorów w 2013 i mistrzyni Europy do lat 23 w 2016. Wicemistrzyni Rosji w 2012 i trzecia w 2017 i 2018 roku.

</doc>
<doc id="3884356" url="https://pl.wikipedia.org/wiki?curid=3884356" title="Anzhela Fomenko">
Anzhela Fomenko



</doc>
<doc id="3884359" url="https://pl.wikipedia.org/wiki?curid=3884359" title="Wybory parlamentarne w III Rzeszy w listopadzie 1933 roku">
Wybory parlamentarne w III Rzeszy w listopadzie 1933 roku

Wybory parlamentarne do Reichstagu, odbyły się 12 listopada 1933. Były to drugie wybory w Niemczech w 1933, ale zarazem pierwsze w III Rzeszy.
Narodowosocjalistyczna Niemiecka Partia Robotników (NSDAP) – lista kanclerza Rzeszy Adolfa Hitlera – była jedyną partią, na którą można było głosować „TAK” lub „NIE”.
Wyniki wyborów.
Na liście NSDAP, „TAK” zaznaczyło 92,11% głosujących. Stwierdzono 7,89% nieważnych głosów.

</doc>
<doc id="3884361" url="https://pl.wikipedia.org/wiki?curid=3884361" title="Michał Baczkowski">
Michał Baczkowski

Michał Jan Baczkowski (ur. 1969) – polski historyk, profesor nauk humanistycznych, profesor nadzwyczajny w Instytucie Historii Uniwersytetu Jagiellońskiego.
Specjalizuje się w historii Polski XIX wieku. W 1993 ukończył studia historyczne na Uniwersytecie Jagiellońskim. Doktorat obronił w 1997. Habilitował się w 2004. Tytuł naukowy profesora uzyskał w 2015. Pełni funkcję kierownika Zakładu Historii Polski Nowoczesnej w Instytucie Historii UJ. Jest przewodniczącym Komisji Historii Wojen i Wojskowości Polskiej Akademii Umiejętności.

</doc>
<doc id="3884363" url="https://pl.wikipedia.org/wiki?curid=3884363" title="Daniił Miedwiediew">
Daniił Miedwiediew

Daniił Sergiejewicz Miedwiediew, (ur. 11 lutego 1996 w Moskwie) – rosyjski tenisista, triumfator US Open 2021 i ATP Finals 2020, finalista US Open 2019 oraz Australian Open 2021 i 2022, lider rankingu ATP, reprezentant kraju w Pucharze Davisa.
Kariera tenisowa.
Zawodowym tenisistą został w 2014 roku.
W grze pojedynczej zwyciężył w piętnastu turniejach rangi ATP Tour z dwudziestu siedmiu osiągniętych finałów.
W lutym 2017 zadebiutował w reprezentacji Rosji w Pucharze Davisa. W 2021 roku zwyciężył razem z drużyną w turnieju ATP Cup.
Miedwiediew został liderem rankingu singlowego ATP podczas notowania 28 lutego 2022, a w klasyfikacji gry podwójnej najwyżej znajdował się na 170. pozycji (19 sierpnia 2019).

</doc>
<doc id="3884365" url="https://pl.wikipedia.org/wiki?curid=3884365" title="Antonina (Korniejewa)">
Antonina (Korniejewa)

Antonina, imię świeckie Lubow Aleksiejewna Korniejewa (ur. 21 października 1958 w Lwowskim w obwodzie moskiewskim) – rosyjska mniszka prawosławna, przełożona stauropigialnego monasteru św. Mikołaja w Wiażyszczach od 1990.
Życiorys.
Z wykształcenia jest krawcową, posiada czwarty stopień kwalifikacji w zakresie odzieży żeńskiej i dziecięcej. W latach 1976–1979 pracowała w szwalni Kosmos w Moskwie. Następnie wstąpiła jako posłusznica do Piuchtickiego Monasteru Zaśnięcia Matki Bożej. Pracowała w monasterskim gospodarstwie, pracowni wypieku prosfor, wyplatania, w kuchni. 28 sierpnia 1980 została postrzyżona na mniszkę riasoforną, zachowując dotychczasowe imię. 18 maja 1980 złożyła wieczyste śluby mnisze, przyjmując imię zakonne Antonina na cześć świętego mnicha Antoniego Rzymianina. W latach 1986–1990 wykonywała obowiązki ekonomki domu biskupiego w Nowogrodzie Wielkim, służąc przy metropolicie leningradzkim i nowogrodzkim Aleksym.
30 czerwca 1990 została wyznaczona na przełożoną monasteru św. Mikołaja w Wiażyszczach, który rok wcześniej został restytuowany po ponad sześćdziesięcioletniej przerwie. W tym samym roku otrzymała godność ihumeni, zaś w 1998 – prawo noszenia krzyża z ozdobami. W 2013 została odznaczona orderem św. Eufrozyny Połockiej III stopnia.

</doc>
<doc id="3884370" url="https://pl.wikipedia.org/wiki?curid=3884370" title="Wielka Wojna Ojczyźniana">
Wielka Wojna Ojczyźniana



</doc>
<doc id="3884372" url="https://pl.wikipedia.org/wiki?curid=3884372" title="Nina Mienkienowa">
Nina Mienkienowa

Nina Enjajewna Mienkienowa (ros. Нина Эняевна Менкенова; ur. 15 stycznia 1995) – rosyjska zapaśniczka startująca w stylu wolnym. Akademicka wicemistrzyni świata z 2016. Trzecia na ME U-23 w 2017. Wicemistrzyni Rosji w 2016 i 2017 roku.

</doc>
<doc id="3884373" url="https://pl.wikipedia.org/wiki?curid=3884373" title="Karen Chaczanow">
Karen Chaczanow

Karen Chaczanow, ros. Карен Абгарович Хачанов (ur. 21 maja 1996 w Moskwie) – rosyjski tenisista, srebrny medalista igrzysk olimpijskich z Tokio (2020) w grze pojedynczej, reprezentant w Pucharze Davisa.
Kariera tenisowa.
Zawodowym tenisistą został w 2013 roku.
W grze pojedynczej wygrał cztery turnieje rangi ATP Tour z sześciu osiągniętych finałów. W zawodach wielkoszlemowych w drabince głównej zadebiutował podczas US Open 2016, najpierw przechodząc przez kwalifikacje. Osiągnął drugą rundę, w której odpadł po porażce z Keim Nishikorim.
W konkurencji gry podwójnej Chaczanow jest finalistą dwóch turniejów.
W 2013 roku zadebiutował w reprezentacji Rosji w Pucharze Davisa.
W 2014 roku wygrał srebrny medal gry podwójnej na igrzyskach olimpijskich młodzieży w Nankin, startując z Andriejem Rublowem.
Chaczanow zdobył srebrny medal igrzysk olimpijskich w Tokio (2020) w singlu. W meczu finałowym przegrał z Alexandrem Zverevem 3:6, 1:6.
W rankingu gry pojedynczej Chaczanow najwyżej był na 8. miejscu (15 lipca 2019), a w klasyfikacji gry podwójnej na 64. pozycji (25 maja 2018).

</doc>
<doc id="3884375" url="https://pl.wikipedia.org/wiki?curid=3884375" title="Alexander Ball">
Alexander Ball

 Alexander John Ball, 1. baronet Blofield (ur. 1757, zm. 20 października 1809) – brytyjski admirał i Cywilny Komisarz Malty. Urodził się w Ebworth Park, Sheepscombe, Gloucestershire w Wielkiej Brytanii. Był czwartym synem Roberta Balla i Mary Dickinson.
Początki kariery.
Ball wstąpił do Royal Navy 7 sierpnia 1778 roku, otrzymał stopień "lieutenant" (pol. "kapitan marynarki"). Trzy lata później rozpoczął bliższą współpracę z sir George’em Rodneyem. 14 kwietnia 1782 roku, dwa dni po koronnym zwycięstwie swego dowódcy, Ball awansował na stopień "commander" (pol. "komandor porucznik"), a 20 marca 1783 roku został "captain" (pol. "komandor"). Po przywróceniu pokoju, gaża Balla została zmniejszona do połowy. Spędził więc rok we Francji, żyjąc oszczędnie i ucząc się języka. W roku 1790 Ball otrzymał dowództwo i od tego czasu był ciągle na służbie. W maju 1798 roku dowodził na Morzu Śródziemnym. Raz, gdy Horatio Nelsona stracił fokmaszt i stengi, Ball holował „Vanguarda” na Sardynię. Bell brał udział, pod dowództwem Nelsona, w bitwie pod Abukirem, i jego okręt, „Alexander”, jako drugi otworzył ogień do francuskiego admiralskiego okrętu flagowego „L’Orient”, który zatonął w czasie bitwy.
Alexander Ball i Malta.
Alexander Ball odegrał ważną rolę, jako dyplomata i żołnierz, we wprowadzeniu brytyjskich rządów na Malcie. Powszechnie kochany przez Maltańczyków, Ball odwiedził wyspę po raz pierwszy 12 października 1798 roku. Kiedykolwiek Ball pokazał się publicznie, przechodnie na ulicy zatrzymywali się z odkrytą głową, dopóki nie przeszedł; gdy wchodził na plac targowy, wrzawa cichła, by wybuchnąć okrzykami powitania i radości. Jego zadaniem było utrzymanie i kontynuowanie blokady i oblężenia sił francuskich na Malcie, wspomaganego przez część portugalskich sił morskich.
Maltańscy przywódcy blokady zostali natomiast obdarzeni szacunkiem i współczuciem Balla. Co więcej, mogli sobie zdawać sprawę, że po ostatecznej kapitulacji Francuzów, ich wyspa musiałaby znaleźć innego władcę, ponieważ w XIX wieku żaden Maltańczyk nie brał pod uwagę niepodległości. Obawa przed powrotem coraz bardziej uciążliwych joannitów, mogła pośrednio popchnąć Maltę w kierunku idei zostania brytyjskim protektoratem. W liście wysłanym do Balla przez Vincenzo Borga, jednego z maltańskich przywódców, napisał on, że „zdecydowana większość z nas chce zobaczyć wyspę wchodzącą pod brytyjską jurysdykcję”.
O losie Malty miały zadecydować wydarzenia, mające miejsce w Europie w tym czasie. Żołnierzom Napoleona udało się wedrzeć do Neapolu, zmuszając króla Ferdynanda IV z rodziną do opuszczenia miasta. Dla Maltańczyków znaczyło to, że jedynie Wielka Brytania może zagwarantować Malcie bezpieczeństwo. W tym miejscu pojawiły się rozdźwięki pomiędzy zwolennikami Neapolu, a tymi preferującymi Royal Navy. Komandor Alexander Ball z sukcesem uspokoił sytuację, i to doprowadziło go w końcu do wyboru na przewodniczącego "National Assembly" (Zgromadzenia Narodowego) w dniu 9 lutego 1799 roku. Spełniając prośbę Balla, Zgromadzenie zmieniło nazwę na "National Congress" (Kongres Narodowy), aby podkreślić potrzebę kompromisu. Jednakże coraz bardziej niepewny los króla Ferdynanda IV, zmusił Balla do przyznania większych kompetencji siłom brytyjskim, stacjonującym wokół Malty. W praktyce, był to moment, kiedy Union Jack po raz pierwszy załopotała obok flagi neapolitańskiej.
W styczniu 1799 roku Nelson pisał do Balla:
Wojsko francuskie oblężone w Valletcie doświadczało głodu, ponieważ Royal Navy przechwyciła nieopodal wyspy Lampedusa francuskie siły pomocnicze. Ostatecznie, dowódca wojsk francuskich generał de Vaubois poddał się wojskom brytyjskim, reprezentowanym przez komandora George’a Martina i generała Henry’ego Pigota. Ball, jako przedstawiciel mieszkańców Malty, nie został dopuszczony do negocjacji, a Neapolitańczycy zostali z nich wykluczeni ze względów dyplomatycznych. Francuzi mogli odejść z pełnymi honorami wojskowymi, a po kilku dniach Ball i Maltańczycy mogli wejść do oswobodzonej stolicy.
W lutym 1801 roku Ball został mianowany komisarzem marynarki na Gibraltarze i musiał opuścić Maltę. Zarządzanie wyspą przeszło na generała Henry’ego Pigota, którego despotyczna administracja rozgniewała Maltańczyków, fakt odnotowany w liście Balla, napisanym w czerwcu tego samego roku do Nelsona. Ball poinformował, że Maltańczycy mogliby wystąpić przeciwko Pigotowi.
Nelson osobiście odpisał Ballowi 4 czerwca 1801 roku z Bałtyku:
Brytyjczycy byli niepewni swojej polityki w stosunku do Malty, w obliczu rosnącego w siłę Napoleona nie mogli pozwolić sobie na problemy ze swoimi sojusznikami. Wybór w maju 1801 roku Charlesa Camerona na Cywilnego Komisarza, nie usunął tych wątpliwości, nawet jeśli jego obecność upewniła Maltańczyków o protekcji Imperium Brytyjskiego. Kiedy "Traktat w Amiens" oddał Maltę ponownie pod rządy Zakonu św. Jana, pewność ta została stracona.
Ball został baronetem 24 czerwca 1801 roku. Rząd brytyjski wysłał go z powrotem na Maltę jako "Pełnomocnika Ministra Jego Królewskiej Mości d.s. Zakonu św. Jana", aby koordynował odjazd Brytyjczyków, zgodnie z postanowieniami traktatu z Amiens. Sytuacja jednak szybko uległa zmianie, ponieważ prawdopodobieństwo wybuchu wojny między napoleońską Francją a Wielką Brytanią wzrosło. Ball otrzymał teraz instrukcje, aby opóźnić opuszczenie wyspy przez brytyjskich żołnierzy.
Napoleon niepokoił się, stwierdził, że wolałby widzieć Brytyjczyków władających paryskimi przedmieściami, niż Maltą. W maju 1803 roku wojna powróciła, z powodu brytyjskiej odmowy ewakuacji wyspy. Po wojnach napoleońskich, poprzez pokój paryski w roku 1814, ratyfikowanym przez Kongres wiedeński, Malta wraz z wszystkimi jej posiadłościami, przeszła pod kontrolę Brytyjczyków.
Sir Alexander Ball był prawdopodobnie najbardziej kochanym przez Maltańczyków brytyjskim przywódcą. Samuel Taylor Coleridge został sekretarzem Balla w roku 1804, a później opisał jego zarządzanie w "The Friend", określając Balla jako „prawdziwie wielkiego człowieka”. Alexander Ball zmarł 25 października 1809 roku w San Anton Palace w Attard. Pochowany został w Forcie Saint Elmo w Valletcie. W roku 1810 Maltańczycy zbudowali pomnik w Lower Barrakka Gardens poświęcony pamięci Alexandra Balla. Odnowiony w roku 1884, ten neoklasyczny pomnik pozostaje świadectwem miłości i szacunku narodu maltańskiego.

</doc>
<doc id="3884376" url="https://pl.wikipedia.org/wiki?curid=3884376" title="Nina Menkenova">
Nina Menkenova



</doc>
