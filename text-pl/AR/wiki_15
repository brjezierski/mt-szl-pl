<doc id="3921023" url="https://pl.wikipedia.org/wiki?curid=3921023" title="Ghurydzi">
Ghurydzi

Ghurydzi (perski غوریان, ISO 233: "Ġūriyān;" arabski غوريون, ISO 233: "Ġūriyūn") – muzułmańska dynastia wywodząca się z górskiego regionu Ghor na terenach dzisiejszego Afganistanu, która w drugiej połowie XII wieku podbiła państwo Ghaznawidów i w wyniku dalszych podbojów sięgających do Bastamu na zachodzie i Bengalu na wschodzie na początku XIII wieku na krótki czas urosła do rangi dominującej potęgi muzułmańskiego Wschodu. Centrum rządzonego przez kilka linii dynastycznych państwa Ghurydów stanowiło Firuzkuh (Fīrūzkūh – „turkusowa góra”), które było prawdopodobnie po prostu inną nazwą dla miasta Dżam (Ǧām). Do ostatecznego upadku państwa doprowadził w 1215 roku chorezmszach Ala ad-Din Muhammad (ʿAlāʾ ad-Dīn Muḥammad).
Historia.
Ghurydzi należeli do rządzącego w Ghor rodu Szansabanidów (Āl-i Šansab), którego pochodzenie jest jednak nieznane. Przypuszcza się, że byli oni południowoirańskimi Tadżykami. Clifford Bosworth na przykład łączy imię założyciela dynastii który nadał jej nazwę, "Szansab", ze średnioperskim imieniem "Wisznasp".
Po islamizacji Ghor w XI wieku lokalni książęta od 1011 roku podlegali panowaniu Ghaznawidów. Między 1107 a 1108 rokiem region ten dostał się pod zwierzchnictwo seldżuckiego sułtana Sandżara, spod którego panowania w 1152 roku na próżno próbował się wyrwać ghurydzki władca Ala ad-Din Husajn II (ʿAlāʾ ad-Dīn Ḥusain). Rok wcześniej udało mu się jednak między innymi zniszczyć Ghaznę, dzięki czemu zyskał przydomek Dżahansuz (ǧahān-sūz – „podpalacz świata”). Była to część większej ekspansji, która stanowiła pierwszy krok na drodze do stworzenia imperium. Gdy śmierć Sandżara zakończyła seldżuckie panowanie we wschodnim Iranie, Ghurydzi kontynuowali swoje podboje na terenach dzisiejszego Afganistanu, ograniczając wpływy znienawidzonych Ghaznawidów do Pendżabu, ze stolicą w Lahaur. Ostatecznie zajęta między 1173 a 1174 rokiem metropolia Ghazna stała się siedzibą bocznej linii dynastii, podobnie jak Bamian, który miał się wkrótce stać bazą wypadową dla ataków sięgających za rzekę Amu-daria. Stamtąd Ghurydzi napierali dalej na wschód, obalając przy tym w 1186 roku ostatnich Ghaznawidów.
Szczytowy moment państwa Ghurydów przypada na czas rozpoczętego w 1173 roku podwójnego panowania sułtana Ghijas ad-Dina Muhammada (Ġiyāṯ ad-Dīn Muḥammad) z siedzibą w Firuzkuh we wschodnim Iranie i jego młodszego brata, sułtana Muizz ad-Dina Muhammada (Muʿizz ad-Dīn Muḥammad), napierającego z Ghazny na dolinę Indusu. Podczas gdy Ghijas ad-Din Muhammad, jako wierny sojusznik Kalifatu Abbasydów, podbił cały Chorasan i odnosił sukcesy w walce z chorezmijskimi szachami, rywalami Ghurydów, Muizz ad-Din kontynuował ghaznawidzką tradycję organizowania najazdów przeciwko niewiernym (tzw. ghazu) i zapoczątkował wyprawy zbrojne przeciw północnym Indiom, które – w przeciwieństwie do Ghaznawidów – Ghurydzi zamierzali podbić. Dwa pierwsze wielkie starcia z hinduskimi książętami, kolejno w 1178 i 1191 roku, zakończyły się jednak druzgocącymi klęskami, zadanymi Ghurydom najpierw przez króla Gudźaratu z dynastii Ćalukja, a następnie przez Prithviraja III z Delhi. Dopiero po drugiej bitwie pod Tarain (1192), w której koalicja hinduskich książąt odniosła zaskakującą porażkę a Prithviraj został zabity, Ghurydzi mogli krok po kroku podbijać północne Indie, co zakończyło się przejęciem niemal całkowitej kontroli nad tym terytorium w 1202 roku (data podboju Bengalu). Ghurydzi, jako mecenasi perskiej literatury i sztuki, wywarli również wpływ na kulturę terytoriów pod swoim panowaniem.
Mimo że od 1203 roku Muizz ad-Din sprawował samodzielne rządy, a w 1204 był w stanie poprowadzić swoje armie aż do Chorezmu, w 1206 roku został zamordowany, co doprowadziło do szybkiego rozpadu państwa Ghurydów. W północnych Indiach mameluccy generałowie jak Kutb ad-Din Ajbak (Quṭb ad-Dīn Aibak), założyciel Sułtanatu Delhijskiego, ogłaszali niepodległość. W Ghaznie władzę przejął ghulam Tadż ad-Din Yildiz (Tāǧ ad-Dīn Yïldïz), a posiadłości w Chorasanie jeszcze w 1206 roku zajął potężny chorezmszach, Ala ad-Din Muhammad, który najpierw uczynił sułtana w Firuzkuh swoim wasalem, a następnie w 1215 roku całkowicie zniszczył dynastię Ghurydów.
Za potomków i spadkobierców Ghurydów można uznać dynastię Kartydów, która panowała we wschodnim Chorasanie w latach 1245-1389, jako mongolscy wasale.
Rozwój kultury pod panowaniem Ghurydów.
Podobnie jak ghaznawidzcy sułtani, również władcy z dynastii Ghurydów byli mecenasami perskiej sztuki i literatury. Pomimo więc że „podpalacz świata” Ala ad-Din Husajn II rozkazał zniszczyć i splądrować większą część Ghazny, podczas podboju metropolii poświęcił on szczególną uwagę dziełom wielkich ghaznawidzkich poetów, które przechował we własnej bibliotece i ostatecznie sam zasłynął jako utalentowany poeta. Do licznych nadwornych poetów Ghurydów należeli m.in. panegiryści Nizami Aruzi (Niẓāmī ʿArūżī), Abu ’l-Kasim Rafii (Abū ’l-Qāsim Rafīʿī), Abu Bakr Dżauhari (Abū Bakr Ǧauharī) i Ali Sufi (ʿAlī Ṣūfī), znani przede wszystkim z kronik Aufiego (ʿAufī) i Daulat-Szaha (Daulat-Šāh). W przeciwieństwie jednak do dzieł ghaznawidzkich poetów, niewiele ghurydzkiej poezji przetrwało. Podobnie sprawa ma się z ghurydzką prozą: obok ważnego dzieła stanowiącego główne źródło historyczne na temat dynastii Ghurydów, "Tabakat-i nasiri (Ṭabaqāt-i nāṣirī)," napisanego przez ghurydzkiego nadwornego kronikarza i ambasadora Dżuzdżaniego (Ǧūzǧānī), należy przede wszystkim wymienić księgę genealogiczną "Bahr al-ansab (Baḥr al-ansāb)" i traktujące o sztuce rządzenia "Adab al-harb wa-sz-szadżaa (Ādāb al–ḥarb wa-’š-šaǧāʿa)," obie napisane przez Fachr ad-Dina Mubarakszaha (Faẖr ad-Dīn Mubārakšāh), znanego również jako Fachr-i Mudabbir (Faẖr-i Mudabbir).
Podobnie jak w przypadku literatury, Ghurydzi zasadniczo kontynuowali ghaznawidzką tradycję również w architekturze i zamienili centra swojej władzy we wspaniałe metropolie. Podczas gdy Ghazna została szybko odbudowana i kwitła przede wszystkim pod panowaniem Muizz ad-Dina Muhammada dzięki bogactwom zrabowanym z Indii, Ghijas ad-Din Muhammad wznosił w Chorasanie liczne meczety, medresy, mauzolea i karawanseraje, co czyni go prawdopodobnie największym budowniczym spośród ghurydzkich władców. Według zachowanej do dziś inskrypcji, zlecił on na przykład kompletne odrestaurowanie Meczetu Piątkowego w Heracie i zbudował w tym samym mieście (na północ od meczetu) mauzoleum dla swojej dynastii, jak również medresę, która pozostała najważniejszą w mieście aż do czasów Timurydów. Do innych ważnych budowli należą meczet, medresa i dwa mauzolea w Cziszt (Čišt), jak również długi kompleks pałacowy w Laszkar-i Bazar (Laškar-i Bāzār) niedaleko Bustu oraz kolejna medresa w Szah-i Maszhad (Šāh-i Mašhad), o której dawnej wspaniałości świadczą dziś jeszcze ruiny. Najsłynniejszym świadectwem ghurydzkiej architektury jest jednak spektakularny, 65-metrowy minaret w Dżam, który stanowi prawdopodobnie jedyną pozostałość po zaginionej stolicy Ghurydów, Firuzkuh.
Lista władców.
Główna linia w Ghor, Ghaznie, północnych Indiach i Chorasanie
Linia boczna w Bamianie, Tucharistanie, Badachszanie, Szighnanie, Wachsz i Czaghanianie

</doc>
<doc id="3921024" url="https://pl.wikipedia.org/wiki?curid=3921024" title="Tortula cernua">
Tortula cernua



</doc>
<doc id="3921027" url="https://pl.wikipedia.org/wiki?curid=3921027" title="Sowiecka Formuła 3 Sezon 1987">
Sowiecka Formuła 3 Sezon 1987

Sezon 1987 Sowieckiej Formuły 3 – dwudziesty ósmy sezon Sowieckiej Formuły 3, składający się z czterech eliminacji (Rustawi, Czajka oraz dwie na torze Bikernieki). Mistrzem został Toomas Napa, ścigający się Estonią 21M.
Był to ostatni sezon Sowieckiej Formuły 3.

</doc>
<doc id="3921028" url="https://pl.wikipedia.org/wiki?curid=3921028" title="Susumu Oki">
Susumu Oki



</doc>
<doc id="3921030" url="https://pl.wikipedia.org/wiki?curid=3921030" title="Parafia Wniebowzięcia Najświętszej Maryi Panny w Symferopolu">
Parafia Wniebowzięcia Najświętszej Maryi Panny w Symferopolu

Parafia Wniebowzięcia Najświętszej Maryi Panny w Symferopolu – rzymskokatolicka parafia znajdująca się w diecezji odesko-symferopolskiej w dekanacie krymskim. Opiekę nad parafią sprawują księża diecezjalni. Od 2013 siedziba biskupa pomocniczego diecezji odesko-symferopolskiej Jacka Pyla OMI.
Murowany kościół katolicki w Symferopolu został zbudowany w 1840. Słownik Geograficzny Królestwa Polskiego podaje, że symferopolska parafia w 1890 liczyła 2600 wiernych (z czego 1800 było Polakami). Ostatni proboszcz ks. Józef Graf został aresztowany przez bolszewików w 1927. W 1935 kościół został zamknięty a w 1974 przebudowany przez komunistyczne władze na sklep. Odrodzenie parafii nastąpiło w 1993. Od 1995 msze święte sprawowane są regularnie. W 1997 parafia nabyła dom, w którym powstała kaplica.

</doc>
<doc id="3921033" url="https://pl.wikipedia.org/wiki?curid=3921033" title="Czerwień Allura AC">
Czerwień Allura AC



</doc>
<doc id="3921035" url="https://pl.wikipedia.org/wiki?curid=3921035" title="Mała Gawra">
Mała Gawra

Mała Gawra – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej położone jest w Wąwozie Kraków, w zboczu Upłazkowej Turni opadającym do Upłazkowego Kotła, w pobliżu jaskini Gawra i Jaskini Jagnięcej, na wysokości 1300 metrów n.p.m. (1305 metrów n.pm.) Długość jaskini wynosi 6 metrów, a jej deniwelacja 2 metry.
Opis jaskini.
Jaskinię stanowi 3-metrowy, idący w dół korytarz zaczynający się w trójkątnym, niedużym otworze wejściowym. Mniej więcej w połowie rozszerza się tworząc niewielką i niską salę.
Przyroda.
W jaskini nie ma nacieków. Ściany są wilgotne, brak jest na nich roślinności.
Historia odkryć.
Jaskinia była znana od dawna. Pierwszy jej opis i plan sporządzili J. Ślusarczyk i J. Nowak w 2006 roku.

</doc>
<doc id="3921037" url="https://pl.wikipedia.org/wiki?curid=3921037" title="Międzynarodowa Agencja Badania Raka">
Międzynarodowa Agencja Badania Raka



</doc>
<doc id="3921046" url="https://pl.wikipedia.org/wiki?curid=3921046" title="Riverdale (serial telewizyjny)">
Riverdale (serial telewizyjny)

Riverdale – amerykański serial telewizyjny (młodzieżowy, obyczajowy) wyprodukowany przez Berlanti Productions, Archie Comics, CBS Television Studios oraz Warner Bros. Television. Serial jest oparty na serii komiksów wydawanych przez Archie Comics. „Riverdale” jest emitowany premierowo od 26 stycznia 2017 roku na The CW, a każdy odcinek w ciągu doby od premiery pojawia się w serwisie Netflix.
Fabuła.
Riverdale to projekt oparty na komiksach wydawnictwa Archie Comics. Akcja dzieje się we współczesności i skupia się na znanych postaciach: Archiem, Betty, Cheryl, Jugheadzie i Veronice oraz ich przyjaciołach. Serial odkrywa przed widzami surrealizm małomiasteczkowego życia i skupia się na mroku i dziwactwach skrytych za fasadą zwyczajności.
Produkcja.
30 stycznia 2016 roku stacja The CW zamówiła pilotowy odcinek "Riverdale".
W lutym 2016 roku pierwszymi aktorami, którzy dołączyli do dramatu byli: Lili Reinhart, Cole Sprouse, KJ Apa, Ashleigh Murray, Madelaine Petsch i Luke Perry. W marcu 2016 roku ogłoszono, że Camila Mendes i Mädchen Amick dołączyły do obsady serialu. W kolejnym miesiącu obsada powiększyła się o Ross Butler i Cody’ego Kearsleya. 9 maja 2016 roku Casey Cott dołączył do dramatu.
15 maja 2016 roku stacja The CW zamówiła serial na sezon telewizyjny na sezon 2016/17.
Pod koniec sierpnia 2016 roku, Robin Givens dołączyła do serialu w roli powracającej.
W pierwszym sezonie „Riverdale” wystąpili gościnnie: Skeet Ulrich, Shannon Purser, Molly Ringwald oraz Raúl Castillo.
W maju 2017 roku, ogłoszono, że Charles Melton dołączył do obsady jako Reginald „Reggie” Mantle. W czerwcu 2017 roku, poinformowano, że Molly Ringwald powróci w drugim sezonie. W lipcu 2017 roku, podano, że Brit Morgan dołączyła jako Penny Peabody. Na początku października 2017 roku, ogłoszono, że w serialu zagra Hart Denton.
2 kwietnia 2018 stacja The CW ogłosiła oficjalnie przedłużenie serialu o trzeci sezon. 31 stycznia 2019 potwierdzono produkcję czwartego sezonu.
7 stycznia 2020 serial został przedłużony o 5. sezon.
Na początku lutego 2021, stacja The CW zamówiła sezon szósty.

</doc>
<doc id="3921051" url="https://pl.wikipedia.org/wiki?curid=3921051" title="Gmina Fierzë (Tropoje)">
Gmina Fierzë (Tropoje)



</doc>
<doc id="3921054" url="https://pl.wikipedia.org/wiki?curid=3921054" title="Schron pod Zbójnicką Turnią">
Schron pod Zbójnicką Turnią

Schron pod Zbójnicką Turnią – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w zboczu Zbójnickiej Turni, na wysokości 1200 metrów n.p.m. Długość jaskini wynosi 6,5 metrów, a jej deniwelacja 1,4 metrów.
Opis jaskini.
Jaskinię stanowi szczelinowy, idący w dół korytarz zaczynający się w prostokątnym, niedużym otworze wejściowym, pod koniec rozdzielający się na dwie odnogi. Lewa kończy się zawaliskiem, prawa szczeliną nie do przejścia.
Przyroda.
W jaskini nie ma nacieków. Ściany są wilgotne, brak jest na nich roślinności.
Historia odkryć.
Jaskinia była znana od dawna. Pierwszy jej opis i plan sporządzili J. Ślusarczyk i J. Nowak w 2007 roku.

</doc>
<doc id="3921057" url="https://pl.wikipedia.org/wiki?curid=3921057" title="Memoriał Kamili Skolimowskiej 2016">
Memoriał Kamili Skolimowskiej 2016

LOTTO 7. Warszawski Memoriał Kamili Skolimowskiej – mityng lekkoatletyczny, który odbył się 28 sierpnia 2016 roku na Stadionie Narodowym w Warszawie.
Specjalnie na zawody stadion, który na co dzień nie jest przystosowany do potrzeb lekkoatletyki, został wyposażony w ponad 100 metrową bieżnię, skocznie do skoku o tyczce oraz skoku wzwyż, koło do pchnięcia kulą oraz urządzenia do rzutów młotem i dyskiem.
Organizatorem zawodów była Fundacja Kamili Skolimowskiej. Na trybunach zasiadło ok. 27 000 widzów.

</doc>
<doc id="3921065" url="https://pl.wikipedia.org/wiki?curid=3921065" title="Schronisko przy Ścianach">
Schronisko przy Ścianach

Schronisko przy Ścianach (Schronisko IV) – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej znajduje się w Dolinie Dudowej, w skałce nad Halą Kominy Dudowe, na wysokości 1160 metrów n.p.m. Długość jaskini wynosi 6,5 metrów, a jej deniwelacja 1,5 metrów.
Opis jaskini.
Jaskinię stanowi poziomy, szczelinowy korytarzyk zaczynający się w niedużym otworze wejściowym. Mniej więcej w jego połowie można poprzez zacisk dostać się do górnego, równoległego korytarzyka z obu stron kończącego się zawaliskami.
Przyroda.
W jaskini nie ma nacieków. Ściany są wilgotne, rosną na nich porosty,
Historia odkryć.
Jaskinię odkryli Z. Biernacki, A. Wosiński i M. Żelechowski w 1966 roku. Pierwszy jej opis i plan sporządził Z. Biernacki w 1967 roku.

</doc>
<doc id="3921073" url="https://pl.wikipedia.org/wiki?curid=3921073" title="Archiwum Państwowe w Kielcach">
Archiwum Państwowe w Kielcach

Archiwum Państwowe w Kielcach – zostało utworzone 7 lutego 1919 roku.
Historia.
Początki istnienia archiwum w Kielcach, są związane z wcześniejszymi archiwami od XVIII do początków XX wieku. 
Na mocy ukazu z 19/31 grudnia 1866 roku utworzono: Archiwum Rządu Gubernialnego Kieleckiego i Archiwum Kieleckiego Urzędu Powiatowego, które istniały w latach 1867-1915.
7 lutego 1919 roku został powołany Wydział Archiwów Państwowych w Ministerstwie Wyznań Religijnych i Oświecenia Publicznego, w którego skład wchodziły archiwa w Warszawie: Archiwum Główne Akt Dawnych, Archiwum Akt Dawnych, Archiwum Skarbowe, Archiwum Wojskowe (obecnie Archiwum Akt Nowych), Archiwum Oświecenia Publicznego, oraz archiwa w: Grodnie, Lwowie, Krakowie, Lublinie, Łomży, Piotrkowie Trybunalskim, Płocku, Radomiu, Kaliszu, Suwałkach, Kielcach.
Udokumentowana działalność archiwum rozpoczęła się w 1923 roku, na początku były trudności lokalowe. Najpierw zabezpieczono akta z powiatów: jędrzejowskiego, kieleckiego, miechowskiego, olkuskiego, pińczowskiego, stopnickiego i włoszczowskiego. W okresie międzywojennym siedziba archiwum mieściła się w Urzędzie Wojewódzkim, a następnie w budynku przy ulicy Mickiewicza. W latach 1923-1939 były prowadzone prace porządkowo-ewidencyjne. W latach okupacji archiwum działało przy Rządzie Generalnego Gubernatora (część akt zostało wywiezione do Katowic i Rzeszy).
Na mocy rozporządzenia Ministra Oświaty z 1950 roku utworzono archiwa w: Sandomierzu (1950), Starachowicach (1950), Końskich (1951), Opocznie, Pińczowie (1952) i Jędrzejowie (1952). W latach 1950-1952 archiwum Kieleckiemu, zostało podporządkowane Archiwum w Radomiu, (w latach 1952-1975 przekształcone na Oddział Terenowy). W następnych latach zlikwidowano archiwa w: Opocznie (1952) i Końskich (1975). W 1955 roku archiwum zostało przeniesione do odbudowanego i zaadaptowanego budynku dawnej synagogi, przy ulicy Rewolucji Październikowej (później ul. Warszawskiej) 17. W 1983 roku nastąpiła zmiana nazwy z Wojewódzkiego Archiwum Państwowego na Archiwum Państwowe w Kielcach. W 2010 roku rozpoczęła się przeprowadzka do nowej siedziby przy ul. J. Kusocińskiego 57.
Archiwum w Sandomierzu rozpoczęło działalność 1 grudnia 1950 roku jako, Oddział Powiatowy Wojewódzkiego Archiwum Państwowego w Kielcach. Na mocy dekretu o archiwach państwowych z 29 marca 1951 roku, archiwum w zostało przekształcone na Powiatowe Archiwum Państwowe w Sandomierzu. Archiwum przydzielono teren powiatów sandomierskiego i opatowskiego, a od 1954 roku powiatu staszowskiego. 1 września 1953 roku powołano Powiatowe Archiwum Państwowe w Tarnobrzegu (podporządkowane Wojewódzkiemu Archiwum Państwowemu w Rzeszowie z siedzibą w Przemyślu), któremu przydzielono powiaty tarnobrzeski, niżański (od 1973 roku Stalowowolski) i mielecki. W 1965 roku archiwum w Sandomierzu przekształcono w Oddział Terenowy Wojewódzkiego Archiwum Państwowego w Kielcach. 21 stycznia 1976 roku powstało Wojewódzkie Archiwum Państwowe w Tarnobrzegu z siedzibą w Sandomierzu. W 1984 roku archiwum w Sandomierzu podporządkowano Archiwum Państwowemu w Kielcach, które działa na terenie dawnego Województwa tarnobrzeskiego.

</doc>
<doc id="3921075" url="https://pl.wikipedia.org/wiki?curid=3921075" title="Kościół Marcina i Katarzyny Luter w Zawadzkiem">
Kościół Marcina i Katarzyny Luter w Zawadzkiem

Kościół ewangelicko-augsburski Marcina i Katarzyny Luter – luterański kościół filialny w Zawadzkiem, należący do parafii Ewangelicko-Augsburskiej w Lasowicach Wielkich.
Historia.
Świątynia została wzniesiona w 1894 roku przez pastora Szewskiego. Poświęcono ją w dniu 20 września 1894 roku w obecności księcia Stollberga oraz superintendenta z Opola ks. P. Erdmana. Na wieży umieszczone zostały dzwony ufundowane przez pana Kuncego, naczelnika policji. 
W 1929 w przedsionku kościoła została umieszczona tablica upamiętniająca 19 ofiar i zaginionych w wyniku I wojny światowej.
Po II wojnie światowej budynek przejął kościół rzymskokatolicki, w latach 1948-1955 w świątyni odprawiane były msze dla młodzieży szkolnej prowadzone przez ks. Józefa Dziurzyckiego, prefekta i katechetę z gimnazjum. Później świątynia wróciła do ewangelików. Budowla została następnie wyremontowana.
Kościół pozostaje pod opieką rodziny Witoszków. Regularnie odprawiane są tu nabożeństwa, którym przewodniczy ks. Ryszard Pieron, proboszcz parafii Ewangelicko-Augsburskiej w Lasowicach Wielkich.
20 października 2019 podczas nabożeństwa z udziałem biskupa Jerzego Samca kościołowi nadane zostało imię Marcina i Katarzyny Luter.
Budowla figuruje w wykazie obiektów objętych ewidencją zabytków Gminy Zawadzkie

</doc>
<doc id="3921078" url="https://pl.wikipedia.org/wiki?curid=3921078" title="Dziura nad Nową Roztoką">
Dziura nad Nową Roztoką

Dziura nad Nową Roztoką – jaskinia, a właściwie schronisko, w Dolinie Roztoki w Tatrach Wysokich. Wejście do niej znajduje się w południowo-wschodnim zboczu Wołoszyna, w pobliżu polany Nowa Roztoka, na wysokości 1420 metrów n.p.m. Długość jaskini wynosi 6 metrów, a jej deniwelacja 3 metry.
Opis jaskini.
Jaskinię stanowi obszerny, idący do góry korytarz zaczynający się w bardzo dużym otworze wejściowym (5 × 4 m). W połowie jego długości znajduje się 1,8-metrowy próg.
Przyroda.
W jaskini nie ma nacieków. Ściany są wilgotne, rosną na nich glony, porosty i mchy.
Historia odkryć.
Jaskinia była znana od dawna. Jej otwór jest widoczny ze szlaku turystycznego w pobliżu polany Nowa Roztoka. Jej pierwszy plan i opis sporządziła A. Gajewska w 2000 roku.

</doc>
<doc id="3921080" url="https://pl.wikipedia.org/wiki?curid=3921080" title="Joannida (Corippus)">
Joannida (Corippus)

Joannida – epos Flawiusza Kreskoniusza Koryppusa, opowiadający w wojnach libijskich, w których Rzymianie pod dowództwem Jana Troglity zwyciężali zbuntowanych Maurów. Utwór składa się z ośmiu ksiąg. Został napisany heksametrem daktylicznym. Utwór powstał około roku 550. Na język polski dzieło przełożył prozą Bartosz Jan Kołoczek. Przekład ukazał się w 2016.

</doc>
<doc id="3921084" url="https://pl.wikipedia.org/wiki?curid=3921084" title="Ślimak karpacki">
Ślimak karpacki

Ślimak karpacki ("Monachoides vicinus") – gatunek ślimaka lądowego trzonkoocznego z rodziny Hygromiidae, wcześniej zaliczany do ślimakowatych (Helicidae).
Systematyka.
Gatunek opisany przez Rossmässlera w 1842 roku jako "Monachoides vicina". Jest gatunkiem rodzaju "Monachoides", należącym do rodziny Hygromiidae, w literaturze polskojęzycznej funkcjonuje pod nazwą: ślimak karpacki.
Cechy morfologiczne.
Muszla o kulistym kształcie, wysokości od 8,5–11,5 mm i średnicy 12–15,5 mm. Zbudowana z 6–6,5 stożkowych skrętów ułożonych prawoskrętnie, grubościenna, barwy żółtawej lub rogowej, często na ostatnim skręcie występuje jasny pasek. Każde zgrubienie ma postać małych żeber ułożonych promieniowo. Powierzchnia błyszcząca, z regularną siatkową mikrostrukturą w formie łuseczek, wyraźnie większych niż występujące u ślimaka czerwonawego. Otwór muszli o kształcie zbliżonym do owalnego. Dołek osiowy zakryty zwykle w całości przez fałd wargi ujścia, ubarwienie wargi zazwyczaj białawe. Ciało ślimaka żółtawe z czarnymi plamami płaszcza, które prześwitują przez częściowo przezroczystą muszlę.
Zasięg występowania.
Gatunek górski o zasięgu karpackim, występuje na obszarze wzdłuż łuku Karpat i ich pogórzy od Polski przez Ukrainę i Rumunię do Serbii. Spotykany wyspowo w Środkowej Bawarii, na Podolu, Słowacji, Czechach, oraz na izolowanych stanowiskach na Węgrzech i w Niemczech. 
W Polsce, poza Karpatami, Sudetami i ich przedgórzem, występuje rzadko na Wzgórzach Trzebnickich, Wyżynie Krakowsko-Częstochowskiej, Roztoczu Wyżynie Lubelskiej w Kotlinie Sandomierskiej i Górach Świętokrzyskich.
Biologia i ekologia.
Zajmowane siedliska.
Gatunek leśny, zasiedla górskie lasy liściaste i zarośla, przeważnie powyżej 700 metrów nad poziomem morza. Spotykany w wilgotnych miejscach, w obniżeniach gruntu, wąwozach, często w sąsiedztwie strumieni. Zwykle kryją się w ściółce, pod próchniejącymi pniami drzew. Z ukrycia wychodzą w czasie deszczu. Często wspinają się na rośliny zielne. Ekologiczna przestrzeń ślimaka karpackiego jest dość wąska, związana z lasami o pierwotnym charakterze, z dużą ilością martwego drewna.
Rozmnażanie.
Gatunek jajorodny. Ślimaki są obojnakami, potrzebują drugiego osobnika tego samego gatunku, aby doszło do wymiany spermy i złożenia jaj. Osobniki składają jaja w pakietach. Każdy osobnik hermafrodyta, ma zarówno żeńskie i męskie organy płciowe. Zapłodnienie krzyżowe dokonuje się podczas gry miłosnej z użyciem tzw. strzałki miłosnej.
Zagrożenia i ochrona.
Gatunek nie jest zagrożony, ponieważ jest rozprzestrzeniony ma status gatunku najmniejszej troski. Zagrożenie stanowi degradacja siedlisk powodowana wylesianiem.

</doc>
<doc id="3921091" url="https://pl.wikipedia.org/wiki?curid=3921091" title="Studnia w Dziurawej Czubie">
Studnia w Dziurawej Czubie

Studnia w Dziurawej Czubie (Studnia w Dziurawej Turni) – jaskinia w Dolinie Rybiego Potoku w Tatrach Wysokich. Ma dwa otwory wejściowe znajdujące się w północnej ścianie Dziurawej Czuby opadającej do Doliny za Mnichem, na wysokościach 1930 i 1936 m n.p.m. Długość jaskini wynosi 6 metrów, a jej deniwelacja również 6 metrów.
Opis jaskini.
Jaskinię stanowi pionowa, trójkątna studnia w ścianie Dziurawej Czuby zaczynająca się w dużym, górnym otworze wejściowym, a kończąca w mniejszym otworze dolnym. W pobliżu otworu górnego znajduje się w niej półka skalna.
Przyroda.
W jaskini nie ma nacieków. Flora i fauna nie była badana.
Historia odkryć.
Jaskinię odkryli w czasie wspinaczki Urszula Gorczyńska i Bernard Uchmański w 1963 roku. Z tej okazji bezimienny dotychczas szczyt nazwali Dziurawą Turnią. Pierwszy plan i opis jaskini sporządzili A. Gajewska i M. Zierhoffer w 2000 roku.

</doc>
<doc id="3921092" url="https://pl.wikipedia.org/wiki?curid=3921092" title="Znak miłości">
Znak miłości



</doc>
<doc id="3921099" url="https://pl.wikipedia.org/wiki?curid=3921099" title="Znaki szczególne">
Znaki szczególne



</doc>
<doc id="3921103" url="https://pl.wikipedia.org/wiki?curid=3921103" title="Linia C metra w Porto">
Linia C metra w Porto

Linia C – oznaczona kolorem zielonym linia metra w Porto łącząca kampus prywatnej uczelni ISMAI w gminie Maia z "freguesia" („parafią”) Campanhã we wschodniej części Porto.
Na trasie zielonej linii znajdują się 24 stacje, a jej całkowita długość wynosi 19,63 km. Średni czas przejazdu to 43 minuty.
Na dwóch śródmiejskich odcinkach tory wiodą pod ziemią: poprzez dawny kolejowy Túnel da Lapa oraz tunel Trindade – Campanhã.
Historia.
Zielona linia metra w zamyśle miała zastąpić połączenie kolejowe pomiędzy dworcem Trindade w Porto a miejscowościami Maia (I etap budowy) i Trofa (II etap). W tym celu w lutym 2002 roku zamknięto fragment wspomnianej linii kolejowej Porto – Guimarães i przystąpiono do jej modernizacji na potrzeby metra. W tym samym czasie uruchomiono zastępczą komunikację autobusową.
Pierwszy fragment linii C oddano do użytku 30 lipca 2005 r., kiedy otwarto torowisko pomiędzy przystankami Fonte de Cuco a Fórum Maia – na sześciokilometrowym odcinku znalazło się sześć nowych albo przebudowanych stacji. Kolejne cztery uruchomiono 31 marca 2006, kiedy linię wydłużono do kampusu uczelni ISMAI. W ten sposób – dzięki wspólnej z liniami A i B trasie od stacji Senhora da Hora – uzyskano połączenie ze śródmieściem Porto aż do stacji Estádio do Dragão. Począwszy od 6 września 2010 r. kursy odbywają się na skróconej trasie ISMAI – Campanhã.
Już w 2008 roku przedstawiono projekt obejmujący II etap rozbudowy metra, w tym budowę odcinka łączącego ISMAI i gminę Trofa. Na mającym liczyć 10,67 km fragmencie zaplanowano budowę ośmiu przystanków, w tym końcowego przy stacji kolejowej w Paradeli, dzielnicy Trofy. Początek prac przewidziano wstępnie na rok 2012, a koszt operacji oszacowano na przeszło 140 mln euro. Ogłoszony w grudniu 2009 roku przetarg na budowę linii został jednak odwołany dziesięć miesięcy później. Ostatecznie II etap rozbudowy sieci szybkiego tramwaju w Porto został zawieszony przez portugalski rząd w 2011 roku z uwagi na skutki kryzysu finansowego.
W październiku 2015 opublikowano oświadczenie, w którym przedstawiciele Komisji Koordynacji i Rozwoju Regionalnego Północy (CCDR-N), gmin Maia, Trofa oraz przedsiębiorstwa Metro do Porto, SA podpisali porozumienie zakładające przedłużenie linii C wraz z dwiema nowymi stacjami Ribela oraz Muro. Projekt został zatwierdzony także przez odpowiednie urzędy centralne. Koszt adaptacji dawnego torowiska i przystanków kolejowych oszacowano na 36,7 mln euro. Wystąpienie miało jednak charakter zaledwie listu intencyjnego i nie wskazywało harmonogramu robót. W czerwcu kolejnego roku projekt otrzymał wsparcie w postaci uchwały Zgromadzenia Republiki, w której parlamentarzyści wezwali rząd do zaangażowania się na rzecz rozbudowy metra w Porto, w tym linii do Trofy.

</doc>
<doc id="3921106" url="https://pl.wikipedia.org/wiki?curid=3921106" title="Efekt Warburga (medycyna)">
Efekt Warburga (medycyna)

Efekt Warburga (inaczej glikoliza tlenowa) – proces metabolizowania glukozy do mleczanu przez komórki nowotworowe, po raz pierwszy odkryty w 1920 roku przez biochemika Otto Warburga, na którego cześć proces ten nazwano.

</doc>
<doc id="3921107" url="https://pl.wikipedia.org/wiki?curid=3921107" title="Max Parrot">
Max Parrot



</doc>
<doc id="3921119" url="https://pl.wikipedia.org/wiki?curid=3921119" title="Nowy Gdańsk">
Nowy Gdańsk



</doc>
<doc id="3921129" url="https://pl.wikipedia.org/wiki?curid=3921129" title="Kabuni">
Kabuni

Kabuni (alb. "kabunia") – tradycyjny deser albański. 
Danie z ryżu smażonego na maśle z dodatkiem baraniny i namoczonych rodzynek. Po przyrządzeniu deser wkładany do aluminiowych foremek, z dodatkiem cukru, cynamonu i zmielonych goździków, podawany jest na zimno.

</doc>
<doc id="3921151" url="https://pl.wikipedia.org/wiki?curid=3921151" title="Parafia św. Marcina I w Eupatorii">
Parafia św. Marcina I w Eupatorii

Parafia św. Marcina I w Eupatorii – rzymskokatolicka parafia znajdująca się w diecezji odesko-symferopolskiej w dekanacie krymskim. Opiekę nad parafią sprawują oblaci.
Wzmianki o parafii rzymskokatolickiej w Eupatorii pojawiają się już w 1828. Na początku XX w wybudowano nowy kościół parafialny pw. Wniebowzięcia Najświętszej Maryi Panny. Został on zarekwirowany przez komunistów 24 stycznia 1923 i przekazany gorkomunchozowi (miejskie przedsiębiorstwo komunalne). Zburzony po 1928.
Parafię reaktywowano 23 maja 1997. 22 marca 1999 zakupiono dom, w którym urządzono kaplicę. W latach 2007 - 2010 zbudowano nowy kościół pw. św. Marcina I. Konsekrował go 17 kwietnia 2010 nuncjusz apostolski na Ukrainie abp Ivan Jurkovič. Jest to pierwszy kościół katolicki na Krymie wybudowany po rewolucji październikowej.
Księża z parafii dojeżdżają do następujących miejscowości:

</doc>
<doc id="3921152" url="https://pl.wikipedia.org/wiki?curid=3921152" title="Saint-Germain-l'Herm">
Saint-Germain-l'Herm



</doc>
<doc id="3921153" url="https://pl.wikipedia.org/wiki?curid=3921153" title="Saint-Michel-en-l'Herm">
Saint-Michel-en-l'Herm



</doc>
<doc id="3921154" url="https://pl.wikipedia.org/wiki?curid=3921154" title="Saint-Cernin-de-l'Herm">
Saint-Cernin-de-l'Herm



</doc>
<doc id="3921155" url="https://pl.wikipedia.org/wiki?curid=3921155" title="L'Herm">
L'Herm



</doc>
<doc id="3921158" url="https://pl.wikipedia.org/wiki?curid=3921158" title="Saint-Michel-d'Aurance">
Saint-Michel-d'Aurance



</doc>
<doc id="3921159" url="https://pl.wikipedia.org/wiki?curid=3921159" title="Saint-Michel-d'Euzet">
Saint-Michel-d'Euzet



</doc>
<doc id="3921161" url="https://pl.wikipedia.org/wiki?curid=3921161" title="Saint-Michel-l'Observatoire">
Saint-Michel-l'Observatoire



</doc>
<doc id="3921163" url="https://pl.wikipedia.org/wiki?curid=3921163" title="Saint-Alyre-d'Arlanc">
Saint-Alyre-d'Arlanc



</doc>
<doc id="3921165" url="https://pl.wikipedia.org/wiki?curid=3921165" title="Saint-André-d'Allas">
Saint-André-d'Allas



</doc>
<doc id="3921170" url="https://pl.wikipedia.org/wiki?curid=3921170" title="Morgan Brittany">
Morgan Brittany

Morgan Brittany, właściwie Suzanne Cupito (ur. 5 grudnia 1951 w Hollywood) – amerykańska aktorka telewizyjna i filmowa, występowała jako Katherine Wentworth z opery mydlanej CBS "Dallas".
Życiorys.
Wczesne lata.
Uczęszczała do Grover Cleveland High School w Resedzie, a jej szkolnym kolegą był Charles Martin Smith. Występowała w szkolnych musicalach i przedstawieniach. Ukończyła studia na wydziale dziennikarstwa California State University w Northridge.
W latach 50. i 60. była jedną z najbardziej aktywnych aktorek dziecięcych w branży filmowej. Została obsadzona w roli June w komediodramacie muzycznym Mervyna LeRoya "Cyganka" ("Gypsy", 1962) z Rosalind Russell i Natalie Wood. Wystąpiła gościnnie w scenie urodzinowej i scenie w szkolnym domu w dreszczowcu Alfreda Hitchcocka "Ptaki" ("The Birds", 1962) z Tippi Hedren. W wieku 13 lat pojawiła się w trzech odcinkach "Strefa mroku" ("The Twilight Zone"). Ponownie wzięła udział w dreszczowcu Alfreda Hitchcocka "Marnie" (1964) z Tippi Hedren, ale ostatecznie scena z jej udziałem została usunięta.
Kariera.
W latach 70. obok Rene Russo i Christie Brinkley była popularną modelką. Związała się z nowojorską agencją Ford Models Eileen Ford i agencją Niny Blanchard w Los Angeles. Reklamowała wiele firm handlowych, w tym Ultra-Brite, Camay, a także szampon Breck i kosmetyki L’Oréal.
Jej niezwykłe podobieństwo do Vivien Leigh spowodowało, że dwukrotnie wcieliła się w tę brytyjską aktorkę w biograficznym melodramacie Sidneya J. Furie "Gable i Lombard" ("Gable and Lombard", 1976) z Jamesem Brolinem (Clark Gable) i Jill Clayburgh (Carole Lombard) oraz filmie telewizyjnym NBC "The Scarlet O’Hara Wars" (1980) z Tony Curtisem i Billem Macy. Była też kaskaderką na planie komedii Lewisa Teague "The Happy Hooker Goes Hollywood" (1980) z Martine Beswick, Chrisem Lemmonem i Adamem Westem, a także dramatu sensacyjnego "Odwet" ("Fighting Back", 1982) z Tomem Skerrittem, Yaphetem Kotto i Patti LuPone.
W trzecim sezonie opery mydlanej CBS "Dallas" (1981-87) wystąpiła jako Katherine Wentworth, młodsza siostra przyrodnia Pameli Ewing i Cliffa Barnesa. Była brana pod uwagę do objęcia głównych ról w filmach fabularnych, w tym w "Oficer i dżentelmen" ("An Officer and a Gentleman", 1982) Taylora Hackforda i "9 1/2 tygodnia" ("9½ Weeks", 1986) Adriana Lyne.
31 maja 1981 poślubiła Jacka Gilla, z którym ma córkę Katie (ur. 1985) i syna Cody’ego (ur. 1988).

</doc>
<doc id="3921172" url="https://pl.wikipedia.org/wiki?curid=3921172" title="L'Hermenault">
L'Hermenault



</doc>
<doc id="3921173" url="https://pl.wikipedia.org/wiki?curid=3921173" title="Pyaar To Hona Hi Tha">
Pyaar To Hona Hi Tha



</doc>
<doc id="3921179" url="https://pl.wikipedia.org/wiki?curid=3921179" title="Świate">
Świate



</doc>
<doc id="3921184" url="https://pl.wikipedia.org/wiki?curid=3921184" title="Jaanwar">
Jaanwar



</doc>
<doc id="3921187" url="https://pl.wikipedia.org/wiki?curid=3921187" title="Bateria Wied Musa">
Bateria Wied Musa

Bateria Wied Musa (, ), znana też jako Bateria Swatar (, ) – była bateria artyleryjska w Marfa, w granicach Mellieħa na Malcie. Zbudowana przez Zakon Joannitów w latach 1714-1716 jako jedna z serii nadbrzeżnych fortyfikacji dokoła Wysp Maltańskich.
W XIX wieku bateria została przekształcona w Marfa Palace Hotel, w związku z tym znana jest też jako Palazz l-Aħmar ("Czerwony Pałac"). W tym czasie budowla została mocno zmodyfikowana, a jej blokhauz włączony w strukturę nowych budynków. Pomimo tych przeróbek platforma strzelnicza i parapet są wciąż w dobrym stanie i zaliczane są do najlepiej zachowanych tego typu elementów na Malcie
Historia.
Bateria Wied Musa zbudowana w latach 1714–1716 jako część pierwszego programu Zakonu budowy nadbrzeżnych baterii na Malcie. Była częścią łańcucha fortyfikacji, broniącego północnego wybrzeża Malty, który zawierał też wieżę Aħrax, szereg baterii, redut i umocnień ("entrenchments"). Najbliższą Baterii Wied Musa jest leżąca na wschodzie Reduta Tal-Bir. Bateria zarządzała obroną South Comino Chanel we współpracy z Baterią Świętej Marii na wyspie Comino.
Budowla pierwotnie składała się z półkolistej platformy strzelniczej z parapetem posiadającym cztery strzelnice. Miała prostokątny blokhauz zamykający tyły, chroniony również przez redan.
Jej budowa kosztowała 938 scudi, z których ⅓ przekazał komendant ("Commander") Mongontier. W roku 1785 na jej uzbrojenie składały się cztery 8-funtowe działa. Amunicja do nich magazynowana była w pobliskiej wieży św. Agaty.
W XIX wieku na tyłach baterii zbudowano hotel. Blokhauz został włączony w nową strukturę, redan zaś zburzony. W późniejszym czasie hotel i bateria wykorzystywane były jako dom rekolekcyjny oraz posterunek policji. W latach 1990. budynek przestał być używany, został nielegalnie zajęty przez squattersów. Po wybuchu pożaru w roku 2005 zostali stamtąd usunięci. Od tamtego czasu hotel i bateria pozostają opuszczone.
Współcześnie.
Od kiedy blokhauz został włączony w hotel, jedynie pomieszczenie po jego lewej stronie zachowało się w stanie mniej więcej niezmienionym. Otwory strzelnicze muszkieterów w jego ścianach są wciąż widoczne. Platforma strzelecka baterii zachowana jest w dobrym stanie. Oryginalny podłoże z twardego kamienia oraz miejsca składowania kul do armat również przetrwały.
Cały budynek jest zaniedbany, jego stan raczej podupadły, choć struktura wygląda na stabilną. Odnowienie kosztowałoby około 1,2 miliona euro, a przekształcenie realności w prywatną rezydencję podniosłoby jej cenę nawet do 10 milionów euro.
W październiku 2013 roku rząd ogłosił rozpoczęcie przyjmowania ofert na odnowienie i zagospodarowanie Marfa Palace oraz czterech innych miejsc. Otrzymano sześć zgłoszeń, lecz jedynie jedna oferta, spełniająca wszystkie formalne warunki, została przyjęta. Złożyła ją firma Exclusivity Malta Ltd, mająca zamiar przekształcić budynek w hotel butikowy.

</doc>
<doc id="3921192" url="https://pl.wikipedia.org/wiki?curid=3921192" title="Jaan-E-Mann">
Jaan-E-Mann



</doc>
<doc id="3921194" url="https://pl.wikipedia.org/wiki?curid=3921194" title="Światopółka">
Światopółka



</doc>
<doc id="3921201" url="https://pl.wikipedia.org/wiki?curid=3921201" title="Siergiej Kuntariew">
Siergiej Kuntariew

Siergiej Aleksandrowicz Kuntariew (ros. Сергей Александрович Кунтарев; ur. 31 marca 1978) – rosyjski zapaśnik walczący w stylu klasycznym. Zajął 26 miejsce na mistrzostwach świata w 2003. Brązowy medalista mistrzostw Europy w 2003. Pierwszy w Pucharze Świata w 2005. Mistrz świata wojskowych w 2002. Trzeci na mistrzostwach Europy juniorów w 1995. Wicemistrz Rosji w 2005 i trzeci w 2007 i 2008 roku.

</doc>
<doc id="3921202" url="https://pl.wikipedia.org/wiki?curid=3921202" title="Serguei Kuntarev">
Serguei Kuntarev



</doc>
<doc id="3921203" url="https://pl.wikipedia.org/wiki?curid=3921203" title="Opętanie (powieść Radigueta)">
Opętanie (powieść Radigueta)



</doc>
<doc id="3921204" url="https://pl.wikipedia.org/wiki?curid=3921204" title="Raqeeb">
Raqeeb



</doc>
<doc id="3921209" url="https://pl.wikipedia.org/wiki?curid=3921209" title="Liqeni i Fierzës">
Liqeni i Fierzës

Liqeni i Fierzës – jezioro zaporowe znajdujące się w północno-wschodniej Albanii, częściowo w Kosowie. Zasilane jest głównie przez rzeki Czarny Drin i Biały Drin. Jezioro ma powierzchnię 73 km², z czego 2,46 km² znajdują się w Kosowie. Ma długość 70 km i głębokość maksymalną 128 m. Obecnie jezioro jest zanieczyszczone. W październiku 2014 r. władze obwodu Kukës powołały regionalny park natury (alb. Park Natyror Rajonal) obejmujący jezioro.
Jezioro powstało w 1978 poprzez spiętrzenie wód rzeki Drin, której początkiem jest miejsce połączenie się rzek Czarny Drin i Biały Drin w okolicy miasta Kukës. Zapora i zarazem elektrownia wodna znajduje się w miejscowości Fierzë. Poniżej zapory znajduje się inne jezioro zaporowe, Liqeni i Komanit.

</doc>
<doc id="3921211" url="https://pl.wikipedia.org/wiki?curid=3921211" title="Michaił Iwanczenko">
Michaił Iwanczenko

Michaił Michajłowicz Iwanczenko (ros. Михаил Михайлович Иванченко; ur. 10 listopada 1977) – rosyjski zapaśnik walczący w stylu klasycznym. Złoty medalista mistrzostw Europy w 2004. Pierwszy w Pucharze Świata w 2001 i 2003; czwarty w 2007 i siódmy w 2008. Uniwersytecki mistrz świata w 2002, a wojskowy w 2002.
Mistrz Rosji w 2001 i 2003; drugi w 2005 i trzeci w 2008 roku.

</doc>
<doc id="3921218" url="https://pl.wikipedia.org/wiki?curid=3921218" title="Finał Grand Prix w łyżwiarstwie figurowym 2014/2015">
Finał Grand Prix w łyżwiarstwie figurowym 2014/2015

Finał Grand Prix w łyżwiarstwie figurowym 2014/2015 – siódme, a zarazem ostatnie w kolejności zawody łyżwiarstwa figurowego z cyklu Grand Prix 2014/2015 do których zakwalifikowało się 6 najlepszych zawodników/par, które zgromadziły najwięcej punktów w sześciu poprzednich zawodach GP. Zawody odbywały się równolegle z Finałem Junior Grand Prix w łyżwiarstwie figurowym 2014/2015, czyli ósmymi zawodami podsumowującymi cykl Junior Grand Prix 2014/2015 do których zakwalifikowało się 6 najlepszych zawodników/par, które zgromadziły najwięcej punktów w sześciu poprzednich zawodach JGP. Zawody rozgrywano od 11 do 14 grudnia 2014 roku w hali Centre de Convencions Internacional de Barcelona w Barcelonie.
Wśród solistów triumfował Japończyk Yuzuru Hanyū. W konkurencji solistek zwyciężyła Rosjanka Jelizawieta Tuktamyszewa. W konkurencji par sportowych złoty medal zdobyli reprezentanci Kanady Meagan Duhamel i Eric Radford. W rywalizacji par tanecznych zwyciężyli ich rodacy Kaitlyn Weaver i Andrew Poje.
W kategorii juniorów wśród solistów zwycięstwo odniósł Japończyk Shōma Uno, zaś w konkurencji solistek Rosjanka Jewgienija Miedwiediewa. W parach sportowych w kategorii juniorów triumfowali Kanadyjczycy Julianne Séguin i Charlie Bilodeau. Z kolei w juniorskich parach tanecznych złoty medal zdobyli Rosjanie Anna Janowska i Siergiej Mozgow.

</doc>
<doc id="3921374" url="https://pl.wikipedia.org/wiki?curid=3921374" title="Siergiej Artiuchin">
Siergiej Artiuchin

Siergiej Jewgienjewicz Artiuchin (biał. Сяргей Яўгенавіч Арцюхін, ros. Сергей Евгеньевич Артюхин; ur. 1 listopada 1976; zm. 12 września 2012) – rosyjski, zapaśnik walczący w stylu klasycznym, od 2005 reprezentujący Białoruś, olimpijczyk z Pekinu 2008.
Kariera.
Syn Jewgienija Artiuchina (1949-2008, także zapaśnik, zmarły na miesiąc przed występem Siergieja w igrzyskach 2008) i brat Jewgienija Artiuchina (ur. 1983, hokeista).
Brązowy medalista mistrzostw świata w 2005 i 2006. Mistrz Europy w 2005. Drugi w Pucharze Świata w 2001. Piąty na uniwersyteckich MŚ w 2000. Drugi na wojskowych MŚ w 2002 i trzeci w 2003.
Wicemistrz Rosji w 2000.
Na Igrzyskach Olimpijskich 2008 zajął dziesiąte miejsce w kategorii 120 kg.
Zmarł na atak serca podczas treningu hokeja na lodzie, który uprawiał rekreacyjnie po zakończeniu kariery zapaśniczej.

</doc>
<doc id="3921380" url="https://pl.wikipedia.org/wiki?curid=3921380" title="Gregorio De Ferrari">
Gregorio De Ferrari

Gregorio De Ferrari (ur. 12 kwietnia 1647 w Porto Maurizio, zm. w styczniu 1726 w Genui) – włoski malarz epoki późnego baroku, jeden z czołowych artystów Genui przełomu XVII i XVIII wieku. Znany z długoletniej współpracy z innym czołowym malarzem Genui, Domenikiem Piolą. Pozostawił po sobie freski i obrazy olejne w kościołach i pałacach Genui. Obszerna kolekcja jego prac znajduje się w Palazzo Rosso.
Życie i twórczość.
XVII wiek.
Gregorio De Ferrari urodził się jako syn Lorenza i Maddaleny. W młodości studiował retorykę i filozofię. Zamierzając zostać prawnikiem wyjechał na studia do Genui. Po przybyciu do tego miasta zrezygnował jednak z tych planów wybierając zawód malarza. Około 1664 roku wstąpił do szkoły Domenica Fiaselli, znanego wówczas malarza. Po około pięciu latach, niezadowolony z postępów, przerwał naukę. Między 1668 a 1669 rokiem wyjechał do Parmy, aby zgłębiać tam tajniki dzieł Correggia. Z jego ówczesnego dorobku zachowały się: "Madonna z koszem" (Palazzo Bianco) i fragment "Kopuły katedry w Parmie" (Accademia Ligustica). Powrócił do Genui przypuszczalnie około 1671 roku. Zamieszkał przy ulicy San Leonardo, nieopodal domu Domenica Pioli, z którym wkrótce nawiązał współpracę i z którym zaprzyjaźnił się, a w 1674 roku ożenił się z jego córką Margheritą. Piola zaangażował go między siódmą a ósmą dekadą XVII wieku do dekoracji kościoła Sant’Andrea (zniszczonego), powierzając mu realizację w krypcie tego kościoła fresku "Biczowanie apostoła" (niezachowanego). Od momentu kiedy De Ferrari został współpracownikiem Pioli, przypisuje mu się namalowanie kilku obrazów, pochodzących z domu tego ostatniego ("Ojciec Przedwieczny", "Święta Rodzina" oraz seria czterech obrazów, być może zawieszonych nad drzwiami: "Ziemski raj", "Wypędzenie z Edenu", "Stworzenie człowieka" i "Rodzina Adama". Do wczesnych jego prac należą także: freski "Aurora" w Palazzo Lomellini i "Pietà" w kościele Santa Maria di Castello w Genui oraz dwa bardzo zbliżone stylistycznie do siebie obrazy, "Św. Piotr Męczennik" w parafii Dolcedo (Imperia) oraz "Męczeństwo św. Wawrzyńca" w kościele Nostra Signora della Consolazione w Genui. Prawdopodobnie około 1676 roku namalował na zlecenie teatynów dwa obrazy dla kościoła San Giovanni Battista w Sampierdarenie (Genua): "Ekstaza św. Franciszka" i "Odpoczynek podczas ucieczki do Egiptu", które znajdują się obecnie w zakrystii kościoła San Siro w Genui. Oba płótna wykazują silny wpływ Correggia. Artysta wypracował własny, indywidualny styl, dla którego charakterystyczne są eleganckie, wydłużone figury, narastający, spiralny ruch i płynna miękkość. W 1681 roku datował i podpisał obraz ołtarzowy "Św. Klara zmuszająca Saracenów do ucieczki", przeznaczony dla kościoła San Giovanni Battista w Oneglii. W następnym roku otrzymał wynagrodzenie za dwa obrazy, "Św. Stefan" i "Św. Wawrzyniec", przeznaczone dla kaplicy św. Klemensa w genueńskim kościele Santissima Annunziata del Vastato. Około 1680 roku namalował szereg obrazów: "Ucieczka do Egiptu" (kolekcja prywatna, Genua), "Św. Michał Archanioł strącający zbuntowane anioły" (Bazylika Santa Maria delle Vigne, Genua), "Św. Hieronim" (kościół San Girolamo) oraz 2 obrazy alegoryczne: "Alegoria muzyki" i "Alegoria architektury" (Galleria Nazionale di Palazzo Spinola). Prawdopodobnie około 1684 roku namalował 2 obrazy na stropach Palazzo Centurione: "Sztuki wyzwolone" i "Chwała bohatera" oraz freski w Palazzo Francesco Maria Balbi. To we freskach najbardziej uwidocznił się jego styl. Realizując je antycypował XVIII-wieczne rozwiązania formalne tworzące ciągłość pomiędzy malarstwem a dekoracją architektoniczną. W 1684 roku w obawie przed skutkami francuskiego bombardowania Genui przeniósł się do Villa Balbi w Zerbino, w której salonie namalował "Alegorie pór roku". Z tego samego okresu pochodzą, przypisywane mu, obrazy z domu Domenica Pioli: "Mojżesz wyprowadzający wodę ze skały" (Palazzo Rosso) oraz "Św. Jan Chrzciciel na pustyni" i "Św. Hieronim na pustyni" (Palazzo Bianco). Po 1684 roku na zaproszenie Marszałka Francji, Noaillesa, udał się do Marsylii, by na jego zlecenie pomalować sufit. Zadania tego z powodu trudności technicznych nie wykonał, ale pozostawił po sobie kilka obrazów (o których jednak nie zachowały się wzmianki), które Marszałek później zabrał ze sobą do Paryża. Mógł wśród nich znajdować się obraz "Junona i Argus", datowany na lata 80.–90. XVII wieku (obecnie w zbiorach Luwru). W latach 1685–1690 działał w Turynie, gdzie na zlecenie Wiktora Amadeusza II pokrył 3 pokoje jego pałacu freskami przedstawiającymi "Metamorfozy Owidiusza". Z tamtego okresu jego działalności zachowały się do dziś 4 owalne obrazy, w tym 2 w jednym z saloników pałacu królewskiego. W 1688 roku namalował we współpracy z kwadraturzystą Antoniem Marią Haffnerem i sztukatorem Giacomem M. Muttone dwa alegoryczne freski, "Mit wiosny" i "Mit lata", umieszczone na sklepieniach dwóch pierwszych salonów na drugim piano nobile Palazzo Rosso. Inne jego freski, namalowane dla Palazzo Rosso zostały zniszczone.
Ostatnie lata ósmej dekady XVII wieku to płótna: "Samarytanka przy studni", (Palazzo Rosso), "Madonna z Lepanto", (kolekcja prywatna, Genua), "Kazanie św. Franciszka Ksawerego" (kościół parafialny w Porto Maurizio), "Wniebowzięcie Najświętszej Maryi Panny" (Bazylika San Francisco el Grande, Madryt). W 1690 roku namalował na sklepieniu kościoła Santi Giacomo e Filippo fresk przedstawiający "Wniebowzięcie" (zachowany we fragmentach). Z ostatniej dekady stulecia pochodzi obraz "Nadanie Janowi imienia Chrzciciel", który znany jest z zachowanego szkicu przygotowawczego (zbiory Palazzo Rosso). Na przełomie XVII i XVIII wieku pokrył malowidłami 2 pokoje w pałacu Saluzzo Granello w Genui: "Neptun i Amfitryta" oraz "Amor i Psyche".
XVIII wiek.
W 1703 roku namalował obraz "Matka Boża Bolesna i dusze w czyśćcu" (obecnie w kaplicy oratorium San Leonardo in Porto Maurizio). Tuż po nim namalował "Zaśnięcie św. Scholastyki" dla kościoła Santo Stefano w Genui (obecnie w depozycie Soprintendenza ai beni artistici e storici della Liguria). W 1704 roku zrealizował freski na ścianach bocznych ołtarza głównego w kościele Santa Brigida (zniszczonym), zaś w roku 1705 odrestaurował freski na kopule kościoła Santissima Annunziata del Vastato. W 1715 roku wykonał swoją ostatnią pracę o charakterze publicznym – dekoracyjny fresk na kopule genueńskiego kościoła Santa Croce e San Camillo, przy którym pomagał mu jego syn Lorenzo. Inne jego obrazy, namalowane w XVIII wieku to: "Ekstaza św. Teresy" (Palazzo Rosso), "Madonna z Dzieciątkiem i św. Antonim" (kolekcja prywatna, Genua), "Alegoria" (Museo Lazaro Galdiano, Madryt). Z lat 1715–1720 pochodzą przypisywane mu obrazy: "Noli me tangere" (Palazzo Bianco, pochodzący z domu Domenica Pioli) i grupa dużych płócien o treści mitologicznej, w tym "Herkules i Andromeda", "Herkulesa i Hydra", "Herkules i byk kreteński", "Perseusz i Andromeda".
Śmierć.
De Ferrari w ostatnich latach swego życia musiał, z powodu pogarszającego się zdrowia, porzucić malowanie. Zmarł w styczniu 1726 roku w Genui. Miał dwóch synów, Lorenza i Giuseppe, którzy również zostali malarzami; bardziej znany był Lorenzo.

</doc>
<doc id="3921388" url="https://pl.wikipedia.org/wiki?curid=3921388" title="Mert Matıç">
Mert Matıç

Mert Matıç (ur. 22 maja 1995 w Đakovie) – turecki siatkarz pochodzenia bośniackiego, grający na pozycji środkowego. 
Sukcesy klubowe.
Liga turecka:
Sukcesy reprezentacyjne.
Liga Europejska:

</doc>
<doc id="3921390" url="https://pl.wikipedia.org/wiki?curid=3921390" title="Mistrzostwa Świata w Biathlonie 2017 – bieg pościgowy mężczyzn">
Mistrzostwa Świata w Biathlonie 2017 – bieg pościgowy mężczyzn

Bieg pościgowy mężczyzn na Mistrzostwach świata w biathlonie 2017 odbył się 12 lutego w Hochfilzen. 
Mistrzem świata został Francuz Martin Fourcade. Lider klasyfikacji generalnej Pucharu Świata awansował z trzeciego miejsca zajętego w sprincie i o 22,8 s wyprzedził Norwega Johanesa Bø, który utrzymał swoją pozycję. Brązowy medal zdobył weteran tras biathlonowy, rodak Bø, Ole Einar Bjørndalen.

</doc>
<doc id="3921395" url="https://pl.wikipedia.org/wiki?curid=3921395" title="Traktat londyński (1913)">
Traktat londyński (1913)

Traktat londyński – traktat pokojowy podpisany w Londynie 30 maja 1913 roku i kończący I wojnę bałkańską.
Historia.
Londyńska konferencja pokojowa rozpoczęła się 16 grudnia 1912 roku pod naciskiem mocarstw, głównie Wielkiej Brytanii. Negocjacje pokojowe poprzedziło zawieszenie broni z 3 grudnia 1912 r., jednak jego warunków nie uznała Grecja. Efektem niejasnej sytuacji na froncie greckim było napięcie w tureckim społeczeństwie, które przyczyniło się do powodzenia zamachu stanu urządzonego przez młodoturków w styczniu 1913 roku. Po umocnieniu swojej pozycji nowy turecki rząd wznowił walki w lutym 1913 roku. 
W wyniku kolejnych działań zbrojnych Turcy ponieśli kolejne porażki, co skłoniło ich do negocjacji. Traktat pokojowy podpisano w Londynie 30 maja 1913 roku. Na jego podstawie Imperium Osmańskie utraciło wszystkie terytoria europejskie za linią łącząca Enez nad Morzem Egejskim i Midye nad Morzem Czarnym oraz Kretę.
Pod naciskiem Austro-Węgier i Włoch uznano niepodległe państwo albańskie, które proklamowało niepodległość 28 listopada 1912 roku. Mocarstwa wymusiły też na Serbii i Grecji wycofanie się z terenów albańskich, które te dwa kraje kontrolowały niemal w całości. Ponadto Serbia z Czarnogórą rozdzieliły między siebie Sandżak Nowopazarski, natomiast Macedonia została podzielona między Serbię, Czarnogórę, Bułgarię i Grecję.
Pokój podpisany w Londynie okazał się krótkotrwały, jako że w czerwcu 1913 roku, wybuchła II wojna bałkańska, a jej powodem był niezadowolenie Bułgarii z podziału terytoriów macedońskich.

</doc>
<doc id="3921396" url="https://pl.wikipedia.org/wiki?curid=3921396" title="Wadim Nanijew">
Wadim Nanijew

Wadim Walerjewicz Nanijew (ros. Вадим Валерьевич Наниев) – rosyjski zapaśnik walczący w stylu wolnym. Wojskowy mistrz świata w 2002. Trzeci na mistrzostwach Rosji w 2003 roku.

</doc>
<doc id="3921397" url="https://pl.wikipedia.org/wiki?curid=3921397" title="Vadim Naniev">
Vadim Naniev



</doc>
<doc id="3921403" url="https://pl.wikipedia.org/wiki?curid=3921403" title="Parafia Wniebowzięcia Najświętszej Maryi Panny w Odessie">
Parafia Wniebowzięcia Najświętszej Maryi Panny w Odessie

Parafia Wniebowzięcia Najświętszej Maryi Panny w Odessie – rzymskokatolicka parafia znajdująca się w diecezji odesko-symferopolskiej w dekanacie Odessa. Jest to parafia katedralna tej diecezji.
Kościół zbudowany w latach 1844–1853 staraniem polskich i niemieckich katolików. Zamknięty przez sowietów w 1935 wraz ze szkołą polską. Parafia wznowiła działalność podczas okupacji rumuńskiej w latach 1941–1944. Ostatecznie zamknięta w 1949. Zrujnowany kościół został oddany wiernym 9 sierpnia 1991. Od utworzenia diecezji odesko-symferopolskiej 4 maja 2002 parafia katedralna.

</doc>
<doc id="3921409" url="https://pl.wikipedia.org/wiki?curid=3921409" title="Puchar Świata w Zapasach 2017 – styl wolny mężczyzn">
Puchar Świata w Zapasach 2017 – styl wolny mężczyzn

Zawody Pucharu Świata w 2017 roku w stylu wolnym rozegrano w dniach 15 – 17 lutego w Kermanszah w Iranie w hali sportowej Imam Khomeini Sport Venue.
Styl klasyczny.
Grupa A.
Wyniki:
Grupa B.
Wyniki:

</doc>
<doc id="3921414" url="https://pl.wikipedia.org/wiki?curid=3921414" title="V zimním slunci">
V zimním slunci

V zimním slunci ("W zimowym słońcu") – tomik wierszy czeskiego poety Josefa Václava Sládka, opublikowany w 1897, zaliczający się do nurtu liryki osobistej. Zawiera przede wszystkim sonety o charakterze refleksyjnym. W skład zbiorku wchodzi również "Mělnická ballada".

</doc>
<doc id="3921423" url="https://pl.wikipedia.org/wiki?curid=3921423" title="Elizabeth Hay">
Elizabeth Hay

Elizabeth Grace Hay (ur. 22 października 1951 w Owen Sound w prowincji Ontario) – kanadyjska pisarka
Jako nastolatka spędziła rok w Anglii. Ukończyła studia licencjackie na University of Toronto. Później pracowała jako dziennikarka w CBC/Radio-Canada. Przebywała w Meksyku i Nowym Jorku.
Otrzymała nagrody literackie: "CAA MOSAID Technologies Award" i "TORGI Award" (obie za powieść "Magia pogody"), dwukrotnie "Ottawa Book Award" (za powieści "Garbo się śmieje" oraz "Późną nocą na antenie"), "Libris Award" i "Giller Prize" (obie za "Późną nocą na antenie"), "Edna Staebler Award", "Western Magazine Award", "National Magazine Award", "Journey Prize", i "Marian Engel Award". 
W 1985 poślubiła Marka Frieda (jest to jej drugie małżeństwo). Para ma dwoje dzieci. Mieszka w Ottawie.

</doc>
<doc id="3921427" url="https://pl.wikipedia.org/wiki?curid=3921427" title="Eklogy a písně (Vrchlický)">
Eklogy a písně (Vrchlický)

Eklogy a písně ("Eklogi i pieśni") – tomik wierszy czeskiego poety Jaroslava Vrchlickiego, opublikowany w 1880. Utwory zebrane w tomiku charakteryzują się kunsztowną budową. Różnią się też pod względem metrycznym. Vrchlický wykorzystał jamb, trochej i daktyl. W wielu utworach poeta zastosował pentametr jambiczny, ujęty w strofy czterowersowe i sześciowersowe (aabccb, ababcc), albo parzyście rymowany. 

</doc>
<doc id="3921431" url="https://pl.wikipedia.org/wiki?curid=3921431" title="Kaplica Santa Marija na Comino">
Kaplica Santa Marija na Comino

Kaplica Powrotu Świętej Rodziny z Egiptu (, ) lub Kaplica Powrotu z Egiptu lub po prostu Kaplica Matki Bożej (ang. "St Mary's Chapel") lub Comino Chapel – katolicka kaplica (pełniąca funkcję kościoła) na wyspie Comino na Malcie.
Pochodzenie.
Kaplica Matki Bożej ("St. Mary's Chapel") po raz pierwszy została zaznaczona na mapie z roku 1296. Jednakże dokładne położenie tej kaplicy nie jest znane. Możliwe, że współcześnie istniejąca została zbudowana dokładnie na miejscu tej średniowiecznej. Pierwotna świątynia musiała być kilkakrotnie niszczona przez piratów, którzy atakowali wyspę z powodu łatwo dostępnych brzegów. Faktycznie, przed rokiem 1618 na Comino nie było struktur obronnych. Rezultatem tego było opuszczenie wyspy przez mieszkańców, którzy przenieśli się na pobliską wyspę Gozo. W roku 1618 rycerze Zakonu zbudowali wieżę obronną – wieżę Świętej Marii. To zachęciło niektórych ludzi do powrotu na Comino i powtórne osiedlenie się tutaj. Naturalną koleją rzeczy kaplica na Comino została odbudowana na dzisiejszym miejscu. Dokładna data jej postawienia nie jest znana, chociaż wiadomo, że w roku 1667 biskup Bueno dekonsekrował kościół, lecz w roku 1716 był on znów otwarty dla modlitw. W tym czasie kaplica została powiększona, przemeblowana oraz zmieniono jej wezwanie na "Powrotu Świętej Rodziny z Egiptu", jedyne takie na Malcie.
Wnętrze.
Patrzący na kościół z zewnątrz spodziewa się znaleźć zwyczajne, proste wnętrze. Jednak zaskoczenie jest zupełne. W środku króluje styl neogotycki, z ostrymi łukami. Prezbiterium oddziela od nawy głównej ikonostas, jedynie w kilku kościołach pozostawiony nietknięty.
Obraz tytularny przedstawia powrót Świętej Rodziny z Egiptu. Widać w nim wpływy Francesco Zahry. Został odnowiony w 1928 przez Vincenzo Bonello.
W kościele znajduje się ołtarz oraz trzy figury: Dziewicy Maryi z 1948, dzieło Wistina Camilleri, Najświętszego Serca Jezusowego i Świętego Józefa.
Festa.
Pierwotnie dniem święta tytularnego kaplicy był 7 stycznia, dzień po Epifanii, później zamieniono go na 24 lipca, święto Najświętszego Serca Jezusa. Od 2015 uroczystość obchodzona jest w weekend po 15 sierpnia, święcie Wniebowzięcia Matki Bożej.
Kaplica dziś.
Dzięki pracy lokalnych mieszkańców kaplica jest w dobrym stanie. Msza święta odprawiana jest w soboty o 18:45.
Ochrona dziedzictwa kulturowego.
W dniu 14 października 2020 kaplica wpisana została na listę zabytków narodowych 1. stopnia.

</doc>
<doc id="3921433" url="https://pl.wikipedia.org/wiki?curid=3921433" title="Diecezja Taizhou">
Diecezja Taizhou

Diecezja Taizhou (łac. "Dioecesis Taeceuvensis", chiń. 天主教台州教区) – rzymskokatolicka diecezja ze stolicą w Taizhou w prowincji Zhejiang, w Chińskiej Republice Ludowej. Biskupstwo jest sufraganią archidiecezji Hangzhou.
Historia.
10 sierpnia 1926 papież Pius XI brewe "Supremi apostolatus" erygował wikariat apostolski Taizhou. Dotychczas wierni z tych terenów należeli do wikariatu apostolskiego Ningbo (obecnie diecezja Ningbo). Pierwszy wikariusz apostolski bp Joseph Hu Ruoshan był jednym z pierwszych sześciu chińskich biskupów wyświęconych osobiście przez papieża Piusa XI w 1926.
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Taizhou podniesiono do godności diecezji.
Z 1950 pochodzą ostatnie pełne, oficjalne kościelne statystyki. Diecezja Taizhou liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. W 1957 diecezja liczyła 6600 wiernych, jednak wszystkie kościoły były zamknięte, a kapłani na czele z biskupem Hu Ruoshanem aresztowani. Chory biskup został zwolniony z więzienia w 1962 lecz wkrótce zmarł. W tym roku w diecezji służyło 3 księży. W czasie rewolucji kulturalnej w całej diecezji nie było ani jednego kapłana. W 1984 rząd otworzył niektóre kościoły, lecz nadal nie było księży. W latach 1991 - 1996 w diecezji działało dwóch kapłanów. Biskupstwo zaczęło się odradzać w 1999, gdy ks. Anthony Xu Jiwei został administratorem apostolskim. W 2010 Xu Jiwei przyjął sakrę biskupią za zezwoleniem zarówno Stolicy Apostolskiej jak i rządu w Pekinie, kończąc tym samym 48-letni okres wakatu katedry Taizhou.
Według nieoficjalnych statystyk diecezja w 2010 liczyła: 

</doc>
<doc id="3921447" url="https://pl.wikipedia.org/wiki?curid=3921447" title="Bar (siedlisko)">
Bar (siedlisko)



</doc>
<doc id="3921450" url="https://pl.wikipedia.org/wiki?curid=3921450" title="The Education of Achilles (Bedingfield)">
The Education of Achilles (Bedingfield)

The Education of Achilles – poemat osiemnastowiecznego angielskiego poety Roberta Bedingfielda, opublikowany w czasopiśmie "The Museum: or the Literary and Historical Register" 9 maja 1747. Utwór został napisany strofą spenserowską, czyli zwrotką dziewięciowersową rymowaną ababbcbcc. Składa się z czternastu strof.

</doc>
<doc id="3921460" url="https://pl.wikipedia.org/wiki?curid=3921460" title="Diecezja Linhai">
Diecezja Linhai



</doc>
<doc id="3921462" url="https://pl.wikipedia.org/wiki?curid=3921462" title="Roman Truszczyński">
Roman Truszczyński

Roman Truszczyński (ur. 22 października 1902 roku w Toruniu, zm. 7 sierpnia 1978 roku w Gdańsku) – nauczyciel, komendant Toruńskiej (Pomorskiej) Chorągwi Harcerzy oraz Gdańsko-Morskiej Chorągwi Harcerzy, uznawany za bohatera Chorągwi Gdańskiej ZHP
Życie prywatne.
Urodził się 22 października 1902 r. w Toruniu w rodzinie Antoniego i Filipiny Anieli z d. Ekowskiej. Tutaj uczęszczał do szkół, a także był członkiem polskiego chóru ludowego. W roku 1922 ukończył Państwowe Seminarium Nauczycielskie Męskie i rozpoczął pracę jako nauczyciel. W 1926 roku ukończył również Wyższy Kurs Nauczycielski. Po wybuchu wojny został aresztowany w Gdyni. Udało mu się uciec i w październiku 1939 r. poprzez Toruń dotarł do Warszawy. Zaangażował się w tajnym nauczaniu w Korytnicy k. Garwolina i w Sadownem. W czasie pobytu w Warszawie, zaskoczył go wybuch powstania. Po jego upadku został wywieziony do obozu w Magdeburgu, skąd po trzech miesiącach uciekł (wg „Słownika biograficznego Pomorza Nadwiślańskiego” został wywieziony na roboty do Neubrandenburga i po trzech miesiącach zwolniony ze względu na stan zdrowia) i przebywał w okolicach Krakowa. 14 marca 1945 r. Biuro dla Ziem Zachodnich Ministerstwa Oświaty skierowało go do Torunia, ale już 6 kwietnia 1945 r. znalazł się w Gdańsku, gdzie został zatrudniony jako inspektor oświaty w grupie operacyjnej Ministerstwa Oświaty z zadaniem zabezpieczenia budynków i mienia szkolnego oraz przeprowadzenia rejestracji polskiej młodzieży szkolnej. W latach 1945-1947 był też radnym. Od 1946 do 1948 r. był wizytatorem Kuratorium Okręgu Szkolnego, potem inspektorem pedagogicznym w Państwowym Ośrodku Szkolenia Zawodowego Ministerstwa Budownictwa, a od roku 1949 naczelnikiem Wydziału Pedagogicznego w Dyrekcji Okręgowej Szkolenia Zawodowego w Gdańsku. W roku 1953 został kierownikiem Oddziału Rad Narodowych w Prezydium WRN, a rok później ponownie kierownikiem Wydziału Oświaty MRN. W latach 1957-1958 był inspektorem organizacyjnym w Prezydium WRN, skąd powrócił do szkolnictwa i do roku 1963 był kierownikiem Szkoły Podstawowej nr 50 w Gdańsku. Potem do odejścia na emeryturę w roku 1968 pracował na stanowisku sekretarza ds. kultury i oświaty w Wojewódzkiej Radzie Związków Zawodowych. Należał i był aktywnym członkiem organizacji polskich: Związku Nauczycielstwa Polskiego i Związku Polaków. Poza tym aktywnie działał w Zrzeszeniu Kaszubsko-Pomorskim, Towarzystwie Przyjaciół Dzieci, Towarzystwie Przyjaciół Gdańska i Wojewódzkim Komitecie Przeciwalkoholowym, gdzie do końca życia był członkiem Prezydium Zarządu, oraz w towarzystwach naukowych. Udzielał się także w Domu Polskim, w którym na akademii z okazji 3 Maja w 1939 r. jednoznacznie określił swoje stanowisko wobec nadciągającej wojny:
"„Być Polakiem to dzisiaj znaczy stać twardo na ziemi ojczystej. To nie czekać na życie łatwe, lecz w służbie Rzeczypospolitej życie trawić, a gdy zajdzie potrzeba w służbie tej i życie oddać z ochotą”."
Zmarł 7 sierpnia 1978 r. w Gdańsku, gdzie został pochowany w Alei Zasłużonych na Cmentarzu Srebrzysko w Gdańsku (rejon II).
Harcerstwo.
W wieku 15 lat pierwszy raz zetknął się ze skautingiem, latem 1917 r. był współzałożycielem I Drużyny Skautowej im. Tadeusza Kościuszki. Po jej rozwiązaniu 6 lipca 1918 r. przez wojskowe władze niemieckie nie zaprzestał działalności i podjął współpracę z POW. Na krótko został aresztowany 17 czerwca 1919 r. Po zwolnieniu przeszedł przez kordon graniczny do wojsk powstańczych w wolnej już Wielkopolsce. Gdy jesienią wrócił, został drużynowym nowo powstałej V Drużyny im. Józefa Poniatowskiego. W roku 1920, gdy Pomorze wróciło do Macierzy, przejął od Teodora Żuchowskiego lokalną Komisję Dostaw Harcerskich. 31 maja 1924 r. otrzymał stopień instruktorski przodownika i został komendantem Hufca Męskiego w Toruniu, 31 czerwca 1924 roku otrzymał stopień podharcmistrza (po zmianie systemu stopni uznany za harcmistrza), a 25 listopada tego samego roku został komendantem Chorągwi Toruńskiej ZHP, organizując jednocześnie harcerstwo w Wolnym Mieście Gdańsku. W grudniu, w związku z wyjazdem do Francji, gdzie uczył w polskiej szkole w Crensot, zrezygnował z funkcji komendanta, którą w zastępstwie przejął komendant Hufca Harcerzy w Toruniu Teodor Żuchowski. Komendę Chorągwi objął ponownie rok później i kierował nią do 31 marca 1928 r., żegnany na specjalnym ognisku. Wiosną 1928 r. przeszedł do pracy w Polskiej Macierzy Szkolnej w Wolnym Mieście Gdańsku. W roku 1930 został kierownikiem polskiej szkoły powszechnej w Sopocie. Zorganizował szkoły polskie, a w nich drużyny harcerskie, w Nowym Porcie i Wrzeszczu. Był w tym czasie komendantem hufca, w roku 1935 wszedł w skład komendy nowo utworzonej Gdańskiej Chorągwi Harcerzy, i był w niej zastępcą komendanta do roku 1936. W latach 1937-1938 był kierownikiem Wydziału Organizacyjnego i Referatu Starszyzny Komendy Gdańskiej Chorągwi Harcerzy. Wraz z gdańskimi harcerzami uczestniczył w Jamboree w 1924 r. w Danii i w 1929 r. oraz w 1933 r. na Węgrzech, co miało ogromny wydźwięk propagandowy. W roku 1937 wziął udział w jubileuszu dwudziestolecia I Pomorskiej Drużyny Harcerzy im. T. Kościuszki w Toruniu, której był współzałożycielem. W roku 1947 objął funkcję komendanta Gdańsko-Morskiej Chorągwi Harcerzy i pełnił ją do roku 1949, w którym był też kierownikiem Referatu Wizytacji. W czerwcu 1947 r. był uczestnikiem Zlotu w Toruniu z okazji XXX-lecia Harcerstwa Pomorskiego. Wobec postępujących w harcerstwie zmian na stałe zrezygnował z działalności harcerskiej oraz instruktorskiej.
Odznaczenia i ordery.
Odznaczenia.
Był laureatem Nagrody Miasta Gdańska 1959 r.
Zobacz też.
Wojciech Posadzki
harcerstwo
Chorągiew Gdańska ZHP

</doc>
<doc id="3921463" url="https://pl.wikipedia.org/wiki?curid=3921463" title="Stefania Górz-Kardaszewicz">
Stefania Górz-Kardaszewicz

Stefania Górz-Kardaszewicz (ur. 1922, zm. 11 lutego 2017) – polska lekarka, specjalistka chorób wewnętrznych i hematologii, doktor habilitowany nauk medycznych.
Życiorys.
Była wieloletnim pracownikiem Śląskiego Uniwersytetu Medycznego w Katowicach, laureatką „Wawrzynu Lekarskiego” przyznanego jej przez Śląską Izbę Lekarską. Zmarła 11 lutego 2017. 

</doc>
<doc id="3921464" url="https://pl.wikipedia.org/wiki?curid=3921464" title="Stefania Kardaszewicz">
Stefania Kardaszewicz



</doc>
<doc id="3921476" url="https://pl.wikipedia.org/wiki?curid=3921476" title="Óscar Boniek García">
Óscar Boniek García



</doc>
<doc id="3921482" url="https://pl.wikipedia.org/wiki?curid=3921482" title="Puchar Świata w Zapasach 2017">
Puchar Świata w Zapasach 2017

Zawody Pucharu Świata w 2017 roku

</doc>
<doc id="3921483" url="https://pl.wikipedia.org/wiki?curid=3921483" title="An Hymn In Honour Of Beauty (Spenser)">
An Hymn In Honour Of Beauty (Spenser)

An Hymn In Honour Of Beauty – poemat renesansowego angielskiego poety Edmunda Spensera, opublikowany w 1596. Utwór został napisany przy użyciu strofy królewskiej (rhyme royal), czyli zwrotki siedmiowersowej, złożonej z wersów jambicznych pięciostopowych, rymowanej ababbcc.
Utwór Spensera jest wymieniany wśród dzieł, które mogły wpłynąć na romantyka Johna Keatsa.

</doc>
<doc id="3921486" url="https://pl.wikipedia.org/wiki?curid=3921486" title="Diecezja Ningbo">
Diecezja Ningbo

Diecezja Ningbo (łac. "Dioecesis Nimpuovensis", chiń. 天主教宁波教区) – rzymskokatolicka diecezja ze stolicą w Ningbo w prowincji Zhejiang, w Chińskiej Republice Ludowej. Biskupstwo jest sufraganią archidiecezji Hangzhou.
Obejmuje miasto Ningbo i prefektury Shaoxing i Zhoushan w północno-wschodniej części prowincji Zhejiang.
Historia.
W 1687 papież bł. Innocenty XI erygował wikariat apostolski Zhejiangu i Jiangxi. Dotychczas wierni z tych terenów należeli do wikariatu apostolskiego Fujianu (obecnie archidiecezja Fuzhou). W 1696 odłączono wikariat apostolski Jiangxi (obecnie archidiecezja Nanchang). Tym samym omawiana jednostka zmieniła nazwę na wikariat apostolski Zhejiangu. W latach 1838 – 1846 oba wikariaty ponownie były złączone pod poprzednią nazwą.
10 maja 1910 powstał wikariat apostolski Zachodniego Zhejiangu (obecnie archidiecezja Hangzhou) a omawiana jednostka zmieniła nazwę na wikariat apostolski Wschodniego Zhejiangu. Kolejna zmiana nazwy nastąpiła 3 grudnia 1924 na wikariat apostolski Ningbo. Utracił on część terytorium na rzecz nowo powstałych wikariatu apostolskiego Taizhou (w 1926; obecnie diecezja Taizhou) i prefektury apostolskiej Chuzhou (w 1931; obecnie diecezja Lishui).
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Ningbo podniesiono do godności diecezji. W 1949 odłączyła się jeszcze od niego diecezja Yongjia.
Z 1950 pochodzą ostatnie pełne, oficjalne kościelne statystyki. Diecezja Ningbo liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Bp Defebvre został wydalony z kraju. Aktywność religijna zamarła w czasie rewolucji kulturalnej. Kościół w Ningbo został ponownie otwarty przez władze w 1979. W 1985 9000 katolików było obsługiwanych tylko przez 4 starszych kapłanów.
W 2000 odbyły się dwie sakry biskupie: ordynariusza Michaela He Jinmina i koadiutora Matthew Hu Xiande. Były one zatwierdzone zarówno przez Stolice Apostolską jak i rząd w Pekinie. W 2009 diecezja liczyła 24 młodych księży i 26 sióstr zakonnych sprawujących posługę dla 25000 wiernych w 88 kościołach.
Ordynariusze.
Wikariusze apostolscy.
"wszyscy wikariusze apostolscy byli Francuzami"
Antybiskup.
Ordynariusz mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3921487" url="https://pl.wikipedia.org/wiki?curid=3921487" title="Robert Black (zabójca)">
Robert Black (zabójca)



</doc>
<doc id="3921531" url="https://pl.wikipedia.org/wiki?curid=3921531" title="Al-Hawamidija">
Al-Hawamidija



</doc>
<doc id="3921537" url="https://pl.wikipedia.org/wiki?curid=3921537" title="Stepan Radczenko">
Stepan Radczenko



</doc>
<doc id="3921566" url="https://pl.wikipedia.org/wiki?curid=3921566" title="Kiyomitsu Kobari">
Kiyomitsu Kobari

 – japoński piłkarz.
Kariera klubowa.
Od 1996 do 2014 roku występował w klubach Verdy Kawasaki, Vissel Kobe, Vegalta Sendai, Tochigi SC i Gainare Tottori.
Kariera reprezentacyjna.
W 1997 roku Kiyomitsu Kobari zagrał na Mistrzostwach Świata U-20.

</doc>
<doc id="3921567" url="https://pl.wikipedia.org/wiki?curid=3921567" title="Kei Mikuriya">
Kei Mikuriya

 – japoński piłkarz.
Kariera klubowa.
Od 1996 do 2000 roku występował w klubach Yokohama Marinos i Vegalta Sendai.
Kariera reprezentacyjna.
W 1997 roku Kei Mikuriya zagrał na Mistrzostwach Świata U-20.

</doc>
<doc id="3921572" url="https://pl.wikipedia.org/wiki?curid=3921572" title="Masaharu Nishi">
Masaharu Nishi

 – japoński piłkarz.
Kariera klubowa.
Od 1996 do 2003 roku występował w klubach Avispa Fukuoka i Ventforet Kofu.
Kariera reprezentacyjna.
W 1997 roku Masaharu Nishi zagrał na Mistrzostwach Świata U-20.

</doc>
<doc id="3921573" url="https://pl.wikipedia.org/wiki?curid=3921573" title="Shinji Jōjō">
Shinji Jōjō

 – japoński piłkarz.
Kariera klubowa.
Od 1996 do 2006 roku występował w klubach Urawa Reds, Albirex Niigata i Shonan Bellmare.
Kariera reprezentacyjna.
W 1997 roku Shinji Jōjō zagrał na Mistrzostwach Świata U-20.

</doc>
<doc id="3921575" url="https://pl.wikipedia.org/wiki?curid=3921575" title="Harutaka Ōno">
Harutaka Ōno

 – japoński piłkarz.
Kariera klubowa.
Od 1997 do 2008 roku występował w klubach Kashiwa Reysol, Kyoto Purple Sanga, Nagoya Grampus Eight i Tokyo Verdy.
Kariera reprezentacyjna.
W 1997 roku Harutaka Ōno zagrał na Mistrzostwach Świata U-20.

</doc>
<doc id="3921577" url="https://pl.wikipedia.org/wiki?curid=3921577" title="Masahiro Koga">
Masahiro Koga

 – japoński piłkarz.
Kariera klubowa.
Od 1997 do 2015 roku występował w klubach Nagoya Grampus Eight, Kashiwa Reysol, Júbilo Iwata i Avispa Fukuoka.
Kariera reprezentacyjna.
W 1997 roku Masahiro Koga zagrał na Mistrzostwach Świata U-20.

</doc>
<doc id="3921578" url="https://pl.wikipedia.org/wiki?curid=3921578" title="Michiyasu Osada">
Michiyasu Osada

 – japoński piłkarz.
Kariera klubowa.
Od 1996 do 2002 roku występował w klubach Tokyo Verdy, Vissel Kobe i Kyoto Purple Sanga.
Kariera reprezentacyjna.
W 1997 roku Michiyasu Osada zagrał na Mistrzostwach Świata U-20.

</doc>
<doc id="3921581" url="https://pl.wikipedia.org/wiki?curid=3921581" title="Yūta Minami">
Yūta Minami

 – japoński piłkarz. Obecnie występuje w Yokohama FC.
Kariera klubowa.
Od 1998 roku występował w klubach Kashiwa Reysol, Roasso Kumamoto i Yokohama FC.
Kariera reprezentacyjna.
W 1997 roku Yūta Minami zagrał na Mistrzostwach Świata U-20. W 1999 roku Yūta Minami zagrał na Mistrzostwach Świata U-20.

</doc>
<doc id="3921583" url="https://pl.wikipedia.org/wiki?curid=3921583" title="Tatsuya Enomoto">
Tatsuya Enomoto

 – japoński piłkarz.
Kariera klubowa.
Od 1997 do 2016 roku występował w klubach Yokohama F. Marinos, Vissel Kobe, Tokushima Vortis, Tochigi SC i FC Tokyo.
Kariera reprezentacyjna.
W 1999 roku Tatsuya Enomoto zagrał na Mistrzostwach Świata U-20.

</doc>
<doc id="3921584" url="https://pl.wikipedia.org/wiki?curid=3921584" title="Kazuki Teshima">
Kazuki Teshima

 – japoński piłkarz.
Kariera klubowa.
Od 1998 do 2009 roku występował w klubach Yokohama Flügels, Kyoto Sanga F.C. i Gamba Osaka.
Kariera reprezentacyjna.
W 1999 roku Kazuki Teshima zagrał na Mistrzostwach Świata U-20.

</doc>
<doc id="3921587" url="https://pl.wikipedia.org/wiki?curid=3921587" title="Shigeki Tsujimoto">
Shigeki Tsujimoto

 – japoński piłkarz.
Kariera klubowa.
Od 1998 do 2009 roku występował w klubach Yokohama Flügels, Kyoto Purple Sanga, Tokushima Vortis, Sagawa Printing i FC Osaka.
Kariera reprezentacyjna.
W 1999 roku Shigeki Tsujimoto zagrał na Mistrzostwach Świata U-20.

</doc>
<doc id="3921588" url="https://pl.wikipedia.org/wiki?curid=3921588" title="Tatsuya Ishikawa">
Tatsuya Ishikawa

 – japoński piłkarz. Obecnie występuje w Montedio Yamagata.
Kariera klubowa.
Od 2002 roku występował w klubach Kashima Antlers, Tokyo Verdy i Montedio Yamagata.
Kariera reprezentacyjna.
W 1999 roku Tatsuya Ishikawa zagrał na Mistrzostwach Świata U-20.

</doc>
<doc id="3921591" url="https://pl.wikipedia.org/wiki?curid=3921591" title="Yasunori Takada">
Yasunori Takada

 – japoński piłkarz.
Kariera klubowa.
Od 1997 do 2010 roku występował w klubach Shonan Bellmare, Yokohama FC i Thespa Kusatsu.
Kariera reprezentacyjna.
W 1999 roku Yasunori Takada zagrał na Mistrzostwach Świata U-20.

</doc>
<doc id="3921592" url="https://pl.wikipedia.org/wiki?curid=3921592" title="Hideyuki Ujiie">
Hideyuki Ujiie

 – japoński piłkarz.
Kariera klubowa.
Od 1998 do 2014 roku występował w klubach Yokohama Flügels, Omiya Ardija, Thespa Kusatsu i Tonan Maebashi.
Kariera reprezentacyjna.
W 1999 roku Hideyuki Ujiie zagrał na Mistrzostwach Świata U-20.

</doc>
<doc id="3921594" url="https://pl.wikipedia.org/wiki?curid=3921594" title="Yōsuke Fujigaya">
Yōsuke Fujigaya

 – japoński piłkarz. Obecnie występuje w Gamba Osaka.
Kariera klubowa.
Od 1999 do występował w klubach Consadole Sapporo, Gamba Osaka i Júbilo Iwata.
Kariera reprezentacyjna.
W 2001 roku Yōsuke Fujigaya zagrał na Mistrzostwach Świata U-20.

</doc>
<doc id="3921596" url="https://pl.wikipedia.org/wiki?curid=3921596" title="Shōhei Ikeda">
Shōhei Ikeda

 – japoński piłkarz.
Kariera klubowa.
Od 2000 do 2012 roku występował w klubach Shimizu S-Pulse, Sanfrecce Hiroszima, Vegalta Sendai, JEF United Ichihara Chiba, Ehime FC i FC Gifu.
Kariera reprezentacyjna.
W 2001 roku Shōhei Ikeda zagrał na Mistrzostwach Świata U-20.

</doc>
<doc id="3921599" url="https://pl.wikipedia.org/wiki?curid=3921599" title="Kenji Haneda">
Kenji Haneda

 – japoński piłkarz.
Kariera klubowa.
Od 2000 do 2012 roku występował w klubach Kashima Antlers, Cerezo Osaka i Vissel Kobe.
Kariera reprezentacyjna.
W 2001 roku Kenji Haneda zagrał na Mistrzostwach Świata U-20.

</doc>
<doc id="3921600" url="https://pl.wikipedia.org/wiki?curid=3921600" title="Cegielnia (Dubiny)">
Cegielnia (Dubiny)

Cegielnia – część wsi Dubiny w Polsce położona w województwie podlaskim, w powiecie hajnowskim, w gminie Hajnówka.
W latach 1975−1998 część wsi administracyjnie należała do województwa białostockiego

</doc>
<doc id="3921602" url="https://pl.wikipedia.org/wiki?curid=3921602" title="Kazuyuki Morisaki">
Kazuyuki Morisaki

 – japoński piłkarz. Obecnie występuje w Sanfrecce Hiroszima.
Kariera klubowa.
Od 1999 roku występował w klubie Sanfrecce Hiroszima.
Kariera reprezentacyjna.
W 2001 roku Kazuyuki Morisaki zagrał na Mistrzostwach Świata U-20.

</doc>
<doc id="3921609" url="https://pl.wikipedia.org/wiki?curid=3921609" title="Yutaka Tahara">
Yutaka Tahara

 – japoński piłkarz.
Kariera klubowa.
Od 2001 do 2015 roku występował w klubach Yokohama F. Marinos, Kyoto Sanga F.C., Shonan Bellmare, Yokohama FC, Samut Songkhram i Kagoshima United FC.
Kariera reprezentacyjna.
W 2001 roku Yutaka Tahara zagrał na Mistrzostwach Świata U-20.

</doc>
<doc id="3921613" url="https://pl.wikipedia.org/wiki?curid=3921613" title="Shunta Nagai">
Shunta Nagai

 – japoński piłkarz.
Kariera klubowa.
Od 2001 do 2009 roku występował w klubach Kashiwa Reysol, Mito HollyHock i Ehime FC.
Kariera reprezentacyjna.
W 2001 roku Shunta Nagai zagrał na Mistrzostwach Świata U-20.

</doc>
<doc id="3921614" url="https://pl.wikipedia.org/wiki?curid=3921614" title="Kazuki Hiramoto">
Kazuki Hiramoto

 – japoński piłkarz. Obecnie występuje w Tokyo Verdy.
Kariera klubowa.
Od 1999 roku występował w klubach Tokyo Verdy, Yokohama FC, FC Machida Zelvia i Ventforet Kofu.
Kariera reprezentacyjna.
W 2001 roku Kazuki Hiramoto zagrał na Mistrzostwach Świata U-20.

</doc>
<doc id="3921620" url="https://pl.wikipedia.org/wiki?curid=3921620" title="Kazunori Iio">
Kazunori Iio

 – japoński piłkarz.
Kariera klubowa.
Od 1999 do 2015 roku występował w klubach Tokyo Verdy, Kawasaki Frontale, Avispa Fukuoka i Yokohama FC.
Kariera reprezentacyjna.
W 2001 roku Kazunori Iio zagrał na Mistrzostwach Świata U-20.

</doc>
<doc id="3921625" url="https://pl.wikipedia.org/wiki?curid=3921625" title="Kocia Góra">
Kocia Góra



</doc>
<doc id="3921627" url="https://pl.wikipedia.org/wiki?curid=3921627" title="Władysław Jarecki">
Władysław Jarecki

Władysław Jarecki (ur. 7 czerwca 1876 w Warszawie, zm. 1 marca 1929 tamże) – polski lekarz, dyrektor Instytutu Głuchoniemych i Ociemniałych w Warszawie w latach 1918–1929.
Życiorys.
Władysław Jarecki urodził się 7 czerwca 1876 w Warszawie. Był synem Aleksandra. Po ukończeniu gimnazjum w Warszawie w 1899 rozpoczął studia przyrodnicze na Uniwersytecie Warszawskim, a po dwóch latach przeniósł się na Wydział Lekarski tegoż uniwersytetu. W czasie studiów był członkiem Koła Braterskiego tajnego Związku Młodzieży Polskiej „Zet”. W 1904 należał do warszawskiego Komitetu Okręgowego tej organizacji (wraz z Przemysławem Podgórskim i Alfonem Bogusławskim). Po strajku szkolnym w 1905 wyjechał do Krakowa, gdzie w 1907 uzyskał dyplom lekarza w Collegium Medicum Uniwersytetu Jagiellońskiego. W czasie studiów krakowskich był członkiem Korporacji Akademickiej „Konwent Polonia”. Po studiach zaczął pracę lekarza w uzdrowisku Apolinarego Tarnawskiego w Kosowie. W 1908 nostryfikował dyplom lekarski w Dorpacie, dzięki czemu mógł wrócić do Warszawy i kontynuować tam pracę. W latach 1909–1911 pracował w szpitalu św. Ducha w Warszawie, gdzie specjalizował się w neurologii.
W czasie I wojny światowej w 1914 został powołany do Armii Imperium Rosyjskiego, w którym służył jako naczelny lekarz wojskowego 54 szpitala psychiatrycznego w Tyflisie. Sprawował wtedy funkcję przewodniczącego Komitetu Wykonawczego Polskich Organizacji Wojskowych i Polskiej Rady Okręgowej na Kaukazie.
W czerwcu 1918 wrócił do Polski i z dniem 1 września tego roku objął kierownictwo Instytutu Głuchoniemych i Ociemniałych w Warszawie. Pełnił funkcję dyrektora tej placówki przez 10 lat do końca życia, przyczyniając się do jej odbudowy i rozwoju. Działał społecznie, m.in. był czynnym członkiem Warszawskiego Towarzystwa Neurologicznego, w którym kilkakrotnie pełnił funkcję sekretarza i skarbnika. Był też kuratorem w Towarzystwie Głuchoniemych oraz prezesem Towarzystwa Ociemniałych. Był również członkiem zarządu Towarzystwa Latarnia, izby lekarskiej, zrzeszenia niewidomych. Był współpracownikiem Polskiego Związku Sportowego Głuchoniemych, wraz z którym pod koniec lat 20. utworzył Komisję Popierania Sportów Wśród Głuchoniemych. Od 1923 był wydawcą czasopisma „Neurologia Polska”. Publikował artykuły w piśmie „Świat Głuchoniemych”.
W czasie, gdy kierował Instytutem, doceniał wagę wychowania fizycznego, wprowadził gimnastykę i zainicjował powstanie szkolnego koła sportowego. Utworzono internat i (w 1919 roku) pierwsze w Polsce przedszkole dla dzieci głuchych, prowadzone przez Julię Manczarską. W 1920 powołano przy Instytucie Głuchoniemych Instytut Fonetyki – pierwszy w Polsce zakład kształcenia nauczycieli głuchych dzieci. W tymże roku zorganizowano tu drużynę harcerską. W budynku Instytutu w 1922 roku powstał Instytut Pedagogiki Specjalnej, którego dyrektorem została Maria Grzegorzewska. Po śmierci Władysława Ołtuszewskiego (1922) był "jedynym poważnym specjalistą w przedmiocie zaburzeń mowy" w Polsce.
Zmarł 1 marca 1928 w Warszawie. Został pochowany na cmentarzu Powązkowskim w Warszawie.

</doc>
<doc id="3921628" url="https://pl.wikipedia.org/wiki?curid=3921628" title="Makoto Kakuda">
Makoto Kakuda

 – japoński piłkarz. Obecnie występuje w Shimizu S-Pulse.
Kariera klubowa.
Od 2001 roku występował w klubach Kyoto Sanga F.C., Nagoya Grampus Eight, Vegalta Sendai, Kawasaki Frontale i Shimizu S-Pulse.
Kariera reprezentacyjna.
W 2003 roku Makoto Kakuda zagrał na Mistrzostwach Świata U-20.

</doc>
<doc id="3921632" url="https://pl.wikipedia.org/wiki?curid=3921632" title="Shō Naruoka">
Shō Naruoka

 – japoński piłkarz. Obecnie występuje w Albirex Niigata.
Kariera klubowa.
Od 2003 roku występował w klubach Júbilo Iwata, Avispa Fukuoka i Albirex Niigata.
Kariera reprezentacyjna.
W 2003 roku Shō Naruoka zagrał na Mistrzostwach Świata U-20.

</doc>
<doc id="3921633" url="https://pl.wikipedia.org/wiki?curid=3921633" title="Hiroto Mogi">
Hiroto Mogi

 – japoński piłkarz. Obecnie występuje w Fukushima United FC.
Kariera klubowa.
Od 2002 roku występował w klubach Sanfrecce Hiroszima, Vissel Kobe i Fukushima United FC.
Kariera reprezentacyjna.
W 2003 roku Hiroto Mogi zagrał na Mistrzostwach Świata U-20.

</doc>
<doc id="3921638" url="https://pl.wikipedia.org/wiki?curid=3921638" title="Yūtarō Abe">
Yūtarō Abe

 – japoński piłkarz.
Kariera klubowa.
Od 2002 do 2011 roku występował w klubach Yokohama F. Marinos, Montedio Yamagata, Ferverosa Ishikawa Hakusan FC, Tokushima Vortis i Gainare Tottori.
Kariera reprezentacyjna.
W 2003 roku Yūtarō Abe zagrał na Mistrzostwach Świata U-20.

</doc>
<doc id="3921642" url="https://pl.wikipedia.org/wiki?curid=3921642" title="Masahiro Okamoto">
Masahiro Okamoto

 – japoński piłkarz. Obecnie występuje w JEF United Ichihara Chiba.
Kariera klubowa.
Od 2002 roku występował w klubach JEF United Ichihara Chiba.
Kariera reprezentacyjna.
W 2003 roku Masahiro Okamoto zagrał na Mistrzostwach Świata U-20.

</doc>
<doc id="3921644" url="https://pl.wikipedia.org/wiki?curid=3921644" title="Norio Suzuki">
Norio Suzuki

 – japoński piłkarz.
Kariera klubowa.
Od 2002 do 2015 roku występował w klubach FC Tokyo, Vissel Kobe, Angers, Omiya Ardija, Vegalta Sendai i Global.
Kariera reprezentacyjna.
W 2003 roku Norio Suzuki zagrał na Mistrzostwach Świata U-20.

</doc>
<doc id="3921645" url="https://pl.wikipedia.org/wiki?curid=3921645" title="Yūji Unozawa">
Yūji Unozawa

 – japoński piłkarz. Obecnie występuje w AC Nagano Parceiro.
Kariera klubowa.
Od 2002 roku występował w klubach Kashiwa Reysol, Avispa Fukuoka, Japan Soccer College i AC Nagano Parceiro.
Kariera reprezentacyjna.
W 2003 roku Yūji Unozawa zagrał na Mistrzostwach Świata U-20.

</doc>
<doc id="3921647" url="https://pl.wikipedia.org/wiki?curid=3921647" title="Tatsuya Yazawa">
Tatsuya Yazawa

 – japoński piłkarz. Obecnie występuje w FC Machida Zelvia.
Kariera klubowa.
Od 2003 roku występował w klubach Kashiwa Reysol, JEF United Ichihara Chiba, FC Tokyo i FC Machida Zelvia.
Kariera reprezentacyjna.
W 2003 roku Tatsuya Yazawa zagrał na Mistrzostwach Świata U-20.

</doc>
<doc id="3921649" url="https://pl.wikipedia.org/wiki?curid=3921649" title="Kei Yamaguchi">
Kei Yamaguchi

 – japoński piłkarz.
Kariera klubowa.
Od 2002 do 2014 roku występował w klubach Nagoya Grampus i JEF United Ichihara Chiba.
Kariera reprezentacyjna.
W 2003 roku Kei Yamaguchi zagrał na Mistrzostwach Świata U-20.

</doc>
<doc id="3921651" url="https://pl.wikipedia.org/wiki?curid=3921651" title="Jacek Różański (kardiochirurg)">
Jacek Różański (kardiochirurg)

Jacek Różański (ur. 29 lutego 1944) – polski kardiochirurg, profesor medycyny.
Biografia.
W 1970 ukończył studia na Wydziale Lekarskim Akademii Medycznej w Warszawie. W 1978 uzyskał specjalizację I stopnia z chirurgii ogólnej, a w 1984 II stopień specjalizacji. W 2000 habilitował się dzięki rozprawie zatytułowanej „Leczenie operacyjne wad wrodzonych serca z użyciem homograftów". W 2006 pełnił funkcję kierownika II Kliniki Kardiochirurgii potem tę funkcję objął Zbigniew Religa, a do stycznia 2015 był kierownikiem Kliniki Kardiochirurgii i Transplantologii Instytutu Kardiologii im. Prymasa Tysiąclecia Stefana Kardynała Wyszyńskiego w Warszawie, gdzie następnie został konsultantem. W 2016 został mianowany przez ministra zdrowia na funkcję konsultanta krajowego w dziedzinie kardiochirurgii. Należy do Polskiego Towarzystwa Kardio-Torakochirurgów, gdzie pełni funkcję członka zarządu. 
Jest autorem szeregu prac oryginalnych, publikowanych w czasopismach naukowych polskich i zagranicznych, m.in. w takich jak: „Kardiologia Polska", „European Journal of Cardio-Thoracic Surgery", „Kardiochirurgia i Torakochirurgia Polska", „Journal of Cardiothoracic Surgery", „European Heart Journal", „Catheterization and Cardiovascular Interventions" oraz „Annals of Transplantation".
W 2016 został odznaczony Krzyżem Oficerskim Orderu Odrodzenia Polski za zasługi w pracy naukowo-badawczej w dziedzinie nauk medycznych, za zasługi w ochronie zdrowia, a w szczególności dla rozwoju polskiej transplantologii i kardiochirurgii.
Członek zespołu OBR FSO i mistrz Polski w rajdach samochodowych sezonu 1976 jako pilot Tomasza Ciecierzyńskiego.

</doc>
<doc id="3921654" url="https://pl.wikipedia.org/wiki?curid=3921654" title="Kiyoshi Ōkuma">
Kiyoshi Ōkuma

 – japoński piłkarz.
Kariera piłkarska.
Od 1987 do 1992 roku występował w klubie Tokyo Gas.
Kariera trenerska.
Po zakończeniu piłkarskiej kariery pracował jako trener w FC Tokyo, Reprezentacja Japonii w piłce nożnej mężczyzn, Omiya Ardija i Cerezo Osaka.

</doc>
<doc id="3921655" url="https://pl.wikipedia.org/wiki?curid=3921655" title="Henryk Lasocki">
Henryk Lasocki

Henryk Lasocki (ur. 22 lipca 1822 roku w Osieku, zm. 7 września 1899 roku w Paryżu) – uczestnik powstania 1848 roku, członek Towarzystwa Demokratycznego Polskiego w Metz w 1848 roku. Przebywał w Brukseli.
Pochowany na Cmentarzu Les Champeaux w Montmorency.

</doc>
<doc id="3921657" url="https://pl.wikipedia.org/wiki?curid=3921657" title="Sedlo pod Čiernym kameňom">
Sedlo pod Čiernym kameňom

Sedlo pod Čiernym kameňom (1266 m) – szeroka, trawiasta przełęcz w Wielkiej Fatrze na Słowacji. Znajduje się pomiędzy Minčolem (1398 m) na północnym wschodzie i Čiernym kameňom (1479 m) na południowym zachodzie. Stoki południowe opadają do doliny Pilná, będącej odnogą Doliny Rewuckiej ("Revúcka dolina"), północno-zachodnie do Ľubochnianskiej doliny ("Ľubochnianska dolina").
Rejon przełęczy i cały grzbiet od przełęczy po szczyt Minčola są trawiaste. Są to pasterskie hale. Dzięki temu rozciąga się stąd szeroka panorama widokowa. Przełęcz stanowi węzeł znakowanych szlaków turystycznych. Krzyżuje się na niej zielony szlak biegnący głównym grzbietem Wielkiej Fatry z czerwonym łączącym Dolinę Rewucką z Ľubochnianską doliną.

</doc>
<doc id="3921658" url="https://pl.wikipedia.org/wiki?curid=3921658" title="Janusz Kowalski (architekt)">
Janusz Kowalski (architekt)

Janusz Kowalski (ur. 8 sierpnia 1925 w Zamościu, zm. 16 lutego 2017) – polski architekt, dziennikarz i regionalista, urbanista, nauczyciel akademicki Politechniki Gdańskiej, wieloletni działacz Zrzeszenia Kaszubsko-Pomorskiego. 
Życiorys.
Był synem Stanisława (zm. 1948), notariusza, po II wojnie światowej skierowanego do pracy w Gdańsku. Matka Halina Kowalska (zm. 1971) prowadziła prywatną wypożyczalnię książek — w latach 1944–1945 w Lubartowie, a następnie w Gdańsku-Wrzeszczu; pod koniec życia Haliny Kowalskiej prowadzenie wypożyczalni przejęła jej przyszła synowa Anna. 
Studiował na Wydziale Architektury Politechniki Warszawskiej, a następnie na Wydziale Architektury Politechniki Gdańskiej. W 1962 uzyskał stopień doktora. Był redaktorem działu architektury oraz redaktorem technicznym miesięcznika naukowo-technicznego „Politechnika” ukazującego się w Warszawie, a następnie redaktorem naczelnym gdańskiego dwutygodnika „Głos Politechniki Gdańskiej”. W latach 1957–1958 piastował funkcję redaktora naczelnego gdańskiego dwutygodnika „Uwaga”. Od 1954 związany był również jako współpracownik i publicysta z gdańską prasą codzienną w tym między innymi z „Dziennikiem Bałtyckim”, „Głosem Wybrzeża” i „Konstrastami”. Współpracował również dwutygodnikiem „Kaszebe”, „Biuletynem Zrzeszenia Kaszubsko–Pomorskiego” oraz miesięcznikiem „Pomerania”. W latach 1963–1968 był członkiem rady programowej miesięcznika „Architektura”, zaś w latach 1970–1988 członkiem kolegium redakcyjnego „Gdańskiego Rocznika Kulturalnego”. W latach 1975–1993 był redaktor działu architektury „Zeszytów Naukowych Politechniki Gdańskiej”. 
Kowalski był założycielem, pierwszym prezesem, a następnie prezesem honorowym Klubu Turystycznego ZKP Wanożnik i inicjatorem Spływów Kajakowych "Śladami Remusa". W 1956 na łamach „Kontrastów” jako pierwszy apelował o utworzenie w Gdańsku – uniwersytetu, zaś w 1966 wygłosił opracowany wspólnie z prof. Henrykiem Niewiadomskim referat z wnioskiem o powołanie Uniwersytetu Gdańskiego na seminarium Komitetu Przestrzennego Zagospodarowania Kraju Polskiej Akademii Nauk. Doktor Kowalski był również autorem licznych publikacji podejmujących problematykę modernizacji układu komunikacyjnego Trójmiasta, w tym między innymi potrzeby odbudowy linii kolejowej Wrzeszcz–Kokoszki (realizowanej od 2010 jako Pomorska Kolei Metropolitalna). W 2013 brał udział w uroczystości wbudowania kamienia węgielnego pod budową Pomorskiej Kolei Metropolitalnej, zaś w 2015 w jej uroczystej inauguracji.
Został pochowany na Cmentarzu Srebrzysko w Gdańsku (rejon II, taras II, grób 2a/1).

</doc>
<doc id="3921668" url="https://pl.wikipedia.org/wiki?curid=3921668" title="Rutgers University">
Rutgers University



</doc>
<doc id="3921678" url="https://pl.wikipedia.org/wiki?curid=3921678" title="Jacob Cohen">
Jacob Cohen

Jacob Cohen (ur. 1923, zm. 1998) – amerykański statystyk i psycholog. Opracował jedną z miar wielkości efektu tzw. "d" Cohena, a także współczynnik rzetelności Kappa Cohena.

</doc>
<doc id="3921693" url="https://pl.wikipedia.org/wiki?curid=3921693" title="Quinn McNemar">
Quinn McNemar

Quinn McNemar (ur. 1900, zm. 1986) – amerykański psycholog i statystyk, profesor Uniwersytetu Stanforda. Twórca statystycznego testu McNemara. W latach 1963-1964 pełnił funkcję prezesa Amerykańskiego Towarzystwa Psychologicznego (APA). 

</doc>
<doc id="3921718" url="https://pl.wikipedia.org/wiki?curid=3921718" title="Lane Boy">
Lane Boy

Lane Boy – trzeci singiel amerykańskiego duetu muzycznego Twenty One Pilots z albumu "Blurryface" (2015), wydany 4 maja 2015 roku przez Fueled by Ramen. Piosenka została napisana przez Tylera Josepha.
Nagranie w Polsce uzyskało status platynowej płyty.
O utworze.
Utwór napisany jest w tonacji a-moll. Pierwsza część utworu łączy ze sobą reggae, ska rocka (linia melodyczna na początku utworu) i rocka alternatywnego (pod względem linii basu). Przejście jest głównie oparte na perkusji elektronicznej. W kompozycji drugiej przeważają szybkie perkusyjne beaty, syntezatory oraz przesterowany bas. Kompozycja tej części miesza elementy electropopu, muzyki drumfunk i indie popu.
Wersja z TOPxMM.
Utwór Lane Boy znalazł się też w nowej wersji na EP-ce TOPxMM, wydanej 20 grudnia 2016 roku, podczas której nagrywania duetowi Twenty One Pilots towarzyszyła grupa rockowa Mutemath. Ta wersja utworu zamyka także szóstą EP-kę duetu.

</doc>
<doc id="3921723" url="https://pl.wikipedia.org/wiki?curid=3921723" title="Artur Lamecki">
Artur Lamecki

Artur Lamecki (ur. 15 kwietnia 1899 w Tomaszowie Mazowieckim, zm. w kwietniu 1940 w Katyniu) – kapitan piechoty Wojska Polskiego, ofiara zbrodni katyńskiej.
Życiorys.
Urodzony w Tomaszowie Mazowieckim – syn Jana i Michaliny z Remiszów. Członek Polskiej Organizacji Wojskowej, w listopadzie 1918 roku był dowódcą niewielkiego oddziału żandarmerii w Tomaszowie Mazowieckim.
Do odrodzonego Wojska Polskiego wstąpił pod koniec od 1918 roku. Początkowo wcielony został do 28 pułku piechoty. W 1919 roku walczył na froncie czeskim i ukraińskim.
Na przełomie lipca i sierpnia 1920 roku został odesłany z frontu i skierowany na 3-miesięczny kurs do Wielkopolskiej Szkoły Podchorążych Piechoty w Bydgoszczy. Szkolił się w klasie VI (kompania I/VI), której komendantem był ppor. Józef Skrzydlewski. W związku ze zbliżaniem się bolszewików do linii Wisły, szkoła otrzymała do ewentualnej obrony most i przyczółek mostowy w Fordonie. W dniu 16 sierpnia batalion szkolny (kompanie: IV, V i VI) pod komendą kpt. Stefana Kosseckiego wymaszerował na wyznaczone stanowiska i przystąpił do umacniania przydzielonego odcinka. Kompania Artura Lameckiego stanowiła odwód dowództwa batalionu i rozlokowana była w Małym Kapuścisku. Dnia 20 sierpnia 1920 r., wobec załamania się sowieckich planów, cały batalion powrócił do Bydgoszczy, gdzie kontynuowano przerwane zajęcia. Po zdaniu egzaminów, które odbywały się w dniach od 1 do 5 grudnia 1920 r., Artur Lamecki ukończył kurs z 90. lokatą i otrzymał nominację na podchorążego. Po czternastodniowym urlopie wypoczynkowym skierowany został do nowo wyznaczonej jednostki. Jego oddziałem macierzystym został wówczas 14 pułk piechoty, w którym służył od dnia 21 grudnia 1920 r.
Dekretem Naczelnego Wodza marszałka Józefa Piłsudskiego L.2778 z 26 marca 1921 r. jako absolwent 6 klasy Wielkopolskiej Szkoły Podchorążych Piechoty został mianowany podporucznikiem w piechocie z dniem 1 kwietnia 1921 roku i 90. lokatą. Wykazany został wówczas jako oficer baonu zapasowego 14 pułku piechoty.
Na dzień 1 czerwca 1921 roku, w randze podporucznika, pełnił służbę w 4 pułku strzelców konnych, pozostając w tym czasie nadal etatowym oficerem 14 pułku piechoty. Dekretem Naczelnika Państwa i Wodza Naczelnego z dnia 3 maja 1922 r. (dekret L. 19400/O.V.) został zweryfikowany w stopniu podporucznika, ze starszeństwem z dniem 1 stycznia 1921 roku i 1208. lokatą łączną w korpusie oficerów piechoty (była to zarazem 27. lokata w starszeństwie). Do stopnia porucznika awansowany został w dniu 12 lutego 1923 roku przez Prezydenta Rzeczypospolitej Stanisława Wojciechowskiego, ze starszeństwem z dniem 1 stycznia 1923 roku i 21. lokatą w korpusie oficerów piechoty.
We włocławskim 14 pułku piechoty (po zakończeniu działań wojennych 14 pułk piechoty został dyslokowany do Włocławka, do którego to miasta przybył w maju 1921 roku) służył do końca lat trzydziestych XX wieku, zajmując w 1923 roku – 15. lokatę wśród poruczników w swoim starszeństwie. W roku 1924 była to już 11. lokata w starszeństwie, a w roku 1928 – 10. lokata wśród poruczników korpusu piechoty ze swego starszeństwa. Ukończył kurs doskonalenia młodszych oficerów piechoty w Warszawie (w latach 1923–1924), kurs w Centralnej Szkole Strzelniczej w Toruniu (w roku 1924) oraz kurs wf w Poznaniu (w roku 1929). W roku 1930 zajmował 1317. lokatę łączną pośród poruczników korpusu piechoty (była to jednocześnie 8. lokata w starszeństwie).
Na mocy Rozkazu Dowódcy 14 Pułku Piechoty nr 209 z 1929 roku, od dnia 26 września 1929 roku pełnił funkcję komendanta Przysposobienia Wojskowego na powiat lipnowski. Oficjalne zatwierdzenie na tym stanowisku, w korpusie oficerów piechoty, nastąpiło na podstawie zarządzenia Ministra Spraw Wojskowych (sygnatura B.P.L. 14901-I-Piech. 16500-31) marszałka Józefa Piłsudskiego, ogłoszonego w dniu 3 sierpnia 1931 roku. Na tym stanowisku został wykazany również w dniu 21 września 1933 r. W listopadzie tegoż roku dowodził już 9 kompanią strzelecką w III batalionie. To samo stanowisko zajmował we wrześniu 1934 roku. Następnie dowodził (co najmniej od dnia 22 listopada 1934 roku) 7 kompanią strzelecką w III batalionie. Funkcję tę sprawował również w dniu 21 września 1936 roku, po czym ponownie objął stanowisko powiatowego komendanta Przysposobienia Wojskowego - tym razem na powiat nieszawski. Funkcję tę piastował co najmniej już od dnia 16 czerwca 1937 roku.
Zarządzeniem Prezydenta Rzeczypospolitej Ignacego Mościckiego z dnia 9 listopada 1931 roku, za prace w dziele odzyskania niepodległości, nadano por. Lameckiemu Medal Niepodległości. Pozostając w randze porucznika zajmował w 1932 roku – 7. lokatę w swoim starszeństwie, a na dzień 1 lipca 1933 r. była to już 5. lokata w swoim starszeństwie (a zarazem 753. lokata łączna pośród poruczników korpusu piechoty). Na rok 1934 porucznik Lamecki wyznaczony został członkiem Sądu Honorowego 14 pułku piechoty. W dniu 5 czerwca 1935 roku Artur Lamecki zajmował 561. lokatę łączną wśród poruczników korpusu piechoty, a jednocześnie 4. lokatę w swoim starszeństwie. Do rangi kapitana został awansowany ze starszeństwem z dniem 1 stycznia 1936 roku i 154. lokatą w korpusie oficerów piechoty.
Na dzień 16 marca 1938 roku zajmował nadal stanowisko komendanta powiatowego PW na powiat nieszawski, a następnie - na mocy rozkazu Biura Personalnego Ministerstwa Spraw Wojskowych z grudnia 1938 roku - został przeniesiony z 14 pułku piechoty do Korpusu Ochrony Pogranicza i przydzielony do pułku KOP „Sarny”. Z dniem 16 stycznia 1939 roku objął definitywnie obowiązki komendanta powiatowego PW Kostopol.
Na dzień 23 marca 1939 roku pełnił służbę w pułku KOP „Sarny”, piastując nadal stanowisko powiatowego komendanta Przysposobienia Wojskowego w Kostopolu, znajdującego się w strukturach 302 Rejonu Przysposobienia Wojskowego „Polesie” (z siedzibą w Sarnach, przy pułku KOP „Sarny”). W tym czasie zajmował 111. lokatę wśród kapitanów korpusu piechoty w swoim starszeństwie. Po agresji ZSRR na Polskę, w bliżej nieznanych okolicznościach dostał się do sowieckiej niewoli. Przetrzymywany był w obozie kozielskim. Wiosną 1940 roku został zamordowany w Katyniu.
Minister Obrony Narodowej decyzją Nr 439/MON z dnia 5 października 2007 roku awansował go pośmiertnie do stopnia majora. Awans został ogłoszony w dniu 9 listopada 2007 r. w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Rodzina.
19 września 1928 roku zawarł związek małżeński z Marią Izabelą Wąsowską (urodzoną w 1907 r. w Kijowie), córką lekarza pułkowego – ppłk. Ewarysta Wąsowskiego (zmarłego w 1932 roku) i Marii Joanny z domu Walickiej (zmarłej w 1935 roku).
Upamiętnienie.
Katyński Dąb Pamięci poświęcony majorowi Arturowi Lameckiemu zasadzony został w 2010 roku we włocławskim Parku im. Władysława Łokietka. Symboliczna tablica nagrobna zamordowanego przez NKWD oficera znajduje się na Cmentarzu Komunalnym we Włocławku, na grobie jego teściów – Marii i Ewarysta Wąsowskich (sektor 84D, rząd 1, grób 13).

</doc>
<doc id="3921733" url="https://pl.wikipedia.org/wiki?curid=3921733" title="Kościół Niepokalanego Poczęcia Najświętszej Maryi Panny w Kowalowicach">
Kościół Niepokalanego Poczęcia Najświętszej Maryi Panny w Kowalowicach

Kościół Niepokalanego Poczęcia Najświętszej Maryi Panny – rzymskokatolicki kościół parafialny w Kowalowicach. Świątynia należy do parafii Niepokalanego Poczęcia Najświętszej Maryi Panny w Kowalowicach w dekanacie Namysłów wschód, archidiecezji wrocławskiej. Dnia 17 grudnia 2004 roku, pod numerem A-34/2004, kościół został wpisany do rejestru zabytków województwa opolskiego.
Historia kościoła.
Pierwsza wzmianka o kościele w Kowalowicach pochodzi z 1595 roku. Była to drewniana świątynia, wybudowana przez zamieszkujących te tereny ewangelików, a przejęta przez katolików w roku 1654. Po zaprowadzeniu za czasów pruskich tolerancji religijnej wierni obu wyznań chrześcijańskich posiadali we wsi swoje kościoły parafialne, XIX-wieczna świątynia ewangelicka rozebrana została w latach 1953-1954.
Obecna świątynia katolicka została wybudowana w latach 1868-1870, przez mistrza murarskiego Kricke z pobliskiego Namysłowa. Budowlę zaprojektował architekt Karl Lüdecke z Wrocławia. Wnętrze świątyni ubogaca, zachowany z poprzedniej świątyni m.in.:
oraz pochodząca z końca XIV wieku
Inicjatorem budowy kościoła był ówczesny administrator parafii Kowalowice, ksiądz Leopold Nerlich, stojący wówczas jednocześnie na czele Archiprezbiteriatu (Dekanatu) Namysłowskiego (co ciekawe parafia w Kowalowicach należała do Archiprezbiteriatu Rychtalskiego).

</doc>
<doc id="3921736" url="https://pl.wikipedia.org/wiki?curid=3921736" title="Sowiecka Formuła 3 Sezon 1972">
Sowiecka Formuła 3 Sezon 1972

Sezon 1972 Sowieckiej Formuły 3 – trzynasty sezon Sowieckiej Formuły 3, składający się z trzech eliminacji (Barawaja, Bikernieki i Pirita-Kose-Kloostrimetsa). Mistrzem został Enn Griffel, ścigający się Estonią 9M.

</doc>
<doc id="3921738" url="https://pl.wikipedia.org/wiki?curid=3921738" title="Veľká Rakytová">
Veľká Rakytová

Veľká Rakytová – dolina w Wielkiej Fatrze na Słowacji. Jest orograficznie lewym odgałęzieniem Doliny Rewuckiej ("Revúcka dolina"). Ma wylot na wysokości około 650 m w połowie odległości między miejscowością Liptovská Osada i osadą Nžne Revucé należącą do miejscowości Liptovské Revúce. Górą podchodzi pod przełęcz Južné Rakytovské sedlo (około 1405 m). Jej zbocza tworzą grzbiety Rakytova (1567 m) i Minčola (1398 m).
Dolina jest kręta i jej dno porasta las, ale duża część zboczy jest trawiasta. Są to hale pasterskie, powstałe podczas kilkuwiekowego pasterstwa przez wyrąb lub tzw. cerhlenie. Dnem doliny spływa potok będący dopływem rzeki Revúca. Doliną nie prowadzi żaden szlak turystyczny.

</doc>
<doc id="3921746" url="https://pl.wikipedia.org/wiki?curid=3921746" title="Veľká Turecká">
Veľká Turecká

Veľká Turecká – dolina w Wielkiej Fatrze na Słowacji. Jest orograficznie lewym odgałęzieniem Revúckiej doliny ("Revúcka dolina"). Ma wylot na wysokości około 730 m w miejscowości Liptovské Revúce. Górą podchodzi pod tzw. liptowską grań Wielkiej Fatry na odcinku od wierzchołka 1295 m przez Minčol (1398 m) (około 1405 m) po Čierny kameň (1479 m). Dnem doliny spływa Turecký potok.
Duża część dolnych zboczy doliny jest trawiasta. Są to hale pasterskie, powstałe podczas kilkuwiekowego pasterstwa przez wyrąb lub tzw. cerhlenie. Górną część doliny porasta las. Doliną nie prowadzi żaden szlak turystyczny.
Po wschodniej stronie podnóży Veľkiej Tureckiej wzno się szczyt Ctibor.

</doc>
<doc id="3921748" url="https://pl.wikipedia.org/wiki?curid=3921748" title="Jana Burczeska">
Jana Burczeska

Jana Burczeska (mac. Јана Бурческа, ur. 6 lipca 1993 w Skopju) – macedońska piosenkarka.
Uczestniczka pierwszej edycji programu "Macedonian Idol" (2011). Reprezentantka Macedonii w 62. Konkursie Piosenki Eurowizji (2017).
Kariera muzyczna.
W 2011 wzięła udział w pierwszej edycji programu "Macedonian Idol", w której ostatecznie zajęła piąte miejsce. Od tego samego roku zaczęła grać koncerty charytatywne m.in. dla osób upośledzonych umysłowo oraz organizowanych przez Macedoński Czerwony Krzyż. W 2011 otrzymała Złotą Biedronkę w kategorii „debiut roku”.
W 2012 uczestniczyła w festiwalu "Skopje Fest", na którym zaśpiewała piosenkę „Bi bila tvoja”. W 2013 i 2015 ponownie startowała na festiwalu. W 2014 wystąpiła, razem z Macedońską Orkiestrą Filharmoniczną, na Dniach Muzyki Macedońskiej. Od 2015 występuje razem z zespołem OffBeatz.
W 2017 została wybrana na reprezentantkę Macedonii w 62. Konkursie Piosenki Eurowizji organizowanym w Kijowie. 11 maja wystąpiła w drugim półfinale konkursu i zajęła 15. miejsce, nie kwalifikując się do finału. W maju 2018 była sekretarzem podającym punkty macedońskiej komisji jurorskiej w finale 63. Konkursu Piosenki Eurowizji.
Działalność pozamuzyczna.
W 2011 została ambasadorką UNICEF.
Życie prywatne.
11 maja 2017, w trakcie transmisji drugiego półfinału 62. Konkursu Piosenki Eurowizji, ogłosiła, że jest w ciąży. Tego samego wieczoru na wizji przyjęła oświadczyny od życiowego partnera, Aleksandra. W październiku 2017 urodziła córkę, Donę.

</doc>
<doc id="3921750" url="https://pl.wikipedia.org/wiki?curid=3921750" title="Derek Dietrich">
Derek Dietrich

Derek Richard Dietrich (ur. 18 lipca 1989) – amerykański baseballista występujący na pozycji drugobazowego w Cincinnati Reds.
Przebieg kariery.
College.
Po ukończeniu szkoły średniej, w czerwcu 2007 został wybrany w trzeciej rundzie draftu przez Houston Astros, jednak nie podpisał kontraktu z organizacją tego klubu, gdyż zdecydował się podjąć studia w Georgia Institute of Technology, gdzie w latach 2008–2010 grał w drużynie uniwersyteckiej Georgia Tech Yellow Jackets na pozycji łącznika. Podczas trzech sezonów występów w NCAA uzyskał średnią uderzeń 0,331, zdobył 41 home runów i zaliczył 181 RBI.
Minor League Baseball.
W czerwcu 2010 został wybrany w drugiej rundzie draftu przez Tampa Bay Rays. Zawodową karierę rozpoczął w Hudson Valley Renegades (poziom Class A-Short Season), następnie w 2011 grał w Bowling Green Hot Rods (Class A), gdzie ustanowił rekord klubowy w liczbie zdobytych home runów w sezonie zasadniczym. W sezonie 2012 występował w Charlotte Stone Crabs (Class A-Advanced) i w Montgomery Biscuits (Double-A), a po jego zakończeniu przeszedł do Miami Marlins za Yunela Escobara. Sezon 2013 rozpoczął od występów w Jacksonville Suns (Double-A), gdzie został przesunięty z łącznika na drugą bazę.
Major League Baseball.
Ze względu na kontuzję wewnątrzpolowych Donovana Solano i Chrisa Valaiki, 8 maja 2013 Dietrich otrzymał powołanie do składu Miami Marlins i tego samego dnia zadebiutował w Major League Baseball w meczu przeciwko San Diego Padres, w którym zaliczył single'a. Dwa dni później w meczu z Los Angeles Dodgers zdobył swojego pierwszego home runa, a 31 lipca 2016 w spotkaniu z St. Louis Cardinals pierwsze, dające zwycięstwo uderzenie w MLB.
W lutym 2019 został zawodnikiem Cincinnati Reds.

</doc>
<doc id="3921752" url="https://pl.wikipedia.org/wiki?curid=3921752" title="Henryk Hilchen">
Henryk Hilchen

Henryk Hilchen (ur. 30 lipca 1881 w Warszawie, zm. 20 sierpnia 1956 tamże) – polski duchowny rzymskokatolicki.
Życiorys.
Urodził się w rodzinie Teodora i Józefy z Wężyk-Rudzkich. Był trzecim z pięciorga ich dzieci. Jego młodszym bratem był Feliks Hilchen. Po ukończeniu gimnazjum klasycznego w Kielcach kontynuował naukę w liceum handlowym w Warszawie. Od 1901 roku studiował na Wydziale Chemicznym Politechniki Warszawskiej, ukończył jednak Politechnikę Lwowską, gdzie się przeniósł po strajkach szkolnych w 1905 roku. Kontynuował studia na Uniwersytecie we Fryburgu, gdzie ukończył wydział prawny oraz uzyskał tytuł doktora nauk politycznych i ekonomicznych. Studiował również filozofię tomistyczną. W czasie studiów w organizacjach studenckich (w „Zjednoczeniu” Studentów Politechniki Warszawskiej, w Bratniej Pomocy na Politechnice Lwowskiej oraz w korporacjach studenckich „Filarecja” i „Sarmatia” we Fryburgu). Studiował również prawo na Uniwersytecie w Petersburgu, gdzie był jednym z założycieli polskiej Korporacji Akademickiej Sarmatia. W latach 1910–1912 uczył się jako alumn w Seminarium Duchownym w Warszawie. Następnie, w latach 1912–1915 był wikariuszem w parafiach w Dobrem, Łowiczu, Łodzi i w Jadowie. 
W latach 1916–1917 był sekretarzem generalnym Stowarzyszenia Robotników Chrześcijańskich w Warszawie i redaktorem organu stowarzyszeń chrześcijańskich „Pracownik Polski”. W 1919 roku został radnym m.st. Warszawy. 16 lipca 1919 został zameldowany w Poznaniu przy ul. Św. Marcina 70. Pełnił obowiązki kapelana Szkoły Podchorążych Artylerii na Sołaczu oraz redaktora „Przewodnika Społeczego”. W latach 1920–1922 studiował w Angelicum w Rzymie, był spowiednikiem późniejszego papieża Piusa XI i honorowym szambelanem papieskim. Po powrocie do Polski został ponownie prefektem szkół warszawskich. Od 1929 roku pracował jako proboszcz w Lesznie, a w latach 1931–1945 był proboszczem parafii Matki Boskiej Częstochowskiej w Warszawie.
Był jednym z 12 zakładników wskazanych Niemcom zgodnie z aktem kapitulacji miasta z 28 września 1939 w celu zabezpieczenia spokoju w mieście. Tuż przed powstaniem warszawskim udzielił zgody na ukrycie części akt staropolskich AGAD w wieży przy swoim kościele, dzięki czemu przetrwały one wojnę (kościół został zrujnowany w czasie powstania).
W latach 1945–1947 był proboszczem w Międzyrzeczu, następnie, w latach 1947–1952 – w Słupsku. W 1952 roku otrzymał nominację na proboszcza w Tarczynie, jednak nie objął tego stanowiska ze względu na postępujący paraliż.
Zmarł 20 sierpnia 1956 w Warszawie. Został pochowany na cmentarzu Powązkowskim w Warszawie (kwatera 189-6-12/13).

</doc>
<doc id="3921753" url="https://pl.wikipedia.org/wiki?curid=3921753" title="Turecký potok">
Turecký potok

Turecký potok – potok będący lewym dopływem rzeki Revúca na Słowacji. Spływa dnem doliny Veľká Turecká w Wielkiej Fatrze. Ma kilka źródłowych cieków wypływających na południowo-wschodnich stokach grzbietu od Minčola (1398 m) przez Južné Rakytovské sedlo (około 1405 m) do szczytu Čierny kameň (1479 m). Uchodzi do Revúcy w miejscowości Liptovské Revúce na wysokości około 730 m.

</doc>
<doc id="3921754" url="https://pl.wikipedia.org/wiki?curid=3921754" title="John Catford">
John Catford

John „Ian” Catford (ur. 26 marca 1917 w Endyburgu, zm. 6 sierpnia 2009 w Seattle) – szkocki językoznawca, specjalizujący się w dziedzinach fonetyki i fonologii. Założyciel pierwszej na świecie szkoły językoznawstwa stosowanego, autor teorii przesunięć w przekładzie i teorii ekwiwalencji tekstualnej i korespondencji formalnej.
Życiorys.
John Cunnison Catford urodził się w Edynburgu w Szkocji. Fonetyką zaczął interesować się w wieku 14 lat, po obejrzeniu sztuki Pigmalion George'a Bernarda Shawa. Studiował fonetykę u Daniela Jonesa – jednego z najaktywniejszych fonetyków tamtych czasów. W wieku 17 zaczął współpracę z BBC jako aktor radiowy, wykorzystując swoją wiedzę fonetyczną do produkcji obcych dialektów i akcentów. W tym okresie jego zainteresowanie fonetyką przekształciło się w zainteresowanie językoznawstwem. Specjalizując się w języku francuskim na Uniwersytecie Endynburskim, spędził rok akademicki we Francji jako "assisant d’anglais" we francuskim liceum. Zdobył też dyplom w "Institue de Phonteique" na Uniwersytecie Paryskim.
W 1939 Catford przerwał studia, aby uczyć przez rok w British Council Institute of English Studies w Atenach. Rozpoczęcie się II wojny światowej uniemożliwiło mu powrót do Wielkiej Brytanii. Poza ojczyzną Catford spędził 7 lat, ucząc języka angielskiego w Grecji, Egipcie i Palestynie, zdobywając przy tym wiedzę o językach: greckim, arabskim i hebrajskim. Poznał ludzi mówiących językami kaukaskimi i zafascynował się ich gramatyką oraz fonetyką. Do Wielkiej Brytanii powrócił w 1946 roku, gdzie rozpoczął studia z dziedziny językoznawstwa ogólnego i językoznawstwa języków słowiańskich na Uniwersytecie Londyńskim. W 1952 powrócił na Uniwersytet Edynburski, gdzie swój czas poświęcił stworzeniu "Linguistic Survey of Scotland", czyli mapy dialektów występujących w Szkocji.
W 1957 Catford stał się założycielem i dyrektorem Edynburskiej Szkoły Językoznawstwa Stosowanego, uważanej za pierwszą szkołę, która zajmowała się stosowaniem teorii językoznawczych do rozwiązywania problemów praktycznych takich jak nauczanie języków i tłumaczenie. W 1964 został zaproszony do Uniwersytetu Michigan jako profesor językoznawstwa i dyrektor Instytutu Języka Angielskiego. Potem stał się przewodniczącym Wydziału Językoznawstwa i Laboratorium Fonetyki, gdzie nauczał przedmiotów z zakresu fonetyki, fonologii, językoznawstwa stosowanego i teorii przekładu.
Przy okazji przejścia na emeryturę 1986 roku Catford przeprowadził serię ośmiu wykładów.
Catford miał dwójkę dzieci: Lornę i Juliana z żoną Lotte, którą poznał w 1942 roku w Jerozolimie. Zmarł w 2009 roku w Seattle.

</doc>
<doc id="3921757" url="https://pl.wikipedia.org/wiki?curid=3921757" title="Antoni Rogoza">
Antoni Rogoza

Antoni Rogoza (ur. 23 stycznia 1934 w Krakowie, zm. 15 lutego 2017) – polski piłkarz grający na pozycji napastnika oraz trener.
Życiorys.
W 1947 rozpoczął treningi w TS Wisła Kraków, debiutując w pierwszym składzie w 1951 (w tym sezonie Wisła zajęła 1. miejsce w I lidze). W kolejnych latach należał do najlepszych strzelców Wisły, z którą związany był do 1961. Rogoza był również młodzieżowym reprezentantem Polski. Po zakończeniu występów w barwach Wisły, jeszcze w 1961 występował w barwach BKS-u Stal Bielsko-Biała. W latach 1962–1963 był zawodnikiem Śląska Wrocław, w 1963 – Hutnika Nowa Huta, w 1966 – Hutnika Trzebinia, w 1967 – Zwierzynieckiego Kraków, zaś w latach 1967–1975 – Chicago Eagles, którego był trenerem po zakończeniu kariery zawodniczej.
W ciągu swojej kariery zawodniczej Antoni Rogoza strzelił 29 goli w 95 meczach I ligi.
Jego grób znajduje się w Krakowie na Cmentarzu Salwatorskim, sektor SC2-2-20.

</doc>
<doc id="3921762" url="https://pl.wikipedia.org/wiki?curid=3921762" title="Sowiecka Formuła 3 Sezon 1974">
Sowiecka Formuła 3 Sezon 1974

Sezon 1974 Sowieckiej Formuły 3 – piętnasty sezon Sowieckiej Formuły 3. Składał się z dwóch eliminacji (Pirita-Kose-Kloostrimetsa i Bikernieki), przy czym podczas każdej eliminacji rozgrywano dwa wyścigi. Mistrzem został Władisław Barkowski, ścigający się Estonią 18.

</doc>
<doc id="3921763" url="https://pl.wikipedia.org/wiki?curid=3921763" title="Franciszek Venulet">
Franciszek Venulet

Franciszek Venulet (ur. 16 listopada 1878 w Warszawie, zm. 14 listopada 1967 w Łodzi) – polski lekarz patolog i fizjopatolog, nauczyciel akademicki, profesor uniwersytetów: Moskiewskiego, Warszawskiego i Łódzkiego oraz Akademii Medycznej w Łodzi.
Życiorys.
Edukacja.
Po ukończeniu Drugiego Gimnazjum Klasycznego w Warszawie studiował medycynę na Cesarskim Uniwersytecie Warszawskim (ros. Императорский Варшавский Университет). Studia skończył z odznaczeniem w roku 1904.
Początek pracy zawodowej i specjalistyczne studia zagraniczne.
Pracę zawodową rozpoczął (wrzesień 1904 – kwiecień 1905) w Szpitalu Ewangelickim w Warszawie, na Oddziale Wewnętrznym (interna), którym kierował dr Leon Babiński.
Po wyjeździe do Moskwy pracował początkowo (7 miesięcy od kwietnia 1905) w Szpitalu św. Włodzimierza, na oddziałach pediatrycznych (błonica, płonica, chirurgia dziecięca). W roku 1906 odbył studia specjalistyczne z anatomii patologicznej w Berlinie, a w roku 1908 – studia uzupełniające w Monachium. W roku 1910 obronił w Moskwie pracę doktorską "O zmianach węzłów wewnątrzsercowych w doświadczalnym zapaleniu osierdzia", a w 1912 roku uzyskał habilitację na Uniwersytecie Moskiewskim. Wykład habilitacyjny wygłosił na temat: "Znaczenie badań doświadczalnych dla nauki o powstawaniu nowotworów". Po habilitacji zajmował stanowisko prosektora w Katedrze Patologii Ogólnej i Doświadczalnej Uniwersytetu Moskiewskiego i w Instytucie im. Morozowa (1911–1913), w którym zajmowano się nowotworami złośliwymi. Prowadził też wykłady z patologii ogólnej nowotworów złośliwych oraz z patologii ogólnej w pełnym zakresie (rok akademicki 1913/1914). W latach 1914–1918 wykładał patologię doświadczalną (część kursu patologii). W roku 1918 wrócił do Polski.
Praca zawodowa po powrocie do Polski.
W okresie 1918–1925 mieszkał i pracował w Łodzi. Do końca roku 1924 kierował Miejską Pracownią Bakteriologiczną. Był również kierownikiem filii Państwowego Zakładu Higieny w Łodzi (wcześniej Państwowy Zakład Epidemiologiczny). W roku akademickim 1923/1924 dojeżdżał do Warszawy na wykłady patologii ogólnej i doświadczalnej. Z końcem roku 1924 zdecydował się na rezygnację z pracy w obu instytucjach łódzkich (w tymże roku otrzymał tytuł członka honorowego Łódzkiego Towarzystwa Lekarskiego) i w styczniu 1925 roku przeprowadził się do Warszawy.
W Warszawie Franciszek Venulet, poza pracą dydaktyczną i naukową, prowadził intensywną działalność organizacyjną i społeczną. Uzyskał dotację Ministerstwa Wyznań Religijnych i Oświecenia Publicznego oraz Fundacji Rockefellera na zakup aparatury dla pracowni naukowo-badawczych i organizację biblioteki, działał m.in. jako przewodniczący Sądu Izby Lekarskiej Warszawsko-Białostockiej (1929), przewodniczący Towarzystwa Biologicznego (1930), członek Rady Naukowej Lotniczo-Lekarskiej (1931), delegat Wydziału Lekarskiego do senatu UW (rok akad. 1932/1933), kurator Żydowskiego Stowarzyszenia Medyków. W roku akademickim 1934/1935 pełnił funkcję dziekana Wydziału Lekarskiego UW.
Był członkiem Towarzystwa Lekarskiego Łódzkiego (od 1926). Uczestniczył w pracach Polskiego Towarzystwa Medycyny Społecznej, o czym świadczy m.in. odczyt "Wpływ amonjaku na równowagę kwasowo-zasadową", przygotowany wspólnie z Franciszkiem Goebelem i Ryszardem Tislowitzem, który opublikowano w roku 1936. Utrzymywał kontakty naukowe ze specjalistami z innych krajów (w roku 1931 przez kilka miesięcy przebywał we Włoszech; uczestniczył w licznych międzynarodowych kongresach).
Demonstrował demokratyczne przekonania polityczne; skłaniał się do poglądów Tadeusza Kotarbińskiego (zob. np. etyka niezależna).
W czasie okupacji niemieckiej (1939–1945) uczestniczył w działalności tajnego Wydziału Lekarskiego Uniwersytetu Warszawskiego (w tym w Prywatnej Szkole Zawodowej dla Pomocniczego Personelu Sanitarnego w Warszawie dr. Jana Zaorskiego, oficjalnie „Prywatna Szkoła Zawodowa dla Pomocniczego Personelu Sanitarnego”) oraz Uniwersytetu Ziem Zachodnich. Prowadził wykłady dla 402 słuchaczy w 11 kompletach (142 osoby zdały egzamin). Istotną pomocą dla słuchaczy kursu patologii ogólnej były dwa pierwsze wydania podręcznika „Fizjopatologia ogólna”, napisanego już w czasie okupacji.
Prof. Venulet był inwigilowany przez gestapo, a jego domek przy ul. Czerniakowskiej dwukrotnie rewidowano. W czasie powstania warszawskiego został całkowicie zniszczony.
W roku 1945 zamieszkał w Łodzi. Był współorganizatorem i profesorem kontraktowym Uniwersytetu Łódzkiego, a w roku 1950 został profesorem zwyczajnym nowo utworzonej Akademii Medycznej (miał wówczas 72 lata). Zorganizował nowy Zakład Patologii Ogólnej i Doświadczalnej (ul. Narutowicza 60). W latach 1946–1961 wykonano tam prace naukowe, których wyniki stały się tematem 103 publikacji i podstawą sześciu prac doktorskich.
Był czynny zawodowo do roku 1962 w łódzkiej AM i jako kierownik Katedry Patologii Ogólnej w WAM w Łodzi. Przeszedł na emeryturę w wieku niemal 84 lat, po czym nadal utrzymywał kontakt z uczelnią (był promotorem pracy doktorskiej w latach 1962–1965).
Badania naukowe i publikacje.
Prowadził prace naukowe w dziedzinie fizjopatologii, dotyczące np. zaburzeń równowagi kwasowo-zasadowej, witaminologii, endokrynologii, serodiagnostyki kiły. Był pionierem polskich badań wpływu dymu tytoniowego na stan zdrowia, które obejmowały problemy:
Jego współpracownikami – członkami zespołu badawczego – byli: prof. Andrzej Danysz, Piotr Demant, Henryk Gnoiński, Franciszek Goebel, Władysław Ostrowski, Bronisław Szerszyński i inni (wśród nich: Kazimierz Czerski, Jan Dmochowski, Rościsław Kadłubowski, Helena Lausz, Tadeusz Majcherski, Zofia Moskwa, Stefan Skapiński).
Jest autorem ponad 300 publikacji naukowych (w tym ponad 100 – bez współautorów)
W biografii, opublikowanej w roku 1982, zamieszczono wykaz 106 publikacji. W katalogu WorldCat wymieniono 36 najbardziej popularnych prac autorstwa lub współautorstwa Franciszka Venuleta, a wśród nich – jako najbardziej istotne – książki:
Odznaczenia i wyróżnienia.
Otrzymał:
Został wyróżniony tytułem członka honorowego Towarzystwa Lekarskiego Łódzkiego (1924).
Upamiętnienie.
Imię profesora Franciszka Venuleta nadano cyklowi konferencji pt. „Tytoń albo zdrowie”. Konferencje, organizowane corocznie w różnych miastach Polski, są forum wymiany doświadczeń i integracji środowisk zainteresowanych problemami szkodliwości palenia i sposobami walki z tym nałogiem. W organizację konferencji włączają się m.in.: Centrum Onkologii – Instytut im. Marii Skłodowskiej-Curie, Główny Inspektorat Sanitarny, Ministerstwo Zdrowia, Obywatelska Koalicja „Tytoń albo Zdrowie”, Rządowa Rada Ludnościowa.
Pamięć o Franciszku Venulecie wyraził w roku 1982 prof. Jan Wojciech Guzek w artykule napisanym dla uczczenia 15. rocznicy jego śmierci. Wspomnienie zakończył słowami:
Życie rodzinne.
Był synem Franciszka (1851–1912, według ankiety personalnej – „kierownika firmy”) i Natalii z domu Ernst (1855–1926), należących do ewangelickiej rodziny handlowców. Urodził się w roku 1878 w Warszawie, przy ul. Leszno 23. Miał siostrę Zofię (ur. 1880, zamężna Masterhazy), która została nauczycielką. Zmarła 17 stycznia 1945 w Ravensbrück (KL).
Ożenił się w Moskwie w 1912 roku z Jadwigą Heuss (1887–1968). Małżonkowie mieli dwoje dzieci: córkę Marię (ur. 1915) i syna Jana (1921–2011 ur. w Łodzi). Jan Venulet poszedł zawodowymi śladami ojca – studiował medycynę na tajnym Wydziale Medycznym UW, został znanym profesorem farmakologii.
Franciszek Venulet zmarł w Łodzi 15 listopada 1967 roku. Trumna, początkowo złożona na łódzkim Cmentarzu Doły (w części rzymskokatolickiej pw. św. Wincentego à Paulo), została w roku 1968 przewieziona do Warszawy, na cmentarz ewangelicko-augsburski (aleja 9, grób 46).

</doc>
<doc id="3921765" url="https://pl.wikipedia.org/wiki?curid=3921765" title="Where’s the Revolution">
Where’s the Revolution

Where’s the Revolution – pierwszy singel brytyjskiej grupy muzycznej Depeche Mode, promujący ich czternasty album, zatytułowany "Spirit". Singel został wydany w dzień 20. rocznicy innego singla grupy – „Barrel of a Gun”. Światowa premiera singla odbyła się w Trójce – Polskie Radio Program III.

</doc>
<doc id="3921768" url="https://pl.wikipedia.org/wiki?curid=3921768" title="Where's the Revolution">
Where's the Revolution



</doc>
<doc id="3921775" url="https://pl.wikipedia.org/wiki?curid=3921775" title="Stiepan Dawidienko">
Stiepan Dawidienko

Stiepan Pawłowicz Dawidienko (ros. Степан Павлович Давиденко, ur. w miejscowości Aleksandrowo-Grigorjewka (obecnie część Doniecka), zm. 10 października 1972 w Czerkasach) – radziecki nawigator lotniczy, podpułkownik, Bohater Związku Radzieckiego (1944).
Życiorys.
Był narodowości ukraińskiej. Skończył 7 klas szkoły, a w 1930 dwuletnią radziecką szkołę partyjną, od 1928 należał do WKP(b), pracował w kopalni. Od 1930 służył w Armii Czerwonej, w 1932 skończył kursy w Orenburgu, a w 1933 szkołę wojskową lotników w Krasnodarze. W 1938 brał udział w bitwie nad jeziorem Chasan, od 22 czerwca 1941 uczestniczył w wojnie z Niemcami, walczył na Froncie Briańskim, Woroneskim i Centralnym jako nawigator eskadry 24 bombowego pułku lotniczego 241 Bombowej Dywizji Lotniczej 3 Bombowego Korpusu Lotniczego 16 Armii Powietrznej, do października 1943 wykonał ok. 180 lotów bojowych. W 1952 ukończył Wyższą Oficerską Szkołę Nawigatorów, w 1957 został przeniesiony do rezerwy w stopniu podpułkownika.
Odznaczenia.
I medale.

</doc>
<doc id="3921780" url="https://pl.wikipedia.org/wiki?curid=3921780" title="Lee Young-ae">
Lee Young-ae

Lee Young-ae (hangul: 이영애, hancha: 李英愛; ur. 31 stycznia 1971) – południowokoreańska aktorka. Jest znana z występu w koreańskim serialu historycznym "Klejnot w pałacu", a także z tytułowej roli w thrillerze "Pani Zemsta".
Ukończyła studia na Uniwersytecie Hanyang (licencjat germanistyki) i Uniwersytet Chung-Ang (magister teatru i filmu).
Kariera.
Lee zadebiutowania w 1991 roku jako modelka. Po występach w reklamach telewizyjnych zadebiutowała jako aktorka w serialu z 1993 roku, "Daegui nampyeoneun eotteoshimnikka?", za rolę zdobyła nagrodę „Najlepsza nowa aktorka” podczas SBS Drama Awards.
W 2000 roku zagrała w filmie "Strefa bezpieczeństwa", który stał się najbardziej kasowym koreańskim filmem w owym czasie. Lee otrzymała również pozytywne recenzje krytyków za rolę. Została zaproszona przez reżysera Hura Jin-ho, aby zagrać w jego następnym filmie "Bomnaleun ganda", za który zdobyła nagrodę dla najlepszej aktorki w podczas Busan Film Critics Awards.
Zagrała też główną rolę w serialu "Bulkkot", który został wyemitowany na Tajwanie i przyniósł jej popularność.
Popularność Lee wzrosła w Korei Południowej po roli w serialu historycznym "Klejnot w pałacu". Emitowany od 15 września 2003 roku do 23 marca 2004 roku na kanale MBC, zdobył średnią oglądalność 46,3% (najwyższa w danym dniu – 57,8%). Lee zdobyła Daesang (Wielka nagroda) podczas MBC Drama Awards, jak również nagrodę „Top Excellence”. Serial został następnie wyemitowany za granicą w 91 krajach i stała się niezwykle popularny w Chinach, na Filipinach, Tajwanie, Hongkongu, na Sri Lance i w Kambodży zarabiając 103,4 mln dolarów na całym świecie. W 2005 roku prawie połowa ludności Hongkongu oglądała finał serialu. W Chinach, setki milionów widzów oglądało serial pomimo faktu, że był on emitowany późno w nocy. Sława "Klejnot w pałacu" przyniosła Lee popularność w całej Azji jako jedna z największych gwiazd koreańskiej fali.
Lee następnie zagrała w trzeciej części trylogii Park Chan-wooka, pt. "Pani Zemsta", za który otrzymała m.in. nagrody dla najlepszej aktorki podczas Blue Dragon Film Awards, Sitges Film Festival i Baeksang Arts Awards.
Ze względu na jej sukces, Lee została zaproszona do Chin, Hongkongu, Singapuru, Japonii i na Tajwan. W 2006 roku, po raz pierwszy od 12 lat, NHK musiało użyć NHK Hall, aby zorganizować program ze względu na jej popularność. Została również zaproszona w 2007 roku na Międzynarodowy Festiwal Figur Lodowych i Śnieżnych w Harbin w Chinach.
W swojej autobiografii Lee przypomniała, jak stała się aktorką. Po raz pierwszy weszła do show-biznesu po pracy z Andy Lau w 1990 r. w reklamie czekolady. W 1995 roku podjęła decyzję, aby ukończyć szkołę w celu nauczenia się teorii aktorstwa. Od tamtej pory stawiała sobie wyzwania w postaci różnego rodzaju ról aktorskich.
W 2007 roku otrzymała od południowokoreańskiego rządu medal Zasłużony Kulturze za wkład w koreańską falę.
W 2015 roku ogłoszono, że Lee powróci do telewizji grając w serialu historycznym "Saimdang, bich-ui ilgi". Zagrała podwójną rolę Sin Saimdang, słynnej artystki z ery Joseon, a także współczesnej wykładowczyni historii Korei Seo Ji-yoon.
Życie prywatne.
24 sierpnia 2009 roku Young-ae wyszła za mąż za Jeong Ho-younga, koreańsko-amerykańskiego biznesmena, w Stanach Zjednoczonych. 20 lutego 2011 roku Young-ae urodziła bliźnięta, dziewczynkę Jung Seung-bin i chłopca Jung Seung-kwon, w Jeil Hospital w Jung-gu (Seul).

</doc>
<doc id="3921794" url="https://pl.wikipedia.org/wiki?curid=3921794" title="Gali Mazitow">
Gali Mazitow

Gali Achmetowicz Mazitow (ros. Гали Ахметович Мази́тов, tat. Гали Мәҗитов, ur. we wsi Nowoszachowo w Baszkirii, zm. 30 stycznia 1993 w Jałcie) – radziecki nawigator lotniczy, podpułkownik, Bohater Związku Radzieckiego (1944).
Życiorys.
Urodził się w chłopskiej tatarskiej rodzinie. Skończył fakultet robotniczy, pracował w kołchozie, studiował w Ufijskim Instytucie Pedagogicznym. Od listopada 1933 służył w Armii Czerwonej, w 1936 ukończył wojskową szkołę piechoty w Kazaniu, a w 1939 wojskową szkołę lotników w Orenburgu, od 1939 należał do WKP(b). We wrześniu 1939 brał udział w zajmowaniu zachodniej Ukrainy, czyli agresji ZSRR na Polskę, a 1939–1940 w wojnie z Finlandią, od 22 czerwca 1941 walczył w wojnie z Niemcami kolejno jako nawigator samolotu, klucza, eskadry, pułku i dywizji lotniczej. Do marca 1944 jako nawigator (szturman) 3 Gwardyjskiej Dywizji Lotniczej 3 Gwardyjskiego Korpusu Lotniczego Lotnictwa Dalekiego Zasięgu w stopniu majora wykonał 183 loty bojowe, biorąc udział w nalotach bombowych na obiekty na głębokich tyłach wroga, po wojnie kontynuował służbę w siłach powietrznych, w 1954 zakończył ją w stopniu podpułkownika.
Odznaczenia.
I medale.

</doc>
<doc id="3921803" url="https://pl.wikipedia.org/wiki?curid=3921803" title="Tokubaj Tajgarajew">
Tokubaj Tajgarajew

Tokubaj Tajgarajew (ros. Токубай Тайгараев, ur. 1923 we wsi Kedej-Aryk w obwodzie dżalalabadzkim, zm. 19 lipca 1944 k. miejscowości Rudeny w gminie Lucyn na Łotwie) – sierżant Armii Czerwonej, Bohater Związku Radzieckiego (1945).
Życiorys.
Urodził się w chłopskiej kirgiskiej rodzinie. Skończył 7 klas, pracował w kołchozie, od września 1942 służył w Armii Czerwonej, walczył na froncie wojny z Niemcami, należał do WKP(b). Był dowódcą oddziału 1 kompanii piechoty 375 pułku piechoty 219 Dywizji Piechoty 3 Armii Uderzeniowej 2 Frontu Nadbałtyckiego w stopniu sierżanta, 14 lipca 1944 wyróżnił się przy przełamywaniu linii obrony przeciwnika pod wsią Safonowo, 5 dni później zginął w walce. 24 marca 1945 pośmiertnie otrzymał tytuł Bohatera Związku Radzieckiego i Order Lenina.

</doc>
<doc id="3921805" url="https://pl.wikipedia.org/wiki?curid=3921805" title="In Iohannis Evangelium tractatus">
In Iohannis Evangelium tractatus

In Evangelium Ioannis tractatus centum viginti quatuor – czyli Homilie na Ewangelię św. Jana wygłoszone bądź podyktowane przez Augustyna z Hippony w latach 408-420. Zbiór ustnych komentarzy Augustyna, w którym można wyróżnić dwie części. Pierwsze 54 homilie mają wyraźnie inny charakter niż ostatnie 70. Według badań M.-F. Berrouarda OP druga część homilii została przez Augustyna podyktowana. Uczony porównał tę drugą grupę homilii z 32 homiliami Augustyna do psalmu 119 (118), o których wiadomo, że były dyktowane po to, by można je było wykorzystywać do celów kaznodziejskich. Łacińskie słowo "tractatus" Augustyn rozumiał jako "przekaz ustny" i używał zamiennie ze słowami "sermo" ("kazanie") oraz "homilia", jak świadczy o tym "List" 224,2, oraz wstęp do objaśnienia psalmu 119 (118) w dziele "Objaśnienia Psalmów". 
Tekst krytyczny wydał w 1954 r. R. Willems w ramach "Corpus Christianorum", tom 36. Polski przekład Władysława Szołdrskiego CSsR ukazał się w 1974 r. wydawnictwie ATK (dziś Wydawnictwo UKSW) w t. 15 serii Pisma Starożytnych Pisarzy.
Tematy poruszane przez Augustyna obracają się wokół Słowa, które stało się ciałem. Nauczanie ma charakter duszpasterski. Istotnymi w tajemnicy Wcielenia były dla Augustyna pokora i uniżenie Chrystusa (por. Hom. 45,13). Biskup Hippony dążył jednak przede wszystkim do ukazania tego, że Chrystus jest równie prawdziwie Bogiem, jak jest prawdziwie człowiekiem.

</doc>
<doc id="3921814" url="https://pl.wikipedia.org/wiki?curid=3921814" title="Sowiecka Formuła 3 Sezon 1975">
Sowiecka Formuła 3 Sezon 1975

Sezon 1975 Sowieckiej Formuły 3 – szesnasty sezon Sowieckiej Formuły 3. Składał się z dwóch eliminacji (Czajka i Bikernieki), przy czym podczas każdej eliminacji rozgrywano dwa wyścigi. Mistrzem został Enn Griffel, ścigający się Estonią 19.

</doc>
<doc id="3921820" url="https://pl.wikipedia.org/wiki?curid=3921820" title="Kościół św. Jana Chrzciciela w Rychnowie">
Kościół św. Jana Chrzciciela w Rychnowie

Kościół św. Jana Chrzciciela – rzymskokatolicki kościół filialny w Rychnowie. Świątynia należy do parafii Niepokalanego Poczęcia Najświętszej Maryi Panny w Kowalowicach w dekanacie Namysłów wschód, archidiecezji wrocławskiej. Dnia 26 maja 1964 roku, pod numerem 903/64, kościół został wpisany do rejestru zabytków województwa opolskiego.
Historia.
Kościół w Rychnowie został wybudowany na przełomie XV i XVI w. Jego charakterystyczną cechą jest drewniana wieża oraz podmurówka z kamieni narzutowych. Prezbiterium oraz zakrystia to pozostałość po wcześniejszym gotyckim kościółku z XIV wieku. Wyposażenie kościoła jest przede wszystkim barokowe, ołtarz główny pochodzi z 1720 roku. Ambona powstała w okresie renesansowym, z wymalowanymi na niej scenami: Ukrzyżowania, Zmartwychwstania i Wniebowstąpienia.

</doc>
<doc id="3921831" url="https://pl.wikipedia.org/wiki?curid=3921831" title="Za soumraku">
Za soumraku

Za soumraku – tomik wierszy czeskiego poety Josefa Václava Sládka, opublikowany w 1907. Utwory składające się na tomik mają charakter elegijny.

</doc>
<doc id="3921832" url="https://pl.wikipedia.org/wiki?curid=3921832" title="Kamil Rychlicki">
Kamil Rychlicki

Kamil Rychlicki (ur. 1 listopada 1996 w Ettelbruck) – luksemburski siatkarz pochodzenia polskiego, grający na pozycji przyjmującego i atakującego, reprezentant Luksemburga. 
Jego rodzice również uprawiali siatkówkę. Ojciec Jacek Rychlicki jest srebrnym medalistą Mistrzostw Europy 1983 z reprezentacją Polski.
W grudniu 2022 roku otrzymał obywatelstwo włoskie.
Sukcesy klubowe.
Puchar Luksemburga:
Mistrzostwo Luksemburga:
Superpuchar Belgii:
Mistrzostwo Belgii:
Klubowe Mistrzostwa Azji:
Puchar Emira:
Klubowe Mistrzostwa Świata:
Puchar Włoch:
Mistrzostwo Włoch:
Superpuchar Włoch:
Sukcesy reprezentacyjne.
Mistrzostwa Europy Małych Państw Juniorów:
Mistrzostwa Europy Małych Państw:

</doc>
<doc id="3921833" url="https://pl.wikipedia.org/wiki?curid=3921833" title="Aankhen">
Aankhen



</doc>
<doc id="3921844" url="https://pl.wikipedia.org/wiki?curid=3921844" title="Haan Maine Bhi Pyaar Kiya">
Haan Maine Bhi Pyaar Kiya



</doc>
<doc id="3921851" url="https://pl.wikipedia.org/wiki?curid=3921851" title="Bodláčí z Parnassu">
Bodláčí z Parnassu

Bodláčí z Parnassu – tomik wierszy czeskiego poety Jaroslava Vrchlickiego, opublikowany w 1900. Charakteryzuje się wyrafinowaną budową wersyfikacyjną utworów. Tomik zawiera między innymi cykl "Tři sestiny o životu duše", wykorzystujący model prowansalskiej sestyny lirycznej. 
Poza tym poeta spożytkował między innymi strofę saficką ("Při bourání trestnice svato-Václavské", "Štědrovečerní zvony"), strofę alcejską ("K otevření České Akademie císaře Františka Josefa pro vědy, slovesnost a umění"), strofę siedmiowersową ("Děti jedou z výstavy"), oktawę) ("Odpověď", "Ahasver na věži Eiffelově", "Druhý list Ahasvera královně Semiramidě po desíti letech"), strofę jedenastowersową ("Letem českým světem") i strofę dwunastowersową ("Západní Čechy").
Polskim akcentem jest wiersz "Přípitek Adamu Asnykovi".

</doc>
<doc id="3921859" url="https://pl.wikipedia.org/wiki?curid=3921859" title="Mieczysław Jan Łuczyński">
Mieczysław Jan Łuczyński

Mieczysław Jan Łuczyński ps. "Jean de Messyna" (ur. w 1822 roku w Studenicy na Podolu – zm. 2 stycznia w 1913 roku) – działacz emigracyjny, uczestnik powstania styczniowego, major w armii tureckiej do 1893 roku.
W powstaniu styczniowym walczył w oddziale Jarmunda, a następnie Miłkowskiego. Na emigracji współpracował z Hotel Lambert. W 1878 roku jako wysłannik Ligi Narodowej był przyjmowany w Stambule przez wielkiego wezyra Midhata Paszę. 
Pracował w administracji dziennika "Le Monde Economique". W ostatnich latach życia był pensjonariuszem zakładu Św. Kazimierza.
Pochowany na Cmentarzu Les Champeaux w Montmorency.

</doc>
<doc id="3921866" url="https://pl.wikipedia.org/wiki?curid=3921866" title="Aleksandr Zakuskin">
Aleksandr Zakuskin

Aleksandr Zakuskin (ur. 12 marca 1993) – rosyjski piłkarz, pomocnik, reprezentant Rosji U-21.
Kariera piłkarska.
Wychowanek Lokomotiwu Moskwa. W sezonie 2014/15 występował w FK Chimki. W lutym 2016 przeszedł do FK Strogino, a w lipcu tegoż roku został zawodnikiem Torpedo Moskwa.

</doc>
<doc id="3921869" url="https://pl.wikipedia.org/wiki?curid=3921869" title="Arber Zeneli">
Arber Zeneli

Arber Zeneli (ur. 25 lutego 1995 w Falun) – kosowski piłkarz pochodzenia szwedzkiego grający na pozycji napastnika we francuskim klubie Stade de Reims.
Życiorys.
Kariera klubowa.
Karierę piłkarską zaczynał w młodzieżowych drużynach, pierw Hälsinggårdens AIK, a następnie IF Elfsborg. Po udanym sezonie został włączony do pierwszej drużyny klubu Elfsborg. W sezonie 15/16 został sprzedany do holenderskiego SC Heerenveen za kwotę odstępnego wynoszącą 1,95 mln €.
26 stycznia 2019 podpisał kontrakt z francuskim klubem Stade de Reims, do którego został sprzedany za 4 miliony euro.
Kariera reprezentacyjna.
Dla młodzieżowej reprezentacji Szwecji rozegrał łącznie 34 spotkania (siedem dla U17, siedemnaście dla U19 i dziesięć dla U21) strzelając łącznie 7 goli. W reprezentacji Kosowa zadebiutował 6 października 2016 w meczu z Chorwacją (przegranym 0:6). Dla swojej reprezentacji rozegrał łącznie 21 spotkania. Zdobył w niej 7 bramek, co ustanawia go wice-rekordzistą w historii reprezentacji Kosowa.

</doc>
<doc id="3921875" url="https://pl.wikipedia.org/wiki?curid=3921875" title="Diecezja Yongjia">
Diecezja Yongjia

Diecezja Yongjia (łac. "Dioecesis Iomchiavensis", chiń. 天主教永嘉教区) – rzymskokatolicka diecezja ze stolicą w Wenzhou w prowincji Zhejiang, w Chińskiej Republice Ludowej. Biskupstwo jest sufraganią archidiecezji Hangzhou.
W strukturach Patriotycznego Stowarzyszenia Katolików Chińskich nosi nazwę diecezja Wenzhou.
Według szacunków diecezja liczy ok. 100 tysięcy wiernych w oficjalnych wspólnotach i ponad 50 tysięcy w Kościele podziemnym oraz łącznie ok. 70 kapłanów (mniej więcej po równo w każdym z odłamów).
Historia.
3 marca 1949 papież Pius XII bullą "Ecclesiasticas in catholico" erygował diecezję Yongjia. Dotychczas wierni z tych terenów należeli do diecezji Ningbo. W chwili powstania diecezja liczyła 30 kapłanów i ok. 40000 wiernych.
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Pierwszy administrator apostolski bp Defebvre CM został wydalony z kraju, a drugi ks. Paul Su Xida został aresztowany w 1955. Zmarł w więzieniu w 1958. Większość księży została uwięziona w czasie rewolucji kulturalnej. Pierwszy biskup Yongji James David Lin Xili został wyświęcony dopiero w 1992. Sakra odbyła się potajemnie, gdyż nie wyraził na nią zgody rząd w Pekinie. Bp Lin Xili w latach 1955 - 1971 odsiadywał wyrok za "przestępstwa kontrrewolucyjne" po czym powrócił do pracy duszpasterskiej. Bp Lin Xili po objęciu biskupstwa był zmuszony ukrywać się. Został zatrzymany w 1999 i osadzony w areszcie domowym.
W 2007 biskupem Kościoła podziemnego został mianowany Vincent Zhu Weifang. W 2009 przyjął on potajemnie sakrę biskupią. W 2010 przeszedł do Kościoła oficjalnego (uznawanego przez władze państwowe). Jego koadiutorem był bp Peter Shao Zhumin. Nigdy nie zyskał on uznania władz świeckich. Dwa dni po śmierci bp Zhu Weifanga władze aresztowały bp Shao Zhumina, aby nie mógł uczestniczyć w pogrzebie poprzednika i objąć diecezji. Bp Shao Zhumin przebywał w tym czasie w areszcie domowym, a następnie został wywieziony poza diecezję. Na początku stycznia 2018 odzyskał jednak wolność.
Biskupi.
Antybiskup.
Ordynariusz mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3921877" url="https://pl.wikipedia.org/wiki?curid=3921877" title="Barsaat">
Barsaat



</doc>
<doc id="3921882" url="https://pl.wikipedia.org/wiki?curid=3921882" title="Antoni Mirecki">
Antoni Mirecki



</doc>
<doc id="3921884" url="https://pl.wikipedia.org/wiki?curid=3921884" title="Diecezja Wenzhou">
Diecezja Wenzhou



</doc>
<doc id="3921887" url="https://pl.wikipedia.org/wiki?curid=3921887" title="Cengizhan Erdoğan">
Cengizhan Erdoğan



</doc>
<doc id="3921894" url="https://pl.wikipedia.org/wiki?curid=3921894" title="Rodzina 500 plus">
Rodzina 500 plus

Rodzina 500 plus – realizowany w Polsce od 1 kwietnia 2016 państwowy program z zakresu polityki społecznej, mający pomóc rodzinom w wychowaniu dzieci poprzez comiesięczne świadczenia wychowawcze na każde dziecko w rodzinie w wysokości 500 złotych. Zamiar stworzenia programu został ogłoszony w 2015 przez partię Prawo i Sprawiedliwość, a po jej wygranej w wyborach parlamentarnych w 2015 opracowany i wdrożony przez rząd Beaty Szydło.
Wprowadzenie.
Postulat wprowadzenia powszechnego świadczenia dla polskich dzieci jako pierwszy był głoszony przez lewicowych publicystów w 2009 r.
W 2011 koncepcję świadczenia na dzieci, we współpracy z partią Polska Jest Najważniejsza, przedstawił prof. Julian Marian Auleytner. Zakładała ona wypłacanie świadczenia w wysokości 400 złotych na dziecko. Po rozpadzie PJN pomysł upadł.
W wywiadzie udzielonym w listopadzie 2017 na antenie TVP Info prezes Prawa i Sprawiedliwości Jarosław Kaczyński stwierdził, że pomysłodawcą 500 Plus jest prawdopodobnie prof. Rybiński, który proponował 1000 zł na jedno dziecko, a on sam jest współautorem programu, po modyfikacji propozycji do 500 zł na drugie i kolejne dzieci. W 2014 roku projekt został zamieszczony w programie politycznym Prawa i Sprawiedliwości, zawierającym obietnicę wprowadzenia „comiesięcznego dodatku rodzinnego w kwocie 500 złotych na drugie, trzecie i kolejne dzieci w rodzinie, przysługującego na każde wychowywane dziecko do 18 roku życia”. W trakcie kampanii wyborczej przed wyborami parlamentarnymi w październiku 2015 postulat ten był podtrzymywany. Zapowiadana na stanowisko premiera, w przypadku wygranych przez PiS wyborów, Beata Szydło ogłosiła, że jej rząd wdroży program wsparcia rodzin i poprawy dzietności. Oświadczyła, że opierać się będzie na świadczeniu w wysokości 500 zł „na każde drugie i kolejne dziecko bez względu na dochód rodziny”. Jednym z jego celów miało być poprawienie dzietności polskich rodzin, przy czym w październiku 2020 r. rząd zdementował te informacje.
11 lutego 2016 Sejm RP uchwalił ustawę o pomocy państwa w wychowywaniu dzieci. Wbrew pierwotnym zapowiedziom, że świadczenie będzie kierowane do każdego dziecka w Polsce, ustawa przyjęła w latach 2016–2019 rozwiązanie, że świadczenie nie przysługuje na pierwsze, lecz tylko na drugie i kolejne dzieci w rodzinie. Pierwsze wypłaty świadczeń nastąpiły w kwietniu 2016.
W marcu 2017 minister rodziny, pracy i polityki społecznej Elżbieta Rafalska zapowiedziała dokonanie z inicjatywy rządu zmian w programie nienaruszających podstawowych jego założeń.
23 lutego 2019 na konwencji programowej Prawa i Sprawiedliwości prezes Jarosław Kaczyński zapowiedział rozszerzenie programu od 1 lipca tego samego roku na pierwsze dziecko niezależnie od kryterium dochodowego. 16 kwietnia 2019 rząd Mateusza Morawieckiego przedstawił Sejmowi projekt ustawy wprowadzającej rozszerzenie programu. 25 kwietnia 2019 Sejm RP VIII kadencji uchwalił ustawę o zmianie ustawy o pomocy państwa w wychowywaniu dzieci oraz niektórych innych ustaw. Ustawa weszła w życie 1 lipca 2019.
Świadczenie na każde dziecko wprowadzono od 1 lipca 2019.
Realizacja.
Odbiorcami świadczeń w ramach programu są rodzice, opiekunowie prawni lub faktyczni dziecka (biologicznego lub adoptowanego). Świadczenie na jedno dziecko wynosi 500 zł i nie podlega ono opodatkowaniu. Przy przyznawaniu świadczenia na drugie i kolejne dziecko w rodzinie nie obowiązuje kryterium dochodowe. Świadczeniami objęte są dzieci do 18 roku życia.
Zgodnie z informacjami podanymi na stronie Ministerstwa Rodziny, Pracy i Polityki Społecznej, koszt programu w 2016 roku przekroczył 17 mld zł i objął 3,8 mln dzieci (2,78 mln rodzin). Według minister Elżbiety Rafalskiej największy udział wśród rodzin objętych wsparciem miały rodziny z dwójką dzieci (62% rodzin korzystających, czyli około półtora miliona rodzin). Ponad jedna trzecia korzystających rodzin zamieszkiwała gminy wiejskie (33,5% pomocy), a co czwarta gminy miejsko-wiejskie (24,6% pomocy).
W budżecie na 2017 rok zarezerwowano około 23 mld zł na realizację programu.
Koszt obsługi jednego wniosku w 2016 roku wynosił od 89 zł do 489 zł oraz prowizja 1–2% dla urzędu wypłacającego świadczenie. Na 2017 rok koszty te zostały ujednolicone; zaplanowano, że wyniosą łącznie 7,6 mln zł (koszt rozpatrzenia wniosku: 140 zł, prowizja za wypłacanie świadczenia: 1,5%).
W 2018 podano, że w latach 2016–2017 z programu skorzystało ok. 3,7 mln dzieci z 2,4 mln rodzin. Najwięcej osób otrzymało wsparcie na Mazowszu, a najmniej w województwie opolskim. Program w tym okresie kosztował 42,6 mld zł. Według Instytutu Badań Strukturalnych szacunki wskazują, że w następstwie jego realizacji z pracy mogło zrezygnować około 103 tysiące kobiet, głównie słabo wykształconych z małych miast.
Analiza GUS przeprowadzona przy okazji cyklicznego badania aktywności ekonomicznej Polaków BAEL, wskazuje, że zdecydowana większość Polaków (tj. 95,1% osób, czyli 5 mln 641 tys.) deklaruje, że w efekcie programu „500+” nie podejmowała żadnych działań w celu zmiany swojej sytuacji na rynku pracy. Według tych badań spośród całej grupy 5,9 mln beneficjentów programu wpływa ono (na podstawie deklaracji respondentów) na zachowania jedynie około 293 tysięcy osób (4,9%). Tylko dla 151 tysięcy osób (ok. 3% badanych) świadczenie 500+ było bodźcem pozytywnym; 76 tysięcy z tej grupy (pod wpływem świadczenia) podjęło pracę, natomiast 75 tysięcy zaczęło jej poszukiwania. Skutek dezaktywujący świadczenie miało mieć dla grupy 67 tysięcy osób, z czego 34 tysiące oświadczyło, że zaprzestało poszukiwań pracy, a 33 tysiące, że z niej zrezygnowało. Według Ministerstwa Rodziny, Pracy i Polityki Społecznej aktywizacja pracownicza nastąpić mogła m.in. za sprawą uzyskania przez zainteresowanych środków na opiekę nad dziećmi w godzinach pracy. Liczba biernych zawodowo matek zwiększyła się z 877 tys. do 918 tys. Ponieważ jedynie 3% badanych przez GUS deklarowało, iż program 500 plus „zachęca ich do pracy” z wyników omawianego badania GUS nie można wyciągać wniosków, by program 500+ zachęcał większość otrzymujących do podejmowania pracy.
Opinie.
Opinie pozytywne.
W 2016 rząd Beaty Szydło został wyróżniony Nagrodą Europejskiej Konfederacji Dużych Rodzin (ELFAC) "za wybitne osiągnięcia w sferze prowadzenia polityki prorodzinnej, w szczególności programu „Rodzina 500+”".
W 2017 Elżbieta Rafalska otrzymała Nagrodę im. Grzegorza Palki "za wdrożenie, wspólnie z samorządami gmin, programu „Programu 500+”" oraz nagrodę hiszpańskiej Platformy dla Rodzin Katalonia-ONU w kategorii międzynarodowej za implementację programu „Rodzina 500+” jako "istotnego instrumentu promującego rodzinę".
Opinie negatywne.
Program jest krytykowany przez niektóre środowiska ze względu na niewielką skuteczność w poprawianiu sytuacji demograficznej oraz długoterminowe pogarszanie sytuacji finansów publicznych państwa. Według przedstawianych przez nich wyliczeń, stymulowanie dzietności za pomocą świadczenia „Rodzina 500+” w roku 2016 wyniosło 1,15 mln zł za każde dodatkowe dziecko, co wielokrotnie przewyższa sumę składek wpłacanych w ciągu życia przez przeciętnego Polaka.
Innym wskazywanym skutkiem programu jest zmiana oczekiwań obywateli w zakresie świadczeń socjalnych. Powoduje to konieczność obiecywania podczas kampanii wyborczych coraz wyższych przekazów pieniężnych w celu wygrania wyborów. W lutym 2014 roku ówczesny premier Donald Tusk odnośnie do programu „Rodzina 500 plus” zarzucił Prawu i Sprawiedliwości brak przedstawienia możliwości sfinansowania i ocenił, że według niego „nie ma takiej możliwości sfinansowania tego projektu”. Podobne zarzuty o braku możliwości sfinansowania m.in. tego programu sformułował w październiku 2015 roku ekonomista i były minister finansów w rządzie Donalda Tuska, Jacek Rostowski.
W styczniu 2016 roku członek zarządu krajowego partii Razem Adrian Zandberg zarzucił programowi wykluczanie z niego rodziców samotnie wychowujących dzieci i rodziny, które znajdują się w kiepskiej sytuacji finansowej oraz jednoczesne uprzywilejowywanie osób bogatszych kosztem biedniejszych.
W lutym 2016 roku ówczesny poseł do Parlamentu Europejskiego i lider partii KORWiN Janusz Korwin-Mikke zarzucił programowi szkodliwość dla budżetu państwa polegającą na tym, że „za każde 500 złotych trzeba zapłacić 700 złotych w podatkach” oraz „wabienie wyborców"”" przez posłów pieniędzmi, a nie faktyczną chęć polepszenia sytuacji rodzin.
W lutym 2017 roku ekonomista i wieloletni wicepremier Leszek Balcerowicz zarzucił programowi „rozleniwianie ludzi”, ponieważ jego zdaniem bieda powinna być zwalczana poprzez oferowanie ludziom pracy, a program „Rodzina 500+” to rozdzielanie pieniędzy zabranych innym osobom.
Postulowane alternatywy:
Analogiczne świadczenia w innych państwach.
Rząd Litwy od stycznia 2018 r. wprowadził comiesięczne świadczenia na każde dziecko poniżej 18 roku życia lub uczące się do 21 roku życia w wysokości 30 euro. W przypadku dzieci z rodzin z co najmniej trojgiem dzieci i rodzin o dochodach poniżej progu dochodowego świadczenie wynosi 58,5 euro. Program został wprowadzony z inicjatywy Akcji Wyborczej Polaków na Litwie – Związku Chrześcijańskich Rodzin, która zaproponowała świadczenie w wysokości 120 euro (równowartości 500 zł), ale zostało ono obniżone w końcowym projekcie z braku środków budżetowych. W Niemczech odpowiednikiem programu Rodzina 500 plus jest zasiłek rodzinny „Kindergeld”, który wypłacany jest na dzieci aż do momentu podjęcia przez nie pracy, jednak nie dłużej niż do ukończenia 25 roku życia. W Wielkiej Brytanii odpowiednikiem świadczenia jest zasiłek na dziecko o nazwie „Child Benefit”, który jest wypłacany przez państwo osobie wychowującej dziecko do ukończenia przez nie 16 roku życia (lub 20 roku życia, jeśli kontynuuje edukację). W Belgii odpowiednikiem programu jest świadczenie „Allocations familiales”, które otrzymują rodzice niezależnie od liczby posiadanych dzieci, bez progów dochodowych, ale pod warunkiem, że płacą składki na ubezpieczenia społeczne, natomiast w Szwecji istnieje zasiłek rodzinny pod nazwą „Barnbidrag” wypłacany na każde dziecko do 16 roku życia (lub do 20 roku życia, jeśli dziecko kontynuuje naukę). We Francji odpowiednikiem programu jest świadczenie „Allocations familiales”; otrzymuje je każda rodzina posiadająca dwójkę i więcej dzieci, która płaci podatki w tym kraju. Dodatek przyznawany jest na każde dziecko do ukończenia 20 roku życia, bez kryterium dochodowego.

</doc>
<doc id="3921903" url="https://pl.wikipedia.org/wiki?curid=3921903" title="Steve Crocker">
Steve Crocker

Steve D. Crocker (ur. 15 października 1944 w Pasadenie) – pomysłodawca serii Request for Comments, autor pierwszego dokumentu RFC i wielu innych.
Życiorys.
Uzyskał tytuł licencjata z matematyki (1968) i doktora informatyki (1977) na Uniwersytecie Kalifornijskim (UCLA) w Los Angeles. W 2011 Crocker został przewodniczącym zarządu ICANN (Internetowa Korporacja ds. Nadanych Nazw i Numerów).
Steve Crocker jest zaangażowany w rozwój Internetu od jego powstania. Pod koniec lat 60. XX wieku, jako student UCLA, był członkiem zespołu opracowującego protokoły dla sieci ARPANET, która ustaliła podwaliny współczesnego Internetu. Za ten wkład Crocker otrzymał nagrodę IEEE Internet Award w 2002 roku.
W 2012 Internet Society wyróżniło Stevena Crockera umieszczeniem na liście Internet Hall of Fame.

</doc>
<doc id="3921906" url="https://pl.wikipedia.org/wiki?curid=3921906" title="Antoni Sławomir Mirecki">
Antoni Sławomir Mirecki

Antoni Sławomir Mirecki (ur. w 1809 roku – zm. 11 grudnia 1883 roku) – polski inżynier.
Pochodził z Lublina, wziął udział w powstaniu listopadowym jako podoficer artylerii konnej. Emigrował w 1832 roku, mieszkał początkowo w Bourges. W 1835 roku ukończył w Paryżu Szkołę Centralną Sztuk i Rękodzieł. Pod koniec życia jako emeryt mieszkał w Enghien. 
Pochowany na Cmentarzu Les Champeaux w Montmorency.

</doc>
<doc id="3921912" url="https://pl.wikipedia.org/wiki?curid=3921912" title="Anastazja Gajda">
Anastazja Gajda

Anastazja Gajda – profesor nadzwyczajna Szkoły Głównej Handlowej w Warszawie, doktor habilitowana nauk prawnych oraz radca prawny. Zatrudniona w Instytucie Prawa Kolegium Ekonomiczno-Społecznego Szkoły Głównej Handlowej w Warszawie.
Życiorys.
Ukończyła studia na Wydziale Prawa i Administracji Uniwersytetu Wrocławskiego, uzyskując w 1998 tytuł magistra. W 2004 obroniła pracę doktorską "Regiony w prawie wspólnotowym. Prawne problemy udziału regionów polskich w procesach integracyjnych", w Instytucie Nauk Prawnych Polskiej Akademii Nauk. Promotorem był prof. dr hab. Jan Barcz. W 2012 uzyskała habilitację na podstawie dorobku naukowego oraz pracy "Ochrona praw podstawowych jednostki w procesie harmonizacji prawa karnego procesowego w Unii Europejskiej," ponownie w Instytucie Nauk Prawnych Polskiej Akademii Nauk.

</doc>
<doc id="3921918" url="https://pl.wikipedia.org/wiki?curid=3921918" title="Race">
Race



</doc>
<doc id="3921920" url="https://pl.wikipedia.org/wiki?curid=3921920" title="Vegavis iaai">
Vegavis iaai



</doc>
<doc id="3921944" url="https://pl.wikipedia.org/wiki?curid=3921944" title="Leon Kniaziołucki">
Leon Kniaziołucki

Leon Michał Kniaziołucki (ur. 30 stycznia 1891 w Wiedniu, zm. 11 września 1973 w Brukseli) – major dyplomowany kawalerii Wojska Polskiego.
Życiorys.
Ukończył gimnazjum realne. Służbę wojskową odbywał w cesarskiej i królewskiej Armii. Ukończył szkołę oficerów rezerwy. Na stopień podporucznika został mianowany ze starszeństwem z 1 stycznia 1916 w korpusie oficerów rezerwy kawalerii. Jego oddziałem macierzystym był Pułk Ułanów Nr 13. W styczniu 1917 przydzielono go do Legionów w roli instruktora, został z nich odwołany w lipcu tego roku po kryzysie przysięgowym. W lipcu 1918 został mianowany porucznikiem.
W listopadzie 1918 walczył w obronie Lwowa jako dowódca półszwadronu. 7 maja 1919 został przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia rotmistrza ze starszeństwem z 1 listopada 1918, zaliczony do I Rezerwy armii z jednoczesnym powołaniem do służby czynnej na czas wojny, i przydzielony z dniem 1 listopada 1918 do 7 Pułku Ułanów. W 1920 był oficerem łącznikowym Naczelnego Dowództwa Wojska Polskiego przy Kwaterze Głównej atamana Symona Petlury. Następnie służył w 11 pułku ułanów i 1 pułku szwoleżerów, z którego przeszedł do grona adiutantów Józefa Piłsudskiego.
3 maja 1922 został zweryfikowany w stopniu rotmistrza ze starszeństwem z 1 czerwca 1919 i 59. lokatą w korpusie oficerów jazdy (od 1924 – kawalerii). Jego oddziałem macierzystym był wówczas 1 pułk ułanów. W tym samym roku został przydzielony do Wyższej Szkoły Wojennej w Warszawie, w charakterze słuchacza jednorocznego kursu doszkolenia, pozostając oficerem nadetatowym 3 pułku szwoleżerów. W październiku 1923, po ukończeniu kursu, został przydzielony do 4 pułk strzelców konnych w Płocku. W tym czasie przysługiwał mu, obok stopnia wojskowego, tytuł „przydzielony do Sztabu Generalnego”. Od 1 czerwca do 30 lipca 1924 został odkomenderowany z 4 psk do WSWoj. w celu odbycia podróży taktycznej z kursem doszkolenia 1923/1924. 15 października tego roku otrzymał dyplom naukowy oficera Sztabu Generalnego i został przydzielony do Dowództwa Okręgu Korpusu Nr VIII w Toruniu. Z dniem 1 lutego 1925 został przydzielony do 11 pułku ułanów z równoczesnym odkomenderowaniem do Oddziału V Sztabu Generalnego. W tym samym roku został przydzielony do Oddziału II Sztabu Generalnego. 12 kwietnia 1927 został mianowany majorem ze starszeństwem z 1 stycznia 1927 i 2. lokatą w korpusie oficerów kawalerii. W sierpniu 1927 został przeniesiony służbowo do składu osobowego generała do prac przy do Generalnym Inspektorze Sił Zbrojnych, gen. bryg. Gustawa Orlicz-Dreszera na czas do 15 października tego roku. W październiku 1927 został przeniesiony z Oddziału II SG do 3 pułku ułanów na stanowisko dowódcy szwadronu. Z dniem 31 sierpnia 1930 został przeniesiony w stan spoczynku. W 1934 pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”. W styczniu 1937 marszałek Polski Edward Śmigły-Rydz odmówił mu prawa do Odznaki Pamiątkowej Generalnego Inspektora Sił Zbrojnych.
W kampanii wrześniowej 1939 służył jako oficer Oddziału III Sztabu Armii „Łódź” i Armii „Warszawa”. Od 20 września 1939 był dyrektorem sekretariatu Komitetu Obywatelskiego w Warszawie. W 1939 został osadzony na Pawiaku. 2 maja 1940 został wysłany do Obozu Koncentracyjnego Sachsenhausen, a później do Dachau, w którym przebywał do 29 kwietnia 1945.
Po wojnie osiadł w Belgii, był wydawcą „News Exchange”. Był ministrem pełnomocnym rządu RP na uchodźstwie.
Leon Kniaziołucki był dwukrotnie żonaty. W 1919 ożenił się w Marią Collonna-Walewską, z którą miał syna Zygmunta (1922–2010). Po rozwodzie w 1927 ożenił się z Zofią Czopp-Umlauff von Frankwell (1898–1980)

</doc>
<doc id="3921959" url="https://pl.wikipedia.org/wiki?curid=3921959" title="Teoria rozwoju psychicznego">
Teoria rozwoju psychicznego

Teoria rozwoju psychicznego wg Margaret Mahler – psychoanalityczna koncepcja rozwoju, zakładająca, że rozwój psychiczny człowieka przebiega stadialnie i zależy głównie od emocjonalnej relacji z matką (na późniejszych etapach również z ojcem i innymi ważnymi osobami). Wyróżnia kolejne stadia rozwoju.

</doc>
<doc id="3921961" url="https://pl.wikipedia.org/wiki?curid=3921961" title="Chełchy (jezioro)">
Chełchy (jezioro)

Chełchy (inne nazwy: Jezioro Chełskie, Dunajek lub Kiełki) – jezioro w Polsce w województwie warmińsko-mazurskim, w powiecie oleckim, w gminie Świętajno.
Położenie.
Jezioro leży na Pojezierzu Mazurskim, w mezoregionie Pojezierza Ełckiego, w dorzeczu Połomka–Ełk–Biebrza–Narew–Wisła. Znajduje się około 12 km w kierunku zachodnim od Olecka. W okolicach brzegów położone są miejscowości: Chełchy, na północy i Dunajek, na południu. Do jeziora wpada od północy i wypływa na południu ciek o nazwie "Dopływ z jez. Mulistego". W najbliższym otoczeniu znajdują się pola, pastwiska i łąki.
Jezioro leży na terenie obwodu rybackiego jeziora Kiełki w zlewni rzeki Ełk – nr 9.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 21,5 ha. Średnia głębokość zbiornika wodnego to 3,5 m, a maksymalna – 5,9 m. Lustro wody znajduje się na wysokości 135,2 m n.p.m. Objętość jeziora wynosi 753,2 tys. m³. Maksymalna długość jeziora to 1150 m a szerokość 300 m. Długość linii brzegowej wynosi 2 700 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 22,5 ha, a wysokość bezwzględna lustra wody – 134,9 m n.p.m.
Przyroda.
Wśród żyjących tu ryb przeważają płocie, szczupaki, leszcze i liny. Występują łąki podwodne na około 1/3 powierzchni dna – dominują moczarka, rdestnica przeszyta i rdestnica połyskująca. Wokół brzegów dominuje sitowie, ale spotkać można także trzcinę i pałki.

</doc>
<doc id="3921963" url="https://pl.wikipedia.org/wiki?curid=3921963" title="TV Sat Magazyn">
TV Sat Magazyn

TV Sat Magazyn – wydawany w Łodzi najstarszy w Polsce oraz w Europie miesięcznik poświęcony tematyce telewizji satelitarnej oraz kablowej, w tym m.in. telewizji cyfrowej i naziemnej DVB-T. Redaktorem naczelnym miesięcznika jest Henryk Ciski.
Historia.
Pierwszy numer TV Sat Magazynu został wydrukowany 15 marca 1989 roku. Od samego początku istnienia miesięcznik w dużej mierze jest poświęcony tematyce satelitarno-kablowej, zawierającym opisy i nowości z dziedziny telewizji satelitarnej i kablowej oraz telekomunikacji i elektroniki.
Oprócz tematyki satelitarnej i kablowej TV Sat Magazyn publikuje m.in. informacje medialne, telewizyjne propozycje programowe na cały miesiąc czy propozycje z dziedziny muzyki (do 2007 roku TV Sat Magazyn drukował program telewizyjny satelitarnych stacji telewizyjnych, m.in. Polsatu czy TVP Polonia).
Co roku, jeden z przedstawicieli TV Sat Magazyn jest w jury nagrody telewizyjnej "Eutelsat TV Awards".
Współpraca.
TV Sat Magazyn współpracuje m.in. z PIKE i Eutelsatem oraz z niektórymi sieciami kablowymi, m.in. TOYA, Telewizja Kablowa Koszalin, Telewizja Kablowa Kołobrzeg, Gawex Media czy Telewizja Kablowa Chopin.
Redakcja.
W skład redakcji czasopisma wchodzą:
Siedziba.
Siedziba TV Sat Magazynu znajduje się w Łodzi przy ul. Traugutta 25.
Strona internetowa redakcji:
www.tvsat.pl

</doc>
<doc id="3921967" url="https://pl.wikipedia.org/wiki?curid=3921967" title="Jezioro Chełskie">
Jezioro Chełskie



</doc>
<doc id="3921985" url="https://pl.wikipedia.org/wiki?curid=3921985" title="Diecezja Lishui">
Diecezja Lishui

Diecezja Lishui (łac. "Dioecesis Liscioeivensis", chiń. 天主教丽水教区) – rzymskokatolicka diecezja ze stolicą w Lishui w prowincji Zhejiang, w Chińskiej Republice Ludowej. Biskupstwo jest sufraganią archidiecezji Hangzhou.
Historia.
2 lipca 1931 papież Pius XI brewe "Ut ea praestemus" erygował prefekturę apostolską Chuzhou. Dotychczas wierni z tych terenów należeli do wikariatu apostolskiego Ningbo (obecnie diecezja Ningbo). Misje w prefekturze powierzono kanadyjskim misjonarzom z Towarzystwa Misji Zagranicznych ze Scarboro. 18 maja 1937 zmieniono nazwę na prefektura apostolska Lishui. 13 maja 1948 została ona podniesiona do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Lishui liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Biskup Kenneth Roderick Turner SFM został wydalony z kraju w 1953. Obecnie biskupstwo nie ma własnych struktur oficjalnych. Jest połączone z diecezją Yongjia. Być może odrębne struktury zachowano w Kościele podziemnym.
Ordynariusze.
"Obaj znani ordynariusze byli Kanadyjczykami"

</doc>
<doc id="3921986" url="https://pl.wikipedia.org/wiki?curid=3921986" title="Jan Lasowski">
Jan Lasowski



</doc>
<doc id="3921989" url="https://pl.wikipedia.org/wiki?curid=3921989" title="Lešetínský kovář">
Lešetínský kovář

Lešetínský kovář – poemat czeskiego poety Svatopluka Čecha, opublikowany w 1883. Utwór okazał się kontrowersyjny, ponieważ poruszał problematykę konfliktów na tle społecznym i narodowościowym. Przedstawiał walkę czeskiego rzemieślnika z niemieckim właścicielem fabryki. Pierwsze wydanie dzieła zostało skonfiskowane przez austriacką cenzurę. Wydanie drugie ukazało się w Stanach Zjednoczonych w 1892. Wydanie trzecie, czyli drugie krajowe, trafiło do czytelników w 1899 w brzmieniu złagodzonym przez poetę. Poemat jest urozmaicony pod względem wersyfikacyjnym. Składa się z szesnastu części.

</doc>
<doc id="3921998" url="https://pl.wikipedia.org/wiki?curid=3921998" title="Na Górze">
Na Górze



</doc>
<doc id="3922000" url="https://pl.wikipedia.org/wiki?curid=3922000" title="Jezioro Chełchy">
Jezioro Chełchy



</doc>
<doc id="3922001" url="https://pl.wikipedia.org/wiki?curid=3922001" title="James Durbin">
James Durbin

James Durbin (ur. 1923, zm. 2012) – brytyjski statystyk i ekonometryk, profesor Uniwersytetu Londyńskiego. Twórca testu Durbina, a także współtwórca (wspólnie z Normanem Levinsonem) algorytmu Durbina-Levinsona oraz (wspólnie z Geoffreyem Watsonem) rozkładu Durbina-Watsona.

</doc>
<doc id="3922010" url="https://pl.wikipedia.org/wiki?curid=3922010" title="Čítanka jaro">
Čítanka jaro

Čítanka jaro – debiutancki tomik poetycki czeskiego poety Jiřego Ortena, opublikowany w 1939. Został ogłoszony w czasie okupacji niemieckiej pod pseudonimem Karel Jílek. Zawiera między innymi wiersze "Udělej černou myš", "Déšť", "Pohádka" i "Milostný dopis".

</doc>
<doc id="3922012" url="https://pl.wikipedia.org/wiki?curid=3922012" title="Małgorzata Molęda-Zdziech">
Małgorzata Molęda-Zdziech

Małgorzata Molęda-Zdziech – polska socjolożka, profesor nadzwyczajny Szkoły Głównej Handlowej w Warszawie, doktor habilitowana nauk społecznych w dyscyplinie nauki o polityce. Pracuje w Katedrze Studiów Politycznych w Kolegium Ekonomiczno-Społecznym Szkoły Głównej Handlowej w Warszawie.
Życiorys.
W 1990 uzyskała licencjat antropologii społecznej i kulturowej na paryskim Université de Paris V zaś w 1994 magisterium z socjologii na Uniwersytecie Warszawskim. W latach 1994–1995 ukończyła ponadto studia podyplomowe Master HEC/SGH Zarządzania Gospodarką Europejską. W 2003 obroniła pracę doktorską "Lobbing i jego wzory. Polskie poszukiwania" na Wydziale Filozofii i Socjologii Uniwersytetu Warszawskiego. Promotorem był prof. dr hab. Witold Morawski. W 2014 roku uzyskała habilitację w zakresie nauk społecznych na Wydziale Nauk Społecznych Uniwersytetu Wrocławskiego na podstawie pracy "Czas celebrytów, Mediatyzacja życia publicznego."
Od 1996 pracuje w Szkole Głównej Handlowej w Warszawie. W latach 2016–2018 była redaktor naczelną czasopisma "Studia i Prace. Kwartalnik Ekonomiczno-Społeczny". W latach 2017–2018 pełniła funkcję p.o. dyrektora, a od 1 czerwca 2018 r. jest Dyrektorem w Biurze Promocji Nauki PolSCA PAN w Brukseli. W latach 2000–2003 była wicedyrektorem Polsko-Francuskiego Programu Studiów Europejskich SGH-Sciences Po. Od 1996 do 2015 współpracowała z Collegium Civitas, od 2000 do 2009 z Instytutem Socjologii Uniwersytetu Warszawskiego, zaś od 2005 do 2011 z Krajową Szkołą Administracji Publicznej. 
Członek-założyciel oraz członek Zarządu Stowarzyszenia Francja-Polska; od 2009 do listopada 2017 roku członek Obywatelskiego Forum Legislacji przy Fundacji im. Stefana Batorego; członek Zarządu Polskiego Towarzystwa Komunikacji Społecznej w kadencji 2016-2019. Trzykrotna stypendystka rządu francuskiego, w 2016 odznaczona francuskim orderem Palm Akademickich.

</doc>
<doc id="3922016" url="https://pl.wikipedia.org/wiki?curid=3922016" title="Harutaka Ono">
Harutaka Ono



</doc>
<doc id="3922018" url="https://pl.wikipedia.org/wiki?curid=3922018" title="Yuta Minami">
Yuta Minami



</doc>
<doc id="3922021" url="https://pl.wikipedia.org/wiki?curid=3922021" title="Shinji Jojo">
Shinji Jojo



</doc>
<doc id="3922024" url="https://pl.wikipedia.org/wiki?curid=3922024" title="Jan Bezard">
Jan Bezard

Jan Bezard (właśc. Johann Ritter von Bezard) (ur. 5 maja 1871 w Przyborowie, zm. 16 marca 1954 w Wiedniu) – pułkownik armii austro-węgierskiej, pułkownik dyplomowany geograf Wojska Polskiego, topograf. Twórca busoli własnego projektu ("busola kierunkowa systemu Bezarda").
Życiorys.
Urodził się 5 maja 1871 w Galicji w Przyborowie koło Brzeska. Jego ojcem był Johann Bezard – pułkownik cesarsko-królewskiej armii, matką Anna Maria Von Bézard (z d. Gartenauer). Ojciec był majorem w 20 Galicyjskim pułku piechoty Księcia Pruskiego Henryka w Nowym Sączu. Za zasługi w wojnie prusko-austriackiej 1866 otrzymał Order Korony Żelaznej III klasy, co było również związane z nadaniem dziedzicznego tytułu kawalerskiego.
Młodszy brat Klemens Bezard w trakcie I wojny światowej był kapitanem austro-węgierskiech okrętów podwodnych (SM "U-1", SM "U-2", SM "U-20," SM "U-23"). Rodzina Bezardów zamieszkała w majątku ofiarowanym ojcu Jana za nienaganną służbę w armii austro-węgierskiej.
Pochodził z rodziny o ugruntowanych tradycjach wojskowych i od wczesnej młodości był przygotowywany do kariery wojskowej. Odebrał staranne wykształcenie w szkołach w Znojmie (Czechy), Bielsku, Koszycach i Mährisch Weißkirchen (dziś Hranice) co umożliwiło mu rozpoczęcie edukacji wojskowej w Akademii Wojskowej w Wiener-Nustadt (1889–1892) i Wyższej Szkole Wojennej w Wiedniu (1895–97). Po krótkiej służbie w 13 pułku piechoty w Tarnowie został przeniesiony w randze porucznika do Wojskowego Instytutu Geograficznego do Wiednia. Po stażu w jednostkach liniowych kontynuował w latach 1905–11 pracę naukową w Akademii Wojskowej i Wyższej Szkole Wojennej. Wykładał tam topografię i kartografię, wykazując się nieprzeciętnymi zdolnościami. Otrzymał zadanie przygotowania nowych map Tyrolu. W trakcie prac zorientował się, że dostępne mu mapy w dużej mierze nie pokrywają się z rzeczywistością. Wkrótce okazało się, że kompasy będące w użyciu nie są wystarczająco pomocne w dokładnym odwzorowaniu terenu. Jako rzetelny kartograf zmuszony został do skonstruowania sobie narzędzia, które umożliwi wykonanie zadania. Do prostego kompasu dołożył skalę stopniową, przeziernik i ruchome lusterko. W ten sposób uzyskał możliwość wyznaczania azymutów i zwiększył dokładność odczytu.
W 1902 r. swój wynalazek przedstawił sztabowcom armii austro-węgierskiej. W wyniku przeprowadzonego konkursu na busolę polową przyjęto busolę Bezarda na wyposażenie armii, a od 1910 rozpoczęto jej masową produkcję. W latach 1911–13 powstało kilka modeli opatentowanych w wielu krajach świata (np. Austrii, Rosji, USA, Francji, Japonii). System Bezarda został szybko wprowadzony na wyposażenie większości armii.
Wybuch I wojny światowej zastał go na stanowisku dowódcy batalionu 2 Pułku Tyrolskich Strzelców Cesarskich. Walczył w bitwie pod Komarowem. Odznaczył się w nocy z 6 na 7 września 1914 r. pod Bełzem, gdzie uderzając na obozowisko rosyjskie zdobył osiem armat i wziął do niewoli dwóch generałów i kilkuset żołnierzy, za co otrzymał Order Żelaznej Korony III klasy.
Następnego dnia w wyniku odniesionych ran trafił do szpitala polowego. Wraz z całym szpitalem został wzięty do niewoli rosyjskiej. W niewoli nabawił się „hiszpańskiej grypy” i przebywał w zakaźnych szpitalach w Brodach, Nikolsku, Irkucku i Petersburgu. Jako inwalida został w dniu 2 lutego 1918 roku wymieniony za jeńców rosyjskich i powrócił do Austrii. Po otrzymaniu awansu na pułkownika i przydzieleniu do 2 Pułku Tyrolskich Strzelców Cesarskich został wysłany do X Armii na front włoski, gdzie został dowódcą przełęczy „Borcola Odcinek”. W związku z silnym nawrotem choroby leczył się szpitalnie, a w marcu 1919 roku przeszedł na emeryturę wojskową"."
Po zakończeniu I wojny światowej powrócił do Przyborowa, gdzie zaczął się jego nowy rozdział życia jako Polaka z urodzenia i wolnego wyboru. Po powrocie do Polski zgłosił się do Armii Polskiej. Jego wyjątkową wiedzę z zakresu topografii wykorzystano powierzając mu szkolenie żołnierzy wyruszających na front wojny polsko-bolszewickiej, za co został odznaczony medalem „Polska Swemu Obrońcy”. Od 1922 roku wykładał terenoznawstwo w Wyższej Szkole Wojennej, a później współorganizował Wojskowy Instytut Geograficzny. 1 grudnia 1925 roku, jako pułkownik rezerwy powołany do służby czynnej został przydzielony do Wyższej Szkoły Wojennej na stanowisko zastępcy dyrektora nauk. 13 stycznia 1926 roku Prezydent RP przemianował go na oficera zawodowego w stopniu pułkownika ze starszeństwem z dniem 1 lipca 1919 roku i 1. lokatą w korpusie oficerów geografów. W 1927 roku został przeniesiony w stan spoczynku.
W latach 1931–1944 przebywał w swej posiadłości w Przyborowie. W 1934 roku pozostawał w ewidencji Powiatowej Komendy Uzupełnień Kraków Miasto, jako pułkownik stanu spoczynku geograf.
Nie wziął udziału w II wojnie światowej przebywając w swoim majtku. W obawie przed zbliżającą się Armią Czerwoną, mając w pamięci traumę niewoli rosyjskiej, wyjechał z rodziną do Turcji. Pod koniec lat czterdziestych wrócił na stałe do Austrii. Jego żona Małgorzata de Varady nie przeżyła trudów podróży i pochowana została na terenie Węgier.
W 1946 roku majątek Jana Bezarda, wraz z dworem, został na mocy dekretu o reformie rolnej, przejęty na rzecz Skarbu Państwa.
Miał córkę Małgorzatę, ur. 19 kwietnia 1908 w Wiener-Neustadt, która wstąpiła do jednego z austriackich klasztorów klauzurowych i syna Jana, ur. 31 marca 1913 w Bolzano.
Ten wybitny wynalazca zmarł 16 marca 1954 w całkowitym zapomnieniu i ubóstwie w wiedeńskim ośrodku dla azylantów. Pochowany został na Centralnym Cmentarzu w Wiedniu.

</doc>
<doc id="3922026" url="https://pl.wikipedia.org/wiki?curid=3922026" title="Kiyoshi Okuma">
Kiyoshi Okuma



</doc>
<doc id="3922027" url="https://pl.wikipedia.org/wiki?curid=3922027" title="Kameni, přicházíš...">
Kameni, přicházíš...

Kameni, přicházíš... ("Kamieniu, przychodzisz") – tomik wierszy czeskiego poety Vladimíra Holana, opublikowany w 1937. Zalicza się do pierwszej fazy rozwoju liryki poety, charakteryzującej się intelektualizmem i hermetycznością. Zawiera między innymi wiersze "Služebnost", "Není více", "Antaios", "Jaro", "Smrt Larisy Reisnerové", "Cestou Alpami", "Monolog", "Zpěv pastýřův", "Hudba" i "Listopadová vichřice". W tomiku został też ogłoszony wiersz "K.H.M." poświęcony osobie najwybitniejszego czeskiego romantyka Karela Hynka Máchy. W omawianym zbiorku Holan eksperymentował z instrumentacją głoskową.
Utwory z omawianego zbiorku tłumaczyli na język polski Józef Waczków i Andrzej Piotrowski

</doc>
<doc id="3922035" url="https://pl.wikipedia.org/wiki?curid=3922035" title="Morzysław (gromada)">
Morzysław (gromada)

Morzysław (do 31 XII 1957 "Niesłusz") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Morzysław z siedzibą GRN w Morzysławiu (obecnie w granicach Konina) utworzono 1 stycznia 1958 w powiecie konińskim w woj. poznańskim związku z przeniesieniem siedziby GRN gromady Niesłusz z Niesłusza do Morzysławia i zmianą nazwy jednostki na "gromada Morzysław". Równocześnie do nowo utworzonej gromady Morzysław włączono miejscowości Długa Łąka, Grójec, Laskówiec, Laskówiec kolonia, Rudzica, Rudzica leśniczówka, Rudzica kolonia, Wola Podłężna, Wola Podłężna I i Wola Podłężna II ze zniesionej gromady Rudzica w tymże powiecie. Dla gromady ustalono 27 członków gromadzkiej rady narodowej.
Gromadę zniesiono 31 grudnia 1967/1 stycznia 1968, a jej obszar włączono do gromad Gosławice (miejscowości Międzylesie i Międzylesie-Kolonia) i Grąblin [Licheń Stary] (miejscowości Grójec, Laskówiec, Laskówiec-Kolonia, Morzysław-Kolonia, Długa Łęka-Leśniczówka, Rudzica, Rudzica-Kolonia, Rudzica-Leśniczówka, Wola Podłężna, Wola Podłężna-Kolonia i Wola Podłężna-Folwark) oraz do miasta Konina (miejscowości Glinka-Cegielnia, Glinka-Folwark, Glinka-Osiedle, Kurów, Marantów, Morzysław i Niesłusz, teren kopalni węgla brunatnego "Konin" oraz część terenu miejscowości Międzylesie obejmującą tereny baz transportowych i ogródków działkowych) – w tymże powiecie.

</doc>
<doc id="3922038" url="https://pl.wikipedia.org/wiki?curid=3922038" title="Bradley Efron">
Bradley Efron

Bradley Efron (ur. 1938) – amerykański statystyk, profesor Uniwersytetu Stanforda. W 1977 r. stworzył nową metodę wnioskowania statystycznego (tzw. metodę bootstrap), wymagającą wykorzystania komputera i odpowiedniego oprogramowania. 

</doc>
<doc id="3922046" url="https://pl.wikipedia.org/wiki?curid=3922046" title="Briken Calja">
Briken Calja

Briken Calja (ur. 19 lutego 1990 w Elbasanie) – albański sztangista, dwukrotny reprezentant Albanii na Letnich Igrzysk Olimpijskich (2012, 2016) w kategorii do 69 kg.
Wielokrotny reprezentant Albanii w podnoszeniu ciężarów.
W 2013 roku u zawodnika wykryto doping i zawieszono go na okres dwóch lat.

</doc>
<doc id="3922059" url="https://pl.wikipedia.org/wiki?curid=3922059" title="Mistrzostwa Świata w Narciarstwie Alpejskim 2017 – zjazd mężczyzn">
Mistrzostwa Świata w Narciarstwie Alpejskim 2017 – zjazd mężczyzn

Zjazd mężczyzn na 44. Mistrzostwach Świata w Narciarstwie Alpejskim został rozegrany 12 lutego. Początkowo zawody miały się odbyć 11 lutego, ale z powodu ograniczonej widoczności zostały przełożone na następny dzień.

</doc>
<doc id="3922061" url="https://pl.wikipedia.org/wiki?curid=3922061" title="Cecilia Stegö Chilò">
Cecilia Stegö Chilò

Cecilia Stegö Chilò (ur. 25 marca 1959 w Linköping) – szwedzka polityk, dziennikarka i menedżer, w październiku 2006 minister kultury.
Życiorys.
Absolwentka nauk politycznych i ekonomii. Pracowała jako dziennikarka w gazecie „Svenska Dagbladet” oraz jako komentatorka w Sveriges Radio. Dołączyła do Umiarkowanej Partii Koalicyjnej, była wiceprzewodniczącą związanej z nią organizacji studenckiej FMSF oraz etatową działaczką partyjną. Opuściła swoje ugrupowanie w 1995, protestując przeciwko usunięciu z niego Björna von der Escha, opowiadającego się przeciwko przystąpieniu Szwecji do Unii Europejskiej. Prowadziła własną działalność gospodarczą, od 2005 pełniła funkcje dyrektora zarządzającego fundacji Stiftelsen Fritt Näringsliv oraz think tanku Timbro.
Po dziesięciu latach ponownie wstąpiła do Umiarkowanej Partii Koalicyjnej. 6 października 2006, po zwycięstwie Sojuszu w wyborach parlamentarnych, objęła stanowisko ministra kultury w rządzie Fredrika Reinfeldta. Ustąpiła 16 października tego samego roku, gdy ujawniono, że nie odprowadzała stosownych podatków związanych z zatrudnianiem opiekunki do dzieci i nie regulowała abonamentu telewizyjnego.
Powróciła później do sektora prywatnego, obejmując różne stanowiska w przedsiębiorstwach i organizacjach pozarządowych.

</doc>
<doc id="3922065" url="https://pl.wikipedia.org/wiki?curid=3922065" title="Rząd Giuliana Amato">
Rząd Giuliana Amato



</doc>
<doc id="3922074" url="https://pl.wikipedia.org/wiki?curid=3922074" title="Howard Levene">
Howard Levene

Howard Levene (ur. 1914, zm. 2003) – amerykański statystyk i genetyk, profesor Uniwersytetu Columbia. Twórca testu Levene'a jednorodności wariancji.

</doc>
<doc id="3922077" url="https://pl.wikipedia.org/wiki?curid=3922077" title="Monachijska Konferencja Polityki Bezpieczeństwa">
Monachijska Konferencja Polityki Bezpieczeństwa



</doc>
<doc id="3922091" url="https://pl.wikipedia.org/wiki?curid=3922091" title="Rivotorto">
Rivotorto

Rivotorto – miejscowość we Włoszech, w regionie Umbria, w prowincji Perugia, część Asyżu.
W miejscowości znajduje się kościół – Santa Maria w Rivotorto – w którego wnętrzu zachowano średniowieczną siedzibę franciszkanów, tzw. Święte Tugurium. Było to jedno z pierwszych miejsc przebywania św. Franciszka z Asyżu ze swoimi towarzyszami, u początków ruchu franciszkańskiego. W Rivotorto Biedaczyna napisał tzw. Regułę niezatwierdzoną.

</doc>
<doc id="3922102" url="https://pl.wikipedia.org/wiki?curid=3922102" title="Samuel Sanford Shapiro">
Samuel Sanford Shapiro

Samuel Sanford Shapiro (ur. 1930) – amerykański statystyk i inżynier, profesor Florida International University. Jest współtwórcą (wspólnie z Martinem Wilkiem) testu Shapiro-Wilka.

</doc>
<doc id="3922124" url="https://pl.wikipedia.org/wiki?curid=3922124" title="Leniwce dwupalczaste">
Leniwce dwupalczaste



</doc>
<doc id="3922129" url="https://pl.wikipedia.org/wiki?curid=3922129" title="Skalné">
Skalné

Skalné – dolina w Wielkiej Fatrze na Słowacji. Jest orograficznie lewym odgałęzieniem Doliny Rewuckiej ("Revúcka dolina"). Ma wylot na wysokości około 680 m niewiele powyżej zabudowań miejscowości Liptovska Osada. Górą podchodzi pod Skalną Alpę (1463 m) w tzw. liptowskiej grani Wielkiej Fatry. Jej orograficznie lewe zbocza tworzy południowy grzbiet Smrekovicy, prawe południowo-wschodni grzbiet Tanečnicy (1462 m). Dnem doliny spływa Skalný potok.
Dolina jest porośnięta lasem i znajduje się w obrębie Parku Narodowego Wielka Fatra. Dnem doliny prowadzi droga i szlak rowerowy ślepo kończący się w górnej części doliny.

</doc>
<doc id="3922130" url="https://pl.wikipedia.org/wiki?curid=3922130" title="Martin Wilk">
Martin Wilk

Martin Wilk (ur. 1922, zm. 2013) – kanadyjski statystyk, współtwórca (wspólnie z Samuelem Shapiro) testu Shapiro-Wilka.

</doc>
<doc id="3922133" url="https://pl.wikipedia.org/wiki?curid=3922133" title="Leniwiec dwupalczasty">
Leniwiec dwupalczasty



</doc>
<doc id="3922141" url="https://pl.wikipedia.org/wiki?curid=3922141" title="Kościół św. Antoniego w Zdzieszowicach">
Kościół św. Antoniego w Zdzieszowicach

Kościół Świętego Antoniego – rzymskokatolicki kościół parafialny należący do dekanatu Leśnica diecezji opolskiej.
Historia i architektura.
Budowa jednonawowej świątyni z kamienia wapiennego została rozpoczęta dzięki staraniom księdza Fryderyka Czernika w 1935 roku i ukończona została w 1937 roku. Kościół został zaprojektowany przez berlińskiego inżyniera Feliksa Hinssena z Berlina. Wśród malowideł postaci świętych i wiernych na ścianie półokrągłego prezbiterium jest umieszczona podobizna hrabiny Johanny von Schaffgotsch, żony Johanna Antona, który wspierał finansowo budowę kościoła. Podczas bombardowania Zdzieszowic w 1944 roku budowla została poważnie uszkodzona. Po II wojnie światowej została odbudowana, a w latach sześćdziesiątych XX wieku jej wnętrze zostało odnowione.
Świątynia znajduje się w ewidencji zabytków gminy Zdzieszowice.

</doc>
<doc id="3922142" url="https://pl.wikipedia.org/wiki?curid=3922142" title="Złote przeboje akustycznie">
Złote przeboje akustycznie

Złote przeboje akustycznie – koncertowy album Urszuli, wydany 17 lutego 2017 roku przez wytwórnię płytową Universal Music Polska. "Złote przeboje akustycznie" to zapis trasy koncertowej Urszuli i kwartetu smyczkowego Aukso, podczas którego zaprezentowano największe przeboje Urszuli w nowych aranżacjach.

</doc>
<doc id="3922143" url="https://pl.wikipedia.org/wiki?curid=3922143" title="Jezioro Muliste">
Jezioro Muliste

Jezioro Muliste lub Mul – jezioro w Polsce w województwie warmińsko-mazurskim, w powiecie oleckim, w gminie Świętajno.
Położenie.
Jezioro leży na Pojezierzu Mazurskim, w mezoregionie Pojezierza Ełckiego, w dorzeczu Połomka–Ełk–Biebrza–Narew–Wisła. Znajduje się około 12 km w kierunku zachodnim od Olecka. W okolicach brzegów położone są miejscowości: Świętajno, na południu i Dunajek, na północy. Do jeziora wpada od północy, od strony jeziora Chełchy i wypływa na południu, w kierunku jeziora Świętajno ciek o nazwie "Dopływ z jez. Mulistego". W najbliższym otoczeniu znajdują się pola, lasy i łąki, a od strony północnej tereny podmokłe.
Linia brzegowa akwenu jest rozwinięta i urozmaicona, dno jest muliste, zróżnicowane, z kilkoma głęboczkami. Brzegi mają zróżnicowaną rzeźbę, w niektórych miejscach są wysokie i strome.
Jezioro leży na terenie obwodu rybackiego rzeki Połomska Młynówka – nr 1. Jego użytkownikiem jest Gospodarstwo Rybackie PZW w Suwałkach. Zbiornik wodny jest objęty strefą ciszy.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 48,9 ha. Średnia głębokość zbiornika wodnego to 5,5 m, a maksymalna – 16,3 m. Lustro wody znajduje się na wysokości 133,2 m n.p.m. Objętość jeziora wynosi 2 664,0 tys. m³. Maksymalna długość jeziora to 2650 m a szerokość 250 m. Długość linii brzegowej wynosi 8 500 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 44,0 ha, a wysokość bezwzględna lustra wody – 132,9 m n.p.m.
Przyroda.
Wśród żyjących tu ryb przeważają leszcze i liny, a wśród drapieżników szczupaki. W skład roślinności zanurzonej wchodzą m.in. moczarka, ramienice, rogatek, wywłócznik, rdestnica przeszyta i rdestnica połyskująca. Wokół brzegów dominuje trzcina, można też spotkać pałkę i tatarak.
W obrębie jeziora znajduje się ustanowiony w 2008 roku użytek ekologiczny „Wyspa Dunajek” położony na półwyspie o nazwie Wyspa nad Jeziorem Mulistym o powierzchni 24,25 ha.

</doc>
<doc id="3922149" url="https://pl.wikipedia.org/wiki?curid=3922149" title="Liga Mistrzów CONCACAF (2010/2011)">
Liga Mistrzów CONCACAF (2010/2011)

Liga Mistrzów CONCACAF 2010/2011 – czterdziesty szósty sezon najbardziej prestiżowego turnieju w północnoamerykańskiej klubowej piłce nożnej, trzeci po reformie rozgrywek i przemianowaniu jej z Pucharu Mistrzów na Ligę Mistrzów.
W rozgrywkach wzięły udział dwadzieścia cztery drużyny z dziesięciu krajów. Zwycięzcą po raz pierwszy w historii został meksykański CF Monterrey, po pokonaniu w dwumeczu finałowym amerykańskiego Realu Salt Lake. Tym samym zakwalifikował się na Klubowe Mistrzostwa Świata.
Uczestnicy.
Lista uczestników Ligi Mistrzów CONCACAF 2010/2011 z wyszczególnieniem rund, w których dane drużyny rozpoczęły udział w rozgrywkach.

</doc>
<doc id="3922157" url="https://pl.wikipedia.org/wiki?curid=3922157" title="Brodek (roślina)">
Brodek (roślina)

Brodek ("Tortula" Hedw.) – rodzaj mchów należący do rodziny płoniwowatych ("Pottiaceae" Schimp.). Przedstawiciele tego rodzaju występują na całym świecie. Wyrastają na powierzchni ziemi, na skałach i pniach drzew. Odgrywają istotną rolę w wietrzeniu skał.
Systematyka i nazewnictwo.
Nazwa rodzaju pochodzi od łacińskiego słowa "tortus" – skręcone oraz "-ula" – drobny, odnosząc się do skręconych ząbków perystomu.
Według The Plant List rodzaj "Tortula" liczy 409 akceptowanych nazw gatunków oraz ich 235 synonimów.
Wykaz gatunków:
Ochrona.
Przedstawiciel rodzaju brodek zwisły od 2004 roku jest objęty w Polsce ochroną gatunkową, w latach 2004–2014 ścisłą, a od 2014 r. częściową.

</doc>
<doc id="3922169" url="https://pl.wikipedia.org/wiki?curid=3922169" title="Erich Leo Lehmann">
Erich Leo Lehmann

Erich Leo Lehmann (ur. 1917, zm. 2009) – amerykański statystyk. Współtwórca estymatora Hodgesa–Lehmanna oraz (wspólnie z Henrym Scheffé'm) twierdzenia Lehmanna–Scheffé'a.

</doc>
<doc id="3922171" url="https://pl.wikipedia.org/wiki?curid=3922171" title="Jezioro Mul">
Jezioro Mul



</doc>
<doc id="3922179" url="https://pl.wikipedia.org/wiki?curid=3922179" title="Leniwiec krótkoszyi">
Leniwiec krótkoszyi



</doc>
<doc id="3922183" url="https://pl.wikipedia.org/wiki?curid=3922183" title="Zahir Tanin">
Zahir Tanin

Zahir Tanin (ur. 1 maja 1956) – afgański dyplomata i dziennikarz, Stały Przedstawiciel Islamskiej Republiki Afganistanu przy ONZ w latach 2006-2015, Specjalny Przedstawiciel Sekretarza Generalnego ONZ w Kosowie od 9 października 2015. 
Życiorys.
Zahir Tanin w 1980 ukończył Kabulski Uniwersytet Medyczny. W tym samym roku rozpoczął pracę jako dziennikarz w Kabulu. Do 1992 zajmował stanowiska redaktora naczelnego pism Akhbar-e-Haftah oraz Sabawoon Magazine. Dodatkowo, w latach 1987–1992 był wiceprezesem Związku Dziennikarzy Afganistanu. 
Od 1994 do 1996 był pracownikiem naukowym w dziedzinie stosunków międzynarodowych na London School of Economics w Londynie. W latach 1995-2006 pracował jako redaktor w BBC World Service. 
Od 2006 do 2015 zajmował stanowisko Stałego Przedstawiciela Islamskiej Republiki Afganistanu przy ONZ w Nowym Jorku. Jako stały przedstawiciel, pełnił funkcję wiceprzewodniczącego 63., 65. i 67. sesji Zgromadzenia Ogólnego ONZ. 9 października 2015 objął stanowisko Specjalnego Przedstawiciela Sekretarza Generalnego ONZ w Kosowie, będąc tym samym szefem misji UNMIK.

</doc>
<doc id="3922190" url="https://pl.wikipedia.org/wiki?curid=3922190" title="Tullio De Mauro">
Tullio De Mauro

Tullio De Mauro (ur. 31 marca 1932 w Torre Annunziata, zm. 5 stycznia 2017 w Rzymie) – włoski językoznawca, profesor i nauczyciel akademicki, w latach 2000–2001 minister edukacji.
Życiorys.
Był bratem dziennikarza śledczego Maura De Mauro, który zaginął w 1970. W 1956 ukończył studia humanistyczne na Uniwersytecie Rzymskim – La Sapienza. Przez większą część kariery naukowej związany z macierzystą uczelnią, od 1974 na stanowisku profesorskim. W latach 1970–1974 był profesorem na Università degli Studi di Salerno, gdzie jednocześnie kierował instytutem lingwistyki. Publikował w magazynie „Il Mondo” (1956–1964), dzienniku „Paese Sera” (1966–1979) i tygodniku „l’Espresso” (1981–1990). Okazjonalnie pisał w innych włoskich czasopismach i gazetach. W latach 1960–1973 i 1997–2000 współpracował z nadawcą radiowo-telewizyjnym RAI.
W pracy naukowej specjalizował się w zagadnieniach z zakresu językoznawstwa, w tym historii tej dziedziny. W 1963 opublikował pracę "Storia linguistica dell'Italia unita", poświęconą historii włoskiej lingwistyki. Autor także m.in. "Introduzione alla semantica" (1965), "Senso e significato" (1970), "Minisemantica dei linguaggi non verbali e delle lingue" (1982).
W latach 1975–1980 zasiadał w radzie regionu Lacjum, mandat uzyskał jako kandydat niezależny z ramienia Włoskiej Partii Komunistycznej. Od 1976 do 1977 w rządzie regionalnym pełnił funkcję asesora do spraw kultury. Wielokrotnie powoływany w skład resortowych rad doradczych, kierował także różnymi instytucjami kulturalnymi i fundacjami (w tym Fondazione Bellonci od 2007 do 2012). Od 25 kwietnia 2000 do 11 czerwca 2001 sprawował urząd ministra edukacji w drugim rządzie Giuliana Amato.
Odznaczony Orderem Zasługi Republiki Włoskiej klasy II (1996) i I (2001). Wyróżniony tytułami doktora honoris causa m.in. przez Katholieke Universiteit Leuven (1999), École normale supérieure de Lyon (2005), Uniwersytet Waseda (2008), Uniwersytet Bukareszteński (2009) i Université Sorbonne-Nouvelle (2010).

</doc>
<doc id="3922198" url="https://pl.wikipedia.org/wiki?curid=3922198" title="Tortula">
Tortula



</doc>
<doc id="3922200" url="https://pl.wikipedia.org/wiki?curid=3922200" title="Nasr ibn Sajjar">
Nasr ibn Sajjar

Nasr ibn Sajjar (właśc. Naṣr ibn Sayyār al-Laythī al-Kinānī, , ur. 663, zm. 748 w Sawe) – arabski dowódca wojskowy, Mudaryta, ostatni gubernator Chorasanu za kalifatu Umajjadów.
W okresie swojego namiestnictwa rozciągnął jurysdykcję arabską na Transoksanię, przeprowadził reformę w administracji, a także doprowadził do wymieszania się przybyłych z zachodu Arabów z ludnością miejscową. W ostatnich latach życia walczył z licznymi powstaniami dowodzonymi przez przywódców Jemenitów i charydżytów. W 747 roku poniósł klęskę z rąk powiązanego z Abbasydami Abu Muslima i został zmuszony do opuszczenia swojej prowincji.
Początek kariery.
Urodził się w 663 roku. Doświadczenie wojskowe zdobył podczas walk w Chorasanie. Według przekazu At-Tabariego był zaufanym współpracownikiem Kutajby ibn Muslima. W 705 roku uczestniczył w kampanii nad rzeką Oksus, którą prowadził Salih, brat dowodzącego w Transoksanii Kutajby. Za udział w walkach został obdarowany wioską położoną w tym regionie. Wyprawa ta, pomimo że odniosła liczne sukcesy w zmaganiach z lokalnymi społecznościami, nie zdołała w pełni podporządkować kalifatowi ludów żyjących na wschód od rzeki Oksus. Arabowie pozostawili jedynie garnizony w ważniejszych miastach, takich jak Samarkanda, Balch, czy Buchara, zaś lokalni władcy zostali zmuszeni do płacenia okresowego trybutu.
W 724 roku dowodził armią Mudarytów wysłaną do miasta Balch, którego jemenicki garnizon odmówił udziału w wyprawie przeciwko Türgeszom z Fergany. Gdy dotarł w pobliże miasta, Jemenici po raz kolejny odrzucili rozkazy wymarszu, co doprowadziło do potyczki pod Baruqan. Jemenici zostali w jej trakcie wsparci przez Tamimitów, zaś Mudaryci przez Heftalitów. Nasr odniósł zwycięstwo, lecz straty obu stron były niewielkie. Liczba ofiar miała nie przekroczyć trzydziestu.
W 729 roku Nasr ibn Sajjar został mianowany przez gubernatora Chorasanu Al Dżunajda doradcą gubernatora Balchu, Muslima ibn Abd ar-Rahmana. Wyróżnił się podczas walk z Turkutami w 731 roku. Trzy lata później został mianowany gubernatorem Balchu. W tym samym roku musiał stawić czoła powstaniu Harisa ibn Surajdża. Pomimo że dysponował 10 tysiącami żołnierzy, został pokonany przez 4 tysiące zwolenników Harisa, później pozostał zaś bierny wobec dalszych podbojów powstańców i oblężenia Merwu. Nie otrzymał wówczas jednak żadnych rozkazów od nowego gubernatora Chorasanu, Asima ibn Abdallaha al-Hilaliego.
Gubernator Chorasanu.
Wyprawy wojskowe.
W lipcu 738 roku zastąpił Asada ibn Abdallaha na stanowisku gubernatora Chorasanu. Duże znaczenie w tej nominacji, dokonanej przez kalifa Hiszama ibn Abd al-Malika, miało jednak jego pochodzenie z Mudarytów. Jeszcze w tym samym roku osiągnął pierwszy sukces militarny. Po osłabnięciu Türgeszy w wyniku zamordowania chagana Suluka, podporządkował kalifatowi Transoksanię. By utrwalić arabskie władanie nad tymi obszarami ustanowił gubernatorów w Szaszu i Ferganie, pełniących kontrolę nad całą krainą wespół z lokalnymi władcami. W tym okresie kilkukrotnie ścierał się w niewielkich potyczkach z siłami chińskimi, zapobiegając wzrostowi wpływów chińskich nad rzeką Oksus.
W roku 741 wkroczył do Azji Środkowej na czele 20 tysięcy rekrutów z Sogdiany i rozpoczął okupację tego regionu. Wcześniej – w 738 roku – dwukrotnie wyprawiał się do Transoksanii, zaś podczas trzeciego najazdu w 744 roku zabił rosnącego w siłę chagana Türgeszy Kursula. W dwa lata później planował zawarcie sojuszu z Sogdianą. Plany te zostały jednak zablokowane przez kalifa Hiszama.
W 740 roku pojawiło się ryzyko złożenia Nasra z urzędu. Gubernator Iraku, nieprzychylny Nasrowi Jusuf ibn Umar as-Sakafi, miał wówczas – zgodnie z przekazem at-Tabariego – wysłać list do kalifa Hiszama, w którym krytycznie opisał działania Nasra jako gubernatora i zaproponował wcielenie Chorasanu do własnej prowincji. Hiszam miał wykazać zainteresowanie tymi słowami, lecz do dymisji Nasra nie doszło. Gdy w 743 roku kalifem został Al-Walid ibn Jazid wcześniejsze postulaty as-Sakafiego zostały zrealizowane. Nasr ibn Sajjar odmówił jednak złożenia urzędu, zaś po obaleniu rządów Al-Walida w 744 roku i przejęciu kalifatu przez Jazida III, reformy administracyjne Al-Walida zostały cofnięte i Nasr oficjalne powrócił na swoje stanowisko.
Reformy.
Głównym celem Nasra podczas jego rządów w Chorasanie było ugruntowanie arabskiego panowania w tym regionie i wygaszenie istniejących tam potencjalnych źródeł oporu. Aby zrealizować te zamierzenia występował jako przyjaciel miejscowej ludności i dawnych elit z czasów przed podbojem arabskim. Wprowadzono w życie wiele reform korzystnych dla ludzi nawróconych na islam ("mawalich"). Obniżono na przykład wysokość płaconych przez nich podatków. Nasr starał się także zachęcić przybyłych z zachodu Arabów do zawierania małżeństw z miejscową ludnością, dając za przykład własne małżeństwo z córką władcy Buchary. Na krótko po objęciu namiestnictwa Nasr przeniósł także stolicę swojej prowincji z Balchu do Merwu.
Na początku swojego namiestnictwa przeprowadził także reformę administracji. Dzięki jego działaniom rozpoczęto proces stopniowej islamizacji urzędów państwowych. Zgodnie z relacją Muhammada ibn Abdusa al-Jashijariego miało to związek z listem wysłanym do Nasra przez gubernatora Iraku as-Sakafiego, postulującym wykluczenie z administracji zwolenników zaratusztrianizmu. W reakcji na to wezwanie w latach 741–742 przeprowadzono tłumaczenie rejestrów z języka perskiego na arabski. Głównym wykonawcą tego projektu był Ishak ibn Tulajk.
Niepokoje wewnętrzne w latach 743–747.
Podczas pierwszych lat sprawowania urzędu gubernatora Chorasanu przez Nasra, w prowincji panował spokój. Z czasem zaczęły się jednak pojawiać pierwsze oznaki narastających konfliktów wewnętrznych. W 743 roku, po śmierci swego ojca Zajda ibn Alego, do Chorasanu przybył Jahja ibn Zajd, prawnuk Husajna ibn Alego i potomek w linii prostej Alego ibn Abi Taliba z jego związku z Fatimą, córką Mahometa. Nasr został o tym poinformowany listownie przez gubernatora Iraku as-Sakafiego. Przed końcem roku udało mu się schwytać Jahję, lecz niedługo później nowy kalif Al-Walid rozkazał mu go uwolnić. Wkrótce Jahja wzniecił lokalne powstanie przeciw Nasrowi. Zostało ono szybko stłumione, zaś sam Jahja zabity. Jahja został uznany przez licznych w tym regionie szyitów, co doprowadziło do wzrostu napięć pomiędzy miejscową ludnością a administracją arabską.
W latach 40. VIII wieku na obszarze Chorasanu działał też arabski teolog Dżahm ibn Safwan, podważający istnienie nieba i piekła oraz niektórych przymiotów Allaha. Według różnych źródeł Jahm został zabity z rozkazu Nasra w 743 roku lub zginął w trakcie powstania Harisa ibn Surajdża w 745 albo 746 roku.
W związku z narastającą rywalizacją pomiędzy Mudarytami a Jemenitami, Nasr zdecydował się w 744 roku aresztować jednego z przywódców drugiego z tych ugrupowań, Judaja ibn Alego al-Kirmaniego. Ten niebawem zdołał jednak uciec z więzienia w Merw i schronić się na południu Chorasanu w otoczeniu 3 tysięcy oddanych żołnierzy. Tymczasem w 745 roku do Chorasanu z wygnania powrócił Haris ibn Surajdż. Nasr próbował przeciągnąć go na swoją stronę tytułami. Haris pozostał jednak niezależny i niebawem przyłączył się do sił Judaja. W marcu 745 roku Nasr został przez obu dowódców wyparty z Merwu. Rok później dzięki konfliktom wśród przywódców opozycji, zabójstwie Harisa i buntowi mieszkańców Merwu, udało mu się powrócić do stolicy.
Powstanie Abu Muslima i śmierć.
Podczas walk z opozycją Judaja al-Kirmaniego, Nasr początkowo zignorował zagrożenie, jakie pojawiło się ze strony Abu Muslima. Przeciwko jego siłom wysłał więc jeden hufiec kawalerii, sam zaś kontynuował zmagania z Ali al-Kirmanim, synem zabitego w 746 roku Judaja, oraz Shajbanem, nowym przywódcą charydżytów. Abu Muslim stanął Nasrowi na drodze do Niszapur, po czym zaproponował mu współpracę. Nasr odrzucił jednak ofertę Abu Muslima, a następnie zaczął przedstawiać go jako poganina i wzywać muzułmanów do obrony wiary przed niewiernymi. Udało mu się w ten sposób przeciągnąć na swoją stronę Shajbana i doprowadzić do dezercji części sił Abu Muslima, lecz nie przeprowadzając zdecydowanego ataku na nieprzyjaciela, dał mu możliwość oczyszczenia się z zarzutów.
W obawie przed dalszym niekorzystnym obrotem sytuacji, Nasr wysyłał liczne wezwania o pomoc do ówczesnego kalifa Marwana II. Większość z nich została jednak przechwycona przez nieprzychylnego Nasrowi gubernatora Iraku Ibn Hubajra. Na pozostałe kalif nie był zaś w stanie odpowiedzieć, gdyż zaangażował się w konflikt pomiędzy Jemenitami i Mudarytami, toczący się w sercu imperium, a także w walkę przeciwko charydżytom. W związku z tym pierwsze posiłki przybyły do Chorasanu ze znacznym opóźnieniem.
W nocy z 14 na 15 lutego 747 roku Nasr został wyparty przez Abu Muslima z Merwu i z niewielką eskortą wyruszył w kierunku Niszapur by przegrupować swoje siły. Gdy otrzymał informacje o zbliżaniu się sił Abu Muslima do miasta, cofnął się jeszcze dalej – do Dżurdżanu. Tam dotarły do niego pierwsze posiłki przysłane przez Marwana II. Otrzymał też wsparcie ze strony Nabata ibn Hanzala, gubernatora Kufy. Podczas walki z siłami powstańczymi pod wodzą Kahtaby ibn Szabiba doszło do kłótni pomiędzy nim a innymi przywódcami wojsk wiernych kalifatowi, co doprowadziło do ostatecznej ich klęski i śmierci ok. 10 tysięcy żołnierzy.
Po klęsce z Kahtabą Nasr po raz kolejny przemieścił swoje wojska w kierunku południowo-zachodnim. Jego odwrotu nie zatrzymało zwycięstwo odniesione nad siłami Hassana, syna Kahtaby. Z końcem 748 roku dotarł najpierw do Rej, a następnie wyruszył w drogę do Hamadanu. W Rej otrzymał wiadomość o wejściu głównych sił Abu Muslima do Niszapur. W drodze do Hamadanu zapadł na ciężką chorobę i zmarł w październiku 748 roku w Sawe.

</doc>
<doc id="3922217" url="https://pl.wikipedia.org/wiki?curid=3922217" title="Paulina Gajownik">
Paulina Gajownik

Paulina Sylwia Gajownik (ur. 3 września 1976 w Warszawie) – działaczka społeczna, edukatorka kulturalna, menedżerka, instruktorka Związku Harcerstwa Polskiego w stopniu harcmistrzyni, podróżniczka.
Ukończyła studia w zakresie zarządzania oświatą oraz podyplomowe studia: międzykulturowe i z zakresu zarządzania finansami przedsiębiorstwa w Szkole Głównej Handlowej. 
Od 1994 roku drużynowa 100 Warszawskiej Drużyny Harcerek „Galaktyka” na warszawskiej Woli, w latach 1999–2003 była komendantką reaktywowanego Szczepu 100 WDHiGZ. W latach 2003–2011 komendantka Hufca ZHP Warszawa-Wola, była też członkinią Rady Chorągwi Stołecznej i współpracowała z Wydziałem Zagranicznym Głównej Kwatery ZHP. W latach 2011–2013 członkini Głównej Kwatery ZHP. Na zjeździe nadzwyczajnym Chorągwi Stołecznej ZHP 16 czerwca 2012 roku wybrana na jej komendantkę.
Działaczka i współpracowniczka organizacji pozarządowych, była prezesem Fundacji im. Augustina Jeana Fresnela i menedżerem Stowarzyszeniem Inicjatyw Twórczych „ę”. 
W latach 2015–2017 była członkinią Warszawskiej Rady Pożytku Publicznego.
W 2019 roku została odznaczona Srebrnym Krzyżem Zasługi.

</doc>
<doc id="3922220" url="https://pl.wikipedia.org/wiki?curid=3922220" title="Megalonychidae">
Megalonychidae



</doc>
<doc id="3922229" url="https://pl.wikipedia.org/wiki?curid=3922229" title="Lehky Tank vz. 38">
Lehky Tank vz. 38



</doc>
<doc id="3922231" url="https://pl.wikipedia.org/wiki?curid=3922231" title="Bezmocni">
Bezmocni

Powerless – amerykański serial telewizyjny (sitcom) wyprodukowany przez Ehsugadee Productions, DC Entertainment oraz Warner Bros. Television, który jest oparty na komiksach wydawanych przez DC Comics. Serial był pierwotnie emitowany od 2 lutego 2017 roku do 20 kwietnia 2017 roku przez NBC.
12 maja 2017 roku stacja NBC ogłosiła zakończenie produkcji serialu po jednym sezonie.
W Polsce serial był emitowany od 18 czerwca 2017 roku przez Comedy Central.
Fabuła.
Serial opowiada o agencji ubezpieczeniowej, która zajmuje się skutkami wypadków spowodowanych przez superbohaterów.

</doc>
<doc id="3922248" url="https://pl.wikipedia.org/wiki?curid=3922248" title="Parafia św. Klemensa I w Odessie">
Parafia św. Klemensa I w Odessie

Parafia św. Klemensa I w Odessie – rzymskokatolicka parafia znajdująca się w diecezji odesko-symferopolskiej w dekanacie Odessa. Opiekę nad parafią sprawują pallotyni. Msze święte sprawowane są w językach polskim, rosyjskim i ukraińskim.
Kościół św. Klemensa.
Kościół św. Klemensa projektu polskiego architekta Władysława Dąbrowskiego został zbudowany w latach 1903-1906 i konsekrowany w roku 1913. W pobliżu kościoła od dawna osiedlała się ludność polska, tworząc w rejonie skrzyżowania ulic Bałkiwskiej i Zańkowieckiej zwartą kolonię. Fundusze na budowę zebrali polscy mieszkańcy, przy dużym wsparciu rodziny Vassalów i państwa Heleny i Konstantego Wołodkowiczów. Przy nowym kościele powstały również sierociniec, szkoła rzemieślnicza oraz dom starców. Pierwszym proboszczem był ksiądz Józef Szejner. Po rozstrzelaniu przez bolszewików w 1922 roku polskiego proboszcza, kolejnym proboszczem został Niemiec ks. Józef Najgun, który w 1935 roku został zesłany do Kazachstanu. W 1932 roku kościół został zamknięty, a w 1936 wysadzony, a teren zabudowano. Pomiędzy budynkami przy ulicy Zańkowieckiej 11 i 11A zachowały się jedynie schody prowadzące do kościoła, budynek plebanii oraz zabudowania dawnego konwentu sióstr franciszkanek Rodziny Maryi, w których jest meczet, a także fragment ogrodzenia.
Parafia po 1993 roku.
Parafia wznowiła działalność w 1993. Biskup kamieniecki Jan Olszański MIC powierzył parafię pallotynom. Wyremontowano odzyskany budynek plebanii oraz utworzono w nim kaplicę konsekrowaną 23 listopada 1994 roku przez biskupa Tadeusza Hoppe.

</doc>
<doc id="3922261" url="https://pl.wikipedia.org/wiki?curid=3922261" title="Morový sloup (Seifert)">
Morový sloup (Seifert)

Morový sloup (Kolumna wotywna) – tomik wierszy czeskiego poety, laureata Nagrody Nobla za 1984 Jaroslava Seiferta, opublikowany najpierw w drugim obiegu w 1972, następnie na emigracji, wreszcie oficjalnie w 1981.

</doc>
<doc id="3922295" url="https://pl.wikipedia.org/wiki?curid=3922295" title="Mistrzostwa Świata w Narciarstwie Alpejskim 2017 – superkombinacja mężczyzn">
Mistrzostwa Świata w Narciarstwie Alpejskim 2017 – superkombinacja mężczyzn

Superkombinacja mężczyzn na 44. Mistrzostwach Świata w Narciarstwie Alpejskim odbyła się 13 lutego 2017 roku. Wygrał reprezentant gospodarzy - Luca Aerni, wyprzedzając Austriaka Marcela Hirschera o 0,01 sekundy. Na trzecim miejscu stanął Mauro Cavieziel, tracąc do zwycięzcy 0,06 sekundy. Po zjeździe prowadził Romed Baumann, drugi był Adrien Théaux, a trzeci - ex aequo Martin Čater i Thomas Dreßen. W slalomie najszybszy okazał się Luca Aerni, przed Marcelem Hirscherem i Mauro Caviezelem.

</doc>
<doc id="3922320" url="https://pl.wikipedia.org/wiki?curid=3922320" title="Zelimchan Abakarow">
Zelimchan Abakarow

Zelimchan Abakarow (ros. Зелимхан Арсенович Абакаров; ur. 14 lipca 1993) – rosyjski, a od 2022 roku albański zapaśnik startujący w stylu wolnym. Mistrz świata w 2022. Zajął siódme miejsce na mistrzostwach Europy w 2022. Wygrał igrzyska śródziemnomorskie w 2022. Srebrny medalista igrzysk solidarności islamskiej w 2021. Pierwszy w Pucharze Świata w 2019; trzeci w 2022 i piąty w 2017. Trzeci na mistrzostwach Rosji w 2018 i 2019 roku.

</doc>
<doc id="3922322" url="https://pl.wikipedia.org/wiki?curid=3922322" title="Zelimkhan Abakarov">
Zelimkhan Abakarov



</doc>
<doc id="3922331" url="https://pl.wikipedia.org/wiki?curid=3922331" title="Unia. Pismo poświęcone sprawie Kresów Wschodnich i Unii">
Unia. Pismo poświęcone sprawie Kresów Wschodnich i Unii

Unia. Pismo poświęcone sprawie Kresów Wschodnich i Unii – polskojęzyczne czasopismo propagujące Kościół katolicki obrządku bizantyjsko-słowiańskiego, oraz powrót do unii brzeskiej na terenach prawosławnych (Chełmszczyzna, Podlasie). 
Pismo było wydawane w latach 1923-1939 w Krakowie jako miesięcznik. Jej wydawcą było Towarzystwo Przyjaciół Unii. Pismo miało charakter popularnonaukowy, a jego zadaniem było tworzenie w społeczeństwie dobrej atmosfery wokół reaktywacji unii brzeskiej na terenach, gdzie została zlikwidowana w 1839 (Ziemie Zabrane) i 1875 roku (Chełmszczyzna). Konieczność akcji propagandowej wynikała z niechęci polskiego społeczeństwa wobec idei neounijnej, którą posądzano o próbę rusyfikacji ludności kresowej. Pismo poruszało tematykę historyczną, teologiczną oraz społeczną. 

</doc>
<doc id="3922353" url="https://pl.wikipedia.org/wiki?curid=3922353" title="Adam Wyrębowski">
Adam Wyrębowski

Adam Wyrębowski (ur. 19 grudnia 1882 w Warszawie, zm. 5 lutego 1952 tamże) – polski duchowny rzymskokatolicki, pierwszy Naczelny Kapelan Policji Państwowej (w latach 1920–1927), poseł na Sejm Rzeczypospolitej Polskiej I kadencji (1922–1927), proboszcz parafii św. Katarzyny w Warszawie w latach 1928–1952.
Życiorys.
Adam Wyrębowski był synem Adama i Julianny z domu Podgórskiej. Ukończył gimnazjum i w 1905 roku seminarium duchowne w Warszawie. Następnie – Akademię Duchowną w Petersburgu w 1909 roku. W latach 1919–1916 pracował jako pedagog w Łodzi. W 1914 roku założył, wraz z Leopoldem Skulskim i T. Sułowskim, tajną organizację „Zjednoczenie”, z ramienia której pracował w 1916 roku w sekretariacie Koła Międzypartyjnego w Warszawie.
W 1917 roku był członkiem Zjednoczenia Narodowego.
Od 1919 roku był członkiem Rady Miejskiej m.st. Warszawy. W latach 1919–1920 wraz z księciem Kazimierzem Lutosławskim redagował tygodnik „Sprawa”. Założył też wtedy Towarzystwo Pracy Katolickiej. W 1920 roku był członkiem Rady Obrony Stolicy u Obywatelskiego Komitetu Obrony Państwa.
Od roku 1920 do 29 listopada 1927 roku był Naczelnym Kapelanem Policji Państwowej. Piastował również stanowisko prefekta szkół średnich w Warszawie. Pełnił funkcję prezesa Towarzystwa Rozwoju Życia Narodowego w Polsce. Od 1925 roku był generalnym kapelanem Stowarzyszenia Straż Narodowa. Był również członkiem zarządu Związku Kół Księży Prefektów, patronem katolickiego Związku Polek.
W 1922 roku został posłem na Sejm I kadencji z Klubu Chrześcijańsko-Narodowego.
W latach 1928–1952 był proboszczem parafii św. Katarzyny w Warszawie. Przed wojną wykupił działkę i dwór służewski, przeznaczając je na miejscowy dom opieki. Stworzył przy parafii ośrodek kulturalny, stowarzyszenie katolickie grupujące zarówno młodzież, jak i starszych. Działała tu również orkiestra kościelna i chór, a dla wiejskich kobiet organizowano praktyczne kursy gotowania i szycia. Organizował też na terenie parafii wiele imprez o charakterze charytatywnym. W czasie wojny ksiądz Wyrębowski ukrywał na plebanii kilka osób pochodzenia żydowskiego.
W kwietniu 1948 roku naczelnik więzienia przy ul. Rakowieckiej w Warszawie zwrócił się do proboszcza Wyrębowskiego, aby wyznaczył na nowym cmentarzu na Służewie aleję do pochówków więźniów. Ksiądz nie godził się na chowanie więźniów bez aktów zgonów. Był za to wielokrotnie zastraszany i szykanowany. W tym samym czasie tuż za murem cmentarnym funkcjonariusze wykopali dół o rozmiarach kilkudziesięciu metrów kwadratowych, do którego wrzucano zamordowanych więźniów przysypując ich ciała wapnem.
W ostatnich latach życia ciężko chorował i wielokrotnie przebywał w szpitalu. Był również nękany przez osoby, które domagały się, aby opuścił parafię. W 1950 przybył do parafii służewskiej jako wikariusz adiutor ks. kanonik Antoni Czarnecki, który po śmierci ks. Wyrębowskiego, został proboszczem.
W dniu 5 lutego 1952 zmarł w szpitalu sióstr Elżbietanek na Mokotowie i zgodnie z jego wolą, nie został pochowany na starym cmentarzu na Służewie tylko w grobie ze swoim ojcem na Powązkach (kwatera 55-4-30). A w 2013 został ekshumowany i pochowany wraz z kilkoma innymi proboszczami służewskimi w podziemiach kościoła św. Katarzyny.

</doc>
<doc id="3922354" url="https://pl.wikipedia.org/wiki?curid=3922354" title="Farid Zarif">
Farid Zarif

Farid Zarif (ur. 1951 w Kabulu) – afgański dyplomata i polityk, Stały Przedstawiciel Islamskiej Republiki Afganistanu przy ONZ w latach 1981-1987, wiceminister spraw zagranicznych w latach 1987-1989, Specjalny Przedstawiciel Sekretarza Generalnego ONZ w Kosowie w latach 2011-2015. 
Życiorys.
Farid Zarif w 1973 ukończył studia na Wydziale Prawa i Nauk Politycznych Uniwersytetu Kabulskiego i w następnym roku rozpoczął pracę w afgańskim ministerstwie spraw zagranicznych. Był m.in. chargé d’affaires w Hawanie. W kolejnych latach ukończył Afgański Instytut Dyplomacji oraz studia z zakresu stosunków międzynarodowych i dyplomacji na Uniwersytecie Oksfordzkim.
W latach 1981-1987 pełnił funkcję Stałego Przedstawiciela Islamskiej Republiki Afganistanu przy ONZ w Nowym Jorku. Od 1987 do 1989 zajmował stanowisko wiceministra spraw zagranicznych, a w latach 1989-1991 prezydenckiego doradcy ds. stosunków międzynarodowych. Od 1991 do 1992 był sekretarzem generalnym w Izbie Handlu i Przemysłu Afganistanu.
W 1993 rozpoczął pracę w siedzibie ONZ w Nowym Jorku. Uczestniczył również w misjach pokojowych i obserwacyjnych ONZ w Erytrei (1993), Liberii (UNOMIL, 1994-1996), RPA (1995), Iraku (1997-2000 oraz UNAMI) oraz w Sudanie (UNMIS). W sierpniu 2010 został dyrektorem Wydziału Europy i Ameryki Łacińskiej w Departamencie Misji Pokojowych ONZ (DPKO).
Od 1 sierpnia 2011 był Specjalnym Przedstawicielem Sekretarza Generalnego ONZ w Kosowie, początkowo jako pełniący obowiązki do 11 października 2011. Urząd ten zajmował do 29 sierpnia 2015.

</doc>
<doc id="3922356" url="https://pl.wikipedia.org/wiki?curid=3922356" title="Benjamin Adegbuyi">
Benjamin Adegbuyi

Benjamin Adekunle Miron Adegbuyi (ur. 24 stycznia 1985 w Klużu-Napoce) – rumuński kick-boxer wagi ciężkiej, zwycięzca SUPERKOMBAT World GP (2012). Od 2014 związany głównie z GLORY.
Kariera kick-boxerska.
W kickboxingu zadebiutował 18 marca 2011 nokautując Bośniaka Dženana Poturaka w pierwszej rundzie. 7 lipca 2012 wygrał SUPERKOMBAT World GP III pokonując jednego wieczoru Chorwata Mladena Brestovaca i Bułgara Kostadin Kostowa. 10 listopada 2012 zakwalifikował się do finałowego turnieju SUPERKOMBAT WGP pokonując przed czasem Ukraińca Serhija Łaszczenko. W półfinale który miał miejsce 22 grudnia 2012 przegrał z innym Ukraińcem Pawło Żurawlowem przez nokaut po lewym sierpowym. Do końca 2013 walczył głównie dla rodzimego SUPERKOMBAT notując zwycięstwa nad Surinamczykiem Ismaelem Londtem oraz w rewanżu nad Żurawlowem.
8 marca 2014 zadebiutował w GLORY wygrywając przez techniczny nokaut z Ukraińcem Dmytryjen Bezusem. 7 listopada 2014 pokonał na punkty Egipcjanina Hesdy'ego Gergesa po czym otrzymał szansę walki o mistrzostwo świata GLORY wagi ciężkiej, którą stoczył 5 czerwca 2015 przegrywając ostatecznie jednogłośnie na punkty z obrońcą tytułu Holendrem Rico Verhoevenem.
9 października 2015 wygrał turniej pretendentów, pokonując na gali GLORY 24 Mladena Brestovaca oraz Holendra Jahfarra Wilnisa. 4 grudnia 2015 ponownie stanął do walki o mistrzostwo z Verhoevenem, lecz ponownie nie sprostał Holendrowi, przegrywając z nim przez nokaut po prawym sierpowym. 5 listopada 2016 wygrał kolejny turniej pretendentów do pasa mistrzowskiego, wygrywając na punkty w rewanżowych starciach z Gergesem i Brestovacem.
14 lipca 2017 przegrał niejednogłośnie na punkty z Brazylijczykiem Guto Inocente. 16 lutego 2018 podczas GLORY 50 zwyciężył po raz trzeci w turniej pretendentów wagi ciężkiej, nokautując jednego wieczoru D'Angelo Marshalla i Juniora Tafa.
14 września 2018 ponownie wygrał z Jahfarrem Wilnisem, jednogłośnie na punkty. 8 grudnia 2018 wziął udział w ośmioosobowym turnieju Glory gdzie po pokonaniu w ćwierćfinale Arkadiusza Wrzoska na punkty i w półfinale Jahfarra Wilnisa którego znokautował, uległ w finale Jamalowi Ben Saddikowi przez KO w pierwszej rundzie.
Kariera bokserska.
11 listopada 2017 zawodowo zadebiutował w boksie, pokonując przed czasem Gruzina Davida Gegeshidze. W sumie jego bilans wynosi 3 zwycięstwa bez porażki.
Życie prywatne.
Urodził się w Klużu-Napoce. Matka Rumunka, ojciec z pochodzenia Nigeryjczyk. W wieku 3 lat przeniósł się wraz z rodziną do Nigerii (Lagos), by mając 8 lat wrócić do Rumunii (Aiud) z matką i nowo narodzoną siostrą.

</doc>
<doc id="3922358" url="https://pl.wikipedia.org/wiki?curid=3922358" title="Artiom Giebiekow">
Artiom Giebiekow

Artiom Gasanowicz Giebiekow (ros. Артём Гасанович Гебеков; ur. 6 października 1989) – rosyjski zapaśnik startujący w stylu wolnym. Piąty w mistrzostwach Europy w 2013. Piąty w Pucharze Świata w 2017. Wicemistrz Rosji w 2017 roku.

</doc>
<doc id="3922360" url="https://pl.wikipedia.org/wiki?curid=3922360" title="Artyom Gebekov">
Artyom Gebekov



</doc>
<doc id="3922362" url="https://pl.wikipedia.org/wiki?curid=3922362" title="Trial and Error (serial telewizyjny)">
Trial and Error (serial telewizyjny)

Trial &amp; Error – amerykański serial telewizyjny (sitcom) wyprodukowany przez Barge Productions, Good Session Productions oraz Warner Bros. Television, którego pomysłodawcami są Jeff Astrof oraz Matt Miller
Serial jest emitowany od 14 marca 2017 roku przez NBC.
21 maja 2017 roku, stacja NBC zamówiła drugi sezon.
Fabuła.
Fabuła dzieje się w małym miasteczku w Południowej Karolinie. Skupia się na śledztwie i procesie uwielbianego profesora poezji, Larry'ego Hendersona, który został oskarżony o brutalne zamordowanie swojej żony. Obrony jego podejmuje się młody prawnik, Josh Simon, który przyjeżdża z Nowego Jorku.

</doc>
<doc id="3922363" url="https://pl.wikipedia.org/wiki?curid=3922363" title="Parafia św. Piotra w Odessie">
Parafia św. Piotra w Odessie

Parafia św. Piotra w Odessie – rzymskokatolicka parafia znajdująca się w diecezji odesko-symferopolskiej w dekanacie Odessa. Opiekę nad parafią sprawują salezjanie.
Kościół św. Piotra powstał w XIX w. Konsekrowany w 1913. Początkowo służył Francuzom i Włochom. Od lat 30 XX w do upadku ZSRR jedyny czynny kościół katolicki w mieście. Jedynym kapłanem był wtedy ks. Tadeusz Hoppe SDB (proboszcz w latach 1958 - 2003). Dojeżdżał również do innych miejsc w kraju (m.in. Kijów, Kiszyniów, Kaukaz, Syberia).

</doc>
<doc id="3922366" url="https://pl.wikipedia.org/wiki?curid=3922366" title="Szczelina pod Lodową">
Szczelina pod Lodową

Szczelina pod Lodową – jaskinia w Dolinie Kościeliskiej w Tatrach Zachodnich. Wejście do niej znajduje się na wschodnim zboczu górnej części Wąwozu Kraków w stoku Mechów pod Jaskinią Lodową Krakowską na wysokości 1561 m n.p.m. Długość jaskini wynosi 6 metrów, a jej deniwelacja 1,5 metra.
Opis jaskini.
Jaskinię stanowi wąski, szczelinowy, zwężający się korytarzyk zaczynający się w wysokim i wąskim otworze wejściowym, a kończący szczeliną nie do przejścia. Prawdopodobnie przez szczeliny jaskinia ma połączenie z Jaskinią Lodową Krakowską.
Przyroda.
W jaskini brak jest nacieków. Na ścianach rosną niewielkie ilości mchów i glonów. Dno pokrywa lód.
Historia odkryć.
Brak jest danych o odkrywcach jaskini. Pierwszy jej plan i opis sporządziła I. Luty przy pomocy R. Cygana w 1994 roku.

</doc>
<doc id="3922367" url="https://pl.wikipedia.org/wiki?curid=3922367" title="Fazy Lavesa">
Fazy Lavesa

Fazy Lavesa ("stopy Lavesa") – grupa związków międzymetalicznych o ogólnym wzorze AB2. Nazwa materiałów pochodzi od nazwiska niemieckiego krystalografa i mineraloga Fritza Lavesa (1906–1978). Można wyróżnić trzy grupy faz Lavesa:
Wszystkie trzy struktury łączy sposób rozmieszczenia atomów A w przestrzeni. Można przyjąć, że w każdym wypadku atomy A tworzą stos heksagonalnych płaszczyzn przesuniętych względem siebie. W strukturze C14 sekwencja tych płaszczyzn wygląda następująco: "XYXY", w strukturze C15: "XYZXYZ", w strukturze C36: "XYXZXY". Około 60% związków AB2 krystalizuje w strukturze C15, ~35% w C14, a ~3% w C36.
Idealny stosunek promieni atomowych pierwiastków A i B, "r"A/ "r"B, fazy Lavesa wynosi 1,225, czyli atom A jest większy o 22,5% od atomu B. W rzeczywistości wartość stosunku promieni waha się od 1,05 do 1,68.
Właściwości fizyczne.
Cechą wspólną wszystkich faz Lavesa jest ich struktura krystaliczna. W zależności od składu chemicznego i rodzaju fazy, można obserwować takie zjawiska i efekty jak:
Fazy Lavesa jako dodatek do stali zmniejsza jej twardość i plastyczność.
Przykłady faz Lavesa.
Do faz Lavesa zalicza się ponad 1000 różnych związków, np.:
Linki zewnętrzne.
http://www2.cpfs.mpg.de/web/forschung/forschproj/lavph/default.aspx?action=PrintView
http://elib.uni-stuttgart.de/bitstream/11682/1332/1/Endfassung.pdf
https://www.atomic-scale-physics.de/lattice/struk/laves.html
http://www.geocities.jp/ohba_lab_ob_page/structure5.html

</doc>
<doc id="3922368" url="https://pl.wikipedia.org/wiki?curid=3922368" title="Torzo naděje">
Torzo naděje

Torzo naděje ("Kadłub nadziei") – tomik poetycki czeskiego poety Františka Halasa, opublikowany w 1938. Był on reakcją na Układ monachijski. Zawiera wiersze o charakterze liryki patriotycznej, między innymi utwór "Śpiew trwogi".

</doc>
<doc id="3922382" url="https://pl.wikipedia.org/wiki?curid=3922382" title="Písně z bašty">
Písně z bašty

Písně z bašty – tomik wierszy czeskiego działacza niepodległościowego i poety Josefa Václava Friča, będące zapisem doświadczeń autora z czasów pobytu w więzieniu za udział w Wiośnie ludów. Tomik był napisany w 1862, ale został wydany dopiero pośmiertnie.

</doc>
<doc id="3922390" url="https://pl.wikipedia.org/wiki?curid=3922390" title="Czermien Walijew">
Czermien Walijew

Czermien Walijew (ros. Чермен Валиев; ur. 4 czerwca 1999) – rosyjski zapaśnik startujący w stylu wolnym. Piąty w Pucharze Świata w 2017 roku.

</doc>
<doc id="3922391" url="https://pl.wikipedia.org/wiki?curid=3922391" title="Cherman Valiev">
Cherman Valiev



</doc>
<doc id="3922392" url="https://pl.wikipedia.org/wiki?curid=3922392" title="Beta Capricorni">
Beta Capricorni

Beta Capricorni ("β Cap") – gwiazda wielokrotna w gwiazdozbiorze Koziorożca. Znajduje się około 388 lat świetlnych od Słońca. Układ tworzy co najmniej pięć związanych grawitacyjnie gwiazd.
Nazwa.
Gwiazda ta, a ściślej jaśniejszy składnik β¹ Cap, nosi tradycyjną nazwę Dabih. Wywodzi się ona od arabskiego , co oznacza „szczęśliwa (gwiazda) rzeźnika”. Znaczenie tej nazwy zostało zagubione, mogło odnosić się do rytualnej ofiary. Nazwa Dabih była przypisywana także gwieździe Alfa Capricorni (Algedi). Jaśniejszy składnik określany był także nazwą Dabih Major ( oznacza „większy”), zaś słabszy nosił nazwę Dabih Minor („mniejszy”). Międzynarodowa Unia Astronomiczna zatwierdziła użycie nazwy Dabih dla określenia gwiazdy β¹ Cap.
Charakterystyka układu.
Beta Capricorni to hierarchiczny układ wielokrotny. Rozróżnialne przez lornetkę składniki β¹ Cap i β² Cap dzieli na niebie odległość 205 sekund kątowych (3,4′), a w przestrzeni co najmniej 21 000 au. Tym niemniej są one związane grawitacyjnie; okres obiegu tej pary to co najmniej milion lat.
Beta¹ Capricorni.
Jaśniejszy składnik, Beta-1 Capricorni (Dabih), jest gwiazdą potrójną. Tworzą ją jasny olbrzym reprezentujący typ widmowy K0 i gorętsza gwiazda typu widmowego B8, która okazuje się być spektroskopowo podwójna. Olbrzym, oznaczany także Beta Capricorni Aa, jest 600 razy jaśniejszy od Słońca. Olbrzym i gwiazda typu B8 (Beta Capricorni Ab) mają w przybliżeniu tę samą masę, około 4 mas Słońca, okrążają wspólny środek masy co 1374 dni (3,8 roku). Różnią się one jasnością: w paśmie widzialnym β Cap Aa ma wielkość gwiazdową równą 3,1, a β Cap Ab – 4,9m. O trzecim składniku niewiele wiadomo, od β Cap Ab dzieli go odległość 0,1 au, a obieg zajmuje 8,7 dnia.
Beta² Capricorni.
Słabszy składnik, Beta-2 Capricorni, to gwiazda podwójna, którą tworzy olbrzym lub podolbrzym należący do typu widmowego B9,5, którego jasność przekracza czterdziestokrotnie jasność Słońca. Zawartość rtęci i manganu w tej gwieździe jest podwyższona, a nowsze pomiary ukazują, że tak samo jest w przypadku platyny, złota i bizmutu; jest to spowodowane rozdzieleniem pierwiastków w atmosferze gwiazdy. Obserwacje przez teleskopy kosmiczne i okultacja przez Księżyc ukazały, że w odległości około 30 au od niego krąży gwiazda ciągu głównego należąca do typu widmowego F8. Na niebie gwiazdy te dzieli 0,5″ (pomiar z 2015 r.), jaśniejsza z nich ma obserwowaną wielkość gwiazdową 6,16, a słabsza 9,14m.
Inne składniki.
Na niebie wokół tego systemu widoczne są także inne gwiazdy, które tworzą układ optycznie wielokrotny, a potencjalnie mogą być związane grawitacyjnie z układem Beta Capricorni. Odkryta przez Ottona Struve gwiazda HD 193543 (wielkość gwiazdowa: 8,77), którą oznaczył on Beta Capricorni C, znajduje się w odległości 226,1″ od β¹ Cap (pomiar z 2012 r.). Zaobserwowana przez Johna Herschela gwiazda podwójna oznaczona Beta Capricorni DE jest odległa o 115,9″ od β² Cap (pomiar z 2000 r.). Gwiazdy te dzieli 3,9″ (pomiar z 2000 r.), mają one jasność 13,7m i 14,4m.

</doc>
<doc id="3922396" url="https://pl.wikipedia.org/wiki?curid=3922396" title="Dabih">
Dabih



</doc>
<doc id="3922399" url="https://pl.wikipedia.org/wiki?curid=3922399" title="Luise Rinser">
Luise Rinser

Luise Rinser (ur. 30 kwietnia 1911 w Landsberg am Lech, zm. 17 marca 2002 w Unterhaching) – niemiecka pisarka i krytyczka literacka.
Życiorys.
Rinser była absolwentką Uniwersytetu Ludwika i Maksymiliana w Monachium, gdzie ukończyła kierunki związane z pedagogiką i psychologią. Odmówiła wstąpienia do NSDAP. Była aresztowana w czasie II wojny światowej. Dzięki klęsce Niemiec uniknęła skazania na karę śmierci. Między 1954 a 1960 była żoną kompozytora Carla Orffa. W 1959 przeprowadziła się do Rzymu, w 1965 do Rocca di Papa. Później wróciła do Niemiec i zamieszkała na przedmieściu Monachium. W 1987 została laureatką Nagrody Heinricha Manna.
Poglądy.
Sympatyzowała z Kim Ir Senem. Popierała rozluźnienie prawa dotyczącego aborcji w Niemczech. Wypowiadała się przeciwko celibatowi księży. Zainteresowania filozofią i teologią popchnęły ją do odbycia podróży do Indii, gdzie spotkała się z dalajlamą.

</doc>
<doc id="3922406" url="https://pl.wikipedia.org/wiki?curid=3922406" title="Tamandua meksykańska">
Tamandua meksykańska



</doc>
<doc id="3922407" url="https://pl.wikipedia.org/wiki?curid=3922407" title="Dziura przy Lodowej Małołąckiej I">
Dziura przy Lodowej Małołąckiej I

Dziura przy Lodowej Małołąckiej I – schronisko położone w Dolinie Małej Łąki w Tatrach Zachodnich. Wejście znajduje się w południowej części Mnichowych Turni w stoku Koprowych Mniszków opadającym do Niżniej Świstówki, w pobliżu Jaskini Lodowej Małołąckiej, na wysokości 1641 m n.p.m. Długość jaskini wynosi 6 metrów, a jej deniwelacja 4 metry.
Opis jaskini.
Główną częścią jaskini jest obszerna sala, do której schodzi się stromo od niskiego, prostokątnego otworu wejściowego. W jej lewej części znajduje się 2,4-metrowy kominek.
Przyroda.
W jaskini brak jest nacieków. Ściany są wilgotne, rosną na nich porosty i glony. Na końcu sali zalega lód.
Historia odkryć.
Nie wiadomo o odkrywcach jaskini. Pierwszy jej plan i opis sporządziła I. Luty przy pomocy T. Ostrowskiego w 1979 roku.

</doc>
<doc id="3922409" url="https://pl.wikipedia.org/wiki?curid=3922409" title="Tamandua">
Tamandua

Tamandua ("Tamandua") – rodzaj ssaka z rodziny mrówkojadowatych (Myrmecophagidae).
Zasięg występowania.
Rodzaj obejmuje gatunki występujące od Meksyku do Argentyny.
Morfologia.
Długość ciała (bez ogona) 470–770 mm, długość ogona 400–675 mm, długość ucha 40–54 mm, długość tylnej stopy 80–100 mm; masa ciała 3–8,4 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="3922411" url="https://pl.wikipedia.org/wiki?curid=3922411" title="Magomiedchabib Kadimagomiedow">
Magomiedchabib Kadimagomiedow

Magomiedchabib Zajnudinowicz Kadimagomiedow (ros. Магомедхабиб Зайнудинович Кадимагомедов; biał. Магамедхабіб Кадзімагамедаў; ur. 26 maja 1994) – rosyjski, a od 2019 roku białoruski zapaśnik startujący w stylu wolnym. Srebrny medalista olimpijski z Tokio 2020 w kategorii 74 kg. Zajął siódme miejsce na mistrzostwach świata w 2017. Mistrz Europy w 2020. Trzeci w indywidualnym Pucharze Świata w 2020. Piąty w Pucharze Świata w 2017. Mistrz Rosji w 2017 roku.

</doc>
<doc id="3922412" url="https://pl.wikipedia.org/wiki?curid=3922412" title="Magomedkhabib Kadimagomedov">
Magomedkhabib Kadimagomedov



</doc>
<doc id="3922416" url="https://pl.wikipedia.org/wiki?curid=3922416" title="Mrówkojadek">
Mrówkojadek

Mrówkojadek ("Cyclopes") – rodzaj ssaka z rodziny mrówkojadkowatych (Cyclopedidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała (bez ogona) 185–215 mm, długość ogona 170–295 mm, długość ucha 10–18 mm, długość tylnej stopy 30–50 mm; masa ciała 155–300 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3922419" url="https://pl.wikipedia.org/wiki?curid=3922419" title="Mrówkojadki">
Mrówkojadki



</doc>
<doc id="3922429" url="https://pl.wikipedia.org/wiki?curid=3922429" title="Włochacze">
Włochacze

Włochacze (Pilosa) – rząd lądowych ssaków łożyskowych z podgromady ssaków żyworodnych (Theria).
Zasięg występowania.
Rząd obejmuje gatunki występujące w Ameryce.
Podział systematyczny.
Do rzędu należą następujące podrzędy:
Taksony wymarłe o niepewnej pozycji systematycznej i nie sklasyfikowane w żadnej z powyższych podrzędów:

</doc>
<doc id="3922432" url="https://pl.wikipedia.org/wiki?curid=3922432" title="Pilosa">
Pilosa



</doc>
<doc id="3922433" url="https://pl.wikipedia.org/wiki?curid=3922433" title="Henryk Wójcik">
Henryk Wójcik

Henryk Wójcik (ur. 19 lutego 1920 w Sosnowcu, zm. 2009 w Krakowie) – polski malarz, rysownik, rzeźbiarz, pedagog.
Życiorys.
Henryk Wójcik urodził się 19 lutego 1920 w Sosnowcu. W latach 1933 – 1944 mieszkał wraz z rodziną w Kowlu na Wołyniu gdzie uczęszczał do gimnazjum im. Juliusza Słowackiego a następnie do Państwowej Szkoły Mierniczo-Drogowej. W czasie wojny przebywał również w Sosnowcu działając w konspiracyjnej grupie "Piątka" pod pseudonimem "Szary". Pod koniec wojny powróciwszy do Kowla pracował jako kreślarz w Urzędzie Starostwa.
Studia na Akademii Sztuk Pięknych w Krakowie rozpoczął w 1945 roku, pierwszy rok w pracowni profesora Radnickiego zaś kolejne w pracowni profesora Zbigniewa Pronaszki, otrzymując dyplom w 1953 roku. W roku 1950 rozpoczął działalność w Sekcji Malarstwa krakowskiego okręgu Związku Polskich Artystów Plastyków. Od 1963 pracował jako asystent a następnie samodzielny wykładowca na uczelni. Od 1972 roku prowadził pracownię rysunku w Katedrze Kształcenia Ogólnoplastycznego Wydziału Rzeźby.
Zmarł w wieku 89 lat, został pochowany na Cmentarzu Rakowickim w Krakowie (kw. LXXXVI-9-32).
Twórczość.
Przez krytyków zaliczany do grona "kolorystów". Jednak obrazy Wójcika trudno zaliczyć bezpośrednio do jednej kategorii. Malował zarówno obrazy abstrakcyjne i symboliczne sygnowane zazwyczaj "kompozycja", jak też liczne postimpresjonistyczne pejzaże malowane w plenerze, portrety oraz martwe natury. Różnorodność tematu i podejścia do malowania w swojej twórczości komentował słowami: "artysta nie powinien obawiać się szczerego mówienia o tym, co się z nim dzieje i ze spokojem zawierzyć własnym odczuciom".

</doc>
<doc id="3922440" url="https://pl.wikipedia.org/wiki?curid=3922440" title="Mrówkojady">
Mrówkojady



</doc>
<doc id="3922446" url="https://pl.wikipedia.org/wiki?curid=3922446" title="Tajemné dálky">
Tajemné dálky

Tajemné dálky ("Tajemnicze dale") – tomik wierszy czeskiego symbolisty Otokara Březiny, opublikowany w 1895. 
Treść.
Wiersze są utrzymane w tonacji pesymistycznej. Zostały napisane wierszem regularnym, przeważnie jambicznym aleksandrynem. 
Spośród utworów składających się na tomik często przywoływany jest wiersz "Moje matka".
Przekład.
Na język polski "Hymn wstępny" i "Modlitwę wieczorną" przełożył Maciej Szukiewicz.

</doc>
<doc id="3922448" url="https://pl.wikipedia.org/wiki?curid=3922448" title="Dziura pod Lodową Małołącką I">
Dziura pod Lodową Małołącką I

Dziura pod Lodową Małołącką I – jaskinia w Dolinie Małej Łąki w Tatrach Zachodnich. Wejście do niej znajduje się w południowej części Mnichowych Turni, w stoku Koprowych Mniszków opadającym do Niżniej Świstówki, poniżej Jaskini Lodowej Małołąckiej, na wysokości 1590 metrów n.p.m. Długość jaskini wynosi 6 metrów, a jej deniwelacja 1 metr.
Opis jaskini.
Jaskinię stanowi poziomy i prosty korytarz zaczynający się w bardzo małym, trójkątnym otworze wejściowym, a kończący niedużą salką. Z salki odchodzi niewielki kominek i krótki, szczelinowy korytarzyk.
Przyroda.
W jaskini można spotkać nacieki grzybkowe. Zamieszkują ją nietoperze. Ściany są wilgotne, rosną na nich mchy i porosty. 
Historia odkryć.
Brak jest danych o odkrywcach jaskini. Pierwszy jej plan i opis sporządziła I. Luty przy pomocy T. Ostrowskiego w 1979 roku.

</doc>
<doc id="3922452" url="https://pl.wikipedia.org/wiki?curid=3922452" title="Mrówkojadkowate">
Mrówkojadkowate

Mrówkojadkowate (Cyclopedidae) – rodzina ssaków z podrzędu giętkojęzykowych (Vermilingua) w rzędzie włochaczy. Wyodrębniona z mrówkojadowatych, długo zaliczano do niej jeden współczesny gatunek, po publikacji Mirandy "et al." podzielona na 7 gatunków. Prowadzą nadrzewny, samotny tryb życia. Aktywne głównie nocą. Żywią się przede wszystkim mrówkami, do czego rozwinęły przystosowania w budowie głowy i kończyn. Po ciąży trwającej 120-150 dni samica rodzi pojedyncze młode, nad którym sprawuje opiekę. Mogą być zagrożone utratą siedlisk, ale określenie stopnia zagrożenia wymaga dalszych badań.
Budowa.
Mrówkojadek jest znacznie mniejszy od mrówkojadowatych. Ciało ma długość około 35 cm, do czego dochodzi ogon długi na 20 cm. Zwierzę waży około 300 g. Najmniejszym gatunkiem jest "Cyclopes didactylus". Jest to niewiele w porównaniu z dwuipółmetrowym mrówkojadem wielkim ważącym do 45 kg.
Mrówkojadkowate ubarwione są zazwyczaj w odcieniach szarości, żółci, brązu, czasem czerwieni. Szczegóły zależą od konkretnego gatunku. Niekiedy, jak u "Cyclopes didactylus" i "Cyclopes dorsalis", pośrodkowo na grzbiecie biegnie ciemna pręga. Kolejna bądź jedyna podobna pręga może przebiegać po stronie brzusznej, jak u "C. didactylus" czy "Cyclopes catellus". Dłonie są czerwonawe.
Czaszki giętkojęzykowych mają pewne charakterystyczne cechy. Zaliczają się do nich krzywizna osi podstawy czaszki i podstawy twarzy, redukcja szczękowego ograniczenia oczodołu, ułożenie tylno-przyśrodkowe trąbki Eustachiusza. Dokładny kształt czaszki zależy od gatunku i stanowi jedną z cech, za pomocą której te gatunki się rozróżnia. Charakterystyczną cechą tych zwierząt, od której zresztą nazwano cały podrząd, jest długi i wąski język, pokryty lepką śliną, który zwierzę wykorzystuje do polowań na mrówkowate.
Kręgosłup jest dość sztywny. Odcinek szyjny liczy 7 kręgów. Odcinek piersiowy zawiera ich 16. Występują tylko 2 kręgi lędźwiowe. Towarzyszą im szerokie i płaskie żebra. Kość krzyżową budują 4 kręgi. Ostatni odcinek ogonowy buduje aż 40 kręgów. Ciało kończy się dość długim chwytnym ogonem, którym zwierzę potrafi przytrzymać się gałęzi.
Obojczyk jest dobrze rozwinięty. Łopatka cechuje się charakterystyczną dla szczerbaków budową, ma bowiem wtórny kolec, do którego przyczepia się mięsień obły większy, dobrze rozwinięty u wszystkich giętkojęzykowych. Jak wszystkie giętkojęzykowe, mrówkojadkowate mają dobrze wykształconą kość ramienną. Kończyna górna kończy się dwoma palcami zaopatrzonymi w pazury. Zwierzę może się nimi trzymać gałązki, może też, trzymając się łapami tylnymi bądź ogonem, trzymać przednie kończyny przed sobą gotowe do rozgrzebania mrowiska bądź zadania ciosu. Nie występuje przeciwstawny kciuk. Podczas trzymania gałęzi oba palce łapią ją od tej samej strony. Kończyny tylne mają po 4 palce.
W 2021 Miranda "et al." opublikowali wyniki badań hematologicznych jednego z gatunków w obrębie rodziny, mrówkojadka jedwabistego ("Cyclopes didactylus"). Hematokryt wynosił 34,7%, leukocyty 5,524, w tym neutrofile 0,038, eozynofile 0,162, monocyty 0,028, a limfocyty 0,298.
Genetyka.
Diploidalna liczba chromosomów mrówkojadka wynosi 64. W jego genomie występuje 19 par submetacentrycznych i 13 akrocentrycznych. Chromosom X jest submetacentryczny. Chromosom Y jest zaś punktowy.
Systematyka.
Pierwszy opis gatunku z późniejszych mrówkojadowatych podał już w 1758 sam Karol Linneusz, twórca binominalnego nazewnictwa gatunków. Użył on nazwy "Myrmecophaga didactyla", a w opisie umieścił również mrówkojada wielkiego i tamanduę południową. Początkowo klasyfikacja taka utrzymała się, w 1792 Brogniart podał omyłkowo rodzaj "Mirmecophaga". Kolejni autorzy wyrażali już odmienne zdanie. W 1821 Gray utworzył nazwę rodzajową "Cyclopes", jako gatunek typowy wskazują "Myrmecophaga didactyla". Kolejni autorzy tworzyli kolejne nazwy, poczynając od Cuvierowskiego "Didactylus" przez "Cyclothurus" z gatunkiem "Cyclothurus dorsalis" opisanym przez Graya w 1865, uznanym w 1899 za podgatunek "Cyclopes didactylus", "Myrmydon", "Myrmecolichnus" i "Eurypterna". Żaden z tych rodzajów nie obejmował jednak żadnego nowego gatunku niźli ten opisany pierwotnie ręką Linneusza. W 1900 opisano podgatunku "C. d. ida", dalej opisano także "C. d. eva" i "C. d. catellus". W 1914 ukazał się opis gatunku "Cyclopes mexicanus". W 1924 Pocock wprowadził odrębną rodzinę Cyclopedidae, obejmującą tenże różnie nazywany rodzaj z pojedynczym gatunkiem, wedle Polskiego Nazewnictwa Ssaków Świata z 2015 nazywaną rodziną mrówkojadkowatych z rodzajem mrówkojadek i gatunkiem mrówkojadek jedwabisty, dzielonym dalej na 7 podgatunków, poza populacją o nieustalonym statusie.
Sytuacja zmieniła się diametralnie w 2017, kiedy ukazała się praca Mirandy i współpracowników, opublikowana potem formalnie w 2018. Naukowcy przebadali 287 okazów mrówkojadka z 12 zbiorów, poddali też 33 próbki analizie molelukarnej. Zbadanie zarówno cech morfologicznych (ubarwienie), anatomicznych (czaszka) oraz molekularnych pozwoliło na wyróżnienie 7 gatunków. 4 z nich zostały już wcześniej opisane albo jako odrębne gatunki, albo jako podgatunki: "Cyclopes didactylus", "Cyclopes dorsalis", "Cyclopes ida", "Cyclopes catellus". Doszły do nich 3 zupełnie nowe gatunki, które autorzy nazwali "Cyclopes thomasi", "Cyclopes rufus" i "Cyclopes xinguensis".
Rodzina mrówkojadkowatych oddzieliła się od mrówkojadowatych około 41 milionów lat, o czym świadczą badania genetyczne Coimbry i współpracowników z 2017. Dalsze zróżnicowanie pojawiło się w miocenie, około 13,5 miliona lat temu, prawdopodobne na południowym zachodzie Amazonii. Kolejne linie oddzielały się prawdopodobnie na skutek granic geograficznych czy ekologicznych.
Zapis kopalny jest ubogi. Najlepiej poznaną forą kopalną jest "Palaeomyrmidon" znaleziony w skałach mioceńskich w Argentynie.
Do rodziny należy jeden występujący współcześnie rodzaj:
oraz rodzaj wymarły:
Tryb życia.
Zwierzęta te prowadzą skryty, samotny, nadrzewny tryb życia. Pierwszą próbę oszacowania gęstości ich populacji przeprowadzono na wyspie należącej do Trynidadu. Osiągnięto wyniki 5,50 zwierzęcia/km² (95% CI ± 3,87) w 2010 i 4,62/km² (95% CI ± 1,78) w 2011.
Mrówkojadek aktywny jest nocą. W dzień śpi pośród lian bądź gałęzi, często zwinięty w kulę, obejmując łapami gałąź. Niekiedy zdarza się krótka, licząca do kwadransa aktywność za dnia. Swą aktywność zaczyna późnym popołudniem. Około 18:00 zaczyna żerować. Niekiedy utrzymuje aktywność przez kilka godzin pod rząd, często 4, niekiedy do 11, robiąc sobie nieraz krótkie przerwy, do pół godziny. Na spoczynek udaje się ponownie około 4 rano. Pożywiając się niezbyt pożywnym pokarmem w postaci mrówek, może utrzymać tylko niskie tempo metabolizmu. Odpowiada mu także niższa u większości ssaków temperatura ciała około 33 °C.
Zaopatrzony w radionadajnik przedstawiciel "Cyclopes dorsalis" z Barro Colorado przemierzał w ciągu dnia średnio 43 m. Po ośmiu dniach znajdował się niecałe 150 m od miejsca, gdzie go wypuszczono. Dał się spotkać raz, na wysokości 12 m. Samiec "C. dorsalis" zajmuje obszar 11 ha, podczas gdy samica średnio 2,9 ha. Obszar zajmowany przez samca zachodzi na terytoria samic, które w stosunku do siebie są rozłączne.
Wystraszony, ssak ten wydaje z siebie głos przypominający piewikowate.
Cykl życiowy.
Rozród mrówkojadkowatych nie został dobrze poznany. Odbywa się prawdopodobnie raz do roku. Występuje ciąża trwająca od 120 do 150 dni. Po niej samica rodzi pojedynczego noworodka, poród przypada najczęściej na okres od września do listopada. Opiekuje się następnie potomkiem, nosząc go na sobie. Kiedy młode osiągnie jedną trzecią masy ciała matki, zaczyna prócz mleka przyjmować stały pokarm. Kiedy osiągnie połowę do dwóch trzecich jej masy, jest odstawiane od piersi, kiedy zaś osiągnie trzy czwarte, matka kończy nad nim opiekę.
Ekologia.
Pokarm mrówkojadkowatych stanowią głównie mrówkowate, w mniejszym stopniu chrząszcze, w tym biedronkowate, ale także termity. Mrówki, mimo że w tropikach występują powszechnie, nie są pokarmem pożywnym. Mrówkojadkowate szczególnie konsumują mrówkowate z podrodziny Dolichoderinae bądź rodzajów "Camponotus", "Cephalotes", "Crematogaster", "Pheidole", "Procryptocerus", "Pseudomyrmex", "Solenopsis". Wśród termitów wymienia się rodzaj "Nasutitermes". W badaniach z Barro Cerrado pojedynczy osobnik "C. didactylus" konsumował dziennie od 700 do 5000 mrówek. W badaniach odchodów znajdywano przeciętnie 18 gatunków mrówek, ale zawsze przeważały jeden lub dwa. W badaniach brazylijskich przeważały "Solenopsis". Miranda wyraża tutaj zdziwienie, jako że jest to rodzaj mrówek spotykanych zwykle wśród liści tworzących ściółkę. Nie wiadomo, czy mrówkojadek pożarł je, gdy szukały pokarmu w koronach drzew, czy też może to on zszedł w poszukiwaniu pokarmu na ziemię.
Rozmieszczenie geograficzne.
Rodzina obejmuje gatunki występujące w Ameryce. Na północy zasięg sięga południowego Meksyku i krainy nearktycznej ("Cyclopes dorsalis"). Mrówkojadkowate zajmują dalej całą Amerykę Środkową poza Salwadorem ("C. dorsalis") i dużą część północnej Ameryki Południowej. Występują po obu stronach Andów. Na zachodzie spotyka się je od Kolumbii do południowego Ekwadoru. Na wschodzie zajmują Kolumbię, Wenezulę, Gujanę, Surinam, Gujanę Francuską, Peru, Brazylię i Boliwię. W zachodniej Amazonii spotyka się "Cyclopes thomasi", na południu w Boliwii "Cyclopes catellus", natomiast "Cyclopes ida" żyje na zachód i południe od Rio Negro. Skamieniałości znajdowano także w Argentynie, gdzie w miocenie żył "Palaeomyrmidon".
Siedliskiem mrówkojadkowatych są lasy, w tym lasy pierwotne, wiecznie zielone, galeriowe, wilgotne nizinne, mangrowe, ale i wtórne. Zasiedla głównie biomy Amazonia i las atlantycki. Nie występuje natomiast w cerrado ani na caatindze. Z uwagi na niski metabolizm unika terenów leżących powyżej 1500 m nad poziomem morza.
Zagrożenia i ochrona.
Do zagrożeń dla przedstawicieli tej rodziny należy niszczenie ich środowiska, zwłaszcza jeśli chodzi o las atlantycki, którego pozostało mniej niż 8% pierwotnej powierzchni. Dziewiczy las zastępują rozrastające się miasta, tereny rolnicze, w tym plantacje soi i trzciny cukrowej, plantacje sosny i eukaliptusa, jak i palmy. Rzeki przecinają tamy wytwarzające energię elektryczną. Nielegalnie pozyskiwane jest drewno. Ponadto mrówkojadkowate są obiektami polowań. Sprzedawane są potem jako zwierzęta domowe.
Informacje te wskazują na możliwość zagrożenia wyginięciem. Jednakże gatunki mrówkojadka wyróżnione zostały niedawno, wcześniej traktowane były jako jeden gatunek o szerokim zasięgu występowania, przez to niezagrożony, klasyfikowany jako gatunek najmniejszej troski. Dokładna ocena nowo wyróżnionych gatunków wymaga dalszych badań i jeszcze nie została przeprowadzona, chociaż prawdopodobnie niektóre gatunki bądź populacje ochrony wymagają. Zwłaszcza populacje "Cyclopes didactylus" z lasu atlantyckiego są pofragmentowane. Populacja z północno-wschodniej Brazylii może się okazać kolejnym, wymagającym ochrony gatunkiem.

</doc>
<doc id="3922468" url="https://pl.wikipedia.org/wiki?curid=3922468" title="Flamur Kastrati">
Flamur Kastrati

Flamur Kastrati (ur. 14 listopada 1991 w Oslo) – kosowsko-norweski piłkarz występujący na pozycji napastnika, w norweskim klubie Odds BK. Były juniorski i młodzieżowy reprezentant Norwegii (w reprezentacjach od U-16, do U-23) oraz seniorski Kosowa. W grudniu 2022 na Instagramie ogłosił zakończenie swojej kariery.
Życiorys.
Flamur Kastrati urodził się Oslo i tam wychował. Jego rodzice są jednak Albańczykami kosowskiego pochodzenia.
Kariera klubowa.
Kastrati jest wychowankiem klubu Skeid Fotball, z którego na początku 2009 roku trafił do FC Twente. Grał głównie w rezerwach tego klubu oraz kilku towarzyskich meczach pierwszego zespołu. Został zgłoszony do Ligi Mistrzów, a 2 listopada usiadł na ławce rezerwowych w wygranym 2:0 meczu z Werderem Brema. W styczniu 2011 został wypożyczony do VfL Osnabrück. 13 marca 2011 w meczu 2. Bundesligi przeciwko Energie Cottbus Kastrati doznał wstrząśnienia mózgu i na moment stracił przytomność po zderzeniu z Markusem Brzenską. Młody napastnik został przewieziony do szpitala, a do końca meczu piłkarze obu drużyn jedynie wymieniali między sobą podania nie chcąc kontynuować rywalizacji. 1 kwietnia tego samego roku Kastrati wrócił do gry.
Po zakończeniu wypożyczenia do VfL Osnabrück na zasadzie wolnego transferu przeszedł z FC Twente do MSV Duisburg. Następnie grał także w FC Erzgebirge Aue i wrócił do Norwegii, by występować w Strømsgodset IF, a później w Aalesunds FK. W latach 2017-2018 był piłkarzem Sandefjord Fotball.
15 sierpnia 2018 podpisał kontrakt z Kristiansund BK, umowa do 31 lipca 2021.
Kariera reprezentacyjna.
Kastrati przez wiele lat grał w juniorskich i młodzieżowych reprezentacjach Norwegii. Z kadrą U-21 awansował do półfinału młodzieżowych mistrzostw Europy 2013.
W 2014 roku został powołany na pierwszy oficjalny mecz w historii reprezentacji Kosowa. W 86. minucie tego spotkania zastąpił na boisku Shpëtima Hasaniego. W sumie w reprezentacji Kosowa rozegrał pięć meczy (dwa w 2014, trzy w latach 2016–2021), z czego cztery były towarzyskie; nie zdobył żadnej bramki.

</doc>
<doc id="3922475" url="https://pl.wikipedia.org/wiki?curid=3922475" title="Dziura w Krzesanicy II">
Dziura w Krzesanicy II

Dziura w Krzesanicy II – jaskinia w Dolinie Miętusiej w Tatrach Zachodnich. Wejście do niej znajduje się w Dolinie Mułowej, w górnej części północnej ściany Krzesanicy, 40 metrów od szczytu, na wysokości 2103 metrów n.p.m. Długość jaskini wynosi 6 metrów, a jej deniwelacja również 6 metrów.
Opis jaskini.
Jaskinię stanowi szczelinowa studzienka, do której wchodzi się przez niewielki otwór wejściowy. Kończy się zawaliskiem.
Przyroda.
W jaskini brak jest nacieków. Ściany są suche, rosną na nich porosty i mchy.
Historia odkryć.
Jaskinia była prawdopodobnie znana od dawna. Pierwszy jej plan i opis sporządzili I. Luty i L. Młynarski w 1979 roku.

</doc>
<doc id="3922515" url="https://pl.wikipedia.org/wiki?curid=3922515" title="Puchar Świata kobiet w skokach narciarskich 2016/2017 – Ljubno">
Puchar Świata kobiet w skokach narciarskich 2016/2017 – Ljubno

Ośmym przystankiem w Pucharze Świata kobiet w skokach narciarskich w sezonie 2016/2017 było słoweńskie Ljubno. Na listach startowych nie pojawiły się dwie czołowe zawodniczki tego sezonu, mianowicie Sara Takanashi oraz Yūki Itō. W kwalifikacjach do konkursów głównych wystartowały trzy Polki, jednak dwukrotnie żadna z zawodniczek nie przeszła kwalifikacji. Dwukrotnie w kwalifikacjach najlepsza była Anastasija Barannikowa, warto wspomnieć także, że w poprzedzających drugi konkurs kwalifikacjach Daniela Iraschko-Stolz ustanowiła nowy rekord skoczni wynoszący 96,5 metra. W pierwszym konkursie indywidualnym najlepsza była Norweżka Maren Lundby, natomiast w drugich zawodach Niemka Katharina Althaus.
Jury.
Dyrektorem konkursów podczas zawodów Pucharu Świata w Ljubnie był Marko Mlakar, oraz z ramienia Międzynarodowej Federacji Narciarskiej, dyrektorka zawodów Pucharu Świata, Chika Yoshida wraz z asystentem, którym był Miran Tepeš. Sędziami technicznymi byli Agnieszka Baczkowska oraz Renata Nadarkiewicz.

</doc>
<doc id="3922516" url="https://pl.wikipedia.org/wiki?curid=3922516" title="Śniadanie mistrzów (film)">
Śniadanie mistrzów (film)

Śniadanie mistrzów (oryg. "Breakfast of Champions") – amerykański niezależny film fabularny z 1999 roku, fantastycznonanukowa komedia w reżyserii Alana Rudolpha.
Adaptacja powieści Kurta Vonneguta pod tym samym tytułem.

</doc>
<doc id="3922520" url="https://pl.wikipedia.org/wiki?curid=3922520" title="Ohlas písní ruských">
Ohlas písní ruských

Ohlas písní ruských – tomik wierszy czeskiego romantyka Františka Ladislava Čelakovskiego, opublikowany w 1829, oparty na folklorze rosyjskim. Zawiera utwory o charakterze epickim. W zbiorku znalazły się między innymi wiersze "Bohatýr Muromec", "Veliká panichida", "Smrt Alexandra", "Rusové na Dunaji r. 1829", "Čurila Plenkovič" i "Ilja Volžanín". Tomik wyraża fascynację Rosją i jej kulturą, charakterystyczną dla czeskiego odrodzenia narodowego.

</doc>
<doc id="3922521" url="https://pl.wikipedia.org/wiki?curid=3922521" title="Liściożery">
Liściożery

Liściożery (Folivora) – podrząd ssaków łożyskowcowych z grupy szczerbaków i rzędu włochaczy. Obejmuje dwie rodziny współczesne (leniuchowcowate i leniwcowate) oraz kilka wymarłych. Obecni przedstawiciele spędzają życie zwieszając się z gałęzi drzew i żywiąc liśćmi. W przeszłości występowały również formy naziemne, niekiedy dużych rozmiarów. Zwierzęta te zamieszkują Amerykę Południową i Środkową. Brak konkurencji i to, że rzadko padają ofiarą drapieżników, powoduje, że w odpowiednich warunkach osiągają duże zagęszczenia. Groźna dla ich perspektyw jest jednak deforestacja – dwa z sześciu zaliczanych tu gatunków należą do zagrożonych.
Budowa i fizjologia.
Współczesne liściożery osiągają około 60 cm długości. Ważą od 5 do 8 kg. Wczesnomioceńskie leniwce ważyły od 38 do 95 kg. 38 kg ważył "Hapalops", 77 kg "Eucholoeops", 95 kg mógł osiągać jeden z okazów "Nematherium". Jeszcze większe Mylodontidae, jak "Lestodon armatus", osiągać mogły aż 3 tony. U dzisiejszych leniwców trójpalczastych samice są większe od samców.
Skórę tych ssaków porasta gęste futro, utrudniające ocenę sylwetki zwierzęcia, porosłe glonami nadającymi gospodarzom zielony kolor. Pomaga ono wtopić się w tło. Wolno poruszające się leniwce czy leniuchowce zamiast na ucieczce przed drapieżnikiem polegają raczej na kamuflażu.
Zęby liściożerów nie mają ochronnej warstwy szkliwa, podobnie jak pancernikowce. Prawdopodobnie szczerbaki utraciły szkliwo na wczesnym etapie swej ewolucji. Jednakże badania genetyczne wskazują na obecność kodującego enamelinę szkliwa genu u pierwotnych szczerbaków. Eoceński przedstawiciel pancernikowców "Utaetus" miał szkliwo, co wskazuje że jego utrata musiała wydarzyć się później, a więc już po rozejściu się linii pancernikowców i włochaczy, niezależnie w każdej z linii (chyba że "Utaetus" miałby wyewoluować szkliwo ponownie). Nie spotyka się siekaczy ani kłów. Występuje natomiast od 4 do 5 par słupowatych zębów policzkowych, za pomocą których liściożery miażdżą i powoli żują liście. U Mylodontidae występował dymorfizm płciowy: samce miały w żuchwie większe zęby przypominające kły.
Przełyk składa się z trzech odcinków, odrębnych histologicznie. Pokarm trafia do dużego, złożonego z licznych komór żołądka, wyposażonego w ślepe uchyłki, w których bytują bakterie posiadające zdolność do rozkładu celulozy. Za żołądkiem leży krótkie jelito (co stanowi wyjątek u zwierząt roślinożernych) długości niecałych 2 m. W dwunastnicy obecne krypty Liberkuhna i gruczoły Brunnera. Warstwa mięśniowa błony śluzowej rozwinięta jest słabo. Jelito czcze tworzy okrężne fałdy przypominające te obserwowane w dwunastnicy, aczkolwiek kosmki jelitowe są węższe i dłuższe. Ścianę wyściela nabłonek jednowarstwowy walcowaty, w którym występują rozsiane komórki sygnetowe. Nie ma jelita ślepego. Po krótkiej okrężnicy następuje poszerzenie prostnicy. Jelito grube wyściela nabłonek walcowaty z liczniejszymi niż w jelicie cienkim komórkami sygnetowymi, prostnica cechuje się dobrym rozwojem "muscularis mucosae" zasobnej we włókna elastyczne.
Taka budowa układu pokarmowego narzuca długi czas trawienia pokarmu. Przebywa on w żołądku przez kilka tygodni, a wypełniony nim żołądek stanowić może nawet ⅓ masy ciała zwierzęcia. Oddawanie stolca również zdarza się rzadko, raz w tygodniu; tak samo rzadko leniwiec czy leniuchowiec oddaje mocz.
Ogon nie występuje w ogóle bądź jest krótki.
Zwierzęta te spędzają życie zwieszając się z gałęzi drzew swymi łapami. Kończyny liściożerów kończą się niewielką liczbą palców. Leniwcowate mają ich po 3, a leniuchowcowate po 2. Palce kończą się pazurami, którymi zwierzęta obejmują gałęzie. 
Zupełnie inaczej wyglądały kończyny naziemnych leniwców wczesnego miocenu, wykazując podobieństwa raczej do łap dzisiejszych mrówkojadów czy innych zwierząt przystosowanych do rozkopywania. Prawdopodobnie równie zręcznie wspinały się po drzewach, co kopały w ziemi. Łopatkę miały trójkątną, jak u leniuchowca, w przeciwieństwie do trapezoidalnej łopatki leniwca; o brzegu kręgowym mniej nachylonym ku przodowi, dobrze rozwiniętym u "Eucholoeops" pomimo mięśni rozwiniętych gorzej niż u współczesnych liściożerów. Brzeg głowowy był prosty w przeciwieństwie do wypukłego brzegu dzisiejszych przedstawicieli grupy, zwiększającego pole powierzchni przyczepu mięśni dźwigacza łopatki i równoleglobocznego przedniego. Wysoki i dobrze rozwinięty grzebień łopatki wskazuje na dobrze rozwinięty mięsień czworoboczny, podobnie można powiedzieć o mięśniach nadgrzebieniowym i podgrzebieniowym. Wtórny grzebień łopatki nie był dobrze rozwinięty, podobnie jak dół podgrzebieniowy, co z kolei świadczy o słabym rozwoju mięśnia obłego większego. U "Hapalops" wyrostek barkowy szedł do przodu za dołem panewki kształtu gruszkowatego, a u "Eucholoeops" ani leniuchowca tak nie czyni. Dobrze rozwinięty guzek nadpanewkowy wskazuje na silny mięsień dwugłowy ramienia. Solidnej budowy był też tworzący z łopatką otwór wyrostek kruczy, co świadczy o dobrym rozwoju więzadła barkowo-kruczego, wspomnianego już mięśnia dwugłowego oraz mięśnia kruczoramiennego. Dość silny był też mięsień naramienny. Obojczyk opisywany jest jako smukły, esowaty. U leniwca podlega redukcji do więzadła, trochę lepiej rozwinięty u leniuchowca, najlepiej rozwinięty był u form wczesnomioceńskich. Kość ramienna była dobrze zbudowana, szczególnie u Mylodontidae, które znacznie przewyższały w tym względzie dzisiejsze liściożery. Wyróżniała się główką bez szyi kształtu prawie kolistego z guzowatościami dla silnych mięśni podgrzebieniowego i nadgrzebieniowego, a także podłopatkowego. Wydatne były także grzbiety dla mięśnia naramiennego i piersiowego większego, tutaj też prym wiodły Mylodontidae. Silne były też mięsień najszerszy grzbietu oraz obły większy, przyczepiające się z tyłu kości. Toledo "et al." wspominają też przyczep mięśnia trójgłowego ramienia, podczas gdy przyczepu mięśnia ramiennego nie udało im się znaleźć. Dystalny koniec kości ramiennej był poszerzony, a przedzielone głęboką bruzdą nadkłykcie stanowiły miejsca przyczepu licznych mięśni. Otwór nadkłykciowy występuje u leniuchowca i liściożerów wczesnomioceńskich, nie ma go u leniwca. Kość łokciowa wczesnomioceńskich form była znacznie silniej zbudowana niż u dzisiejszych przedstawicieli kladu. Zaczynała się silnym wyrostkiem łokciowym, miejscem przyczepu mięśnia trójgłowego i mięśnia łokciowego, rozwiniętym szczególnie dobrze u "Hapalops" i "Nematherium". Kończył się dobrze zbudowanym poszerzeniem, podobnym jak u tamanduy, z wydatnym, szerokim wyrostkiem rylcowatym jak u leniwcowatych, a bez powierzchni stawowej dla kości promieniowej, krótkiej, ale dobrze zbudowanej, przypominającej kość promieniową leniuchowcowatych, o dużej i eliptycznej głowie jak u mrówkojadowatych. Leniwcowate i dzisiejsze leniuchowocwate mają raczej małą, okrągławą głowę kości promieniowej. U form wczesnomioceńskich występowała na tej kości dobrze rozwinięta guzowatość dla przyczepu mięśnia dwugłowego. W miocenie liściożery miały jeszcze ręce pięciopalczaste. Dopiero później nastąpiły utrata bądź połączenie palców.
Zachowanie szczątków kopalnych liściożerów pozwala na opisywanie u nich konkretnych chorób kości, jak spondyloartropatia, guzki Schmorla, urazy kręgów, stany zapalne czy oddzielająca martwica kostno-chrzęstna.
Liściożery cechują się wolnym metabolizmem. Pociąga on za sobą częściową zależność temperatury ciała od otoczenia. Temperatura ich ciała waha się pomiędzy 24 a 34 °C. Nie tolerują one niskiej temperatury otoczenia.
Systematyka i ewolucja.
Liściożery stanowią podrząd w obrębie rzędu włochaczy (Pilosa). Drugim podrzędem tego rzędu są giętkojęzykowe nazywane także mrówkojadami. Rząd włochaczy wraz z rzędem pancernikowców tworzy nadrząd szczerbaków (Xenarthra), pochodzący z Ameryki Południowej. Monofiletyzm szczerbaków potwierdziły liczne badania. Miejsce samych szczerbaków na drzewie rodowym ssaków nie zostało jednakże ustalone jednoznacznie. Istnieją różne hipotezy umiejscawiające je w różnych miejscach.
Do podrzędu należą następujące występujące współcześnie rodziny:
oraz wymarłe:
Megatheria niekiedy wyodrębniane są w odrębny infrarząd. Obejmuje on rodzaje: "Megatherium", "Eremotherium" i "Nothrotheriops". Do żadnej rodziny nie zaliczają się bazalne Megatherioidea: "Hapalops", "Analcimorphus", "Schismotherium", "Pelecyodon" czy "Hyperleptus."
Pokrewieństwa obrazuje następujący kladogram wedle Kalthoff "et al." (2011):
Miejsce Megatheria obrazuje wyraźniej kladogram z pracy Toledo "et al." (2012) (uproszczono):
Do nieco odmiennych wniosków doszedł zespół Presslee, który przeanalizował sekwencję kolagenu, uwzględniając także mtDNA. Okazało się, że leniuchowiec spokrewniony jest blisko z Mylodontidae, a nie Megalonychidae, a leniwiec i "Megalonyx" grupują się z Megatherioidea. Z kolei leniwce z Antyli mogą stanowić odrębną grupę, siostrzaną do reszty liściożerów. Stosunki te wyraża następujący kladogram (uproszczono):
Nie istnieją znane nauce skamieniałości pierwotnych szczerbaków. Najstarsze pozostałości liściożerów bądź ich bliskich krewnych pochodzą z eocenu, należą do rodzaju "Pseudoglyptodon".
Jak widać, dzisiejsze nadrzewne liściożery wyewoluowały niezależnie od siebie z form naziemnych.
Rozmieszczenie geograficzne.
Podrząd obejmuje gatunki występujące w Ameryce. Niegdyś sięgały na północy Meksyku i Antyli Mniejszych, na południu Chile, aż do Patagonii. W Urugwaju były obecne jeszcze w plejstocenie. Przez dużą część kenozoiku szczerbaki były dominującą grupą ssaków Ameryki Południowej. Obecnie jest on znacznie węższy. Niemniej niektóre gatunki mają szeroki zasięg występowania, jak leniwiec trójpalczasty spotykany w Brazylii, Gujanie Francuskiej, Surinamie, Gujanie i Wenezueli, leniuchowiec dwupalczasty zamieszkujący wszystkie wymienione kraje i jeszcze Kolumbię, Peru i Wenezuelę bądź jeszcze szerzej występujący leniwiec pstry, obserwowany od Ameryki Środkowej (Honduras, Nikaragua, Kostaryka, Panama) przez Kolumbię, Peru, Wenezuelę i Ekwador do Boliwii i Brazylii. Sięga on od poziomu morza do 2400 m. Prawdopodobnie wymarł w Argentynie. Inne gatunki zasiedlają niewielkie tereny, jak krytycznie zagrożony leniwiec karłowaty żyjący wyłącznie na wyspie Escudo de Veraguas o powierzchni nieco ponad 4 km² czy leniwiec grzywiasty obserwowany jedynie na atlantyckim wybrzeżu Brazylii. Z kolei leniuchowiec krótkoszyi, spotykany nie tylko w lasach, ale też na terenach porosłych krzakami i trawą, spotykany od poziomu morza aż do 3300 m powyżej, występuje na dwóch niełączących się ze sobą obszarach, z których jeden obejmuje część Ameryki Środkowej i przylegający przybrzeżny obszar Ameryki Południowej (Honduras, Nikaragua, Kostaryka, Panama, Kolumbia, Wenezuela, Honduras), a drugi położony jest bardziej w głębi kontynentu (Peru, Boliwia, Brazylia).
Ekologia.
Liściożery prowadzą nadrzewny tryb życia. Spędzają życie, zawieszone pod gałęziami brzuchem do góry. Poruszają się powoli. Przemieszczają się głównie w nocy, niezbyt chętnie, potrafią na pojedynczym drzewie spędzić wiele dni, jeśli im odpowiada. Schodząc na ziemię, są kompletnie nieporadne. Ich pokarm stanowią liście pobierane w nocy. Leniwiec upodobał sobie szczególnie liście drzew z rodzaju cekropka "Cecropia", spożywa też jej kwiaty, owoce, pędy. W przeszłości uważano, że leniwiec ogranicza się do tejże rośliny, jednak w późniejszych badaniach stwierdzono spożywanie przez leniwce pstre liści przynajmniej 28 drzew i trzech pnączy. Wymienia się "Ficus", "Spondus lutea", "Protium panamense", "Poulsenia armata", "Eriobotyra japonica", "Luhea" i "Bombax longiflorum", owoce "Mandevilla". 99% diety leniwca grzywiastego stanowią liście. Poszczególne osobniki wykazują preferencje pokarmowe, związane z pokarmem, jakiego dostarczała im matka. W niewoli leniwce karmi się je cytrusami, bananami, sałatą, aczkolwiek wykarmienie ich przez dłuższy czas okazuje się trudne. Długotrwały proces trawienia naraża je na śmierć z głodu mimo wypełnionego pokarmem żołądka. Łatwiej przebiega hodowla leniuchowca, który spożywa podawane mu cekropki, owoce, ale także mięso i ryby.
Taki tryb życia sprawia, że zwierzęta te właściwie nie mają konkurentów. Podobny tryb życia pędzi w Australii koala.
Budowa aparatu żucia wskazuje na liściożerność, przy czym dotyczy to także części wymarłych Megatherioidea. Mylodontidae spożywały prawdopodobnie też inny pokarm roślinny, jak owoce. Zwierzęta z rodzajów "Hapalops" czy "Eucholoeops" wiodły prawdopodobnie nadrzewny bądź częściowo nadrzewny tryb życia, podczas gdy większe "Nematherium" – naziemny.
Przed drapieżnikami liściożery chronią się, stosując kamuflaż oraz spędzając życie w koronach drzew. Rzadko padają ofiarami drapieżników. Osobniki młode padają ofiarami: boa, pum, jaguarów i harpii.
Badanie kału wymarłego wielkiego liściożera "Mylodon darwinii" pozwoliło na ocenę pasożytów tych zwierząt. W kale znaleziono pozostałości następujących taksonów: "Calodium", Ascaridida, Hymenolepididae, Anoplocephalidae, Taeniidae i Digenea. Leniwce są również rezerwuarem wirusów Arboviridae oraz bakterii, na przykład "Leishmania".
Z kolei pasożytami zewnętrznymi liściożerów są liczne stawonogi, jak muchówki, w tym komarowate, muszki, i roztocza, jak kleszcze, w tym 6 gatunków z rodzaju "Ambylomma", z których 2, rzadko spotykane na innych zwierzętach, zdają się przystosowane do żerowania na liściożerach. W jednym z badań stwierdzono je na 99% przebadanych leniwców trójpalczastych i około trzech czwartych leniuchowców dwupalczastych. Inne żywiące się krwią leniwców trójpalczastych roztocza obejmują "Liponissus inheringi", "Lobalges trouessarti" i "Edentalges bradypus", podczas gdy na leniuchowcach dwupalczastych pasożytuje "Edentalges choloepi". Prócz pasożytów liściożerom towarzyszą symbionty i komensale. W futrze leniwców żyją symbiotyczne glony. Zamieszkują je też komensalne stawonogi, takie jak chrząszcze, ćmy, roztocza. Wśród tych ostatnich wymienia się 3 gatunki z rodzaju "Macrocheles". Poświętnikowate lubią szczególnie okolice łokci i kolan. Na pojedynczym osobniku z gatunku leniwiec pstry naliczono kiedyś 980 chrząszczy "Trichilium adisi". Mogą one przenosić roztocza. Innym rodzajem chrząszczy zamieszkujących futro liściożerów jest "Uroxys". Spośród motyli wymienia się Chrysauginae spędzające większość dorosłego życia w futrze liściożerów, zwłaszcza leniwców trójpalczastych. Możliwe, że chronią się w nim przed drapieżnictwem ptaków, a może żywią się wydzielinami skóry gospodarza bądź porastającymi jego futro glonami. Na pojedynczym osobniku znajdywano nawet 120 ciem. W futrze liściożerów spotykano także liczne gatunki koprofagów, które prawdopodobnie wykorzystywały te ssaki do przemieszczania się. Odchodami żywią się też larwy ciem. Samice zamieszkujących futro ciem (w futrze leniwców są 3 razy liczniejsze od samców) prawdopodobnie opuszczają je, kiedy gospodarz oddaje się defekacji, by złożyć jaja w jego stolcu. Niekoniecznie dotyczy do wszystkich motyli zamieszkujących futro, gdyż u "Bradipodicola hahneli" skrzydła zazwyczaj są przetrącone, co uniemożliwia sprawne latanie.
Rozmnażanie.
Po sześciomiesięcznej ciąży matka rodzi pojedynczego noworodka. Wczepia się on następnie w jej sierść, gdzie spędza kolejne miesiące. Żywi się początkowo mlekiem matki, a po 3 tygodniach młode zaczyna zlizywać niemleczny pokarm z jej ust (karmiące samice leniwca trójpalczastego mogą zajść w tym czasie w kolejną ciążę).
Status.
Brak konkurencji i nieczęste ataki drapieżników umożliwiają liściożerom osiągnięcie znacznych liczebności. Na terenach objętych ochroną spotykano 8 leniwców trójpalczastych na ha.
Zagrożeniem dla liściożerów jest deforestacja.
Niektóre gatunki zalicza się do zagrożonych wyginięciem bądź wrażliwych:

</doc>
<doc id="3922523" url="https://pl.wikipedia.org/wiki?curid=3922523" title="Folivora">
Folivora



</doc>
<doc id="3922529" url="https://pl.wikipedia.org/wiki?curid=3922529" title="Junost'">
Junost'

Junost' (ros. "Юность", pol. "Młodość") – piąty album studyjny białoruskiego zespołu rockowego Lapis Trubieckoj, wydany we wrześniu 2001 roku przez wydawnictwa Grand Records i Sojuz.

</doc>
<doc id="3922539" url="https://pl.wikipedia.org/wiki?curid=3922539" title="Podkościele (część wsi w powiecie ostrowieckim)">
Podkościele (część wsi w powiecie ostrowieckim)



</doc>
<doc id="3922542" url="https://pl.wikipedia.org/wiki?curid=3922542" title="Podkościele (część miasta w powiecie ostrowieckim)">
Podkościele (część miasta w powiecie ostrowieckim)



</doc>
<doc id="3922567" url="https://pl.wikipedia.org/wiki?curid=3922567" title="Brodek szydłowaty">
Brodek szydłowaty

Brodek szydłowaty ("Tortula subulata" Hedw.) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej, Europie, zachodniej Azji i północnej Afryce. W Polsce gatunek pospolity w całym kraju.
Systematyka i nazewnictwo.
Synonimy: "Barbula hercynica" (Schrad. ex P. Beauv.) Brid., "Syntrichia subulata" (Hedw.) F. Weber &amp; D. Mohr, "Tortula elongata" Funck, "Tortula hercynica" Schrad. ex P. Beauv.

</doc>
<doc id="3922568" url="https://pl.wikipedia.org/wiki?curid=3922568" title="Giętkojęzykowe">
Giętkojęzykowe

Giętkojęzykowe (Vermilingua) – podrząd lądowych ssaków łożyskowych z rzędu włochaczy i grupy szczerbaków. Obejmuje rodziny mrówkojadowatych i mrówkojadkowatych, licząc w sumie wedle starszych ujęć cztery, wedle nowszych 10 gatunków. Obejmuje zwierzęta żywiące się mrówkami i termitami, które wykształciły do tego liczne przystosowania. Większość żyje na drzewach, prócz naziemnego mrówkojada wielkiego. Zapis kopalny jest ubogi. Żyją w Ameryce od Meksyku do Argentyny.
Budowa.
Największy z giętkojęzykowych, mrówkojad wielki, może mieć do metra długości. Oba gatunki tamanduy osiągają połowę tej długości. Najmniejszy przedstawiciel podrzędu mrówkojadek mierzy zaledwie 20 cm.
Masa mrówkojada wielkiego osiąga od 16 do 23 kg, wedle innych źródeł nawet 30 kg. Tamanduy ważą około 5 kg, tamandua południowa od 3,8 do 8,5 kg. Mrówkojadek waży tylko od 155 do 275 g bądź około 300 g do nawet 400 g.
Czaszki giętkojęzykowych mają pewne charakterystyczne cechy. Zaliczają się do nich krzywizna osi podstawy czaszki i podstawy twarzy, redukcja szczękowego ograniczenia oczodołu, ułożenie tylno-przyśrodkowe trąbki Eustachiusza.
W budowie giętkojęzykowych uwidaczniają się liczne adaptacje do myrmekofagii, zwłaszcza w przypadku czaszki i kończyn, ale też i przewodu pokarmowego.
Giętkojęzykowe cechują się bardzo wydłużonym, okrągłym w przekroju, wąskim pyskiem. Mięśnie przywodziciele uległy redukcji, a spojenie żuchwy nie jest stałe. Nie mają zębów. W środku znajduje się jeszcze dłuższy wąski, lepki język o nierównej, pokrytej zadziorami powierzchni. Zwierzę potrafi szybko wysuwać go z pyska i wsuwać w szczeliny mrowiska czy termitiery. Powraca on do jamy gębowej oblepiony owadami. Na minutę może on powtórzyć taki cykl nawet 150 razy. Zdobycz ulega następnie roztarciu o podniebienie, po czym trafia do żołądka. Wraz z owadami mrówkojad połyka drobne kamyczki, które potem biorą udział w rozcieraniu pokarmu w żołądku. Panujące tam niskie pH zapewnia nie wydzielanie kwasu solnego przez gruczoły ściany żołądka, ale sama zdobycz zawierająca kwas mrówkowy.
Silne przednie kończyny mają duże pazury, dzięki którym ich posiadacze rozkopują termitiery czy mrowiska w poszukiwaniu pokarmu. Adaptacja taka ma swoje wady, jako że wydłużone pazury nie ułatwiają poruszania się, zmuszając zwierzęta do chodzenia na bocznych powierzchniach rąk bądź na knykciach, kiedy to pazury zwijają się do środka dzięki dodatkowemu stawowi.
Ogon giętkojęzykowych osiąga długość równą długości głowy i tułowia. W przypadku gatunków żyjących na drzewach jest on czepny.
Systematyka.
Z uwagi na podobieństwa do innych mrówkożernych ssaków, takich jak pangoliny czy mrównik, mrówkojady łączono z nimi w przeszłości w jedną grupę. Ten oparty na analogiach sposób klasyfikowania nie utrzymał się.
Giętkojęzykowe stanowią podrząd w obrębie rzędu włochaczy (Pilosa). Drugim podrzędem tego rzędu są liściożery obejmujące dzisiejsze leniwcowate i leniuchowcowate. Rząd włochaczy wraz z rzędem pancernikowców tworzy nadrząd szczerbaków (Xenarthra), pochodzący z Ameryki Południowej. Monofiletyzm szczerbaków potwierdziły liczne badania. Miejsce samych szczerbaków na drzewie rodowym ssaków nie zostało jednakże ustalone jednoznacznie. Istnieją różne hipotezy umiejscawiające je w różnych miejscach.
W przeszłości wszystkie gatunki zaliczano do pojedynczej rodziny mrówkojadowatych. Jednakże badania genetyczne 12S mtDNA ujawniły zjawisko przyciągania długich gałęzi, wskazując na odrębność mrówkojadka. Wydzielono go więc do odrębnej rodziny.
Do podrzędu należą następujące rodziny:
W starszych źródłach mogą one figurować jako podrodziny.
Tradycyjnie do rodziny mrówkojadowatych zaliczano 3 gatunki, do których należą mrówkojad wielki, tamandua północna i tamandua południowa, podczas gdy do rodziny mrówkojadkowatych zaliczano pojedynczy gatunek zwany mrówkojadkiem jedwabistym o ośmiu podgatunkach. Kolejne badania autorstwa Miranda "et al." (2018) zmieniły tą sytuację. Pozostawiając 3 gatunki mrówkojadowatych, opisano 6 nowych gatunków mrówkojadkowatych. Połowa z nich była uprzednio podgatunkami mrówkojadka jedwabistego podniesionymi do rangi gatunku. Są to "Cyclopes dorsalis", "Cyclopes catellus" i "Cyclopes ida". Wspomniani autorzy opisali też 3 zupełnie nowe gatunki: "Cyclopes rufus", "Cyclopes thomasi", "Cyclopes xinguensis". W efekcie obecnie do podrzędu zalicza się 10 gatunków.
Zapis kopalny tej grupy jest ubogi. Pierwsze skamieniałości pochodzą z wczesnego miocenu z Patagonii, nie zostały formalnie opisane. Jako że najstarszy przedstawiciel pokrewnej linii liściożerów pochodził z eocenu, giętkojęzykowe musiały powstać jeszcze wcześniej, nie pozostawiając śladów w zapisie kopalnym.
Obejmuje on natomiast dwa pewne rodzaje: "Protamandua" z wczesnego miocenu i "Palaeomyrmidon" z późnego miocenu-pliocenu. Liczni autorzy wskazują też plioceński rodzaj "Neotamandua", widząc w nim grupę siostrzaną rodzaju mrówkojad i zaliczając 5 gatunków, pojedyncza praca zalicza go do rodzaju mrówkojad. Jest to jedyny kopalny rodzaj z północnej Ameryki Południowej.
Badania Casali "et al." uwzględniające zarówno cechy molekularne, jak i anatomiczne, zaowocowały następującym kladogramem (uproszczono):
Rozmieszczenie geograficzne.
Podrząd obejmuje gatunki występujące w Ameryce. Mrówkojad wielki ma szeroki zasięg występowania, obejmujący Argentynę, Paragwaj, Boliwię, Ekwador, Peru, Brazylię, Gujanę Francuską, Surinam, Gujanę, Wenezuelę, Kolumbię, Panamę, Kostarykę, Nikaraguę i Honduras. Wymarł w Urugwaju, Belize, Salwadorze oraz na niektórych obszarach Brazylii i Argentyny. Tamandua południowa zamieszkuje Argentynę, Urugwaj, Paragwaj, Boliwię, Ekwador, Peru, Brazylię, Gujanę Francuską, Surinam, Gujanę, Wenezuelę, Kolumbię, Trynidad i Tobago. Sięga wysokości 2000 m nad poziomem morza na wschodnich stokach Andów. Tamandua północna zasiedla Meksyk, Belize, Salwador, Gwatemalę, Honduras, Nikaraguę, Kostarykę, Panamę, Kolumbię, Wenezuelę, Ekwador i Peru. Osiąga wysokość do 2000 m n.p.m. Mrówkojadek zamieszkuje państwa takie jak Meksyk, Belize, Trynidad i Tobago, Honduras, Nikaragua, Kostaryka, Panama, Peru, Boliwia, Ekwador, Wenezuela Gujana, Surinam, Gujana Francuska i Brazylia. Dochodzi do 1500 m.
Zwierzęta te zamieszkują tropiki. Giętkojęzykowe nadrzewne żyją w lasach deszczowych, nizinnych lasach wtórnych i zadrzewieniach, ale też na sawannie (obie tamanduy) i w formacjach zaroślowych (tamandua południowa). Mrówkojadek nie opuszcza lasów. Mrówkojad wielki żyje natomiast na terenach otwartych, porosłych roślinnością trawiastą, ale także w zaroślach i lasach.
Ekologia.
Giętkojęzykowe wyspecjalizowały się w odżywianiu. Ich pokarm ogranicza się do mrówkowatych i termitów (bądź też stanowią one zdecydowaną jego większość, przynajmniej 90%). Różne gatunki preferują różną zdobycz, co redukuje konkurencję, umożliwiając sympatryczność. Napadają na mrowiska zarówno naziemne, jak i nadrzewne, wykrywając je za pomocą dobrze rozwiniętego węchu. Rozkopują je i wkładają w szczeliny długi, lepki język, po czym wyjadają obsiadające go mrówki czy termity. Są wydajne w zdobywaniu i pożeraniu pokarmu. Tamanduy potrafią spożyć jednego dnia 10 000 osobników.
Obie tamanduy i mrówkojadek wiodą nadrzewny tryb życia, podczas gdy mrówkojad wielki spędza swe życie na ziemi. Gatunki nadrzewne polują także na nadrzewne gatunki mrówek. Ssaki te mają boczne palce skierowane ku środkowi, co ułatwia im przytrzymywanie się gałęzi, po których poruszają się na czterech kończynach (podobnie jak wiewiórki), wykorzystując też jednak chwytny ogon.
Areał mrówkojada wielkiego zależy od zagęszczenia mrowisk. W razie ich obfitości wystarczy mu 0,5 km², w razie niedoboru pokarmu zajmuje on 5–7 razy większy obszar.
Rozmnażanie.
U giętkojęzykowych występuje opóźniona implantacja skutkująca ciążą przedłużoną, wobec czego po pół roku rodzi się pojedyncze młode. Przypomina ono osobnika dorosłego. Matka opiekuje się nim przez następne pół roku, karmiąc go swym mlekiem. Nie pozostawia go jednak w norze, której w przeciwieństwie do pancernikowców giętkojęzykowe nie kopią, tylko w dziupli, bądź pomiędzy gęstymi gałęziami drzew w przypadku gatunków nadrzewnych, bądź też w ogóle nie zostawia potomka bez opieki, nosząc go na swym grzbiecie, jak to czyni mrówkojad wielki.
Status.
Gatunkom giętkojęzykowych przypisuje się następujący status:
Liczebność mrówkojada wielkiego spada. W przypadku tamanduy północnej ani południowej nie ma takich informacji, podobnie jak w przypadku mrówkojadka. Zagrożenia obejmują: polowania, rolnictwo, wypadki drogowe, pożary lasów i plantacje drzew.

</doc>
<doc id="3922570" url="https://pl.wikipedia.org/wiki?curid=3922570" title="Vermilingua">
Vermilingua



</doc>
<doc id="3922576" url="https://pl.wikipedia.org/wiki?curid=3922576" title="Janina Szczupak">
Janina Szczupak

Janina Barbara Szczupak (ur. 6 października 1938 w Rybnej, zm. w lutym 2017) – polska piwowar, poseł na Sejm PRL VII kadencji.
Życiorys.
W 1956 ukończyła Państwowe Technikum Browarnicze w Tychach, po czym pracowała w Zakładach Piwowarskich w Okocimiu (jako piwowar zmianowy, a od 1969 jako referent produkcji).
Była działaczką Związku Harcerstwa Polskiego i Związku Młodzieży Polskiej. Do Polskiej Zjednoczonej Partii Robotniczej wstąpiła w 1959. Była w niej I sekretarzem Komitetu Zakładowego, ponadto zasiadała w plenum Komitetu Wojewódzkiego i Komitetu Miejsko-Gminnego. Była też delegatką na VII Zjazd PZPR. Działała także w Lidze Kobiet. W 1976 uzyskała mandat posła na Sejm PRL VII kadencji w okręgu Tarnów. Zasiadała w Komisji Handlu Wewnętrznego, Drobnej Wytwórczości i Usług oraz w Komisji Rolnictwa i Przemysłu Spożywczego.
Przez wiele lat działała w związkach zawodowych w Browarze Okocim. W 2001 współtworzyła Międzyzakładowy NSZZ Pracowników Carlsberg Polska.

</doc>
<doc id="3922586" url="https://pl.wikipedia.org/wiki?curid=3922586" title="Alfa2 Capricorni">
Alfa2 Capricorni

Alfa² Capricorni ("α² Cap", "Algedi") – gwiazda w gwiazdozbiorze Koziorożca o wielkości gwiazdowej 3,58. Znajduje się około 106 lat świetlnych od Słońca.
Nazwa.
Gwiazda nosi tradycyjną nazwę Algedi, która wywodzi się od arabskiego , co oznacza „koza”. Ze względu na optyczną bliskość niezwiązanej z nią gwiazdy Alfa¹ Capricorni była także nazywana "Secunda Giedi" („druga (gwiazda) kozy”). Międzynarodowa Unia Astronomiczna zatwierdziła użycie nazwy Algedi dla określenia tej gwiazdy.
Charakterystyka.
Algedi to żółty olbrzym lub podolbrzym, który należy do typu widmowego G. Ma jasność 43 razy większą niż jasność Słońca. Gwiazda ta zakończyła syntezę wodoru w hel w jądrze. Jest ona uboga w metale, zawartość żelaza w niej jest równa 0,1–0,5 wartości dla Słońca.
Gwiazda ta tworzy układ optycznie podwójny z położoną dużo dalej Alfa¹ Capricorni, ale ma też trzech bliskich towarzyszy. W odległości 6,60 sekund kątowych (w 2010 r.) od wyżej opisanego składnika A znajduje się gwiazda podwójna BC, złożona ze składników o wielkości gwiazdowej odpowiednio 11,2m i 11,5m; dzieli je na niebie 1,2″ (pomiar z 2008 r.). Składnik D znajduje się 153,1″ (pomiar z 2012 r.) od Algedi A i ma wielkość gwiazdową 10,5m.

</doc>
<doc id="3922595" url="https://pl.wikipedia.org/wiki?curid=3922595" title="Deszcz (film)">
Deszcz (film)



</doc>
<doc id="3922599" url="https://pl.wikipedia.org/wiki?curid=3922599" title="Andrzej Tochowicz">
Andrzej Tochowicz

Andrzej Jan Tochowicz (ur. 15 października 1947 w Kościejowie, zm. 15 lutego 2016 w Krakowie) – polski rolnik i polityk, poseł na Sejm PRL VII kadencji.
Życiorys.
Prowadził gospodarstwo rolne. W 1973 został absolwentem Zaocznego Technikum Rolniczego w Piotrkowicach Małych. Pełnił funkcję przewodniczącego koła Związku Młodzieży Wiejskiej w Kościejowie. W 1969 został członkiem Polskiej Zjednoczonej Partii Robotniczej. Zasiadał w Komitecie Gminnym PZPR w Racławicach (także w jego egzekutywie) i w plenum Komitetu Powiatowego. Był też zastępcą członka Komitetu Wojewódzkiego w Krakowie. Zasiadał w Gromadzkiej Radzie Narodowej, ponadto był zastępcą przewodniczącego Gminnej RN w Racławicach. Od 1975 był sołtysem wsi Kościejów. W 1976 uzyskał mandat posła na Sejm PRL VII kadencji w okręgu Kielce. Zasiadał w Komisji Oświaty i Wychowania oraz w Komisji Rolnictwa i Przemysłu Spożywczego. Działacz Ochotniczej Straży Pożarnej w Kościejowie.

</doc>
<doc id="3922607" url="https://pl.wikipedia.org/wiki?curid=3922607" title="Puchar Świata w skokach narciarskich w Hinterzarten">
Puchar Świata w skokach narciarskich w Hinterzarten

Puchar Świata w skokach narciarskich w Hinterzarten – zawody w skokach narciarskich, przeprowadzane w ramach Pucharu Świata kobiet w skokach narciarskich, po raz pierwszy w debiutanckim sezonie 2011/2012. Zawody są rozgrywane na skoczni normalnej Adlerschanzen.
W sezonie 2017/2018 po raz pierwszy w historii Pucharu Świata kobiet został rozegrany konkurs drużynowy.

</doc>
<doc id="3922609" url="https://pl.wikipedia.org/wiki?curid=3922609" title="Tortula subulata">
Tortula subulata



</doc>
<doc id="3922621" url="https://pl.wikipedia.org/wiki?curid=3922621" title="Alfa1 Capricorni">
Alfa1 Capricorni

Alfa¹ Capricorni ("α² Cap") – gwiazda w gwiazdozbiorze Koziorożca o wielkości gwiazdowej 4,27. Znajduje się około 569 lat świetlnych od Słońca.
Nazwa.
Gwiazda bywa określana tradycyjną nazwą Prima Giedi, która wywodzi się od łacińskiego "prima" – „pierwsza” i arabskiego الجدي "al jady" – „koza” (jest to zatem „pierwsza (gwiazda) kozy”).
Charakterystyka.
Jest to żółty nadolbrzym, który należy do typu widmowego G3. Ma jasność 930 razy większą niż jasność Słońca. Gwiazda ta zakończyła syntezę wodoru w hel w jądrze. Ma podobną zawartość metali co Słońce.
Gwiazda ta tworzy układ optycznie podwójny z położoną dużo bliżej Alfa² Capricorni, ale ma też czterech bliskich towarzyszy. Opisany wyżej składnik A ma bliskiego towarzysza, gwiazdę o wielkości gwiazdowej 8,6m odległą o 0,8 sekundy kątowej (pomiar z 2002 r.). Składnik B znajduje się 53,2″ (pomiar z 2008 r.) nadolbrzyma i ma wielkość gwiazdową 14,1m; składnik C dzieli od gwiazdy centralnej 46,90″ (pomiar z 2010 r.), ma on jasność 9,6m. W odległości 31,4″ (w 2000 r.) od składnika C widoczny jest składnik D, gwiazda o wielkości gwiazdowej 14,2m.

</doc>
<doc id="3922623" url="https://pl.wikipedia.org/wiki?curid=3922623" title="James Cooley">
James Cooley

James Cooley (ur. 1926, zm. 2016) – amerykański matematyk. Wspólnie z Johnem Tukeyem stworzył algorytm Cooleya-Tukeya.

</doc>
<doc id="3922647" url="https://pl.wikipedia.org/wiki?curid=3922647" title="Marino Alfonso">
Marino Alfonso



</doc>
<doc id="3922662" url="https://pl.wikipedia.org/wiki?curid=3922662" title="William Kruskal">
William Kruskal

William Henry Kruskal (ur. 1919, zm. 2005) – amerykański matematyk i statystyk, współtwórca testu Kruskala-Wallisa, lambdy Goodmana i Kruskala oraz gammy Goodmana i Kruskala. Jego bratem był Joseph Kruskal, również matematyk i statystyk. 

</doc>
<doc id="3922664" url="https://pl.wikipedia.org/wiki?curid=3922664" title="Rumba (ujednoznacznienie)">
Rumba (ujednoznacznienie)



</doc>
<doc id="3922665" url="https://pl.wikipedia.org/wiki?curid=3922665" title="Amir Rrahmani">
Amir Rrahmani

Amir Rrahmani (ur. 24 lutego 1994 w Prisztinie) – kosowsko-albański piłkarz występujący na pozycji środkowego obrońcy w SSC Napoli.
Kariera klubowa.
Amir Rrahmani jest wychowankiem KF Drenica Srbica. Po wygaśnięciu kontraktu z tym kosowskim klubem, Rrahmani przeszedł do Partizani Tirana. Grał tam przez dwa sezony, po czym trafił do RNK Split, skąd został wykupiony przez Dinamo Zagrzeb i natychmiast wypożyczony do Lokomotivy Zagrzeb.
Kariera reprezentacyjna.
Rrahmani występował w młodzieżowej reprezentacji Albanii. 25 kwietnia 2014 roku zadebiutował w reprezentacji Kosowa w towarzyskim meczu z Senegalem. Był to tylko mecz towarzyski, więc Rrahmani wciąż mógł grać dla innego kraju. Skorzystał z tego już dwa tygodnie później debiutując w reprezentacji Albanii. Kolejny mecz zagrał dla Albanii dopiero 13 listopada 2015. Zdobył wówczas bramkę w zremisowanym 2:2 meczu z... Kosowem. 5 września 2016 roku znów wystąpił w reprezentacji Kosowa. Tym razem był to zremisowany 1:1 mecz z Finlandią w eliminacjach mistrzostw świata, przez co nie będzie już mógł wystąpić dla innego kraju.

</doc>
<doc id="3922668" url="https://pl.wikipedia.org/wiki?curid=3922668" title="Eteri Tutberidze">
Eteri Tutberidze

Eteri Gieorgijewna Tutberidze, ros. Этер Георгиевна Тутберидзе (ur. 24 lutego 1974 w Moskwie) – radziecka i rosyjska łyżwiarka figurowa i trenerka łyżwiarstwa specjalizująca się w przygotowywaniu młodych solistek i solistów.
Życiorys.
Tutberidze pochodzi z rodziny o gruzińsko-rosyjsko-ormiańskich korzeniach. W wieku lat czterech rozpoczęła treningi łyżwiarskie pod okiem Jewgienii Zelikowej i Edouarda Plinera. Jako nastolatka przerzuciła się z jazdy indywidualnej na tańce na lodzie. Jeździła w parze między innymi z Wiaczesławem Cziczekinem i Alieksiejem Kiliakowem. Trenowała kolejno u Lidii Kabanowej, Jeleny Czajkowskiej, Natalji Liniczuk i Giennadija Akkermana.
Studiowała na Akademii Wychowania Fizycznego w moskiewskiej Małachowce, gdzie zrobiła dyplom z choreografii na wydziale sztuki współczesnej. Sześć lat spędziła w Stanach Zjednoczonych, gdzie urodziła się jej córka Diana (w roku 2003).
Po sezonie 1991/1992 zaczęła jeździć w pokazach łyżwiarskich z rewią "Ice Capades", a następnie pracować jako trener w San Antonio w Teksasie. Po powrocie do Moskwy pracowała w kilku klubach, zanim ostatecznie osiadła w "Samba 70", gdzie współpracuje z Siergiejem Dudakowem.
Do jej byłych i obecnych podopiecznych należą między innymi: 

</doc>
<doc id="3922670" url="https://pl.wikipedia.org/wiki?curid=3922670" title="Mistrzostwa Świata w Narciarstwie Alpejskim 2017 - zjazd mężczyzn">
Mistrzostwa Świata w Narciarstwie Alpejskim 2017 - zjazd mężczyzn



</doc>
<doc id="3922672" url="https://pl.wikipedia.org/wiki?curid=3922672" title="Mistrzostwa Świata w Narciarstwie Alpejskim 2017 - superkombinacja mężczyzn">
Mistrzostwa Świata w Narciarstwie Alpejskim 2017 - superkombinacja mężczyzn



</doc>
<doc id="3922682" url="https://pl.wikipedia.org/wiki?curid=3922682" title="Great News">
Great News

Great News – amerykański serial telewizyjny (sitcom) wyprodukowany przez Barge Productions, Good Session Productions oraz Warner Bros. Television, którego pomysłodawcami są Jeff Astrof oraz Matt Miller.
Serial był emitowany od 25 kwietnia 2017 roku do 25 stycznia 2018 roku przez NBC.
12 maja 2018 roku, stacja NBC ogłosiła zakończenie produkcji serialu po dwóch sezonach.
Fabuła.
Serial opowiada o relacjach Katie ze swoją matką, która zaczyna staż w redakcji programu informacyjnego, w którym jej córka jest producentem.
Produkcja.
7 stycznia 2016 roku stacja NBC zamówiła odcinek pilotowy komedii "Great News".
W lutym 2016 roku ogłoszono, że Adam Campbell, Briga Heelan oraz Andrea Martin dołączyli do obsady komedii.
13 maja 2016 roku stacja NBC zamówiła 10-odcinkowy serial "Great News", którego premierę zaplanowano na midseason 2016/2017.
21 lipca 2016 roku Nicole Richie dołączyła do obsady komedii.
22 sierpnia 2016 roku ogłoszono, że Sheaun McKinney dołączył do serialu w roli powracającej.
11 maja 2017 roku stacja NBC ogłosiła zamówienie drugiego sezonu.

</doc>
<doc id="3922691" url="https://pl.wikipedia.org/wiki?curid=3922691" title="Daniel Webber">
Daniel Webber

Daniel Peter Webber (ur. 28 czerwca 1988 w Gosford) – australijski aktor, najbardziej rozpoznawalny jako Lee Harvey Oswald z miniserialu "22.11.63".
Życiorys.
Wczesne lata.
Urodził się w Gosford jako syn Vick i Petera Webberów. Jego ojciec przez 20 lat prowadził firmę usuwania drzew Tree Removal. Ma dwie siostry - starszą Kylie i młodszą Sarah. Wychował się w Central Coast w Nowej Południowej Walii, gdzie ukończył szkołę chrześcijańską Green Point Christian College. Trenował skoki na trampolinie i w 2000 roku wziął udział w ceremonii zamknięcia olimpiady letniej. Pracował jako technik dostępu linowego w turbinach wiatrowych.
Kariera.
Jego pierwsze doświadczenia aktorstwo miało miejsce na planie filmowym dramatu Davida Fielda "Kombinacja" ("The Combination", 2009) z Firassem Diranim i Doris Younane. W latach 2009-2010 grał postać Dariusa Pikea w serialu "K-9". Wystąpił także w serialu "Cena życia" ("All Saints") i miniserialu "Pył diabła" ("Devil's Dust") z Donem Hany. W 2015 roku wystąpił jako prześladowca Ryan Kelly w australijskiej operze mydlanej Seven Network "Zatoka serc" ("Home and Away"). 

</doc>
<doc id="3922692" url="https://pl.wikipedia.org/wiki?curid=3922692" title="First Division (1984/1985)">
First Division (1984/1985)

First Division 1984/1985 to 81 edycja najwyższej klasy rozgrywkowej w Anglii. Mistrzem został Everton, a królem strzelców zostali ex aequo Kerry Dixon z Chelsea i Gary Lineker z Leicester City z 24 bramkami na koncie. W związku z Tragedią na Heysel wszystkie angielskie kluby zostały wykluczone z europejskich pucharów na 5 lat, a Liverpool na 6.

</doc>
<doc id="3922697" url="https://pl.wikipedia.org/wiki?curid=3922697" title="Pina">
Pina



</doc>
<doc id="3922698" url="https://pl.wikipedia.org/wiki?curid=3922698" title="Henryk Kula">
Henryk Kula

Henryk Kula (ur. 15 lutego 1949 w Lędzinach) – polski telemonter, poseł na Sejm PRL VII kadencji.
Życiorys.
W latach 1963–1968 uczęszczał do Technikum Teletransmisyjnego w Katowicach, po którego ukończeniu podjął pracę jako telemonter dołowy w kopalni „Ziemowit” w Tychach. W 1972 przystąpił do Polskiej Zjednoczonej Partii Robotniczej, zasiadał w egzekutywie jej Komitetu Zakładowego przy kopalni „Ziemowit”. W 1973 został radnym Miejskiej Rady Narodowej w Tychach. W 1975 był delegatem na VII Zjazd PZPR. W 1976 uzyskał mandat posła na Sejm PRL VII kadencji w okręgu Tychy. Zasiadał w Komisji Górnictwa, Energetyki i Chemii oraz w Komisji Obrony Narodowej.

</doc>
<doc id="3922699" url="https://pl.wikipedia.org/wiki?curid=3922699" title="This Is Us (serial telewizyjny)">
This Is Us (serial telewizyjny)



</doc>
<doc id="3922702" url="https://pl.wikipedia.org/wiki?curid=3922702" title="Royal Indian Navy">
Royal Indian Navy



</doc>
<doc id="3922705" url="https://pl.wikipedia.org/wiki?curid=3922705" title="Iljaz Çeço">
Iljaz Çeço

Iljaz Çeço (ur. 1 listopada 1947) – były albański piłkarz występujący na pozycji pomocnika.
Życiorys.
Niemal całą karierę spędził grając w Dinamie Tirana, z którym zdobył cztery mistrzostwa Albanii.
W drużynie narodowej wystąpił osiem razy. Debiutował 11 października 1964 w meczu z Algierią. Do dziś jest najmłodszym w historii reprezentantem Albanii.

</doc>
<doc id="3922711" url="https://pl.wikipedia.org/wiki?curid=3922711" title="Vibius Sequester">
Vibius Sequester

Vibius Sequester – rzymski geograf, autor dzieła zawierającego nazwy geograficzne, działający w prawdopodobnie w IV–V wieku n.e.
Życiorys.
Daty życia Vibiusa nie są znane – jego aktywność umieszczana jest między IV a VI wiekiem. Podobnie nie jest znane miejsce, w którym prowadził działalność (niektórzy badacze przypuszczali, że mógł pochodzić z Dyrrachium w Ilirii).
Twórczość.
Zachowało się jedno dzieło Vibiusa: "De fluminibus, fontibus, lacubus, nemoribus, gentibus, quorum apud poëtas mentio fit". Znane jest z kilku rękopisów, z których najstarszy, pochodzący z X w., przechowywany jest w Watykanie, a dwa inne w Paryżu. Jest to rodzaj słownika geograficznego, objaśniającego nazwy występujące u różnych autorów rzymskich. Wierszowany tekst zawiera nazwy rzek, jezior, źródeł, gajów, błot, gór i ludów. Wyjaśnienia nie są własnym dziełem Vibiusa, lecz zostały zaczerpnięte przez niego z komentarzy do dzieł autorów, takich jak m.in. Wergiliusz, Owidiusz, Lukan. Część tych komentarzy nie dochowała się w innych źródłach do współczesnych czasów i znane są tylko za pośrednictwem Vibiusa.
Wśród informacji o różnych ludach znajduje się u Vibiusa zapis: "Albis Germaniae Suevos a Cervetiis dividit, mergitur in Oceanum". Określenia "Albis Germaniae Suevos" interpretowane są jako Łaba, Germania, Swebowie. Niejasne jest natomiast określenie "Cervetiis". Niektórzy badacze uważają, że kryje się pod nim nazwa Chorwatów, a nawet, że może to być zniekształcone określenie Serbów. Gdyby tak było, to zapis stanowiłby najstarszą wzmiankę o pobycie Słowian nad Łabą w połowie pierwszego tysiąclecia n.e. Jednak według innej hipotezy może to być nazwa jakiegoś plemienia celtycko–ilyryjskiego, gdyż w źródłach starożytnych spotykane są podobnie brzmiące nazwy plemion z tego kręgu kulturowego ("Helveti", "Nemeti", "Usipeti", "Veneti"), a nawet prawie identyczna "Carvetii".

</doc>
<doc id="3922715" url="https://pl.wikipedia.org/wiki?curid=3922715" title="Honey">
Honey



</doc>
<doc id="3922721" url="https://pl.wikipedia.org/wiki?curid=3922721" title="Jolanta Kreczmańska">
Jolanta Kreczmańska

Jolanta Anna Kreczmańska (ur. 1970) – instruktorka harcerska, harcmistrzyni, specjalistka w zakresie kształcenia i pracy z kadrą, współtwórczyni systemu metodycznego ZHP, organizatorka kursów dla kadry instruktorskiej, wieloletnia członkini władz naczelnych Związku Harcerstwa Polskiego, w 2013-2017 wiceprzewodnicząca związku, przedsiębiorca, podróżniczka.
Z wykształcenia dziennikarka, jest absolwentką Wydziału Dziennikarstwa i Nauk Politycznych Uniwersytetu Warszawskiego. 
Członkini ZHP od 1977. Była drużynową drużyny harcerek w Hufcu Warszawa-Mokotów, komendantką obozów harcerskich, następnie działała w licznych zespołach instruktorskich tego hufca: była namiestniczką harcerek i założycielką drużyny drużynowych, członkinią komendy hufca, szefową kształcenia w hufcu – założycielką i kilkuletnią komendantką Szkoły Instruktorskiej „Agrikola”, przewodniczącą komisji stopni instruktorskich harcerek oraz członkinią kapituły honorowej nakładki instruktorskiej na plakietkę hufca. Była autorką m.in. podręcznika dla zastępowych „W kręgu zastępu”, wydanego przez komendę hufca ZHP Warszawa-Mokotów i ZHR.
Założycielka i w latach 1998–1999 oraz 2003–2006 przewodnicząca ruchu programowo-metodycznego Całym Życiem.
W latach 2001–2005 przewodnicząca komisji programowo-metodycznej Rady Naczelnej ZHP. W okresie 2007–2009 członkini Głównej Kwatery ds. pracy z kadrą i kształcenia, była szefową Wydziału Pracy z Kadrą GK ZHP. Komendantka Letniej Akcji Szkoleniowej 2009 w Małczu i komendantka Zlotu Kadry w 2011 roku w Perkozie. Komendantka pierwszego organizowanego po kilkudziesięcioletniej przerwie kursu harcmistrzowskiego i inicjatorka idei kursów harcmistrzowskich, komendantka trzeciego kursu harcmistrzowskiego "Cogito", komendantka i współtwórczyni koncepcji kursów kadry kształcącej „Ręka metody” i wielu konferencji instruktorskich, m.in. „Postulaty dla ZHP” (1999), „Rola i zadania hufca” (2000), „Jaki ZHP?” (2001) oraz „Jaki ZHP? Wyjdźmy od celu” (2017). 
Współtwórczyni systemu metodycznego ZHP, systemu stopni harcerskich, systemu stopni instruktorskich i systemu pracy z kadrą. Autorka artykułów o pracy z kadrą i systemie metodycznym.
W latach 2013–2017 wiceprzewodnicząca ZHP. W 2017 kandydowała na funkcję Naczelnika ZHP. Od 2018 jest przewodniczącą Kręgu Instruktorskiego „Róbmy Wspólnie Dobre Harcerstwo” działającego przy Chorągwi Stołecznej ZHP. Przewodnicząca ruchu programowo-metodycznego „Ręka metody” .
Odznaczona Brązowym (2009) i Srebrnym (2017) Krzyżem Zasługi oraz Złotym Krzyżem „Za Zasługi dla ZHP”. 
Jest założycielką i szefową wielooddziałowej firmy handlowej działającej w branży sanitarnej.

</doc>
<doc id="3922723" url="https://pl.wikipedia.org/wiki?curid=3922723" title="Jens-Christian Legarth">
Jens-Christian Legarth

Jens-Christian Legarth (ur. 27 września 1940 w Aarhus, zm. 30 lipca 1967 w Pederstrup) – duński kierowca wyścigowy.
Kariera.
W 1962 został wicemistrzem Duńskiej Formuły Junior, ścigając się Lotusem 22-Ford. Rok później był już mistrzem tej serii. W sezonie 1964 zajął szóste miejsce w klasyfikacji Duńskiej Formuły 3, zaś w 1965 był drugi w klasyfikacji ogólnej W Danii wygrał takie wyścigi, jak Danmarksmesterskabene 1963, Top Race 1963 czy Åbningslöbet 1965
Ścigał się również poza granicami Danii: w Austrii, we Francji, w NRD, RFN, Szwecji, na Węgrzech i we Włoszech.
Był właścicielem zespołu wyścigowego Jens-Christian Legarth Racing Division, w barwach którego ścigał się on sam oraz Peter Meyer.
Zmarł w 1967 roku na torze Ring Djursland.

</doc>
<doc id="3922728" url="https://pl.wikipedia.org/wiki?curid=3922728" title="Marc Daniels">
Marc Daniels

Marc Daniels, właśc. Daniel Marcus (ur. 27 stycznia 1912 w Pittsburghu, zm. 23 kwietnia 1989 w Santa Monica) – amerykański reżyser telewizyjny i teatralny, znany m.in. z pracy przy serialach "Kocham Lucy" i "". Trzykrotnie nominowany do nagrody Emmy. 
Biografia.
Młodość.
Był absolwentem University of Michigan. W czasie II wojny światowej przez dwa lata walczył w służbie czynnej, a także pracował przy produkcji filmu "To jest armia" (1943). Po zakończeniu tego konfliktu studiował aktorstwo i reżyserię w American Academy of Dramatic Arts. Karierę telewizyjną rozpoczął w 1948 jako reżyser programu "Ford Theater" w telewizji CBS, cyklu widowisk na żywo opartych na dziełach literackich oraz na oryginalnych scenariuszach. 
"Kocham Lucy".
W 1951 został głównym reżyserem debiutującego wówczas serialu "Kocham Lucy". Wraz z grupą współpracowników wprowadził tam pionierskie wówczas rozwiązanie techniczne, które później znalazło zastosowanie przy wielu innych serialach, zwłaszcza sitcomach. Zamiast typowo filmowego sposobu realizacji zdjęć, opierającego się na krótkich ujęciach z użyciem jednej kamery, Daniels i jego zespół zdecydowali się na to, aby aktorzy grali odcinki serialu niemal jak sztuki teatralne, z udziałem publiczności na żywo i z minimalną liczbą przerw technicznych. Aby uchwycić całą akcję, na planie pracowały równocześnie trzy kamery. Rozwiązanie to pozwoliło osiągnąć lepsze efekty zwłaszcza w obszarze gry aktorskiej, gdyż bezpośrednie obcowanie obsady z żywą widownią korzystnie wpływało na ostateczny efekt. Daniels opuścił ekipę "Kocham Lucy" po jednym sezonie, licząc na znalezienie lepiej płatnej pracy.
Późniejsza kariera.
Daniels cieszył się opinią fachowca potrafiącego wyjątkowo sprawnie panować nad technicznymi aspektami produkcji telewizyjnej, co uczyniło z niego wziętego reżysera zarówno produkcji ogólnodostępnych, jak i transmisji realizowanych na wewnętrzny użytek dużych firm, a nawet wojska. Pracował przy wybranych odcinkach takich seriali jak m.in. "Doktor Kildare", "Bonanza" czy "Gunsmoke". Był także jednym z głównych reżyserów pierwszej odsłony "Star Treka", w ramach której zrealizował 15 odcinków. Trzykrotnie pracował również jako reżyser teatralny, specjalizujący się w musicalach. Zmarł w wieku 77 lat, przyczyną zgonu była niewydolność serca. 
Nagrody i wyróżnienia.
źródło: 

</doc>
<doc id="3922732" url="https://pl.wikipedia.org/wiki?curid=3922732" title="Hasta">
Hasta



</doc>
<doc id="3922734" url="https://pl.wikipedia.org/wiki?curid=3922734" title="Pleurochaete">
Pleurochaete



</doc>
<doc id="3922736" url="https://pl.wikipedia.org/wiki?curid=3922736" title="Syntrichia latifolia">
Syntrichia latifolia



</doc>
<doc id="3922742" url="https://pl.wikipedia.org/wiki?curid=3922742" title="Charlotte Van Gils">
Charlotte Van Gils



</doc>
<doc id="3922745" url="https://pl.wikipedia.org/wiki?curid=3922745" title="Brandon Saad">
Brandon Saad

Brandon Saad (ur. 27 października 1992 w Pittsburghu) – amerykański hokeista występujący w Chicago Blackhawks z National Hockey League (NHL). Jest Amerykaninem syryjskiego pochodzenia. Zdobywca dwóch Pucharów Stanleya z drużyną z Chicago – w 2013 i 2015 roku.
Kariera.
Amatorska.
Karierę amatorską Brandon Saad rozpoczął sezonie 2008–09, grając dla zespołu Mahoning Valley Phantoms. W sezonie 2009–10 United States Hockey League (USHL) występował w drużynie National Team Development Program, składającej się z najlepszych amerykańskich zawodników poniżej 18. roku życia. Rozgrywki zakończył z największą liczbą bramek (12) i punktów (26) w drużynie. W kolejnym roku przeniósł się do Canadian Hockey League (CHL) by występować na poziomie "major junior" w drużynie Saginaw Spirit z Ontario Hockey League (OHL). Po zakończeniu sezonu, został wybrany z 42 numerem w drafcie w 2011 roku przez Chicago Blackhawks.
Zawodowa.
4 października 2011 Saad związał się z Chicago Blackhawks podpisując swój pierwszy, 3-letni kontrakt w NHL ("entry-level contract"). Zadebiutował 7 października 2011 w spotkaniu z Dallas Stars. 5 dni później został ponownie odesłany do Saginaw. Po powrocie został wybrany najlepszym zawodnikiem tygodnia ligi CHL (17–23 października). Rozgrywki zakończył z najlepszą w całej OHL średnią zdobytych punktów na mecz (1,73). Po zakończeniu rozgrywek, 16 kwietnia 2016 Saad został powołany do kadry Blackhawks, zaliczając debiut w play-offach 19 kwietnia 2012. Pierwszy punkt w NHL zdobył dwa dni później, asystując przy golu Nicka Leddy’ego w spotkaniu z Phoenix Coyotes.
12 września 2012, w wyniku lokautu w NHL, Saad został odesłany do Rockford IceHogs, afiliacji drużyny z Chicago. Dzięki 6 punktom w 3 spotkaniach, w tym dwóm zwycięskim bramkom, został wybrany zawodnikiem tygodnia (7–13 stycznia 2013) w American Hockey League (AHL). Po osiągnięciu porozumienia między NHLPA a władzami NHL, 17 stycznia 2013 powrócił do kadry Blackhawks na skrócony do 48 spotkań sezon NHL. Swoją pierwszą bramkę w NHL zdobył 5 lutego w spotkaniu z San Jose Sharks, pokonując bramkarza Anttiego Niemiego. 6 maja znalazł się w finale rywalizacji o Calder Memorial Trophy, które ostatecznie trafiło w ręce Jonathana Huberdeau z Florida Panthers. 24 czerwca zdobył z drużyną Blackhawks Puchar Stanleya, pokonując w finałach zespół Boston Bruins w 6 meczach.
W sezonie 2014–15 Saad zdobył rekordowe w swojej dotychczasowej karierze 52 punkty, na które składały się 23 bramki i 29 asyst. 15 czerwca dzięki wygranej z Tampa Bay Lightning zdobył swój drugi Puchar Stanleya. 30 czerwca 2015 został oddany do Columbus Blue Jackets. 3 lipca 2015 przedłużył kontrakt o kolejne 6 lat, w trakcie których zarobi 36 mln USD.
6 stycznia 2016 został wybrany do swojego pierwszego meczu gwiazd, a 2 kwietnia, w wygranym 5–1 meczu z Carolina Hurricanes zdobył swój pierwszy hat-trick w NHL.
W czerwcu 2017 doszło do wymiany zawodników pomiędzy Blue Jackets a Blackhawks – do drużyny z Chicago przenieśli się: Brandon Saad i Anton Forsberg, a do zespołu z Columbus: Artiemij Panarin i Tyler Motte.

</doc>
<doc id="3922749" url="https://pl.wikipedia.org/wiki?curid=3922749" title="Franciszek Dzierwa">
Franciszek Dzierwa

Franciszek Henryk Dzierwa (ur. 31 marca 1937 w Chrzanowie, zm. 14 lipca 2001) – polski stolarz i polityk, poseł na Sejm PRL VII kadencji.
Życiorys.
Uzyskał wykształcenie podstawowe. Od 1952 pracował jako uczeń stolarski, po czym był stolarzem i brygadzistą w Fabryce Lokomotyw im. Feliksa Dzierżyńskiego w Chrzanowie. W latach 1952–1956 należał do Związku Młodzieży Polskiej, a w okresie 1957–1975 do Związku Młodzieży Socjalistycznej, na którego krajowe zjazdy był delegatem w 1960, 1964 i 1972. Do Polskiej Zjednoczonej Partii Robotniczej wstąpił w 1956. Zasiadał w Komitecie Zakładowym tej partii, a także w Powiatowej oraz Miejskiej Komisji Kontroli Partyjnej w Chrzanowie. Był też I sekretarzem oddziałowej organizacji partyjnej oraz sekretarzem Komitetu Zakładowego do spraw propagandy. W latach 1962–1965 pełnił funkcję radnego Miejskiej Rady Narodowej w Chrzanowie. W 1976 uzyskał mandat posła na Sejm PRL VII kadencji w okręgu Tychy. Zasiadał w Komisji Handlu Zagranicznego oraz w Komisji Komunikacji i Łączności.
Pochowany wraz z żoną Danutą (1935–1991) na cmentarzu parafialnym w Chrzanowie.

</doc>
<doc id="3922761" url="https://pl.wikipedia.org/wiki?curid=3922761" title="Klaudia Siciarz">
Klaudia Siciarz

Klaudia Siciarz (ur. 15 marca 1998 w Krakowie) – polska płotkarka.
Kariera.
Brązowa medalistka mistrzostw Europy juniorów z 2017 w biegu na 100 metrów przez płotki. Wicemistrzyni Europy młodzieżowców z 2019 w tej samej konkurencji.
Halowa mistrzyni Polski z 2017 w biegu na 60 metrów przez płotki – podczas tych zawodów wynikiem 8,00 ustanowiła halowy rekord świata juniorów.
Wzięła udział w Igrzyskach Olimpijskich Tokio 2020.
Rekordy życiowe:

</doc>
<doc id="3922770" url="https://pl.wikipedia.org/wiki?curid=3922770" title="FHU Orion Kolej">
FHU Orion Kolej



</doc>
<doc id="3922784" url="https://pl.wikipedia.org/wiki?curid=3922784" title="Matwiejków">
Matwiejków



</doc>
<doc id="3922796" url="https://pl.wikipedia.org/wiki?curid=3922796" title="Jurij Andriejew">
Jurij Andriejew

Jurij Andriejew (ur. 1931 w Moskwie, zm. 26 grudnia 2008) – radziecki kierowca wyścigowy.
Kariera.
W latach 60. rozpoczął ściganie się w Sowieckiej Formule 3. W 1966 roku wygrał pierwszy bieg na torze Nemanskoje Kolco w ramach mistrzostw ZSRR. Rywalizował także w Sowieckiej Formule 1; w 1969 roku zajął Estonią 9 piąte miejsce w klasyfikacji tej serii. Rok później zmienił samochód na De Sanctis i dzęki zwycięstwu w Mińsku zdobył mistrzostwo. Był to jedyny przypadek mistrzowskiego tytułu w Sowieckiej Formule 1 dla samochodu zachodniego. Również w 1970 roku zdobył tytuł wicemistrzowski w Pucharze Pokoju i Przyjaźni, ulegając jedynie Vladislavowi Ondřejíkowi. W 1971 roku był trzeci w Sowieckiej Formule 1 oraz szósty w Pucharze Pokoju i Przyjaźni. Następnie powrócił do ścigania w Sowieckiej Formule 3. W 1973 roku wygrał wyścig na torze Barawaja i zdobył tytuł w tej serii.

</doc>
<doc id="3922818" url="https://pl.wikipedia.org/wiki?curid=3922818" title="Aleksander Rycerski">
Aleksander Rycerski

Aleksander Rycerski (ur. 15 listopada 1825 w Sperandzie, zm. 30 listopada 1866 w Paryżu) – polski malarz i konserwator obrazów.
Życiorys.
Pochodził z rodziny szlacheckiej. Wiadomo, że w 1844 jego ojciec, Jan Kazimierz był urzędnikiem. Matką była Julianna z Zawadzkich.
Po ukończeniu gimnazjum w Radomiu, w 1844 Rycerski wstąpił do Szkoły Sztuk Pięknych w Warszawie, gdzie studiował do 1848. Jego nauczycielami byli Ksawery Kaniewski i Rafał Hadziewicz. Jego kolegami byli Wojciech Gerson, Ignacy Gierdziejewski i Franciszek Kostrzewski. Po uzyskaniu patentu, w 1849 osiedlił się w Warszawie. W tym samym roku Tomasz Zieliński, mecenas sztuki, zaprosił Rycerskiego, Gersona i Marcina Olszańskiego do Kielc. W czasie pobytu w jego pałacu, Aleksander Rycerski kopiował i konserwował obrazy z kolekcji Zielińskiego. Pozostały też po nim szkice.
Malował głównie obrazy o tematyce religijnej, portrety i typy ludzkie o charakterze rodzajowym. Wykonał wiele prac konserwatorskich, głównie w kościołach.
W 1858 był jednym z głównych współinicjatorów utworzenia Towarzystwa Sztuk Pięknych, a po jego utworzeniu został jego członkiem rzeczywistym. Kilkakrotnie brał udział w wystawach krajowych.
Wziął udział w Powstaniu Styczniowym, po upadku którego emigrował do Francji. Osiadł w Paryżu. Malował tam obrazy wskazujące na wpływ Delaroche'a. Jeden z nich "Rozpustny Rzymianin" był wystawiony na Salonie Paryskim.
Aleksander Rycerski zmarł w Paryżu, pochowany został na Montmartrze, następnie szczątki przeniesiono na cmentarz Les Champeaux w Montmorency.

</doc>
<doc id="3922819" url="https://pl.wikipedia.org/wiki?curid=3922819" title="Mistrzostwa Niemiec w piłce nożnej (1961/1962)">
Mistrzostwa Niemiec w piłce nożnej (1961/1962)



</doc>
<doc id="3922822" url="https://pl.wikipedia.org/wiki?curid=3922822" title="Mistrzostwa Niemiec w piłce nożnej (1962/1963)">
Mistrzostwa Niemiec w piłce nożnej (1962/1963)



</doc>
<doc id="3922823" url="https://pl.wikipedia.org/wiki?curid=3922823" title="Devil's Got A New Disguise - The Very Best Of">
Devil's Got A New Disguise - The Very Best Of



</doc>
<doc id="3922829" url="https://pl.wikipedia.org/wiki?curid=3922829" title="Hardcorowa komercja - Nic naprawdę">
Hardcorowa komercja - Nic naprawdę



</doc>
<doc id="3922831" url="https://pl.wikipedia.org/wiki?curid=3922831" title="Zelandia (mikrokontynent)">
Zelandia (mikrokontynent)

Zelandia () – mikrokontynent leżący na wschód od Australii, którego około 94% powierzchni znajduje się pod wodą. Jego lądy stanowią przede wszystkim archipelag Nowa Zelandia i Nowa Kaledonia wraz z przybrzeżnymi wyspami (m.in. Wyspy Lojalności, Île des Pins, Wyspy Chesterfield), oprócz nich mniejsze wyspy jak australijskie Norfolk i Lord Howe. W 2017 roku grupa naukowców (m.in. Nick Mortimer) postulowała, aby uznać go za odrębny kontynent. Według takiego podejścia stanowiłby najmniejszy pod względem wielkości kontynent.
Odrębność Zelandii przypuszczalnie rozpoczęła się od subdukcji płyty Phoenix pod płytę antarktyczną w ówczesnej wschodniej Gondwanie. Wówczas region ten uległ wypiętrzeniu, a następnie, na skutek kolejnych ruchów tektonicznych, oderwaniu od głównego kontynentu.

</doc>
<doc id="3922841" url="https://pl.wikipedia.org/wiki?curid=3922841" title="Kryminalni - muzyka z serialu">
Kryminalni - muzyka z serialu



</doc>
<doc id="3922842" url="https://pl.wikipedia.org/wiki?curid=3922842" title="August Maus">
August Maus

August Maus (ur. 7 lutego 1915 w Wuppertal, zm. 28 września 1995 w Hamburgu) – niemiecki oficer, dowódca okrętu podwodnego (U-Boota) z okresu II wojny światowej, as wojny podwodnej.
August Maus wstąpił do Reichsmarine w kwietniu 1934 roku. Przed oddelegowaniem w kwietniu 1940 roku do służby na okrętach podwodnych pływał na krążowniku lekkim „Nürnberg” i okręcie szkolnym „Schleswig-Holstein”. Po ukończeniu szkolenia służył jako oficer wachtowy na U-68 (dowódca Korvkpt. Karl-Friedrich Merten). W czerwcu 1942 roku objął własny okręt typu "XIC/40" – U-185.
U-185 odbył trzy patrole bojowe na Atlantyku zatapiając 9 statków o łącznej pojemności 62 761 BRT i uszkadzając jeden (6840 BRT). 11 sierpnia 1943 roku okręt wraz z U-172 brał udział w ratowaniu rozbitków z U-604 zatopionego przez amerykański samolot. Dwa tygodnie później, 24 sierpnia 1943 roku U-185 sam stał się ofiarą samolotów z lotniskowca eskortowego USS „Core”. Maus był jednym z 36 niemieckich marynarzy uratowanych przez niszczyciel USS „Barker”.
Trafił do niewoli i spędził w niej prawie 3 lata. Po pobycie w obozie jenieckim w Crossville (stan Tennessee), 27 stycznia 1944 roku został przeniesiony do Papago Park w pobliżu Phoenix (Arizona). 12 lutego wraz z Friedrichem Guggenbergerem (byłym dowódcą U-513) podjął szybko udaremnioną próbę ucieczki do Meksyku. Maus był również uczestnikiem przygotowań do następnej ucieczki pod koniec grudnia tego samego roku, podczas której 25 niemieckich jeńców wydostało się z obozu poprzez potajemnie wykopany tunel. Sam jednak w niej nie uczestniczył z powodu przepukliny, której nabawił się podczas kopania.
Przetransportowany w 1946 roku do brytyjskiej strefy okupacyjnej, został zwolniony z niewoli. Po wojnie został odnoszącym sukcesy przedsiębiorcą.
August Maus 1 listopada 1941 roku awansował na Kapitänleutnanta; 5 maja 1943 roku został odznaczony Krzyżem Żelaznym I Klasy, zaś 21 września 1943 roku – Krzyżem Rycerskim.

</doc>
<doc id="3922856" url="https://pl.wikipedia.org/wiki?curid=3922856" title="Park Narodowy Zall-Gjoçaj">
Park Narodowy Zall-Gjoçaj

Park narodowy Zall-Gjoçaj () – park narodowy położony w środkowo-górnej Albanii, w obwodzie Dibry, w okręgu Mat. Park został założony w 1996 roku.
Park narodowy Zall-Gjoçaj obejmuje obszar 140 ha. Największą atrakcją są malownicze wąwozy oraz wytryskające w wielu miejscach w formie strumieni podziemne źródła. W parku występują duże pokłady torfu, liczne kilkunastoletnie drzewa, w tym czarna sosna, buk i jodła. W lasach żyją wilki, lisy, dziki, niedźwiedzie, sarny, rysie oraz orły.
Infrastruktura turystyczna parku jest bardzo znikoma.

</doc>
<doc id="3922857" url="https://pl.wikipedia.org/wiki?curid=3922857" title="Diego Campanile">
Diego Campanile

Diego Campanile (ur. 1574 w Savie, zm. 2 stycznia 1642 w Sydonie) – włoski franciszkanin reformata, kapłan katolicki, Kustosz Ziemi Świętej w latach 1628-1632.
Życiorys.
Został mianowany Kustoszem Ziemi Świętej za generalatu Bernardyna z Senny. Został wezwany do Rzymu w 1628. Był wówczas profesorem teologii w domu studiów swojego zakonu w Castellammare. Papieżem nominującym był Urban VIII. Dokument nominacyjny nosi datę 14 marca 1628. Campanile dotarł do Jerozolimy 30 maja. Uroczysty ingres do Bazyliki Bożego Grobu odbył się 3 czerwca. Podczas pełnienia urzędu kustosza o. Campanile musiał uchodzić z Jerozolimy i szukać schronienia najpierw w Nazarecie, a następnie w Aleppo. Powodem była nieprzychylność władz tureckich oraz duchownych prawosławnych. Jako kustosz ustanowił w Nazarecie szkołę języka arabskiego dla przybywających do Palestyny nowych misjonarzy. W 1630 przygotował wyprawę misyjną do Armenii, która jednak nie powiodła się. Zwiększył liczbę franciszkanów rezydujących na stałe w Aleksandrii, Kairze i Rosetcie. Odzyskał konwenty na Cyprze i w Sydonie. Za jego mandatu otwarto nowy kościół w Damaszku oraz dom pielgrzyma w Akko (Ptolemaida). Przeprowadził prace remontowe w klasztorach Biczowania w Jerozolimie i w Betlejem. W 1631 na Górze Tabor powstał nowy klasztor.

</doc>
<doc id="3922859" url="https://pl.wikipedia.org/wiki?curid=3922859" title="Eddie Edwards (wrestler)">
Eddie Edwards (wrestler)

Eddie Edwards (ur. 30 grudnia 1983 r. w Bostonie) – amerykański wrestler.
Karierę zawodniczą rozpoczął w 2002 r. Występuje w licznych federacjach sceny niezależnej. W latach 2006 - 2013 pracował dla Ring of Honor (ROH), gdzie zdobył ROH Heavyweight Championship, był pierwszym ROH World Television Championem oraz dwukrotnym ROH World Tag Team Championem (z Daveym Richardsem jako The American Wolves). W 2014 r. związał się z Total Nonstop Action Wrestling (TNA; obecnie Impact Wrestling). Jest dwukrotnym TNA World Heavyweight Championem/Impact World Championem, dwukrotnym TNA X Division Championem i pięciokrotnym TNA World Tag Team Championem (z Daveym Richardsem jako The Wolves). Od 2005 r. walczy również w japońskiej federacji Pro Wrestling Noah, gdzie zdobył GHC Heavyweight Championship. Sukcesy w wymienionych federacjach uczyniły go pierwszym zawodnikiem, który posiada jednocześnie ROH i TNA Triple Crown Championship oraz jest pierwszym wrestlerem, który dzierżył najważniejsze mistrzostwo TNA, ROH i Pro Wrestling Noah.

</doc>
<doc id="3922866" url="https://pl.wikipedia.org/wiki?curid=3922866" title="Józef Matecki (pułkownik)">
Józef Matecki (pułkownik)

Józef Matecki (ur. 4 grudnia 1896 we Wrześni, zm. 17 września 1969 w Waszyngtonie) – pułkownik dyplomowany piechoty Wojska Polskiego.
Życiorys.
Józef Matecki urodził się 4 grudnia 1896 roku we Wrześni, ówczesnym mieście powiatowym rejencji poznańskiej, w rodzinie Józefa i Magdaleny z Jakubowskich. 
Na początku I wojny światowej, po ukończeniu gimnazjum gnieźnieńskiego, został wcielony do Armii Cesarstwa Niemieckiego i wysłany na front zachodni. Wziął udział w powstaniu wielkopolskim. Walczył w oddziale Pawła Cymsa. W styczniu 1919 roku został ciężko ranny w czasie szturmu dworca w Inowrocławiu. Przestrzelone płuca wymagały długiego leczenia i rehabilitacji.
Pod koniec 1919 roku został przydzielony do Kompanii Przybocznej Naczelnego Wodza. W 1920 roku, w czasie wojny z bolszewikami dowodził kompanią 65 pułku piechoty. Następnie przez dwa lata dowodził batalionem w 57 pułku piechoty wielkopolskiej w Poznaniu. 23 maja 1923 roku otrzymał przeniesienie do 9 pułku piechoty Legionów w Zamościu na stanowisko pełniącego obowiązki dowódcy batalionu sztabowego. W następnym roku został wyznaczony na stanowisko kwatermistrza pułku. 16 grudnia 1926 roku został zwolniony ze stanowiska oficera przysposobienia wojskowego. 27 stycznia 1930 roku został awansowany na majora ze starszeństwem z dniem 1 stycznia 1930 roku i 25. lokatą w korpusie oficerów piechoty. Z dniem 3 listopada 1932 roku został powołany z Departamentu Piechoty Ministerstwa Spraw Wojskowych do Wyższej Szkoły Wojennej w Warszawie, w charakterze słuchacza Kursu 1932–1934. Z dniem 1 listopada 1934 roku, po ukończeniu kursu i otrzymaniu dyplomu naukowego oficera dyplomowanego, został przeniesiony do 21 Dywizji Piechoty Górskiej w Bielsku na stanowisko szefa sztabu. W październiku 1935 roku został przeniesiony do 9 pułku piechoty Legionów na stanowisko dowódcy batalionu. W 1939 roku pełnił służbę w Departamencie Dowodzenia Ogólnego Ministerstwa Spraw Wojskowych w Warszawie na stanowisko szefa Wydziału Studiów.
Po kampanii wrześniowej 1939 roku przedostał się przez Węgry do Francji, gdzie został oficerem do zleceń generała broni Kazimierza Sosnkowskiego, komendanta głównego Związku Walki Zbrojnej. W 1940 roku, po klęsce Francji, został kierownikiem Bazy ZWZ w Kairze. 
Dwa lata później powrócił do służby liniowej i objął dowództwo jednego z batalionów 3 Dywizji Strzelców Karpackich. 1 lutego 1944 roku został zastępcą dowódcy 1 Brygady Strzelców Karpackich. 12 maja 1944 roku, w czasie bitwy o Monte Cassino, objął dowództwo brygady po rannym pułkowniku Walentym Peszku. Brygadą dowodził do września 1944 roku, kiedy to został odwołany do Londynu przez generała Sosnkowskiego w celu objęcia stanowiska szefa Oddziału VI Sztabu Naczelnego Wodza. W związku ze zwolnieniem generała Sosnowskiego z funkcji Naczelnego Wodza objęcie stanowiska szefa Oddziału Specjalnego nie doszło do skutku. Wiosną 1945 roku został zastępcą dowódcy 4 Dywizji Piechoty. 
W 1947 roku, po zwolnieniu z Polskiego Korpusu Przysposobienia i Rozmieszczenia, wyemigrował do Stanów Zjednoczonych Ameryki. W latach 1948–1963 był zatrudniony w służbie geograficznej Armii Stanów Zjednoczonych, w charakterze pracownika kontraktowego. Przez kolejne dwa lata był zatrudniony w Agencji Wywiadowczej Departamentu Obrony. Mając 70 lat został przeniesiony na emeryturę. Zmarł 17 września 1969 roku w Waszyngtonie. Do śmierci był członkiem Koła Generałów i Pułkowników byłych Wyższych Dowódców, skupionego wokół osoby generała broni Władysława Andersa.
Żonaty z Wandą Żakowską, z którą miał dwie córki. Żona przed wojną była zatrudniona w Ambasadzie USA w Warszawie.

</doc>
<doc id="3922877" url="https://pl.wikipedia.org/wiki?curid=3922877" title="Vladislav Ondřejík">
Vladislav Ondřejík

Vladislav Ondřejík (ur. 1 kwietnia 1943, zm. 10 lipca 1977 w Hohenstein-Ernstthal) – czechosłowacki kierowca wyścigowy, inżynier.
Kariera.
Karierę rozpoczął w 1960 roku od kartingu. W 1965 roku zadebiutował w Czechosłowackiej Formule 3. Początkowo ścigał się Delfinem z silnikami Tatra i Škoda. Następnie ścigał się Lotusem 41-Ford w barwach Dukli Praga. W barwach Lotusa zdobył wicemistrzostwo Pucharu Pokoju i Przyjaźni w roku 1969, natomiast rok później był pierwszy w klasyfikacji pucharu. Następnie zajmował się tuningiem silników. Ścigał się również w zawodach samochodów turystycznych m.in. Škodą 120 S i Fiatem 128 Sport Coupé. Zginął 10 lipca 1977 roku na torze Sachsenring po tym, gdy w trakcie wyścigu uderzył Škodą 130 RS w słup.

</doc>
<doc id="3922884" url="https://pl.wikipedia.org/wiki?curid=3922884" title="Lota Schwager Coronel">
Lota Schwager Coronel



</doc>
<doc id="3922885" url="https://pl.wikipedia.org/wiki?curid=3922885" title="Leniwiec karłowaty">
Leniwiec karłowaty

Leniwiec karłowaty ("Bradypus pygmaeus") – gatunek ssaka z rodziny leniwcowatych (Bradypodidae). Jest najmniejszym ze znanych gatunków leniwców i najpóźniej opisanym. Występuje w lasach mangrowych na pojedynczej niewielkiej wyspie u wybrzeży Panamy. Jest krytycznie zagrożony wyginięciem.
Budowa.
Leniwiec karłowaty wyróżnia się w swej rodzinie mniejszymi rozmiarami. Długość ciała (bez ogona) 485–530 mm, długość ogona 45–60 mm, długość ucha 10 mm, długość tylnej stopy 94–110 mm; masa ciała 2,5–3,5 kg. Jest to znacznie mniej od leniwca pstrego o długości ciała 519-540 mm i masie 3,7 do 6 kg. Masa ciała jest mniejsza o 40%, całkowita długość o 15%. Czaszka mierzy 67,5-72,2 mm. Czaszka jest o 12-16% mniejsza niż u leniwca pstrego.
Umaszczeniem ciała leniwiec karłowaty przypomina najbardziej leniwca pstrego, co więcej, najpodobniejszy jest do leniwców zamieszkujących Panamę, tereny bliskie macierzystej wyspie, bardziej różni się od leniwców pstrych z innych obszarów. Jego ciało pokrywa długie, szare futro, które swój zielonkawy odcień zawdzięcza porastającym je glonom. Długie włosy również na głowie, ale grzywa nie występuje. Twarz ubarwiona jest jaśniej, w barwie opalonej i brązowej, oczy zdobią dwie podłużne ciemniejsze pasy. Gardło blade szarobrązowe. Na grzbiecie samce maja "speculum", barwą plamę spotykaną też u leniwców pstrego i trójpalczastego, z ciemnym pasem na jaśniejszym tle barwy pomarańczowej, wełnistą od przodu. Grzbiet pokrywa plamkowanie z pośrodkową pręgą.
Z charakterystycznych cech czaszki Anderson i Handley wymieniają poszerzone zatoki kości czołowej, nienadęte kości skrzydłowe, brak otworów w przednio-grzbietowym nosogardle, niewielki otwór rylcowo-sutkowy, duży przewód słuchowy zewnętrzny, długi i cienki wyrostek zstępujący kości jarzmowej, cienki i silnie sierpowaty wyrostek dziobiasty żuchwy, wklęsłą powierzchnię brzuszną kości gnykowej.
W uzębieniu obecny wpierw pojedynczy przedni dłutowaty ząb w szczęce (niewielki) i połówce żuchwy (krótki), potem 4 i 3 zęby przypominające trzonowce. Zęby leniwcowatych, jak i większości innych szczerbaków, pozbawione są szkliwa, rosną przez całe życie zwierzęcia.
Kończyny są długie, o trzech palcach zakończonych pazurami.
Systematyka.
Rodzaj leniwiec ("Bradypus") pojawił się już w pismach Linneusza w 1758, który opisał gatunek leniwiec trójpalczasty. Linneusz zaliczył do tego samego rodzaju również inny gatunek leniwca dwupalczastego, którego potem przeniesiono do innej rodziny. Tymczasem w rodzaju leniwiec umieszczono nowe gatunki: leniwca grzywiastego opisanego przez Illigera w 1811 i leniwca pstrego opisanego przez Schinza w 1825.
Te właśnie 3 gatunki leniwca były znane w czasie badań, które opisali w 2001 roku amerykańscy teriolodzy Robert P. Anderson i Charles O. Handley. Naukowcy prowadzili je na wyspach Bocas del Toro należących do Panamy, na północnym zachodzie kraju, blisko granicy z Kostaryką. Wyspy powstały stosunkowo niedawno, w holocenie, mając źródło w podniesieniu się poziomu morza po epoce lodowcowej, które odizolowało przybrzeżne wzgórza, początkowo w formie półwyspu, potem archipelagu porośniętego lasem tropikalnym, w tym mangrowym. Najstarszą z wysp, która prawdopodobnie pierwsza straciła kontakt z kontynentem, jest Isla Escudo de Veragua. Wyodrębniła się prawdopodobnie 8900 lat temu i nie wiąże się ściśle z pozostałymi pobliskimi wyspami. Utworzenie wyspy odgrodzonej wodą od kontynentu odizolowało zamieszkujące ten fragment lądu zwierzęta, w tym leniwce z gatunku leniwiec pstry, zwierzęta generalnie nieskłonne do dalekich podróży. Pomimo krótkiego czasu izolacji uwięzione na wyspie zwierzęta szybko ewoluowały, wykształcając nieznane na kontynencie cechy, czego przykładem choćby nietoperz "Artibeus incomitatus". Badacze stwierdzili odrębne cechy również u zamieszkujących wyspę leniwców. Po pierwsze były one znacznie mniejsze od tych kontynentalnych, po drugie preferowały raczej mangrowce zamiast lasu tropikalnego, jak leniwce z kontynentu.
Anderson i Handley zbadali 531 okazów leniwców z 13 muzeów. Wykonali pomiary morfometryczne, zbadali szkielet i ubarwienie. Wskazali istotne różnice u leniwców z wyspy. W efekcie po raz pierwszy naukowo opisali w 2001 roku amerykańscy teriolodzy Robert P. Anderson i Charles O. Handley nadając mu nazwę "Bradypus pygmaeus" od łacińskiego "pygmaeus" oznaczającego "karłowaty". Jako holotyp wskazali samicę zebraną 21 marca 1991 przez Charlesa Handleya i Penny Nelson, skatalogowaną jako SNM 579 179.
Jako miejsce typowe odłowu holotypu Anderson i Handley wskazali West Point, na wyspie Escudo de Veraguas, w archipelagu Bocas del Toro, w Panamie.
Później przeprowadzone badania genetyczne potwierdziły istotne różnice pomiędzy leniwcem pstrym i karłowatym. Szacowany czas rozejścia się linii wypadł 8 milionów lat temu, a więc jeszcze przed rozejściem się linii leniwca pstrego i trójpalczastego. Krytycy wskazali jednak, że w badaniach porównywano materiał genetyczny przedstawicieli leniwca karłowatego oraz leniwców pstrych z okolic oddalonych od Panamy. Kolejne badania z wykorzystaniem przedstawicieli leniwca pstrego z obszaru leżącego niedaleko miejsca życia leniwca karłowatego nie potwierdziło poprzednich różnic. W efekcie niektórzy badacze kwestionują nawet wyróżnianie leniwca karłowatego jako odrębnego gatunku. Uważają, że może to być skarłowaciała forma "B. variegatus". Autorzy "Illustrated Checklist of the Mammals of the World" uznają ten takson za gatunek monotypowy.
Tryb życia.
Leniwiec karłowaty wiedzie nadrzewny tryb życia, jak i inne leniwce, na lądzie poruszające się niezdarnie, raczej pełzające, niż chodzące. Niemniej zaobserwowano leniwca karłowatego poruszającego się po lądzie. Zwierzę to jest również dobrym pływakiem. Pływa pieskiem. Prawdopodobnie gazy powstające w jelitach z fermentującego pokarmu zwiększają wyporność zwierzęcia.
Podobnie jak leniwce kontynentalne, leniwiec karłowaty dużą część doby spędza na odpoczynku. Śpi po 9-10 godzin w ciągu doby. O ile kontynentalny leniwiec pstry preferuje sen nocą, kiedy grasują drapieżniki, to leniwiec karłowaty, zamieszkując niewielką, pozbawioną większych drapieżników wyspę, takich preferencji nie przejawia.
O ile leniwce zazwyczaj wiodą samotny tryb życia, gęstość leniwca karłowatego w lasach mangrowych była dość duża, 5,8 zwierzęcia na hektar.
Rozmieszczenie geograficzne.
Leniwiec karłowaty występuje w endemicznie na wyspie Escudo de Veraguas, 18 km od półwyspu Valiente, na karaibskim wybrzeżu Panamy. Wyspa jest niewielka (430 ha), w dodatku leniwce karłowate zamieszkują głównie mangrowce przy brzegu ("Rhizopora mangle"), zajmujące 10,7 ha, a nie las tropikalny wnętrza wyspy, w którym obserwowano zaledwie kilka okazów.
Ekologia.
Obserwacje wskazują na żywienie się liśćmi mangrowców i innych roślin, jak cekropka.
Na wyspie zamieszkiwanej przez leniwce karłowate nie ma istotnych mogących zagrażać mu drapieżników.
Status.
Międzynarodowa Unia Ochrony Przyrody (IUCN) wymienia leniwca karłowatego w Czerwonej księdze gatunków zagrożonych jako gatunek krytycznie zagrożony (CR). Ma to związek z niewielką powierzchnią terenu, na którym występuje. Głównym zagrożeniem jest utrata siedlisk. Wyspa nie jest zamieszkana przez ludzi na co dzień, ale odwiedzają ją rybacy, rolnicy, poławiacze homarów, miejscowa ludność i turyści. Stawiają w głębi wyspy domy z drewna, przez co karczują las. Wzrasta zainteresowanie turystyką, a także nabyciem leniwców i ich hodowlą w niewoli. W przeszłości uważano, że leniwce karłowate są jadane przez miejscową ludność, co nie zostało potwierdzone. Wymienia go także Załącznik II CITES. Liczba osobników prawdopodobnie spada, ale nie wiadomo, ile sztuk liczy populacja. W badaniach z 2012 doszukano się w sumie 79 osobników, z czego 70 w mangrowcach. Populacja ma niewielką zmienność genetyczną, przeszła już raz efekt szyjki od butelki. Formalnie od 2009 wyspa została objęta ochroną, co jednak nie jest egzekwowane. Sytuację pogarsza zatarg z udziałem mieszkańców "comarki" Ngöbe-Buglé, polityków regionalnych i rządu.

</doc>
<doc id="3922886" url="https://pl.wikipedia.org/wiki?curid=3922886" title="Bradypus pygmaeus">
Bradypus pygmaeus



</doc>
<doc id="3922895" url="https://pl.wikipedia.org/wiki?curid=3922895" title="Romuald Holly">
Romuald Holly

Romuald Holly (ur. 1949) – polski ekonomista i politolog, doktor habilitowany nauk humanistycznych w zakresie nauk o polityce, profesor nadzwyczajny Szkoły Głównej Handlowej w Warszawie i Uniwersytetu Medycznego w Łodzi. Specjalizuje się w tematyce ubezpieczeń, polityki społecznej, zarządzania ryzykiem, strategii i polityki ochrony zdrowia.
Życiorys.
W 1971 uzyskał magisterium z psychologii na Uniwersytecie Jagiellońskim, w 1975 zaś magisterium z filozofii na tej samej uczelni. W 1978 obronił pracę doktorską "Uwarunkowania przywództwa nieformalnego". Promotorem był Włodzimierz Szewczuk. W 1991 uzyskał habilitację na Uniwersytecie Warszawskim na podstawie dorobku naukowego oraz pracy "Przeobrażenia świadomości Polaków w latach 80." Stypendysta Fullbrighta w 1994.
Od 1995 związany ze Szkołą Główną Handlową w Warszawie (gdzie pracuje w Katedrze Ubezpieczenia Społecznego w Kolegium Ekonomiczno-Społecznym), zaś od 2004 z Uniwersytetem Medycznym w Łodzi (Katedra Polityki Ochrony Zdrowia). Dyrektor Krajowego Instytutu Ubezpieczeń. Współpracował również z Uniwersytetem Jagiellońskim, Wyższą Szkołą Pedagogiki Specjalnej, Centrum Badania Opinii Społecznej, Saskatchewan University w Saskatoon, York University w Toronto, Instytutem Studiów Politycznych Polskiej Akademii Nauk, Uniwersytetem Warszawskim, Wyższą Szkołą Ubezpieczeń i Bankowości, Wyższą Szkołą Ekonomiczno-Informatyczną, Katolickim Uniwersytetem Lubelskim oraz Społeczną Wyższą Szkoły Przedsiębiorczości i Zarządzania (obecnie Społeczna Akademia Nauk).

</doc>
<doc id="3922897" url="https://pl.wikipedia.org/wiki?curid=3922897" title="Zealandia">
Zealandia



</doc>
<doc id="3922901" url="https://pl.wikipedia.org/wiki?curid=3922901" title="Nishabd">
Nishabd



</doc>
<doc id="3922903" url="https://pl.wikipedia.org/wiki?curid=3922903" title="Tiażkij">
Tiażkij

Tiażkij ("Тяжкий", pol. "Ciężki") – czwarty album studyjny białoruskiego zespołu rockowego Lapis Trubieckoj, wydany 15 maja 2000 roku. Znalazły się na nim piosenki, które były wykonywane przez "Lapisów" od początku istnienia grupy („Sieryj”, „Asia” i „Czajeczki”) oraz premierowe utwory. W skład "Tiażkiego" miały także wejść piosenki „Gop-hip-hop” i „Aluminijewyje ogurcy”, jednak ostatecznie nie znalazły się one na tym albumie.

</doc>
<doc id="3922905" url="https://pl.wikipedia.org/wiki?curid=3922905" title="Młynówka (dopływ Opatówki)">
Młynówka (dopływ Opatówki)



</doc>
<doc id="3922907" url="https://pl.wikipedia.org/wiki?curid=3922907" title="Grzegorz Chwiłoc-Fiłoc">
Grzegorz Chwiłoc-Fiłoc

Grzegorz Włodzimierz Chwiłoc-Fiłoc (ur. 1974 w Warszawie) – prawnik, bankowiec, menedżer, działacz społeczny, instruktor harcerski w stopniu harcmistrza.
Absolwent XIII Liceum Ogólnokształcącego im. płk. Leopolda-Lisa Kuli w Warszawie oraz Wydziału Prawa i Administracji Uniwersytetu Warszawskiego. Ukończył studia podyplomowe z zakresu zarządzania i marketingu w Wyższej Szkole Menadżerskiej w Warszawie, jest absolwentem studiów MBA w Wyższej Szkoły Finansów i Zarządzania w Warszawie. 
Prowadził agencję nieruchomości, a następnie swoją karierę zawodową związał z bankowością. Pracował jako ekspert ds. restrukturyzacji i windykacji w kilku bankach polskich. Jest wiceprzewodniczącym zarządu spółki specjalizującej się w restrukturyzacji trudnych wierzytelności.
Instruktor Związku Harcerstwa Polskiego, pełnił liczne funkcje w Hufcu Warszawa-Praga-Północ: był drużynowym 207 Warszawskiej Drużyny Harcerskiej (1990–1991), 206 Warszawskiej Drużyny Harcerskiej „Wiśniowieccy” (1991–1997) i komendantem Szczepu 206 Warszawskich Drużyn Harcerskich i Gromad Zuchowych „Wołodyjowscy” (1997–2004), następnie zastępcą komendanta hufca (1997–1999), instruktorem komendy hufca ds. zagranicznych i koordynatorem pracy jednostek harcerskich działających w dzielnicy Praga-Północ (1998–1999) oraz członkiem kapituły stopni starszoharcerskich. Przez dwie kadencje w okresie 1999–2007 był komendantem hufca, następnie w 2007–2011 – członkiem hufcowej komisji rewizyjnej. Komendant licznych obozów i zimowisk harcerskich. 
W 2006–2010 członek Rady Chorągwi Stołecznej ZHP. Delegat na Zjazdy ZHP w 2001, 2005 i 2007.
W latach 2005–2017 był członkiem Naczelnego Sądu Harcerskiego ZHP, w 2007–2009 był wiceprzewodniczącym NSH ds. orzecznictwa, a 2009–2017 przewodniczącym NSH.
Odznaczony Brązowym Krzyżem Zasługi (2013), Srebrnym (2004) i Złotym (2017) Krzyżem „Za Zasługi dla ZHP”.
W latach 2008–2014 prezes zarządu Mareckiego Towarzystwa Sportowego „Marcovia 2000”. Od 2013 jest radnym miasta Marki.
Ma żonę Izabelę, również instruktorkę harcerską, i córkę.

</doc>
<doc id="3922916" url="https://pl.wikipedia.org/wiki?curid=3922916" title="Cippora Laskow">
Cippora Laskow

Cippora Laskow (hebr.: צפורה לסקוב, ang.: "Tzipora Laskov", ur. 1904 na Ukrainie, zm. 1989) – izraelska polityk, w 1955 poseł do Knesetu z listy Achdut ha-Awoda.
W wyborach parlamentarnych w 1955 po raz pierwszy i jedyny dostała się do izraelskiego parlamentu, jednak już 15 sierpnia zrezygnowała z mandatu poselskiego, który objął po niej Nachum Nir.

</doc>
<doc id="3922917" url="https://pl.wikipedia.org/wiki?curid=3922917" title="Golmaal">
Golmaal



</doc>
<doc id="3922919" url="https://pl.wikipedia.org/wiki?curid=3922919" title="Cipora Laskow">
Cipora Laskow



</doc>
<doc id="3922920" url="https://pl.wikipedia.org/wiki?curid=3922920" title="Tzipora Laskov">
Tzipora Laskov



</doc>
<doc id="3922922" url="https://pl.wikipedia.org/wiki?curid=3922922" title="Jisrael Kargman">
Jisrael Kargman



</doc>
<doc id="3922923" url="https://pl.wikipedia.org/wiki?curid=3922923" title="Israel Kargman">
Israel Kargman



</doc>
<doc id="3922924" url="https://pl.wikipedia.org/wiki?curid=3922924" title="Yisrael Kargman">
Yisrael Kargman



</doc>
<doc id="3922929" url="https://pl.wikipedia.org/wiki?curid=3922929" title="Jisra’el Kargman">
Jisra’el Kargman

Jisra’el Kargman (hebr.: ישראל קרגמן, ang.: "Yisrael Kargman", "Israel Kargman", ur. 23 grudnia 1906 w Berdyczowie, zm. 17 listopada 1987) – izraelski polityk, w latach 1957–1977 poseł do Knesetu z list Mapai i Koalicji Pracy.
W wyborach parlamentarnych w 1955 nie dostał się do izraelskiego parlamentu, jednak w skład trzeciego Knesetu wszedł 8 października 1956, po rezygnacji Zalmana Szazara. Zasiadał w Knesetach III, IV, V, VI, VII i VIII kadencji.

</doc>
<doc id="3922930" url="https://pl.wikipedia.org/wiki?curid=3922930" title="Ishq">
Ishq



</doc>
<doc id="3922936" url="https://pl.wikipedia.org/wiki?curid=3922936" title="Shikhar">
Shikhar



</doc>
<doc id="3922939" url="https://pl.wikipedia.org/wiki?curid=3922939" title="Jab We Met">
Jab We Met



</doc>
<doc id="3922943" url="https://pl.wikipedia.org/wiki?curid=3922943" title="Kya Love Story Hai">
Kya Love Story Hai



</doc>
<doc id="3922954" url="https://pl.wikipedia.org/wiki?curid=3922954" title="Amos Degani">
Amos Degani

Amos Degani (hebr.: עמוס דגני, ur. 23 maja 1926 w Tel Awiwie, zm. 29 lipca 2012) – izraelski polityk, w latach 1957–1969 poseł do Knesetu z list Mapai i Rafi.
Życiorys.
Urodził się 23 maja 1926 w Tel Awiwie, w ówczesnym Brytyjskim Mandacie Palestyny. Ukończył administrację publiczną na Uniwersytecie Hebrajskim w Jerozolimie.
W wyborach parlamentarnych w 1955 nie dostał się do izraelskiego parlamentu z listy Mapai, jednak w skład trzeciego Knesetu wszedł 19 grudnia 1957, po rezygnacji Aharona Remeza. W 1959 i w 1961 uzyskiwał reelekcję, podczas piątej kadencji Knesetu wszedł w szeregi partii Rafi, z listy tej partii bezskutecznie kandydował w wyborach w listopadzie 1965, jednak już 8 grudnia powrócił do Knesetu, zastępując Cewiego Cura.
Zmarł 28 lipca 2012.

</doc>
<doc id="3922955" url="https://pl.wikipedia.org/wiki?curid=3922955" title="Mia Yim">
Mia Yim

Stephanie Bell (ur. 16 kwietnia 1989 w San Bernardino, w stanie Kalifornia) – amerykańska wrestlerka koreańskiego pochodzenia znana pod pseudonimem ringowym Mia Yim.
W latach 2013–2016 występowała w Total Nonstop Action Wrestling pod pseudonimem ringowym Jade. Przez kilka miesięcy posiadała tytuł TNA Knockout's Champion.
Wczesne życie i edukacja.
Urodziła się w San Bernardino w stanie Kalifornia jako Stephanie Bell. Gdy była dzieckiem oglądała wrestling z ojcem i siostrą. Jej ulubionymi wrestlerkami była Lita i Chyna. Chodziła do liceum imienia Jamesa Madisona w Viennie w stanie Wirginia. Od początku liceum, aż do ostatniego roku studiów grała w piłkę siatkową. Studiowała informatykę najpierw na Virginia Union University przez dwa lata, a potem na Marymount University przez kolejne dwa lata. W 2012 roku zdobyła tytuł bachelor’s degree.
Kariera wrestlera.
Szkoły wrestlingu i debiut w 2009.
W 2009 roku mając 18 lat zaczęła trenować w szkole wrestlingu w Manassas, Wirginia. Trenowała 18 miesięcy, po czym debiutowała w ringu 22 sierpnia 2009 pod pseudonimem ringowym "Mia Yim". Po ukończeniu liceum w 2011 roku otrzymała propozycję trenowania w japońskiej szkole wrestlingu, z której skorzystała. W organizacji Consejo Mundial de Lucha Libre nauczyła się też meksykańskiego stylu wrestlingu lucha libre.
Combat Zone Wrestling (2010–2012).
Debiutowała w Combat Zone Wrestling (CZW) w grudniu 2010 roku w czasie wydarzenia "Cage of Death II". Była wówczas heelem i managerem Adama Cole’a, swojego chłopaka w kayfabe. Pomagała mu wygrywać bezpośrednio interweniując w jego walkach i odwracając uwagę jego przeciwników. Gdy pomogła Colowi wygrać z Gregiem Excellentem w "Down With The Sickness 2011", rozpoczęła się rywalizacja między Excellentem, a Mią Yim. Excellent pokonał ją w walce na wydarzeniu "Night Of Infamy 10: Ultimatum" w listopadzie 2011 roku, a potem także w walce rewanżowej w styczniu 2012 na "CZW An Excellent Adventure". W końcu Yim wyzwała swojego przeciwnika na rozstrzygającą walkę typu Tables, Ladders, and Chairs match na "Aerial Assault 2012", którą wygrała kończąc tę rywalizację raz na zawsze. W wywiadzie w 2016 roku przyznała, że jej rywalizacja z Excellentem jest jej ulubioną, w jakiej uczestniczyła w całej swojej karierze.
Shimmer Women Athletes (od 2010).
Debiutowała w Shimmer Women Athletes 11 września 2010 na wydarzeniu "Volume 33", kiedy to w tag teamie z Taylor Made pokonała Menę Librę i Mayę Svensson, jednakże nazajutrz Maya Svensson pokonała Yim w szybkiej walce rewanżowej na "Volume 35". Od tego momentu zaczęła się faza porażek Yim. Przegrała kolejno z Kaną, Atheną, Yumi Ohka, Jessie McKay i Amazing Kong. Fazę porażek na krótko zakończyło jej zwycięstwo z Evie na "Volume 56", jednak od razu zaczęła się następna. Yim przegrała kolejno z Jessicką Havok, Hikaru Shidą i Madison Eagles. Następnie rozpoczęła się jej faza zwycięstw. Wygrała kolejno z Melanią Cruise, Angie Skye, Hikaru Shidą i Mercedes Martínez. W ten sposób zasłużyła na walkę o mistrzostwo organizacji z mistrzynią Cheerleader Melissą na "Volume 65" w kwietniu 2014 roku. Walkę wygrała Cheerleader Melissa. 28 marca 2015 brała udział w turnieju "ChickFight Tournament", którego zwyciężczyni otrzymywała możliwość walki o mistrzostwo Shimmer. Yim wygrała pierwszą rundę z Atheną, ale odpadła w drugiej przegrywając z byłą już mistrzynią Cheerleaderką Melissą. Przegrana nastąpiła w wyniku dyskwalifikacji po tym jak Havok interweniowała w ringu atakując Melissę.
Shine Wrestling (od 2012).
Yim debiutowała w żeńskiej organizacji wrestlerskiej Shine Wrestling w sierpniu 2012 roku, pokonując Sassy Stephie. W 2013 roku wzięła udział w turnieju, który miał wyłonić pierwszą mistrzynię Shine – pokonała kolejno Mercedes Martinez, Levę Bates i Ivelisse Vélez. Przegrała jednak finałową walkę z Rain. Wraz z częścią ekipy Shine brała też udział w walkach pokazowych na "Evolve".
28 lutego 2014 roku na "Shine 17" Yim połączyła siły z Levą Bates w trakcie turnieju, którego nagrodą było mistrzostwo tag teamów Shine. Tak powstał tag team The Lucha Sisters. Wrestlerki pokonały kolejno zespoły Cherry Bomb i Kimber Lee, Sassy Stephie i Jessie Belle oraz Made In Sin (Allysin Kay i Taylor Made) zostając tym samym pierwszymi mistrzyniami tag teamów Shine. Był to również pierwszy tytuł mistrzowski zdobyty przez Mię Yim w jakiejkolwiek organizacji. Na "Shine 18" obroniły tytuł w walce przeciwko Nevaeh i Sassy Stephie, a później także Evie i Madison Eagles. Przegrały jednak z zespołem Legendary (Malia Hosaka i Brandi Wine) 27 czerwca 2014 roku na "Shine 20" i straciły mistrzostwo. Bezskutecznie próbowały odzyskać utracony tytuł w walce rewanżowej w sierpniu na "Shine 21".
26 października 2014, w trakcie trasy w Chinach, Yim pokonała Ivelisse Vélez i zdobyła mistrzostwo Shine Championship. Stała się pierwszą kobietą w historii, która w przeszłości posiadała zarówno Shine Championship, jak i Shine Tag Team Championship. 3 kwietnia 2015 na "Shine 26" Yim straciła mistrzostwo w walce z mistrzynią kobiet organizacji National Wrestling Aliance Santaną Garrett w walce typu "tytuł przeciwko tytułowi".
Na "Shine 28" została pokonana przez Allysin Kay i oskarżyła swoją partnerkę Levę Bates o przyczynienie się do porażki. Po tym jak The Lucha Sisters przegrały 11 grudnia 2015 roku na "Shine 31" z Marti Belle i Jayme Jameson w walce o zwakowany tytuł SHINE Tag Team Championship Mia Yim zaatakowała Levę Bates i została heelem.
Total Nonstop Action Wrestling (od 2013–2016).
Zanim podpisała kontrakt z organizacją Total Nonstop Action Wrestling (TNA) wystąpiła w niej po raz pierwszy 15 czerwca 2010 roku w nieemitowanej w telewizji przegranej walce z Taylor Wilde.
TNA's Knockout Knockdown (2013–2015).
W marcu 2013 roku Yim walczyła na pay-per-view "TNA's Knockouts Knockdown", kiedy to została pokonana przez Tarę. Powróciła na "Knockouts Knockdown 2" w maju 2014 roku. Pokonała wówczas Brittany i zakwalifikowała się do gauntlet matchu, który odbył się później tej nocy. Została wyeliminowana w przez Taryn Terrell. W 2015 roku na "Knockouts Knockdown 3" przegrała walkę z Brooke Tessmacher.
The Dollhouse (2015–2016).
W kwietniu 2015 roku TNA zaczęło emitować materiały promujące debiut tag teamu The Dollhouse, do którego należały Marti Bell i Mia Yim, która od tej pory posługiwała się pseudonimem ringowym Jade. Nowo powstały tag team pełnił rolę duetu sadystycznych czarnych charakterów. Jade i Bell debiutowały w "" 24 kwietnia 2015 roku, kiedy to Jade przegrała z Laurą Dennis w wyniku dyskwalifikacji, ponieważ Jade i Bell zaatakowały sędziego Briana Stifflera i konferansjerkę Christy Hemme. Później tej nocy tag team pomógł Taryn Terrell w odzyskaniu TNA Women’s Knockout Championship w walce przeciwko Awesome Kong. Terrell postanowiła dołączyć do The Dollhouse. Ich pierwszy zespołowy występ miał miejsce 8 maja 2015 roku na "Impact Wrestling", kiedy to zostały pokonane przez Awesome Kong i Gail Kim w walce 3 na 2. Jade i Bell regularnie interweniowały w walki Terrell i w ten sposób pomogły jej zdobyć mistrzostwo TNA Knockouts Championship. Na "Slammiversary XIII" The Dollhouse przegrał w swojej kolejnej walce 3 na 2, tym razem z Awesome Kong i Brooke. 15 lipca w "Impact Wrestling", Terrell straciła tytuł przegrywając z Brooke. Przyczyniła się do tego Gail Kim, która spowodowała zamieszanie atakując Jade. 19 sierpnia 2015 roku w odcinku specjalnym "Impact Wrestling", "Turning Point", Jade i Bell zmierzyły się z Gail Kim w walce 2 na 1 w stalowej klatce. Tę walkę wygrała Kim.
23 września 2015 roku Jade przegrała z Gail Kim walkę o tytuł TNA Women’s Knockout Championship. Na gali "Lockdown" udało jej się przypiąć Kim w Lethal Lockdown matchu, w związku z czym otrzymała kolejną okazję by stoczyć z nią walkę o mistrzostwo dwa tygodnie później, ale za drugim razem przegrała.
22 marca 2016 Maria ogłosiła, że nie skorzysta z możliwości walki o mistrzostwo TNA Women’s Knockout Championship i zamiast tego odda tę możliwość jednej z wrestlerek The Dollhouse, a także uczyni nową pretendentkę do tytułu swoją protegowaną. To kto otrzyma ten zaszczyt miało zostać rozstrzygnięte w walce i doprowadziło do rozpadu The Dollhouse.
Solowa kariera (2016).
Jade wygrała walkę z pozostałymi byłymi członkiniami The Dollhouse - Marti Bell i Rebel. Maria dotrzymała obietnicy, a 5 kwietnia 2016 roku Jade pokonała Gail Kim oraz Madison Rayne w walce 1 na 1 na 1 po raz pierwszy zdobywając tytuł TNA Knockouts Championship. Tego samego dnia w "Knockouts Knockdown 4" Jade pokonała Levę Bates i wzięła udział w gauntlet matchu, który wygrała zostając nową "Queen of the Knockouts". Sama wyeliminowała w tej walce Madison Rayne. Po raz pierwszy broniła tytułu 12 kwietnia 2016 roku w "Impact Wrestling". Jej przeciwniczką była Madison Rayne. Obrona tytułu powiodła się.
W kwietniu komisarz kobiecej dywizji TNA Maria rozkazała Jade przekazać swój tytuł podkładając się jej w spontanicznym pojedynku. Jade odmówiła i tym samym miał miejsce jej pierwszy face turn odkąd dołączyła do dywizji. Kilka tygodni później została zaatakowana na polecenie Marii przez debiutującą Siennę, nową protegowaną komisarza dywizji. 10 kwietnia 2016 roku broniła tytułu w walce przeciwko Gail Kim. Ponownie została zaatakowana przez Siennę, co spowodowało wygraną Jade przez dyskwalifikację. 31 maja 2016 roku miała bronić tytułu w pojedynku tag teamów. Jej przeciwniczkami były Sienna i Allie. W związku z tym połączyła siły ze swoją dawną rywalką Gail Kim. W czasie walki została zaatakowana pałką przez Marti Bell i przypięta przez Siennę, która została nową mistrzynią TNA Women’s Knockout Championship.
Jade miała jeszcze dwie okazje na odzyskanie tytułu, ale obie przegrała. Pierwsza miała miejsce 25 kwietnia 2016 roku w five–way matchu, który wygrała Allie, a druga 2 grudnia 2016 roku w walce sześciu zawodniczek w stalowej klatce. Wygrała wówczas Rosemary. Jade i Rosemary toczyły ze sobą spór przez kolejne kilka miesięcy. Ich ostatnią walką był wygrany przez Rosemary Last Man Standing match 2 marca. Była to ostatnia walka Jade w TNA, ponieważ jej kontrakt wygasł, a nowego nie podpisała.
Inne organizacje.
Przez całą swoją karierę okazyjnie występowała w wielu różnych pomniejszych organizacjach. Kilkukrotnie pojawiła się na gali Ring of Honor. 27 października 2014 na NCW Femmes Fatales wyzwała LuFisto na walkę o tytuł WSU Championship, ale przegrała.
W kwietniu 2013, Yim debiutowała w Full Impact Pro, pokonując Larrego Dallasa. W tym samym miesiącu wraz z tag teamem (Jay Rios i Eddie Cruz) pokonała tag team Dallas and The Now (Vik Dalishus i Hale Collins) w walce typu tables, Ladders, and Chairs match. Mia Yim przypięła wtedy Vika Dallasa. Przez wiele miesięcy ona i Leva Bates były managerkami Dos Ben Dejos. W czerwcu 2014 roku The Lucha Sisters skutecznie obroniły Shine Tag Team Championship w walce przeciwko Vélez i Candice LeRae. Utraciły mistrzostwo na rzecz Legendary (Brandi Wine i Malia Hosaka) 27 czerwca 2014 roku.
WWE.
Pierwsze występy.
Mia Yim zanotowała pierwszy występ w WWE 4 grudnia 2014 (nagranie odbyło się 23 października), przegrywając z Charlotte w Non Title matchu w brandzie WWE NXT. Dwa miesiące później, 16 lutego 2015, znalazła się w tłumie rozbawionych towarzyszy Adama Rose’a, The Rosebuds.
NXT.
W 2017 została ogłoszona jedną z uczestniczek pierwszej odsłony turnieju Mae Young Classic. W pierwszej rundzie pokonała Sarah Logan, w drugiej rundzie jej pogromczynią okazała się Shayna Baszler. W następnym roku ponownie wzięła udział w zawodach, zwyciężając Allysin Kay i Kaitlyn, po czym w ćwierćfinale uległa Toni Storm.
24 września 2018 została podana informacja, że Mia Yim podpisała kontrakt z federacją. W oficjalnym debiutanckim pojedynku w NXT, stoczonym 24 października, wygrała z Aliyah. W następnej walce (14 października) uległa z Biancą Belair, po czym 28 listopada triumfowała nad Vanessą Bourne
Rodzina i życie prywatne.
Jej matka jest Koreanką płynnie mówiącą po koreańsku, a ojciec jest Afroamerykaninem.
Zna język migowy. Nauczyła się go w czasach liceum po to by komunikować się ze swoim chłopakiem z tamtego okresu, który był głuchy.
W sierpniu 2016 roku aktywnie popierała kampanię Safe Horizon's #PutTheNailinIt przeciwko przemocy domowej. Przy okazji ujawniła, że w przeszłości miała chłopaka, który się nad nią znęcał.
11 lutego 2021 ogłosiła zaręczyny z wrestlerem Keithem Lee.

</doc>
<doc id="3922958" url="https://pl.wikipedia.org/wiki?curid=3922958" title="Środowe Towarzystwo Psychoanalityczne">
Środowe Towarzystwo Psychoanalityczne



</doc>
<doc id="3922959" url="https://pl.wikipedia.org/wiki?curid=3922959" title="Pancerniki">
Pancerniki



</doc>
<doc id="3922963" url="https://pl.wikipedia.org/wiki?curid=3922963" title="Grzegorz Timoszek">
Grzegorz Timoszek

Grzegorz Jerzy Timoszek (ur. 13 lutego 1911 w Mińsku Litewskim, zm. 26 października 1973) – polski kierowca wyścigowy i rajdowy.
Kariera.
Rajdy.
W sezonie 1956 zdobył tytuł mistrza Rajdowych samochodowych mistrzostw Polski w klasie VI S, startując BMW. W klasie tej Timoszek wygrał w 1956 roku Ogólnopolski Górski Raid Samochodowy w Wiśle oraz Raid Samochodowy przez Ziemię Kielecką.
W roku 1959 zajął Simką Aronde drugie miejsce w klasie V podczas Ogólnopolskiego Zimowego Raidu Samochodowego oraz Międzynarodowego Raidu Samochodowego, a także był trzeci w Rajdzie Dolnośląskim.
W 1961 roku był drugi w klasyfikacji generalnej RSMP, ulegając wówczas Sobiesławowi Zasadzie. W tamtym roku między innymi zajął drugie miejsce w Rajdzie w Wiśle i trzecie w Rajdzie Dolnośląskim
Okazyjnie pełnił również funkcję pilota rajdowego.
Wyścigi.
W WSMP ścigał się od pierwszego roku istnienia mistrzostw (1953). Początkowo używał BMW 328, jeżdżąc w barwach OM Warszawa. W sezonie 1963, ścigając się dla Automobilklubu Warszawskiego, zajął Rakiem Juniorem I trzecie miejsce w klasyfikacji generalnej WSMP w Formule Junior. W mistrzostwach Polski uczestniczył do 1967 roku.
Startował również okazyjnie Rakiem i Wartburgiem we Wschodnioniemieckiej Formule 3/Junior w latach 1962–1964.
Wyniki we Wschodnioniemieckiej Formule 3.
"W latach 1960–1963 mistrzostwa rozgrywano według przepisów Formuły Junior."

</doc>
<doc id="3922968" url="https://pl.wikipedia.org/wiki?curid=3922968" title="Jusuf Chamis">
Jusuf Chamis

Jusuf Chamis (hebr.: יוסוף ח'מיס, arab.: يوسف خميس, ang.: "Yussuf Hamis", ur. 10 maja 1921 w Ar-Rajna, zm. 22 września 1986) – izraelski polityk pochodzenia arabskiego, w latach 1955–1965 poseł do Knesetu z listy Mapam.
W wyborach parlamentarnych w 1955 nie dostał się do izraelskiego parlamentu, jednak w skład trzeciego Knesetu wszedł już 21 września, po śmierci Jicchaka Jicchakiego. Zasiadał w Knesetach III, IV i V kadencji.

</doc>
<doc id="3922970" url="https://pl.wikipedia.org/wiki?curid=3922970" title="Yussuf Hamis">
Yussuf Hamis



</doc>
<doc id="3922972" url="https://pl.wikipedia.org/wiki?curid=3922972" title="Jusuf Hamis">
Jusuf Hamis



</doc>
<doc id="3922974" url="https://pl.wikipedia.org/wiki?curid=3922974" title="České písně (tom wierszy Josefa Václava Sládka)">
České písně (tom wierszy Josefa Václava Sládka)

České písně – cykl wierszy czeskiego poety Josefa Václava Sládka, opublikowany w 1907 w tomie jego dzieł zebranych. Cykl został zadedykowany szkockiemu przyjacielowi autora, Johnowi Muirowi. Składa się z dwudziestu siedmiu utworów. Zebrane w cyklu wiersze zostały napisane przy użyciu różnych form wersyfikacyjnych. Poeta wykorzystał metrum trocheiczne i jambiczne, jak też zastosował różne strofy, dystych ("Naše země"), czterowiersz ("Českým dětem"), sekstynę ("Osmý listopad"), siedmiowiersz ("Od českých hor"), strofę ośmiowersową ("Na přední stráži", "Nad rakví bojovníka", "Jsme k boji odsouzeni") i strofę dziewięciowersową ("Svatý kraj").

</doc>
<doc id="3922978" url="https://pl.wikipedia.org/wiki?curid=3922978" title="Jochanan Kohen">
Jochanan Kohen

Jochanan Kohen (hebr.: יוחנן כהן, ang.: "Yohanan Cohen", ur. 31 grudnia 1917 w Łodzi, zm. 20 maja 2013) – izraelski dyplomata i polityk, w latach 1957–1959 poseł do Knesetu z listy Partii Progresywnej, w latach 1973–1976 ambasador w Rumunii, w latach 1976–1979 ambasador w Finlandii.
W wyborach parlamentarnych w 1955 nie dostał się do izraelskiego parlamentu, jednak w skład trzeciego Knesetu wszedł 28 października 1957, po rezygnacji Jeszajahu Foerdera .

</doc>
<doc id="3922980" url="https://pl.wikipedia.org/wiki?curid=3922980" title="Johanan Cohen">
Johanan Cohen



</doc>
<doc id="3922981" url="https://pl.wikipedia.org/wiki?curid=3922981" title="Yohanan Cohen">
Yohanan Cohen



</doc>
<doc id="3922984" url="https://pl.wikipedia.org/wiki?curid=3922984" title="Jerachmi’el Asa">
Jerachmi’el Asa

Jerachmi’el Asa (hebr.: ירחמיאל אסא, ang.: "Yerahmiel Assa", ur. 7 marca 1919 na Kaukazie, zm. 11 października 2011) – izraelski polityk, w latach 1958–1959 poseł do Knesetu z listy Achdut ha-Awoda.
W wyborach parlamentarnych w 1955 nie dostał się do izraelskiego parlamentu, jednak w skład trzeciego Knesetu wszedł 17 września 1958, po śmierci Awrahama Abbasa.

</doc>
<doc id="3922985" url="https://pl.wikipedia.org/wiki?curid=3922985" title="Jacht Klub Wielkopolski">
Jacht Klub Wielkopolski

Jacht Klub Wielkopolski – klub jachtowy z siedzibą w Poznaniu nad jeziorem Kierskim.
Historia.
Od 1925 istniała w Poznaniu harcerska drużyna Wilków Morskich. Klub (pod nazwą Yacht-Klub Wielkopolski) powstał 18 sierpnia 1933 w środowisku żeglarzy spotykających się nad jeziorem Kierskim. Założyciele to: Aleksander Zieliński, Witold Rotnicki, Edmund Byliński, Franciszek Kasprzak, Maksymilian Sarbak oraz Jan Taczała. Pierwszy zarząd tworzyli: Ludwik Podkomorski (komandor), Stanisław Iwicki, Maksymilian Matuszewski, Franciszek Kasprzak, Kajetan Woźniak, Aleksander Zieliński i Jan Taczała. Ten ostatni wraz z Maksymilianem Sarbakiem darowali klubowi jego pierwszą łódź o nazwie "Irenka" posiadającą żagiel o powierzchni 5m². Nazwę zmieniono wkrótce na bardziej polskobrzmiącą - Jacht Klub Wielkopolski, a nad północnym brzegiem jeziora Kierskiego zakupiono działkę, na której posadowiono wagon kolejowy na palach (szatnie, hangar, warsztat, noclegownia), a także pomost z drewna. Pierwszy sezon otwarto m.in. przy udziale Edwarda Raczyńskiego, Bernarda Chrzanowskiego, generała Mariusza Zaruskiego i prof. Stanisława Pawłowskiego. Odbyto wówczas pierwsze regaty klubowe i poświęcono nowe jachty - "Beniowskiego" i "Wichra". 
W 1931 (za komandora Teofila Kucharskiego) powiększono działkę klubową do 1,6 hektara oraz zniwelowano skarpę nazywaną Łysą Górą. Pomost przedłużono do 186 metrów, a także zbudowano nowe: hangar, warsztat i szatnię. Uzyskano w ten sposób infrastrukturę najnowocześniejszego klubu jachtowego w Polsce. Najlepsi zawodnicy tamtych czasów to: Zygmunt Koszyca, Henryk Urbaniak oraz Jan Kucharski. Ten pierwszy był ostatnim pływającym Polakiem na jeziorze w 1939 (pływał do wieczora 31 sierpnia). W 1945 pojawił się tu również jako pierwszy uczestniczący w odbudowie członek klubu. 
Podczas II wojny światowej klub był organizacją tylko dla Niemców. Polacy nie mieli wstępu na jezioro Kierskie. W lutym 1945 Niemcy zrabowali sześć najlepszych jachtów, a także większość klubowego sprzętu. 8 kwietnia 1945 wybrano pierwszy powojenny zarząd. Prezesem został Teofil Kucharski. 
W czasach stalinizmu, by uniknąć likwidacji, organizacja stała się częścią Jacht Klubu Polski, który i tak zlikwidowano w 1950. Klub włączono w tej sytuacji w struktury Zrzeszenia Sportowego "Ogniwo". Liczba członków zmalała z 200 do 80. W 1955 utworzono sekcję żeglarską "Sparta" przy Prezydium Miejskiej Rady Narodowej Poznania. Reaktywacja klubu nastąpiła 28 stycznia 1957. 
W latach następnych nawiązała się ścisła współpraca z Międzynarodowymi Targami Poznańskimi, co zaowocowało rozgrywaniem prestiżowych zawodów - Międzynarodowego Pucharu Targów Poznańskich. W najlepszych latach puchar gromadził około trzystu zawodników. Na miejscu, własnymi siłami, produkowano jachty - m.in. Słonki, Cadety, Hornety i OK Dinghy. 
W 1968 zmodernizowano przystań, zbudowano zaplecze sanitarne i nowe hangary. Stanął też nowy pawilon klubowy. Wszystko to związane było z przygotowaniami do Żeglarskiej Spartakiady Młodzieży. W 1974 dokupiono nową parcelę, na której stanął 60-miejscowy hotel. 
Regaty.
Do tradycji klubowych weszło rozgrywanie Regat Wiosennych o Puchar JKW oraz Memoriału Jacka Sobkowiaka (jesień). Bogdan Kramer, Stefan Kowalski i Stefan Krzyżański byli pomysłodawcami Regat o Srebrny Żagiel Optimista, w których uczestniczyli m.in.: Paweł Kowalski, Łukasz Buczyński, Tomasz Chamera, Karolina Wolniewicz, Weronika Glinkiewicz oraz Mateusz Kusznierewicz (ten ostatni w wieku dwunastu lat).
Olimpijczycy.
Olimpijczycy związani z klubem: Ryszard Skarbiński (Tallin, 1980), Bogdan Kramer i Jarogniew Krüger (Tallin, 1980), Grzegorz Myszkowski (Seul, 1988), Jacek Sobkowiak (powołany do kadry na zbojkotowane igrzyska w Los Angeles, 1984), Weronika Glinkiewicz (Atlanta, 1996).
Medaliści mistrzostw.
Medaliści mistrzostw związani z klubem: Henryk Blaszka i Tomasz Krzyżański, Bogdan Kramer, Mariusz Szmyt, Michał Kotewicz (dwukrotnie), Piotr Myszkowski - mistrzostwa świata, Ryszard Skarbiński, Mariusz Blaszka i Jacek Harasymczuk, Bogdan Kramer (sześciokrotnie), Jacek Sobkowiak (dwukrotnie), Grzegorz Myszkowski, Paweł Pawlaczyk - mistrzostwa Europy.

</doc>
<doc id="3922987" url="https://pl.wikipedia.org/wiki?curid=3922987" title="Jerachmi’el Assa">
Jerachmi’el Assa



</doc>
<doc id="3922988" url="https://pl.wikipedia.org/wiki?curid=3922988" title="Jerachmiel Assa">
Jerachmiel Assa



</doc>
<doc id="3922989" url="https://pl.wikipedia.org/wiki?curid=3922989" title="Yerahmiel Assa">
Yerahmiel Assa



</doc>
<doc id="3922990" url="https://pl.wikipedia.org/wiki?curid=3922990" title="Jerachmi'el Asa">
Jerachmi'el Asa



</doc>
<doc id="3922991" url="https://pl.wikipedia.org/wiki?curid=3922991" title="Jerachmiel Asa">
Jerachmiel Asa



</doc>
<doc id="3922997" url="https://pl.wikipedia.org/wiki?curid=3922997" title="Kościół i klasztor Bernardynek w Grodnie">
Kościół i klasztor Bernardynek w Grodnie

Kościół Narodzenia Matki Boskiej, śś. Antoniego i Kazimierza oraz klasztor Bernardynek w Grodnie – zespół kościoła i klasztoru zbudowanego w Grodnie w 1 połowie XVII wieku w stylu barokowym. Zbombardowany w 1941 roku i zburzony w latach 60. XX wieku.
Początki działalności.
Zgromadzenia panien Bernardynek zostało założone w Grodnie w 1617 lub na początku 1618 roku, gdy siostry pojawiły się w mieście z inicjatywy prowincjała zakonu Krzysztofa Scipio del Campo. W 1618 roku grodzieńskie bernardynki otrzymały od króla Zygmunta III Wazy przywilej na cegielnię i ogród oraz w 1619 roku zapis Janusza Skumina Tyszkiewicza na place i domy w mieście. Pierwsza przełożona placówki, przybyła z Wilna Urszula Mielecka, za 2000 florenów kupiła od wojskiego grodzieńskiego Jerzego Scipiona del Campo plac z budynkami, ogrodami i sadami, gdzie wybudowała ze środków książąt Czartoryskich, drewniany klasztor. Drewniany początkowo był także znajdujący się przy klasztorze kościół pod wezwaniem Matki Boskiej z Ara Coeli. W 1618 roku starosta żmudzki Hieronim Wołłowicz legował bernardynkom majątek na swojej wsi Zalesie. Podstawą utrzymania klasztoru były sumy posagowe panien Bernardynek lokowane na kahale grodzieńskim. W 1621 roku wzniesiono murowany budynek klasztoru w kształcie litery L. W 1624 roku ze środków Teofili Sapieżanki Bernardynki kupiły folwarki Żarosławka, Wiszniewicze, Adamowicze i Plebanowce. Klasztor powiększył swoje posiadanie także w 1 połowie XVIII wieku, m.in. o położony na Podolu dworek podstarościego grodzieńskiego Antoniego Micuty i place sędziego trockiego Andrzeja Turłaja. Jurydyka bernardynek w Grodnie znajdowała się w obrębie ul. Mostowej, Klasztornej, Rowem Zamkowym i między pałacami Ogińskiego i Radziwiłłów do Niemna.
Kościół i klasztor.
Murowany kościół został zbudowany w 1645 roku, a sfinansował jego budowę podkanclerzy litewski Kazimierz Leon Sapieha. Fundatorką bogatego wyposażenia kościoła była jego żona Teodora Krystyna z Tarnowskich. Przełożoną klasztoru była w tym czasie Teofila Sapieżanka. Kościół pod wezwaniem Narodzenia Matki Boskiej, św. Antoniego z Padwy i św. Kazimierza został konsekrowany 21 listopada 1651 roku przez biskupa wileńskiego Jerzego Tyszkiewicza, który zezwolił przy tym na procesję w oktawie Bożego Ciała.
Zbudowany w stylu wczesnego baroku kościół miał jedna nawę, ponad 23 metry długości i 9 metrów szerokości. W fasadzie znajdowała się masywna wieża z kruchtą w przyziemiu, przy prezbiterium były dwie zakrystie (kapłańska i zakonna). Prezbiterium doświetlone było dwoma rzędami okien, w podobny sposób jak w także fundowanych przez Kazimierza Leona Sapiehę kościele w Siemiatyczach i kościele w Drui. Nad wejściem od strony północnej widniał wycięty w alabastrze pozłocony herb fundatora sapieżyński Lis w wysokim reliefie i ujęty labrami akantowych zwojów oraz łacińską inskrypcją. Dachy były kryte dachówką. Cały teren był otoczony murem, w którym znajdowała się dwukondygnacyjna brama na zamknięciu ulicy Mostowej biegnącej w kierunku Rynku.
We wnętrzu znajdowało się siedem częściowo pozłacanych ołtarzy. W ołtarzu głównym znajdował się obraz "Zwiastowania Najświętszej Marii Panny" w srebrnej sukience, a powyżej obraz "Imienia Marii", w zwieńczeniu obraz "Duch św. w obłokach"; po bokach stały rzeźby św. Antoniego i św. Franciszka. Na chórze znajdował się 10-głosowy pozytyw. Na wieży znajdowały się dwa dzwony z sentencjami łacińskimi i datami 1545 i 1672. Na wieżyczce nad klasztorem znajdowała się niewielka sygnaturka.
W 1656 roku świątynia ucierpiała w wyniku pożaru wznieconego podczas najazdu wojsk moskiewskich, które splądrowały także klasztor.
W XVIII wieku przy kościele działały dwa bractwa od 1701 "Imienia Marii", a od 1718 "Boskiej Opatrzności". W połowie XVIII wieku do klasztoru w kształcie litery L dobudowano nowe skrzydło na osi wschód-zachód oraz korytarz wiodący od klasztoru do zakrystii wzdłuż południowej elewacji kościoła. W 1763 roku w klasztorze mieszkało 21 sióstr. W obrębie klasztornego muru znajdował się cmentarz oraz ogrody.
W 1797 roku majątki klasztoru znalazły się za nową granicą po stronie pruskiej, co spowodowało gwałtowny spadek dochodów na utrzymanie. W latach 1804-1828 zakonnice prowadziły w klasztorze szkołę dla dziewcząt, gdzie uczono m.in. czytania i pisania. W 1819 ściany kościoła i klasztoru zostały wyremontowane. W 1828 roku w kościele stanął nowy ołtarz "Opatrzności Bożej", a w 1841 roku trzy nowe ołtarze murowane w miejsce starych drewnianych. W 1838 roku wymieniono dachówki i pobielono ściany. W 1848 roku siostry wyremontowały piece, drzwi, podłogi i okna.
Listem z 14 października 1853 roku rosyjski Minister Spraw Wewnętrznych nakazał wileńskiemu generał-gubernatorowi odebrać klasztor i kościół Bernardynkom i przekazać je duchowieństwu prawosławnemu. W wyniku tej decyzji władze rosyjskie wypędziły siostry do klasztorów w Wilnie i Słonimiu. Wyposażenie kościoła, jako nieprzydatne prawosławnym, przekazano do innych kościołów, m.in. do kościoła w Hożej, gdzie do dzisiaj znajdują się pochodzące z niego dwa obrazy: "Madonna z Dzieciątkiem" z 1 poł. XVIII wieku i "Chrystus przywiązany do słupa" z 2 poł. XVIII w. Kościół zamieniono na cerkiew pod wezwaniem śś. Borysa i Gleba, niedługo po tym jak cerkiew na Kołoży pod tym wezwaniem częściowo runęła do Niemna. W 1896 postanowiono kościół przebudować, w związku z czym wykonano inwentaryzację. Następnie prawosławni dodali na dachu drewnianą, pozorną kopułę na tamburze, a nad prezbiterium niewielki cebulasty hełm, poza tym nadbudowano elewacje boczne dodając kokosznikowe szczyty oraz usunięto pierwotny barokowy hełm i zamiast niego osadzono wysoki namiotowy. W 1900 roku na gruncie klasztornym zbudowano trzy murowane budynki składów tytoniowych Szereszewskiego. 
W związku z ofensywą niemiecką w 1915 roku mnisi prawosławni uciekli do Rosji. Klasztor zajął komitet pomocy wojennej, redakcja gazety, białoruski klub poselski. W 1920 roku Komisja Opieki nad Zabytkami Sztuki i Kultury ziemi grodzieńskiej stwierdziła, że kościół i klasztor zachowały swoje pierwotne formy, a rosyjskie przeróbki będą łatwe do usunięcia. W 1925 roku w jednym z budynków klasztoru ulokowano Państwowe Seminarium Nauczycielskie Męskie. W drugim mieścił się internat i mieszkanie dyrektora. Dyrektor Seminarium Józef Biegański doprowadził do wyremontowania refektarza, zachowując dawne elementy wystroju architektonicznego. W 1928 roku kościół został uznany za zabytek chroniony przez prawo. W 1932 roku prezydent Grodna Maurycy O’Brien de Lacy powołał "Tymczasowy Komitet Ratunkowy konserwacji i odbudowy d.kościoła Bernardynek", a sekcja miejscowych inżynierów naprawiła dach, usuwając przy okazji drewnianą kopułę dodaną przez Rosjan w XIX wieku. W 1935 roku przypuszczalnie z inicjatywy kustosza Józefa Jodkowskiego wykonano rysunkową inwentaryzację bramy wjazdowej z kaplicą na piętrze oraz projekt zrealizowanego remontu, który wykonał grodzieński inżynier Bronisław Żywna.
Epilog.
Podczas II wojny światowej, w dniu 22 czerwca 1941 roku zespół klasztoru i kościoła Bernardynek został zniszczony w wyniku ostrzału niemieckiego, razem z pałacem Radziwiłłów, pałacem Ogińskiego, Dworem Zamkowym na rogu ulic Zamkowej i Mostowej i Rynkiem Siennym. Wypalone mury kościoła i klasztoru zostały rozebrane w latach 60. XX wieku podczas poszerzania ulicy Dawida Horodzieńskiego. 
Na terenie należącym niegdyś do bernardynek znajduje się budynek teatru, którego budowę ukończono w 1984 roku.

</doc>
<doc id="3923000" url="https://pl.wikipedia.org/wiki?curid=3923000" title="Iubaris">
Iubaris

Iubaris – polski zespół muzyczny z Trójmiasta wykonujący awangardowy black metal z wpływami takich gatunków jak metal alternatywny czy rock progresywny.
Biografia.
Zespół został założony w 2008 roku przez gitarzystów Antaresa i Erthuna. Wkrótce dołączył perkusista Kabuka (później zmienił pseudonim na Hipnagog) oraz basista Aquila, wkrótce zastąpiony przez Vulpusa. Rok później ukazało się nagrane własnymi siłami demo "Ars Sathanae", a w roku 2010 zarejestrowana w gdyńskim studiu Sounds Great Promotion we współpracy z producentem Kubą Mańkowskim EP "Ars Sathanae I". W 2012 roku zespół ponownie wszedł do Sounds Great Promotion by nagrać kolejną EP – "Ars Sathanae II". Obie części ukazały się później na kompilacji "Magnum Coeptum Satanicum". Po nagraniach nastąpiła zmiana personalna gitarzysty, Erthuna zastąpił Mjolnir.
W roku 2014 ukazał się album pod tytułem "Code". Jedynie ścieżki perkusji zostały zarejestrowane w zewnętrznym studio, pozostałą pracę członkowie zespołu wykonali sami w samodzielnie przystosowanej do tego sali prób w Sopocie. Album zebrał pozytywne recenzje w polskich i zagranicznych portalach.
Rok 2015 przyniósł kolejną EP pod tytułem "A Man Disappeared". Tytułowy utwór miał oryginalnie znaleźć się na albumie "Code", jednak został ponownie nagrany, a pierwotna wersja nigdy nie została wydana. EP zawiera także ponownie nagrany utwór "A Day of December" z "Ars Sathanae II" oraz dwa remiksy.
W lutym 2017 wydana została EP "Live in Bergen, Dead in Sopot". Połowa utworów na wydawnictwie to nagrania na żywo zarejestrowane w sierpniu 2015 podczas koncertu w Bergen, druga połowa to nagrane w studiu w Sopocie covery.
Na początku 2021 roku zespół poinformował o zmianach w składzie. Po ponad 12 latach z zespołu odeszli Hipnagog i Vulpus. Nowym perkusistą został Roland "Mimir" Nawrocki, a basistą Arkadiusz "Arrass" Grzebyta.

</doc>
<doc id="3923007" url="https://pl.wikipedia.org/wiki?curid=3923007" title="Lucie Jones">
Lucie Jones

Lucie Jones (ur. 20 marca 1991 w Pentyrch) – brytyjska piosenkarka.
Życiorys.
Urodziła się w Pentrych, małej wiosce w hrabstwie Cardiff w Walii. W 2007 służyła w Jamboree jako skaut i była główną wykonawczynią utworu „Jambo”, czyli oficjalnej piosenki 21. zlotu skautów Jamboree.
15 października 2015 wydała minialbum pt. "Believe". W 2017 wygrała konkurs "", dzięki czemu została reprezentantką Wielkiej Brytanii w 62. Konkursie Piosenki Eurowizji w Kijowie. Jej piosenka „Never Give Up on You” została napisana m.in. przez Emmelie de Forest, zwyciężczynię konkursu w 2013 roku. 13 maja zajęła 15. miejsce w finale Eurowizji. W lutym 2018 roku wystąpiła w internetowym koncercie "Eurovision: You Decide 2018".

</doc>
<doc id="3923015" url="https://pl.wikipedia.org/wiki?curid=3923015" title="Alibiek Akbajew">
Alibiek Akbajew

Alibiek Akbajew (ros. Алибек Акбаев; ur. 22 sierpnia 1989) – rosyjski zapaśnik startujący w stylu wolnym. Piąty w Pucharze Świata w 2017. Trzeci w mistrzostwach Rosji w 2016 roku.

</doc>
<doc id="3923016" url="https://pl.wikipedia.org/wiki?curid=3923016" title="Alibek Akbaev">
Alibek Akbaev



</doc>
<doc id="3923017" url="https://pl.wikipedia.org/wiki?curid=3923017" title="Szelomo-Ja’akow Gross">
Szelomo-Ja’akow Gross

Szelomo-Ja’akow Gross (hebr.: שלמה-יעקב גרוס, ang.: "Shlomo-Ya'akov Gross", "Shlomo-Jacob Gross", ur. 6 grudnia 1908 na Węgrzech, zm. 7 lipca 2003) – izraelski polityk, w roku 1959 w latach 1961–1972 oraz 1975–1981 poseł do Knesetu głównie z listy Agudat Israel.
W wyborach parlamentarnych w 1955 nie dostał się do izraelskiego parlamentu z listy Religijnego Frontu Tory, jednak w skład trzeciego Knesetu wszedł 2 marca 1959, po śmierci Zalmana Ben Ja’akowa. W wyborach w 1959 nie uzyskał reelekcji z listy Agudat Israel, powrócił jednak do Knesetu 30 maja 1961 po śmierci Binjamina Minca. W przeprowadzonych w tym samym roku wyborach uzyskał reelekcję, również
w 1965 i w 1969 zdobywał mandat z listy Agudat Israel. 27 listopada 1972 zrezygnował z zasiadania w parlamencie, a mandat objął po nim Ja’akow Mizrachi. W wyborach w 1973 bezskutecznie walczył o mandat z listy Religijnego Frontu Tory, jednak powrócił do Knesetu 23 listopada 1975 po rezygnacji Menachema Porusza. W wyborach w 1977 po raz ostatni dostał się do parlamentu z listy Agudat Israel.

</doc>
<doc id="3923018" url="https://pl.wikipedia.org/wiki?curid=3923018" title="Szelomo-Jaakow Gross">
Szelomo-Jaakow Gross



</doc>
<doc id="3923019" url="https://pl.wikipedia.org/wiki?curid=3923019" title="Szelomo-Ja'akow Gross">
Szelomo-Ja'akow Gross



</doc>
<doc id="3923020" url="https://pl.wikipedia.org/wiki?curid=3923020" title="Szlomo-Ja'akow Gross">
Szlomo-Ja'akow Gross



</doc>
<doc id="3923021" url="https://pl.wikipedia.org/wiki?curid=3923021" title="Shlomo-Jacob Gross">
Shlomo-Jacob Gross



</doc>
<doc id="3923022" url="https://pl.wikipedia.org/wiki?curid=3923022" title="Shlomo-Ya'akov Gross">
Shlomo-Ya'akov Gross



</doc>
<doc id="3923027" url="https://pl.wikipedia.org/wiki?curid=3923027" title="Mordechai Olmert">
Mordechai Olmert



</doc>
<doc id="3923029" url="https://pl.wikipedia.org/wiki?curid=3923029" title="Gershom Shoken">
Gershom Shoken



</doc>
<doc id="3923030" url="https://pl.wikipedia.org/wiki?curid=3923030" title="Saleh Suleiman">
Saleh Suleiman



</doc>
<doc id="3923033" url="https://pl.wikipedia.org/wiki?curid=3923033" title="Haim Zadok">
Haim Zadok



</doc>
<doc id="3923036" url="https://pl.wikipedia.org/wiki?curid=3923036" title="Justin Kluivert">
Justin Kluivert

Justin Kluivert (ur. 5 maja 1999 w Amsterdamie) – holenderski piłkarz występujący na pozycji napastnika w hiszpańskim klubie Valencia CF, do którego jest wypożyczony z AS Romy oraz w reprezentacji Holandii.
W 2016 wraz z reprezentacją Holandii sięgnął po brązowy medal Mistrzostwach Europy do lat 17, rozgrywanych w Azerbejdżanie. W pierwszej drużynie Ajaksu zadebiutował 15 stycznia 2017 w meczu przeciwko PEC Zwolle.
5 października 2020 roku został wypożyczony na sezon do niemieckiego RB Lipsk. 
Syn Patricka Kluiverta.

</doc>
<doc id="3923040" url="https://pl.wikipedia.org/wiki?curid=3923040" title="Achmied Magomajew">
Achmied Magomajew

Achmied Adamowicz Magomajew (ros. Ахмед Адамович Магомаев; ur. 22 stycznia 1991) – rosyjski, a od 2019 roku bułgarski zapaśnik startujący w stylu wolnym. Zajął dziewiąte miejsce na mistrzostwach świata w 2021 i 2022. Piąty na mistrzostwach Europy w 2020. Piąty w Pucharze Świata w 2017 roku.

</doc>
<doc id="3923041" url="https://pl.wikipedia.org/wiki?curid=3923041" title="Edgar Vincent, 1st Viscount D'Abernon">
Edgar Vincent, 1st Viscount D'Abernon



</doc>
<doc id="3923043" url="https://pl.wikipedia.org/wiki?curid=3923043" title="Modraszka kanaryjska">
Modraszka kanaryjska

Modraszka kanaryjska ("Cyanistes teneriffae") – gatunek niewielkiego ptaka z rodziny sikor (Paridae), zamieszkujący Afrykę Północną oraz Wyspy Kanaryjskie. Nie jest zagrożony.
Występowanie.
Zamieszkuje Wyspy Kanaryjskie, Afrykę Północną od Maroka do Tunezji i Libii oraz włoską wyspę Pantelleria na Morzu Śródziemnym. Jest ptakiem osiadłym.
Systematyka.
Po raz pierwszy zgodnie z zasadami nazewnictwa binominalnego gatunek ten opisał René Lesson w 1831 roku. Autor nadał mu nazwę "Parus teneriffae", gdyż holotyp pochodził z Teneryfy. Obecnie gatunek zaliczany jest do rodzaju "Cyanistes".
Takson "Cyanistes teneriffae" wydzielono z modraszki zwyczajnej ("Cyanistes caeruleus") na początku XXI wieku. Obecnie wyróżnia się siedem podgatunków modraszki kanaryjskiej, część z nich w niektórych ujęciach systematycznych podnoszona jest do rangi gatunku:
Morfologia.
Długość ciała 11–12 cm; masa ciała około 10 g.
Status i ochrona.
Międzynarodowa Unia Ochrony Przyrody (IUCN) uznaje modraszkę kanaryjską za gatunek najmniejszej troski (LC – "Least Concern"). Trend liczebności populacji oceniany jest jako stabilny.

</doc>
<doc id="3923046" url="https://pl.wikipedia.org/wiki?curid=3923046" title="Świętajno (jezioro w powiecie oleckim)">
Świętajno (jezioro w powiecie oleckim)

Świętajno lub Świętowo – jezioro w Polsce w województwie warmińsko-mazurskim, w powiecie oleckim, w gminie Świętajno.
Położenie.
Jezioro leży na Pojezierzu Mazurskim, w mezoregionie Pojezierza Ełckiego, w dorzeczu Połomka–Ełk–Biebrza–Narew–Wisła. Znajduje się około 12 km w kierunku zachodnim od Olecka. W okolicach brzegów położone są miejscowości: Świętajno, na wschodzie i Sulejki, na południu. Do jeziora wpada od południowego wschodu, od strony Jeziora Dworackiego i wypływa na zachodzie, w kierunku rzeki Ełk ciek o nazwie Połomka. W najbliższym otoczeniu znajdują się pola, pastwiska i łąki, a także zabudowania pobliskich wsi.
Linia brzegowa akwenu jest słabo rozwinięta. Brzegi są bardzo niskie. W zachodniej części jeziora znajduje się wyspa o powierzchni 0,3 ha.
Zgodnie z typologią abiotyczną zbiornik wodny został sklasyfikowany jako jezioro o wysokiej zawartości wapnia, o dużym wypływie zlewni, stratyfikowane, leżące na obszarze Nizin Wschodniobałtycko-Białoruskich (6a).
Jezioro leży na terenie obwodu rybackiego rzeki Połomska Młynówka – nr 1. Jego użytkownikiem jest Gospodarstwo Rybackie PZW w Suwałkach. Zbiornik wodny jest objęty strefą ciszy.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 80,2 ha. Średnia głębokość zbiornika wodnego to 9,6 m, a maksymalna – 38,4 m. Lustro wody znajduje się na wysokości 132,6 m n.p.m. Objętość jeziora wynosi 7 687,7 tys. m³. Zgodnie z badaniem z 2000 roku przyznano akwenowi III klasę czystości. Maksymalna długość jeziora to 1700 m a szerokość 1000 m. Długość linii brzegowej wynosi 4 600 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 77,0 ha, a wysokość bezwzględna lustra wody – 131,7 m n.p.m.
Przyroda.
Wśród żyjących tu ryb przeważają płocie, szczupaki, leszcze i okonie. Występują też liny, karasie, węgorze i miętusy. Wśród roślinności zanurzonej – moczarka i ramienice, które wzdłuż zachodniego brzegu tworzą rozległą łąkę podwodną. Wokół brzegów dominuje trzcina, można też spotkać pałkę wąskolistną i tatarak.

</doc>
<doc id="3923054" url="https://pl.wikipedia.org/wiki?curid=3923054" title="Władisław Walijew">
Władisław Walijew

Władisław Arturowicz Walijew (ros. Владислав Артурович Валиев; ur. 25 kwietnia 1993) – rosyjski zapaśnik startujący w stylu wolnym. Brązowy medalista mistrzostw świata w 2017. Mistrz Europy w 2019. Wygrał wojskowe MŚ w 2021. Pierwszy w Pucharze Świata w 2019 i piąty w 2017. Mistrz Rosji w 2017; drugi w 2019; trzeci w 2016 i 2018. Mistrz świata i Europy juniorów w 2013 roku.

</doc>
<doc id="3923055" url="https://pl.wikipedia.org/wiki?curid=3923055" title="Vladislav Valiev">
Vladislav Valiev



</doc>
<doc id="3923061" url="https://pl.wikipedia.org/wiki?curid=3923061" title="God's Playground">
God's Playground



</doc>
<doc id="3923065" url="https://pl.wikipedia.org/wiki?curid=3923065" title="Rasuł Magomiedow">
Rasuł Magomiedow

Rasuł Magomiedowicz Magomiedow (ros. Расул Магомедович Магомедов; ur. 1 stycznia 1995) – rosyjski zapaśnik startujący w stylu wolnym. Pierwszy w Pucharze Świata w 2019 i piąty w 2017. Trzeci na mistrzostwach Rosji w 2017 roku.

</doc>
<doc id="3923066" url="https://pl.wikipedia.org/wiki?curid=3923066" title="Rasul Magomedov">
Rasul Magomedov



</doc>
<doc id="3923068" url="https://pl.wikipedia.org/wiki?curid=3923068" title="Tatjana Mihhailova">
Tatjana Mihhailova



</doc>
<doc id="3923071" url="https://pl.wikipedia.org/wiki?curid=3923071" title="Świętowo">
Świętowo



</doc>
<doc id="3923075" url="https://pl.wikipedia.org/wiki?curid=3923075" title="Muchamagazi Magomiedow">
Muchamagazi Magomiedow

Muchamagazi Rażabowicz Magomiedow (ros. Мухамагази Ражабович Магомедов; ur. 15 maja 1989) – rosyjski zapaśnik startujący w stylu wolnym. Piąty w Pucharze Świata w 2017. Mistrz Rosji w 2016 i trzeci w 2013 roku.

</doc>
<doc id="3923076" url="https://pl.wikipedia.org/wiki?curid=3923076" title="Mukhamagazi Magomedov">
Mukhamagazi Magomedov



</doc>
<doc id="3923082" url="https://pl.wikipedia.org/wiki?curid=3923082" title="Parafia Wniebowzięcia Najświętszej Maryi Panny w Kerczu">
Parafia Wniebowzięcia Najświętszej Maryi Panny w Kerczu

Parafia Wniebowzięcia Najświętszej Maryi Panny w Kerczu – rzymskokatolicka parafia znajdująca się w diecezji odesko-symferopolskiej w dekanacie krymskim. Opiekę nad parafią sprawują księża diecezjalni. Msze święte sprawowane są również w języku polskim
Historia.
Pierwszy murowany kościół katolicki w Kerczu zbudowany został w latach 1831-1840. Społeczność katolicką w mieście stanowili wtedy głównie włoscy żeglarze, ich rodziny oraz potomkowie włoskich kolonizatorów z XIV-XV w. W 1883 wzniesiono nowy kościół murowany, prawdopodobnie na miejscu poprzedniego. Został on znacjonalizowany po rewolucji październikowej służąc początkowo jako kinoteatr, a następnie jako sala gimnastyczna. Zrujnowany budynek został zwrócony wiernym w 1992.

</doc>
<doc id="3923112" url="https://pl.wikipedia.org/wiki?curid=3923112" title="Wielichan Ałachwierdijew">
Wielichan Ałachwierdijew

Wielichan Arsenowicz Ałachwierdijew (ros. Велихан Арсенович Алахвердиев; ur. 12 lutego 1977) – rosyjski zapaśnik walczący w stylu wolnym.
Siódmy na mistrzostwach świata w 1998. Wicemistrz Europy w 1999 i trzeci w 1998. Brązowy medalista na uniwersyteckich MŚ w 1996. Wojskowy mistrz świata w 1997. Trzeci w Pucharze Świata w 1997. Drugi na igrzyskach Dobrej Woli w 1998. Mistrz Europy juniorów w 1995 i 1997. Mistrz Rosji w 1997, drugi w 2000 i trzeci w 1996 roku.

</doc>
<doc id="3923113" url="https://pl.wikipedia.org/wiki?curid=3923113" title="Velikhan Allakhverdiev">
Velikhan Allakhverdiev



</doc>
<doc id="3923146" url="https://pl.wikipedia.org/wiki?curid=3923146" title="Mamied Agajew">
Mamied Agajew

Mamied Agajew (ros. Мамед Агаев; orm. Մամէդ Աղաև ur. 26 maja 1976) – rosyjski, a od 1999 roku ormiański zapaśnik walczący w stylu wolnym. Olimpijczyk z Aten 2004, gdzie został zdyskwalifikowany w pierwszej walce z Ukraińcem Tarasem Dańko w kategorii 84 kg.
Ósmy na mistrzostwach świata w 2003. Wicemistrz Europy w 2003. Wojskowy wicemistrz świata w 1997. Czwarty w Pucharze Świata w 1997. Trzeci na MŚ juniorów w 1994 roku.

</doc>
<doc id="3923147" url="https://pl.wikipedia.org/wiki?curid=3923147" title="Mamed Agaev">
Mamed Agaev



</doc>
<doc id="3923167" url="https://pl.wikipedia.org/wiki?curid=3923167" title="Ken’ya Matsui">
Ken’ya Matsui

 – japoński piłkarz. Obecnie występuje w Omiya Ardija.
Kariera klubowa.
Od 2004 roku występował w klubach Júbilo Iwata, Kyoto Sanga F.C., Cerezo Osaka, Tokushima Vortis, Kawasaki Frontale i Omiya Ardija.
Kariera reprezentacyjna.
W 2005 roku Ken’ya Matsui zagrał na Mistrzostwach Świata U-20.

</doc>
<doc id="3923173" url="https://pl.wikipedia.org/wiki?curid=3923173" title="Mitsuyuki Yoshihiro">
Mitsuyuki Yoshihiro

 – japoński piłkarz. Obecnie występuje w FC Maruyasu Okazaki.
Kariera klubowa.
Od 2004 roku występował w klubach Sanfrecce Hiroszima, Consadole Sapporo, Ehime FC, Tokyo Verdy, FC Machida Zelvia, Renofa Yamaguchi FC, MIO Biwako Shiga i FC Maruyasu Okazaki.
Kariera reprezentacyjna.
W 2005 roku Mitsuyuki Yoshihiro zagrał na Mistrzostwach Świata U-20.

</doc>
<doc id="3923175" url="https://pl.wikipedia.org/wiki?curid=3923175" title="Yūzō Kobayashi">
Yūzō Kobayashi

 – japoński piłkarz. Obecnie występuje w Sagan Tosu.
Kariera klubowa.
Od 2004 roku występował w klubach Kashiwa Reysol, Yokohama F. Marinos i Sagan Tosu.
Kariera reprezentacyjna.
W 2005 roku Yūzō Kobayashi zagrał na Mistrzostwach Świata U-20.

</doc>
<doc id="3923177" url="https://pl.wikipedia.org/wiki?curid=3923177" title="Tatsuya Masushima">
Tatsuya Masushima

 – japoński piłkarz. Obecnie występuje w Vegalta Sendai.
Kariera klubowa.
Od 2004 roku występował w klubach FC Tokyo, Ventforet Kofu, Kyoto Sanga F.C., Kashiwa Reysol i Vegalta Sendai.
Kariera reprezentacyjna.
W 2005 roku Tatsuya Masushima zagrał na Mistrzostwach Świata U-20.

</doc>
<doc id="3923179" url="https://pl.wikipedia.org/wiki?curid=3923179" title="Hokuto Nakamura">
Hokuto Nakamura

 – japoński piłkarz. Obecnie występuje w Avispa Fukuoka.
Kariera klubowa.
Od 2004 roku występował w klubach Avispa Fukuoka, FC Tokyo i Omiya Ardija.
Kariera reprezentacyjna.
W 2005 roku Hokuto Nakamura zagrał na Mistrzostwach Świata U-20.

</doc>
<doc id="3923180" url="https://pl.wikipedia.org/wiki?curid=3923180" title="Shingo Hyōdō">
Shingo Hyōdō

 – japoński piłkarz. Obecnie występuje w Hokkaido Consadole Sapporo.
Kariera klubowa.
Od 2008 do 2016 roku występował w klubie Yokohama F. Marinos. Od 2017 roku gra w zespole Hokkaido Consadole Sapporo.
Kariera reprezentacyjna.
W 2005 roku Shingo Hyōdō zagrał na Mistrzostwach Świata U-20.

</doc>
<doc id="3923182" url="https://pl.wikipedia.org/wiki?curid=3923182" title="Robert Cullen">
Robert Cullen

 – japoński piłkarz. Obecnie występuje w NorthEast United.
Kariera klubowa.
Od 2004 roku występował w klubach Júbilo Iwata, Roasso Kumamoto, VVV Venlo, Suphanburi, Seoul E-Land i NorthEast United.
Kariera reprezentacyjna.
W 2005 roku Robert Cullen zagrał na Mistrzostwach Świata U-20.

</doc>
<doc id="3923185" url="https://pl.wikipedia.org/wiki?curid=3923185" title="Takuya Kokeguchi">
Takuya Kokeguchi

 – japoński piłkarz. Obecnie występuje w Kataller Toyama.
Kariera klubowa.
Od 2004 roku występował w klubach Cerezo Osaka, JEF United Ichihara Chiba i Kataller Toyama.
Kariera reprezentacyjna.
W 2005 roku Takuya Kokeguchi zagrał na Mistrzostwach Świata U-20.

</doc>
<doc id="3923187" url="https://pl.wikipedia.org/wiki?curid=3923187" title="Keisuke Funatani">
Keisuke Funatani

 – japoński piłkarz. Obecnie występuje w Mito HollyHock.
Kariera klubowa.
Od 2004 roku występował w klubach Júbilo Iwata, Sagan Tosu i Mito HollyHock.
Kariera reprezentacyjna.
W 2005 roku Keisuke Funatani zagrał na Mistrzostwach Świata U-20.

</doc>
<doc id="3923189" url="https://pl.wikipedia.org/wiki?curid=3923189" title="Tomokazu Nagira">
Tomokazu Nagira

 – japoński piłkarz.
Kariera klubowa.
Od 2004 do 2013 roku występował w klubach Avispa Fukuoka, FC Tokyo i Gainare Tottori.
Kariera reprezentacyjna.
W 2005 roku Tomokazu Nagira zagrał na Mistrzostwach Świata U-20.

</doc>
<doc id="3923193" url="https://pl.wikipedia.org/wiki?curid=3923193" title="Shunsuke Maeda">
Shunsuke Maeda

 – japoński piłkarz. Obecnie występuje w Gainare Tottori.
Kariera klubowa.
Od 2004 roku występował w klubach Sanfrecce Hiroszima, Oita Trinita, FC Tokyo, Consadole Sapporo i Gainare Tottori.
Kariera reprezentacyjna.
W 2005 roku Shunsuke Maeda zagrał na Mistrzostwach Świata U-20.

</doc>
<doc id="3923194" url="https://pl.wikipedia.org/wiki?curid=3923194" title="Akihiro Hayashi">
Akihiro Hayashi

 – japoński piłkarz. Obecnie występuje w FC Tokyo.
Kariera klubowa.
Od 2009 roku występował w klubach Plymouth Argyle, Charleroi-Marchienne, Shimizu S-Pulse, Sagan Tosu i FC Tokyo.
Kariera reprezentacyjna.
W 2007 roku Akihiro Hayashi zagrał na Mistrzostwach Świata U-20.

</doc>
<doc id="3923195" url="https://pl.wikipedia.org/wiki?curid=3923195" title="Yōhei Fukumoto">
Yōhei Fukumoto

 – japoński piłkarz.
Kariera klubowa.
Od 2005 roku występował w klubach Oita Trinita, Gamba Osaka, JEF United Ichihara Chiba i Tokushima Vortis.
Kariera reprezentacyjna.
W 2007 roku Yōhei Fukumoto zagrał na Mistrzostwach Świata U-20.

</doc>
<doc id="3923196" url="https://pl.wikipedia.org/wiki?curid=3923196" title="Atomu Tanaka">
Atomu Tanaka

 – japoński piłkarz występujący na pozycji pomocnika, obecnie zawodnik Cerezo Osaka.
Życiorys.
Kariera klubowa.
Od 2005 do 2014 roku występował w klubie Albirex Niigata. W latach 2015–2017 był zawodnikiem fińskiego klubu HJK Helsinki.
6 stycznia 2018 podpisał kontrakt z japońskim klubem Cerezo Osaka, umowa do 31 stycznia 2020; bez odstępnego.
Kariera reprezentacyjna.
W 2007 roku Atomu Tanaka zagrał na Mistrzostwach Świata U-20.

</doc>
<doc id="3923197" url="https://pl.wikipedia.org/wiki?curid=3923197" title="Kazuhisa Kawahara">
Kazuhisa Kawahara

 – japoński piłkarz. Obecnie występuje w Ehime FC.
Kariera klubowa.
Od 2005 roku występował w klubach Albirex Niigata, Tochigi SC, Oita Trinita i Ehime FC.
Kariera reprezentacyjna.
W 2007 roku Kazuhisa Kawahara zagrał na Mistrzostwach Świata U-20.

</doc>
<doc id="3923198" url="https://pl.wikipedia.org/wiki?curid=3923198" title="Yasuhito Morishima">
Yasuhito Morishima

 – japoński piłkarz.
Kariera klubowa.
Od 2006 do 2016 roku występował w klubach Cerezo Osaka, Oita Trinita, Kawasaki Frontale i Júbilo Iwata.
Kariera reprezentacyjna.
W 2007 roku Yasuhito Morishima zagrał na Mistrzostwach Świata U-20.

</doc>
<doc id="3923200" url="https://pl.wikipedia.org/wiki?curid=3923200" title="Masaki Yanagawa">
Masaki Yanagawa

 – japoński piłkarz. Obecnie występuje w Voltes.
Kariera klubowa.
Od 2006 roku występował w klubach Vissel Kobe, Ventforet Kōfu, Thespa Kusatsu, Tochigi SC, Gainare Tottori, Global FC i JP Voltes FC.
Kariera reprezentacyjna.
W 2007 roku Masaki Yanagawa zagrał na Mistrzostwach Świata U-20.

</doc>
<doc id="3923202" url="https://pl.wikipedia.org/wiki?curid=3923202" title="Kōta Aoki">
Kōta Aoki

 – japoński piłkarz.
Kariera klubowa.
Od 2006 do 2014 roku występował w klubach JEF United Ichihara Chiba, Fagiano Okayama, Ventforet Kofu i Thespakusatsu Gunma.
Kariera reprezentacyjna.
W 2007 roku Kōta Aoki zagrał na Mistrzostwach Świata U-20.

</doc>
<doc id="3923204" url="https://pl.wikipedia.org/wiki?curid=3923204" title="Jun Aoyama">
Jun Aoyama

 – japoński piłkarz.
Kariera klubowa.
Od 2006 do 2015 roku występował w klubach Nagoya Grampus, Cerezo Osaka, Tokushima Vortis i Urawa Reds.
Kariera reprezentacyjna.
W 2007 roku Jun Aoyama zagrał na Mistrzostwach Świata U-20.

</doc>
<doc id="3923205" url="https://pl.wikipedia.org/wiki?curid=3923205" title="Seiya Fujita">
Seiya Fujita

 – japoński piłkarz. Obecnie występuje w Shonan Bellmare.
Kariera klubowa.
Od 2005 roku występował w klubach Consadole Sapporo, Albirex Niigata i Shonan Bellmare.
Kariera reprezentacyjna.
W 2007 roku Seiya Fujita zagrał na Mistrzostwach Świata U-20.

</doc>
<doc id="3923206" url="https://pl.wikipedia.org/wiki?curid=3923206" title="Yōhei Takeda">
Yōhei Takeda

 – japoński piłkarz. Obecnie występuje w Nagoya Grampus.
Kariera klubowa.
Od 2006 roku występował w klubach Shimizu S-Pulse, Albirex Niigata, Gamba Osaka, Cerezo Osaka, Oita Trinita i Nagoya Grampus.
Kariera reprezentacyjna.
W 2007 roku Yōhei Takeda zagrał na Mistrzostwach Świata U-20.

</doc>
<doc id="3923207" url="https://pl.wikipedia.org/wiki?curid=3923207" title="Ryūichi Hirashige">
Ryūichi Hirashige

 – japoński piłkarz. Obecnie występuje w Roasso Kumamoto.
Kariera klubowa.
Od 2007 roku występował w klubach Sanfrecce Hiroszima, Tokushima Vortis, Tokyo Verdy, Thespakusatsu Gunma i Roasso Kumamoto.
Kariera reprezentacyjna.
W 2007 roku Ryūichi Hirashige zagrał na Mistrzostwach Świata U-20.

</doc>
<doc id="3923211" url="https://pl.wikipedia.org/wiki?curid=3923211" title="Kazushige Kirihata">
Kazushige Kirihata

 – japoński piłkarz. Obecnie występuje w Kashiwa Reysol.
Kariera klubowa.
Od 2006 roku gra w zespole Kashiwa Reysol.
Kariera reprezentacyjna.
W 2007 roku Kazushige Kirihata zagrał na Mistrzostwach Świata U-20.

</doc>
<doc id="3923213" url="https://pl.wikipedia.org/wiki?curid=3923213" title="Yasushi Yoshida">
Yasushi Yoshida

 – japoński piłkarz.
Kariera piłkarska.
Od 1983 do 1992 roku występował w klubie Mitsubishi Motors.
Kariera trenerska.
Po zakończeniu piłkarskiej kariery pracował jako trener w Urawa Reds, Reprezentacja Japonii U-20 w piłce nożnej mężczyzn i Roasso Kumamoto.

</doc>
<doc id="3923217" url="https://pl.wikipedia.org/wiki?curid=3923217" title="Makoto Teguramori">
Makoto Teguramori

 – japoński piłkarz. Po zakończeniu kariery został trenerem piłkarskim.
Kariera piłkarska.
Od 1986 do 1995 roku występował w klubach Kashima Antlers i NEC Yamagata.
Kariera trenerska.
Po zakończeniu piłkarskiej kariery pracował jako trener w Vegalta Sendai i Reprezentacja Japonii U-23 w piłce nożnej mężczyzn.

</doc>
<doc id="3923219" url="https://pl.wikipedia.org/wiki?curid=3923219" title="Masatoshi Kushibiki">
Masatoshi Kushibiki

 – japoński piłkarz. Obecnie występuje w Fagiano Okayama.
Kariera klubowa.
Od 2011 roku występował w klubach Shimizu S-Pulse, Kashima Antlers i Fagiano Okayama.
Kariera reprezentacyjna.
Został powołany do kadry na Igrzyska Olimpijskie w 2016 roku.

</doc>
<doc id="3923222" url="https://pl.wikipedia.org/wiki?curid=3923222" title="Sei Muroya">
Sei Muroya

 – japoński piłkarz. Obecnie występuje w FC Tokyo.
Kariera klubowa.
Od 2016 roku gra w zespole FC Tokyo. W 2020 roku został kupiony przez Hannover 96.
Kariera reprezentacyjna.
Został powołany do kadry na Igrzyska Olimpijskie w 2016 roku.

</doc>
<doc id="3923224" url="https://pl.wikipedia.org/wiki?curid=3923224" title="Naomichi Ueda">
Naomichi Ueda

 – japoński piłkarz. Od 2013 roku występuje w Kashima Antlers.
Kariera klubowa.
Od 2013 roku gra w zespole Kashima Antlers.
Kariera reprezentacyjna.
Został powołany do kadry na Igrzyska Olimpijskie 2016.

</doc>
<doc id="3923225" url="https://pl.wikipedia.org/wiki?curid=3923225" title="Psianka pomidor">
Psianka pomidor



</doc>
<doc id="3923230" url="https://pl.wikipedia.org/wiki?curid=3923230" title="Riki Harakawa">
Riki Harakawa

 – japoński piłkarz. Obecnie występuje w Sagan Tosu.
Kariera klubowa.
Od 2012 roku występował w klubach Kyoto Sanga FC, Ehime FC, Kawasaki Frontale i Sagan Tosu.
Kariera reprezentacyjna.
Został powołany do kadry na Igrzyska Olimpijskie w 2016 roku.

</doc>
<doc id="3923237" url="https://pl.wikipedia.org/wiki?curid=3923237" title="Mistrzostwa Świata Juniorów w Snowboardzie 2016">
Mistrzostwa Świata Juniorów w Snowboardzie 2016

Mistrzostwa Świata juniorów w Snowboardzie 2016 to dwudzieste mistrzostwa świata w snowboardzie. Odbyły się w dniach 26 marca - 6 kwietnia 2016 r. we włoskim Seiser Alm (konkurencje równoległe i snowcross) oraz w słoweńskiej Rogli (konkurencje freestyle).

</doc>
<doc id="3923238" url="https://pl.wikipedia.org/wiki?curid=3923238" title="Shin’ya Yajima">
Shin’ya Yajima

 – japoński piłkarz występujący na pozycji pomocnika, zawodnik Gamba Osaka.
Życiorys.
Kariera klubowa.
Od 2012 roku występował w klubach: Urawa Red Diamonds, Fagiano Okayama i Vegalta Sendai.
1 stycznia 2018 podpisał kontrakt z japońskim klubem Gamba Osaka, umowa do 31 stycznia 2020.
Kariera reprezentacyjna.
Był reprezentantem Japonii w kategoriach wiekowych: U-19, U-21 i U-23. Został powołany do kadry na Igrzyska Olimpijskie w 2016 roku.

</doc>
<doc id="3923239" url="https://pl.wikipedia.org/wiki?curid=3923239" title="Shōya Nakajima">
Shōya Nakajima

 – japoński piłkarz. Obecnie występuje w portugalskim zespole Al-Ain FC, do którego jest wypożyczony z FC Porto.
Kariera klubowa.
Od 2012 występował w klubach Tokyo Verdy, F.C. Tokyo, Kataller Toyama i Portimonense SC.
3 lutego 2019 podpisał kontrakt z katarskim klubem Al-Duhail SC, do którego został sprzedany za 35 milionów euro.
Kariera reprezentacyjna.
Został powołany do kadry na Igrzyska Olimpijskie w 2016 roku.

</doc>
<doc id="3923241" url="https://pl.wikipedia.org/wiki?curid=3923241" title="Musashi Suzuki">
Musashi Suzuki

 – japoński piłkarz występujący na pozycji napastnika, zawodnik belgijskiego K Beerschot VA.
Życiorys.
Urodził się w Montego Bay na Jamajce. Jego ojciec jest Jamajczykiem, zaś matka Japonką z którą wyjechał do Japonii w wieku 6 lat.
Kariera klubowa.
Od 2012 roku występował w klubach: Albirex Niigata, Mito HollyHock, Matsumoto Yamaga F.C. i V-Varen Nagasaki.
1 stycznia 2019 podpisał kontrakt z japońskim klubem Hokkaido Consadole Sapporo, umowa do 31 stycznia 2020.
Kariera reprezentacyjna.
Był reprezentantem Japonii w kategoriach wiekowych: U-17 i U-23. Został powołany do kadry na Igrzyska Olimpijskie w 2016 roku.
W reprezentacji seniorskiej Japonii debiutował 22 marca 2019 na stadionie Nissan (Jokohama, Japonia) w meczu towarzyskim przeciwko reprezentacji Kolumbii.

</doc>
<doc id="3923242" url="https://pl.wikipedia.org/wiki?curid=3923242" title="Kōsuke Nakamura">
Kōsuke Nakamura

 – japoński piłkarz grający na pozycji bramkarza w japońskim klubie Kashiwa Reysol i reprezentacji Japonii.
Kariera klubowa.
Od 2013 roku występował w klubach Kashiwa Reysol i Avispa Fukuoka.
Kariera reprezentacyjna.
Został powołany do kadry na Igrzyska Olimpijskie w 2016 roku.
31 maja 2018 został powołany do ostatecznej 23-osobowej kadry na Mistrzostwa Świata 2018 w Rosji.

</doc>
<doc id="3923244" url="https://pl.wikipedia.org/wiki?curid=3923244" title="Yōsuke Ideguchi">
Yōsuke Ideguchi

 – japoński piłkarz występujący na pozycji pomocnika, zawodnik Gamba Osaka.
Życiorys.
Jego bratem jest inny piłkarz Masaaki Ideguchi, który jest zawodnikiem kambodżańskiego klubu Visakha FC.
Kariera klubowa.
W latach 2014–2017 był zawodnikiem japońskiego klubu Gamba Osaka.
9 stycznia 2018 podpisał kontrakt z angielskim klubem Leeds United, skąd wypożyczony był do hiszpańskiego Cultural Leonesa i niemieckiego SpVgg Greuther Fürth.
5 sierpnia 2019 podpisał kontrakt z japońskim klubem Gamba Osaka, umowa do 31 stycznia 2021. 
Kariera reprezentacyjna.
Był reprezentantem Japonii w kategoriach wiekowych: U-19 i U-23. Został powołany do kadry na Igrzyska Olimpijskie w 2016 roku.
W seniorskiej reprezentacji Japonii zadebiutował 7 czerwca 2017 na stadionie Ajinomoto Stadium (Chōfu, Japonia) w meczu towarzyskim przeciwko reprezentacji Syrii.

</doc>
<doc id="3923245" url="https://pl.wikipedia.org/wiki?curid=3923245" title="Masashi Kamekawa">
Masashi Kamekawa

 – japoński piłkarz. Obecnie występuje w Avispa Fukuoka.
Kariera klubowa.
Od 2012 do 2014 roku występował w klubie Shonan Bellmare. Od 2015 roku gra w zespole Avispa Fukuoka.
Kariera reprezentacyjna.
Został powołany do kadry na Igrzyska Olimpijskie w 2016 roku.

</doc>
<doc id="3923246" url="https://pl.wikipedia.org/wiki?curid=3923246" title="Gustav Lundbäck">
Gustav Lundbäck

Gustav Lundbäck (ur. 27 marca 1993) – szwedzki narciarz alpejski, reprezentant klubu Luleå AK, brązowy medalista mistrzostw świata.
Kariera.
Po raz pierwszy na arenie międzynarodowej Gustav Lundbäck pojawił się 22 listopada 2008 roku w Kirunie, gdzie w zawodach FIS Race w slalomie zajął 17. miejsce. W 2012 roku wystartował na mistrzostwach świata juniorów w Roccaraso, gdzie jego najlepszym wynikiem było 42. miejsce w supergigancie. Podczas rozgrywanych dwa lata później mistrzostw świata juniorów w Jasnej wystąpił w gigancie w slalomie, ale żadnej konkurencji nie ukończył. W zawodach Pucharu Świata zadebiutował 13 listopada 2016 roku w Levi, gdzie nie zakwalifikował się do pierwszego przejazdu slalomu. W 2017 roku wspólnie z kolegami i koleżankami z reprezentacji zdobył brązowy medal w drużynie podczas mistrzostw świata w Sankt Moritz. Był to jego jedyny start na tej imprezie.
Osiągnięcia.
Puchar Świata.
Miejsca na podium w zawodach.
Lundbäck nigdy nie stanął na podium zawodów PŚ.

</doc>
<doc id="3923248" url="https://pl.wikipedia.org/wiki?curid=3923248" title="Takuya Iwanami">
Takuya Iwanami

 – japoński piłkarz. Obecnie występuje w Vissel Kobe.
Kariera klubowa.
Od 2012 roku gra w zespole Vissel Kobe.
Kariera reprezentacyjna.
Został powołany do kadry na Igrzyska Olimpijskie w 2016 roku.

</doc>
<doc id="3923252" url="https://pl.wikipedia.org/wiki?curid=3923252" title="Parantodon">
Parantodon

Parantodon ("Paranthodon") – rodzaj wymarłego dinozaura z grupy stegozaurów, żyjącego na terenach Południowej Afryki w kredzie wczesnej, pomiędzy 145,5 a 136,4 milionami lat temu. Odkryty w 1845, należał do pierwszych znalezionych stegozaurów. Jego jedyne znane pozostałości obejmują niekompletną czaszkę i izolowane zęby, znalezione w formacji Kirkwood. Brytyjski paleontolog Richard Owen początkowo przypisał te szczątki parejazaurowi "Anthodon". Po analizie niebadanych przez wiele lat szczątków z British Museum of Natural History południowoafrykański paleontolog Robert Broom zidentyfikował niekompletną czaszkę jako należącą do innego rodzaju i ukuł nazwę gatunku "Palaeoscincus africanus". Kilka lat później węgierski paleontolog Franz Nopcsa, nieświadomy nowej nazwy autorstwa Brooma, również doszedł do wniosku, że czaszka reprezentuje odrębny takson, który nazwał "Paranthodon owenii". Ponieważ gatunek Nopcsy opisany został po Broomie, a Broom nie stworzył nowego rodzaju, obie nazwy stały się synonimami obecnej nazwy binominalnej "Paranthodon africanus". Nazwa rodzajowa składa się ze starogreckiego "para" („obok”) oraz z nazwy rodzajowej "Anthodon", odnosząc się do początkowego przyporządkowania pozostałości zwierzęcia.
Zaliczając szczątki do "Palaeoscincus", Broom początkowo uznał je za ankylozaurze. Potwierdził to Coombs w latach siedemdziesiątych XX wieku. Jednak w 1929 Nopcsa uznał takson za stegozauryda, z czym zgadza się większość współczesnych badań. W 1981 rodzaj powtórnie przejrzano materiał z punktu widzenia współczesnej taksonomii, uznając w nim pewny rodzaj stegozauryda. Jednak bardziej współczesny przegląd stegozaurów z 2008 mógł potwierdzić jedynie jedną wyróżniającą cechę i o ile badanie to cały czas przypisuje go do Stegosauridae na zasadzie podobieństwa, u "Paranthodon" nie można znaleźć cech diagnostycznych stegozaurydów.
Budowa.
"Paranthodon" był mniejszym krewnym większych stegozaurydów, jak stegozaur. Thomas R. Holtz Jr oszacował zwierzę na 5 m długości i między 454 a 907 kg masy ciała. Zwierzę cechowało się umiarkowanie wydłużonym pyskiem, wypukłym na szczycie. Tył kości przedszczękowej jest długi i szeroki, a nozdrza zewnętrzne duże. Zęby noszą wydatny grzbiet. Sfosylizowane kości nosowa i szczękowa są względnie kompletne, ale zachowała się też niekompletna kość przedszczękowa. Częściowo zachowany pysk przypomina należący do stegozaura swym znacznym tylnym wyrostkiem przedszczękowym oraz poszerzeniem podniebienia. Jednak "Stegosaurus" pozostaje jedynym stegozaurydem znanym z materiału czaszkowego odpowiadającego "Paranthodon" i umożliwiającego porównanie, i nawet jeśli cechują się one wielkim podobieństwem, morfologia zębów jest bardzo wyróżniająca wśród stegozaurów. Przykładowo pozostałości czaszki znane są jedynie w przypadku stegozaura, "Paranthodon", kentrozaura i tuodziangozaura i morfologia zębów jest inna u każdego z nich"."
Szczęka "Paranthodon" zachowała rząd zębów. Nawis jest nieznaczny, jeśli w ogóle występuje. Różni się on tym od ankylozaurów, gdzie w przypadku kości szczękowej był on znaczny. Zęby noszą także środkowy grzebień i 5 mniejszych wydatnych grzebieni po każdej stronie. Przypomina to grzebienie obserwowane u kentrozaura. Jak wszystkie Stegosauria, ząbki na zębach są zaokrąglone u szczytu, co kontrastuje z ankylozaurami. Ponadto jak u huajangozaura, ale inaczej niż u kentrozaura i stegozaura, "Paranthodon" miał wydatne grzebienie obok rzędu zębów. Niektóre zęby tego rodzaju ukazują zużycie, na większości zębów jest ono nieobecne, jak u huajangozaura. Oznacza to, że prawdopodobnie uzębienie "Paranthodon" nie tworzyło zgryzu między zębami. "Paranthodon" odróżnia się od innych stegozaurów długim, szerokim tylnym wyrostkiem kości przedszczękowej, zębami szczękowymi o bardzo dużej obręczy, dużymi grzebieniami koron zębów. Nie wszystkie wymienione cechy uznano za pewne w przeglądzie stegozaurów z 2008. Jedyną znalezioną autapomorfią jest częściowe wtórne podniebienie kostne kości szczękowej.
Odkrycie i nazwa.
W 1845 geolodzy amatorzy William Guybon Atherstone i Andrew Geddes Bain odkryli kilka skamielin w okolicy Dassieklip (Kraj Przylądkowy), w dolinie Bushman's River. Czyni go to pierwszym nieptasim dinozaurem znalezionym na półkuli południowej, jak również w Afryce. W 1849 i 1853 Bain wysłał część skamielin Richardowi Owenowi celem identyfikacji. Wśród nich znajdowała się szczęka, którą Bain określił jako the „Cape "Iguanodon"” („iguanodon przylądkowy”), wobec czego związane z nią miejsce nazwano „Iguanodonhoek”. Atherstone opublikował krótką pracę o odkryciu w 1857, w 1871 narzekając na brak uwagi w Londynie. W 1876 seria okazów z kolekcji została nazwana przez Owena mianem "Anthodon serrarius", nazwa rodzajowa powstała w oparciu o podobieństwo zębów do kwiatu. Przypisane doń zostały: częściowa holotypowa czaszka BMNH 47337, lewa szczęka BMNH 47338, skała macierzysta BMNH 47338 z fragmentami kości i odciskami przedniej części czaszki oraz kręgi BMNH 47337a. W 1882 Othniel Charles Marsh przypisał "Anthodon" rodzinie Stegosauridae, bazując na BMNH 47338, a w 1890 Richard Lydekker odkrył, że choć "Anthodon" był Pareiasauria, jego zęby przypominały należące do Stegosauridae.
W 1909 Robert Broom odwiedził kolekcję British Museum of Natural History. Doszedł do wniosku, że Owen pomieszał zniekształconą niepełną czaszkę, zęby i żuchwę Pareiasauria z częściową szczęką dinozaura BMNH 47338, które w rzeczywistości reprezentowały odrębne gatunki. Broom zatrzymał nazwę "Anthodon" dla Pareiasauria, te drugie skamieniałości uznając za należące do rodzaju "Palaeoscincus", nadając im nową nazwę "Paleoscincus africanus" w 1912. Odkrył znaczące różnice anatomiczne zębów pomimo podobnej morfologii, tak jak u stegozaura. W 1929 Franz Nopcsa, nieświadomy wcześniejszej publikacji Brooma, nadał "P. africanus" inną nazwę, jako że D.M.S. Watson sądził, że szczęka powinna zostać odróżniona od "Anthodon". Nopcsa ukuł nazwę "Paranthodon Owenii", nazwę rodzajową tworząc przez dodanie łacińskiego "para" („obok”, „podobny”) do "Anthodon", epitetem zaś gatunkowym honorując Owena. Zgodnie ze współczesną konwencją epitet gatunkowy został później poprawiony na "owenii". Obie nazwy włączył we współczesną nomenklaturę Walter P. Coombs w swej dysertacji z 1971, w postaci nowej kombinacji "Paranthodon africanus", ponieważ "Paranthodon" był pierwszą nazwą rodzajową znaleziska, a "africanus" – najstarszym epitetem gatunkowym. Czyni to właściwą nazwą "Paranthodon africanus" zamiast poprzednich nazw "Palaeoscincus africanus" i "Paranthodon owenii".
Holotyp "Paranthodon", BMNH 47338, znaleziono w warstwie formacji Kirkwood, datowanej na pomiędzy berriasem a wczesnym walanżynem. Obejmuje on tylną część pyska, a więc kość szczękową z zębami, tylną ogonowo-grzbietową gałąź kości przedszczękowej, część kości nosowej i kilka izolowanych zębów, prawdopodobnie z żuchwy. Na podstawie uzębienia można do parantodonta zaliczyć też jedno dodatkowe znalezisko BMNH 47992, obejmujące jedynie izolowane zęby dzielące morfologię z należącymi do holotypu. Jednak zęby nie mają żadnej autapomorfii "Paranthodon" i w 2008 określono je jako należące do nieokreślonego stegozauryda.
Systematyka.
Obecnie "Paranthodon" klasyfikowany jest jako stegozaur spokrewniony ze stegozaurem, tuodziangozaurem i lorikatozaurem. Początkowo, kiedy Broom określił skamieliny parantodonta nazwą "Palaeoscincus africanus", umieścił je wśród ankylozaurów. Klasyfikację tę później zmienił Nopcsa, który odkrył, że "Paranthodon" przypomina najbardziej stegozaurydy (było to jeszcze przed zdefiniowaniem tej grupy). Coombs (1978) nie zgodził się ze stanowiskiem Nopcsy, utrzymując parantodonta wśród Ankylosauria, jak Broom, aczkolwiek uznawał on zwierzę za Ankylosauria "incertae sedis". W kolejnym przeglądzie autorstwa Galtona i Coombsa (1981) zamiast jednak potwierdzić interpretację Nopcsy, opisano "Paranthodon" jako stegozauryda kredy późnej. W wielu analizach filogenetycznych umieszczano "Paranthodon" wśród Stegosauria, a często i w Stegosauridae. W analizie z 2010, obejmującej prawie wszystkie gatunki Stegosauria, podano, że "Paranthodon" nie zalicza się do Stegosauridae, umieszczając go w politomii z tuodziangozaurem, huajangozaurem, czungkingozaurem, "Jiangjunosaurus" i gigantspinozaurem. Jednak po usunięciu dwóch ostatnich rodzajów "Paranthodon" wraz z tuodziangozaurem klasyfikowany był blisko Stegosauridae, "Huayangosaurus" wraz z "Chungkingosaurus" w Huayangosauridae. Obrazuje to następujący kladogram:
Inne badania sytuowały "Paranthodon" blisko "Tuojiangosaurus", "Loricatosaurus" i "Kentrosaurus" w obrębie Stegosaurinae. Nawet jeśli analizy filogenetyczne uznają "Paranthodon" za Stegosauridae, jego materiał nie posiada synapomorfii Stegosauria. Jednak jest on prawdopodobnie stegozaurzej natury, a filogenezy wielu autorów umieszczają go w tej właśnie grupie.
Paleoekologia.
Formacja Kirkwood leży w Afryce Południowej. Odkryto w niej liczne pozostałości różnych rodzajów organizmów żywych, jako pierwszy odsłonięty został właśnie "Paranthodon". Formacja powstawała od jury późnej do kredy wczesnej, najstarsze depozyty sięgają wstecz tytonu, licząc sobie jakieś 145,5 miliona lat. Natomiast najmłodsze skały powstały w walanżynie, około 136,4 miliona lat temu. Formację cechuje duża różnorodność grup zwierząt, wliczając w to dinozaury, przynajmniej dwa różne sfenodonty, wiele ryb doskonałokostnych, kilka krokodyli, płazy bezogonowe i żółwie. Jednakże duża część materiału z formacji Kirkwood to jedynie izolowane zęby bądź fragmentaryczne kawałki kości. Dinozaury tej formacji obejmują bazalnego tetanura, prymitywnego ornitomimozara nkwebazaura, prawdopodobnego brachiozauryda algoazaura potencjalnego tytanozaura, wiele ptasiomiednicznych, obok parantodonta iguanodonta i „hipsylofodonta”.

</doc>
<doc id="3923253" url="https://pl.wikipedia.org/wiki?curid=3923253" title="Tereza Jančová">
Tereza Jančová

Tereza Jančová (ur. 31 marca 1999 w Zwoleniu) – słowacka narciarka alpejska, wicemistrzyni świata.
Kariera.
Po raz pierwszy na arenie międzynarodowej Tereza Jančová pojawiła się 7 grudnia 2015 roku w Hemsedal, gdzie w zawodach FIS Race zajęła 14. miejsce w gigancie. W 2016 roku wystartowała na igrzyskach olimpijskich młodzieży w Lillehammer, gdzie jej najlepszym wynikiem było dziesiąte miejsce w superkombinacji. W 2017 roku wspólnie z kolegami i koleżankami z reprezentacji zdobyła srebrny medal w drużynie podczas mistrzostw świata w Sankt Moritz. Na tej samej imprezie zajęła także 49. miejsce w gigancie i 43. miejsce w slalomie.

</doc>
<doc id="3923255" url="https://pl.wikipedia.org/wiki?curid=3923255" title="U-513">
U-513

U-513 – niemiecki okręt podwodny (U-Boot) typu "IX C" z okresu II wojny światowej. Okręt wszedł do służby w 1942 roku. Kolejnymi dowódcami byli: KrvKpt. Rolf Rüggeberg, Kptlt. Friedrich Guggenberger.
Historia.
Wcielony do 4. Flotylli U-Bootów celem szkolenia załogi, od 1 września 1942 roku w 10. Flotylli jako jednostka bojowa.
We wrześniu 1942 roku U-513 odznaczył się śmiałą akcją: wpłynął nocą do zatoki Concepcion (Nowa Fundlandia), która była miejscem koncentracji alianckich konwojów, i zatopił tam dwa duże frachtowce z ładunkiem rudy żelaza. Podczas zamieszania U-Boot został przypadkowo staranowany przez kolejny statek, w konsekwencji doznając uszkodzeń kiosku.
14 kwietnia 1943 roku powracający z rejsu do bazy w Lorient okręt spotkał się z jednostkami eskorty i innym U-Bootem U-526. Zgodnie z tradycją Rüggeberg jako starszy stopniem powinien pierwszy wpłynąć do portu. Dowódca U-526 zignorował tę zasadę; w efekcie to jego jednostka wpłynęła na minę postawioną przez brytyjski samolot i zatonęła z większością załogi.
Okręt odbył 4 patrole bojowe, podczas których zatopił 6 jednostek handlowych o łącznej pojemności 29 940 BRT, dodatkowo uszkodził dwie (13 177 BRT).
19 lipca 1943 rok U-513 został zaskoczony na powierzchni i zatopiony na wysokości São Francisco do Sul przez amerykańską łódź latającą Martin PBM Mariner. Zginęło 46 członków załogi U-Boota; siedmiu, w tym poważnie ranny dowódca (Guggenberger), zostało podjętych z tratwy ratunkowej przez okręt-bazę wodnosamolotów USS „Barnegat”.
W lipcu 2011 roku wrak U-513 został odnaleziony na głębokości 70 metrów.

</doc>
<doc id="3923260" url="https://pl.wikipedia.org/wiki?curid=3923260" title="Émeraude">
Émeraude



</doc>
<doc id="3923262" url="https://pl.wikipedia.org/wiki?curid=3923262" title="Kolonia Dolna (Jeziernia)">
Kolonia Dolna (Jeziernia)

Kolonia Dolna – część wsi Jeziernia w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Kolonia Dolna administracyjnie należała do województwa zamojskiego.

</doc>
<doc id="3923263" url="https://pl.wikipedia.org/wiki?curid=3923263" title="Andreas Žampa">
Andreas Žampa

Andreas Žampa (ur. 13 sierpnia 1993 w Kieżmarku) – słowacki narciarz alpejski, wicemistrz świata.
Kariera.
Po raz pierwszy na arenie międzynarodowej Andreas Žampa pojawił się 26 listopada 2008 roku w Livigno, gdzie w zawodach juniorskich w gigancie zajął 83. miejsce. W 2011 roku wystartował na mistrzostwach świata juniorów w Crans-Montana, gdzie jego najlepszym wynikiem było dwudzieste miejsce w kombinacji. Jeszcze trzykrotnie startował na imprezach tego cyklu, najlepszy wynik osiągając podczas mistrzostw świata juniorów w Quebecu, gdzie był dziewiąty w kombinacji. W zawodach Pucharu Świata zadebiutował 2 grudnia 2012 roku w Beaver Creek, gdzie nie ukończył pierwszego przejazdu giganta. Pierwsze pucharowe punkty wywalczył 22 stycznia 2016 roku w Kitzbühel, gdzie zajął 23. miejsce w kombinacji.
W 2014 roku wystartował na igrzyskach olimpijskich w Soczi, zajmując między innymi 32. miejsce w gigancie oraz 36. w supergigancie. W 2017 roku wspólnie z kolegami i koleżankami z reprezentacji zdobył srebrny medal w drużynie podczas mistrzostw świata w Sankt Moritz. Zajął też między innymi 29. miejsce w slalomie na mistrzostwach świata w Vail/Beaver Creek w 2015 roku.
Jego starszy brat, Adam Žampa, również został narciarzem.
Osiągnięcia.
Puchar Świata.
Miejsca na podium.
Jak dotąd Žampa nie stanął na podium zawodów PŚ.

</doc>
<doc id="3923264" url="https://pl.wikipedia.org/wiki?curid=3923264" title="Kolonia Dolna">
Kolonia Dolna



</doc>
<doc id="3923267" url="https://pl.wikipedia.org/wiki?curid=3923267" title="Rubis">
Rubis

„Rubis” – nazwa noszona na przestrzeni dziejów przez kilka okrętów Marine nationale:

</doc>
<doc id="3923273" url="https://pl.wikipedia.org/wiki?curid=3923273" title="Saphir">
Saphir

„Saphir” – nazwa noszona na przestrzeni dziejów przez kilka okrętów podwodnych Marine nationale:

</doc>
<doc id="3923274" url="https://pl.wikipedia.org/wiki?curid=3923274" title="CCITT">
CCITT



</doc>
<doc id="3923280" url="https://pl.wikipedia.org/wiki?curid=3923280" title="Matej Falat">
Matej Falat

Matej Falat (ur. 8 lutego 1993 w Bojnicach) – słowacki narciarz alpejski, wicemistrz świata.
Kariera.
Po raz pierwszy na arenie międzynarodowej Matej Falat pojawił się 22 grudnia 2008 roku w Bansku, gdzie w zawodach FIS Race w slalomie zajął 13. miejsce. W 2009 roku wystartował na mistrzostwach świata juniorów w Garmisch-Partenkirchen, gdzie jego najlepszym wynikiem było 47. miejsce w gigancie. Jeszcze pięciokrotnie startował na imprezach tego cyklu, najlepszy wynik osiągając podczas mistrzostw świata juniorów w Regionie Mont Blanc, gdzie był szesnasty w kombinacji. W zawodach Pucharu Świata zadebiutował 26 lutego 2011 roku w Bansku, gdzie nie ukończył kombinacji.
W 2014 roku wystartował na igrzyskach olimpijskich w Soczi, zajmując między innymi 42. miejsce w supergigancie. W 2017 roku wspólnie z kolegami i koleżankami z reprezentacji zdobył srebrny medal w drużynie podczas mistrzostw świata w Sankt Moritz. Zajął też między innymi 24. miejsce w superkombinacji na mistrzostwach świata w Garmisch-Partenkirchen w 2011 roku. Startował także na Zimowych Igrzyskach Olimpijskich 2018 oraz na Mistrzostwach Świata 2019 w Åre.
Osiągnięcia.
Puchar Świata.
Miejsca na podium.
Jak dotąd Falat nie stanął na podium zawodów PŚ.

</doc>
<doc id="3923281" url="https://pl.wikipedia.org/wiki?curid=3923281" title="Kokoszko">
Kokoszko



</doc>
<doc id="3923282" url="https://pl.wikipedia.org/wiki?curid=3923282" title="Podlas (Jeziernia)">
Podlas (Jeziernia)

Podlas – część wsi Jeziernia w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Podlas administracyjnie należał do województwa zamojskiego.

</doc>
<doc id="3923285" url="https://pl.wikipedia.org/wiki?curid=3923285" title="Dozsa">
Dozsa



</doc>
<doc id="3923289" url="https://pl.wikipedia.org/wiki?curid=3923289" title="Topaze">
Topaze



</doc>
<doc id="3923290" url="https://pl.wikipedia.org/wiki?curid=3923290" title="Zagrządki">
Zagrządki

Zagrządki – część wsi Jeziernia w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Zagrządki administracyjnie należały do województwa zamojskiego.

</doc>
<doc id="3923292" url="https://pl.wikipedia.org/wiki?curid=3923292" title="Turquoise">
Turquoise

„Turquoise” – nazwa noszona na przestrzeni dziejów przez kilka jednostek pływających Marine nationale:

</doc>
<doc id="3923295" url="https://pl.wikipedia.org/wiki?curid=3923295" title="Marcin Cieński z Cieni">
Marcin Cieński z Cieni



</doc>
<doc id="3923297" url="https://pl.wikipedia.org/wiki?curid=3923297" title="U.S. National Championships 1963">
U.S. National Championships 1963

U.S. National Championships 1963 – tenisowy turniej znany jako wielkoszlemowy US Open, który rozegrano w 1963 roku w dniach 28 sierpnia–8 września, na kortach "West Side Tennis Club" w Forest Hills.
Była to osiemdziesiąta trzecia edycja turnieju.

</doc>
<doc id="3923301" url="https://pl.wikipedia.org/wiki?curid=3923301" title="U.S. National Championships 1964">
U.S. National Championships 1964

U.S. National Championships 1964 – tenisowy turniej znany jako wielkoszlemowy US Open, który rozegrano w 1964 roku w dniach 2–13 września, na kortach "West Side Tennis Club" w Forest Hills.
Była to osiemdziesiąta czwarta edycja turnieju.

</doc>
<doc id="3923306" url="https://pl.wikipedia.org/wiki?curid=3923306" title="U.S. National Championships 1965">
U.S. National Championships 1965

U.S. National Championships 1965 – tenisowy turniej znany jako wielkoszlemowy US Open, który rozegrano w 1965 roku w dniach 1–12 września, na kortach "West Side Tennis Club" w Forest Hills.
Była to osiemdziesiąta piąta edycja turnieju.

</doc>
<doc id="3923307" url="https://pl.wikipedia.org/wiki?curid=3923307" title="Puma GTB">
Puma GTB

Puma GTB – samochód sportowy, produkowany w niewielkiej liczbie przez brazylijski koncern Puma Veículos e Motores, konstrukcyjnie samochód był oparty na Chevrolecie Opala. W 1971 roku producent zaprezentował samochód pod nazwą Puma GTO, ale w 1973 roku ostatecznie nadano oznaczenie GTB (Gran Turismo Brazylia).
Opis auta.
Puma GTB była napędzana rzędowymi, sześciocylindrowymi silnikami Chevroleta o pojemności 4,1 litra, o mocy 168 KM. Nadwozie wykonano z włókna szklanego, co pozwoliło na znaczną redukcję masy własnej. Pumy były dobrze wyposażone – wiele pojazdów posiadało elektryczne szyby, skórzaną tapicerkę oraz klimatyzację. Początkowa produkcja wynosiła ok. 10 sztuk miesięcznie, na nową Pumę klient musiał czekać nawet rok. W roku 1978 roku auto przeszło lifting, zmieniono przednią i tylną część nadwozia, zastosowano felgi aluminiowe ze stopów lekkich, zwiększono ilość miejsca dla kierowcy i pasażera. Tak zmodyfikowany samochód oznaczono Puma GTB S2. Od 1986, w wyniku zmiany właściciela fabryki, Pumy wytwarzane byłe przez nowo powstałe Araucária S/A. Sprzedaż ciągle spadała, aby obniżyć koszty produkcji elementy wykończeniowe zapożyczono z Alfy Romeo 2300Ti, czy Forda Del Rey, lecz to nie wystarczało. Auto było już przestarzałe i przegrywało rywalizacje na drodze ze słabszymi i tańszymi samochodami. W 1988 roku Puma GTB została zastąpiona przez model AMV.

</doc>
<doc id="3923310" url="https://pl.wikipedia.org/wiki?curid=3923310" title="Jaskinia Mysia – pod Raptawicą">
Jaskinia Mysia – pod Raptawicą

Jaskinia Mysia – pod Raptawicą – jaskinia powstała z połączenia dwóch jaskiń: Jaskini Mysiej i Dziury pod Raptawicą położonych w masywie Raptawickiej Turni w Dolinie Kościeliskiej w Tatrach Zachodnich. Obie jaskinie były znane od dawna, jednak w październiku 2015 roku odkryto, że są ze sobą połączone i tworzą jeden system jaskiniowy. Systemowi nadano nazwę Jaskinia Mysia – pod Raptawicą. Długość jaskini wynosi 240 metrów, a jej deniwelacja 2 metry.
Szczegółowe informacje o poszczególnych jaskiniach przy ich hasłach.

</doc>
<doc id="3923313" url="https://pl.wikipedia.org/wiki?curid=3923313" title="Papin">
Papin

Osoby:
Technika:
Geografia:

</doc>
<doc id="3923318" url="https://pl.wikipedia.org/wiki?curid=3923318" title="Fresnel">
Fresnel

Osoby:
Astronomia:
Fizyka i matematyka:
Technika:

</doc>
<doc id="3923333" url="https://pl.wikipedia.org/wiki?curid=3923333" title="Georg von Bismarck">
Georg von Bismarck

Georg von Bismarck (ur. 15 lutego 1891 w Namyślinie, zm. 31 sierpnia 1942 w Al-Alamajn) – niemiecki oficer Wehrmachtu w randze generała majora, pośmiertnie awansowany do stopnia generała porucznika. Służył w czasie I i II wojny światowej.
Po ukończeniu szkoły Bismarck wstąpił do armii 13 czerwca 1910 roku służąc m.in. w 6 Pułku Huzarów im. Hrabiego Goetzena (2 Śląski). Podczas I wojny światowej służył w stopniu porucznika. Po zakończeniu I wojny światowej kontynuował karierę w Reichswehrze.
W 1938 roku obejmuje dowództwo nad 7 pułkiem strzelców konnych. 1 lutego 1939 roku awansował do stopnia pułkownika. Podczas II wojny światowej, Bismarck brał udział w kampanii wrześniowej. W kampanii francuskiej dowodził pułkiem piechoty zmotoryzowanej, która wchodziła w skład 7 Dywizji Pancernej dowodzonej przez generała majora Erwina Rommla. W 1941 roku objął dowództwo nad 20 Dywizją Pancerną. W styczniu 1942 roku został przeniesiony do Afrika Korps. 11 lutego 1942 roku objął dowództwo nad 21 Dywizją Pancerną (zastępując generała porucznika Karla Böttchera). 1 kwietnia 1942 roku został awansowany do stopnia generała majora.
17 lipca 1942 roku został ranny, a po powrocie do dywizji poległ w walce 31 sierpnia 1942 roku. Pośmiertnie awansowany do stopnia generała porucznika.

</doc>
<doc id="3923335" url="https://pl.wikipedia.org/wiki?curid=3923335" title="Odmieniec">
Odmieniec



</doc>
<doc id="3923337" url="https://pl.wikipedia.org/wiki?curid=3923337" title="Olivia Giaccio">
Olivia Giaccio

Olivia Giaccio (ur. 15 sierpnia 2000 w Mount Kisco) – amerykańska narciarka dowolna, specjalizująca się w jeździe po muldach. W zawodach Puchar Świata zadebiutowała 4 lutego 2016 w Deer Valley, zajmując szesnaste miejsce. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 19 lutego 2017 roku w Tazawako, gdzie była trzecia w muldach podwójnych. W zawodach tych wyprzedziły ją jedynie jej rodaczka, Jaelin Kauf oraz Julija Gałyszewa z Kazachstanu.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="3923339" url="https://pl.wikipedia.org/wiki?curid=3923339" title="Teplá dolina">
Teplá dolina

Teplá dolina – dolina w Wielkiej Fatrze na Słowacji. Jest orograficznie lewym odgałęzieniem Doliny Rewuckiej ("Revúcka dolina"). Ma wylot na wysokości około 640 m. Górą podchodzi pod Severné Rakytovské sedlo (ok. 1405 m) w tzw. liptowskiej grani Wielkiej Fatry. Jej orograficznie lewe zbocza tworzy południowo-wschodni grzbiet Rakytova (1567 m), prawe południowo-wschodni grzbiet Tanečnicy (1462 m).
Dolina jest porośnięta lasem i znajduje się w obrębie Parku Narodowego Wielka Fatra. Dnem doliny spływa Teplý potok. Znajdują się na nim wodospady. Największy z nich to Dolný vodopád Teplého potoka. Wodospad ten wraz z otoczeniem to rezerwat przyrody Prielom Teplého potoka. Na mapie internetowej wodospad opisany jako Vodopád na Teplom potoku.
Dnem doliny prowadzi droga i znakowany szlak turystyczny. Na dnie doliny znajduje się nieduża polana z paśnikiem dla zwierząt. W obrębie rezerwatu Prielom Teplého potoka znajdują się w stokach doliny skały, a w nich kilka jaskiń.

</doc>
<doc id="3923340" url="https://pl.wikipedia.org/wiki?curid=3923340" title="Berthelot">
Berthelot

Osoby:
Technika:

</doc>
<doc id="3923346" url="https://pl.wikipedia.org/wiki?curid=3923346" title="Chlamyphorus retusus">
Chlamyphorus retusus



</doc>
<doc id="3923348" url="https://pl.wikipedia.org/wiki?curid=3923348" title="Witold Sawicki">
Witold Sawicki

Witold Sawicki, pseud. Andrzej, Jerzy, Profesor, Burzański, Tolek (ur. 13 lutego 1904 w Humaniu, zm. 13 maja 1973 w Otwocku) – polski historyk prawa, działacz harcerski, harcmistrz, Naczelnik Harcerstwa Polskiego w latach 1941–1945.
Życiorys.
Witold Sawicki w 12. roku życia wstąpił w Humaniu do harcerstwa, z którym związał się na całe życie.
W 1916 roku przeniósł się wraz z rodzicami do Warszawy. W 1920 roku uczestniczył jako ochotnik w wojnie polsko-bolszewickiej. W latach 1921–1924 był drużynowym 48 Warszawskiej Drużyny Harcerzy (WDH), a później, do 1926 roku – 12 WDH. W latach 1926–1930 pracował w Wydziale Organizacyjnym Główniej Kwatery Męskiej ZHP, nadzorując działalność wychowawczą komendantów chorągwi mazowieckich.
W 1922 roku ukończył Gimnazjum im. Jana Zamojskiego w Warszawie, a w 1926 roku – Wydział Prawa Uniwersytetu Warszawskiego, uzyskując tytuł magistra praw. Odbył aplikację sędziowską. Dyplom doktora praw otrzymał w 1930 roku, a następnie, jako stypendysta MWRiOP kontynuował studia w Paryżu i Tuluzie, zajmując się ustrojem i prawem państwa Franków i średniowiecznej Francji. W 1933 roku uzyskał habilitację na Wydziale Prawa UW. Po odbyciu aplikacji adwokackiej został wpisany w 1936 roku na listę warszawskiej palestry i wraz z ojcem prowadził kancelarię adwokacką. W latach 1937–1939 prowadził wykłady z historii prawa na UW, specjalizując się w historii prawa na zachodzie Europy.
Po powrocie z Francji w 1931 roku, w wyniku podziałów politycznych w polskim harcerstwie, nie kontynuował już swojej pracy w GKM ZHP. Zainicjował powołanie ogólnowarszawskiego kręgu starszoharcerskiego grupującego działaczy o nastawieniu narodowym, który początkowo przyjął nazwę Klubu Włóczęgów, a od 1934 roku Kręgu Starszoharcerskiego św. Jerzego. Był członkiem „Juventus Christiana”, współpracował z wydawanym w Poznaniu, później w Warszawie czasopismem „Strażnica Harcerska”, należał do „Gromady Reytaniaków” – kręgu starszoharcerskiego związanego z 2 WDH. Był czynnym członkiem grupy „Porozumienie Antykomunistyczne” zajmującej się badaniem metod ekspansji komunizmu w Polsce. Był ideowo związany z Obozem Wielkiej Polski, a następnie ze Stronnictwem Narodowym.
Po wybuchu wojny Sawicki wraz ze Stanisławem Sedlaczkiem oraz zgrupowanymi wokół niego działaczami przedwojennego Kręgu św. Jerzego, założył pod koniec października 1939 roku niezależną konspiracyjną organizację harcerską Harcerstwo Polskie. Został członkiem jego Naczelnej Rady Harcerskiej i zastępcą naczelnika (Stanisława Sedlaczka), a po jego aresztowaniu przez Niemców 18 maja 1941 roku – naczelnikiem HP. Funkcję tę pełnił do aresztowania przez komunistyczne władze bezpieczeństwa w grudniu 1945 roku. W okresie okupacji niemieckiej Witold Sawicki wraz z innymi członkami kierownictwa HP, prowadził rozmowy z dowództwem Szarych Szeregów w ramach Harcerskiego Komitetu Porozumiewawczego, utworzonego w 1943 roku w celu nawiązania współpracy między tymi organizacjami. W czasie okupacji był członkiem Zarządu Głównego Stronnictwa Narodowego i pełnił w nim funkcję kierownika Wydziału Wychowania. Był jednym z organizatorów tajnego Uniwersytetu Ziem Zachodnich i w latach 1940–1944 prowadził wykłady i seminaria z historii prawa na podziemnym Wydziale Prawa UZZ, od 1943 roku wchodzącym w skład Uniwersytetu Warszawskiego. Na krótko przed powstaniem warszawskim wstąpił do NOW scalonej w 1942 roku z AK. W powstaniu walczył, wraz ze swymi harcerzami i harcerkami, w Batalionie „Gustaw” Zgrupowania „Róg” na Woli, Starym Mieście i Śródmieściu. 28 sierpnia 1944 roku został odznaczony Krzyżem Walecznych. 1 września został poważnie ranny w szyję. W połowie września dostał nominację na podporucznika czasu wojny. Po upadku powstania został wywieziony do Niemiec, przebywał w obozach: Stalag XI B w Fallingbostel, obozie koncentracyjnym Bergen-Belsen i oflagu Oflag II D Gross-Born.
Po zwolnieniu z oflagu w lutym 1945 roku wrócił do Polski, w Krakowie wznowił konspiracyjną działalność HP. Działał też w tajnym SN, zostając w listopadzie 1945 roku pełniącym obowiązku prezesa tego Stronnictwa. Prowadził jednocześnie działalność naukową, wykładając historię prawa na Uniwersytecie Jagiellońskim i na Uniwersytecie Łódzkim jako profesor kontraktowy. W lipcu 1945 roku powołano go na członka Komisji Prawniczej PAU.
W listopadzie 1945 roku został aresztowany, wraz z innymi członkami Naczelnictwa HP, i oskarżony o udział w nielegalnych związkach Harcerstwo Polskie i Stronnictwo Narodowe, "mając na celu obalenie demokratycznego ustroju Państwa Polskiego". Po skazaniu przez sąd wojskowy na 5 lat więzienia, został zwolniony na mocy amnestii 1 maja 1947 roku.
W listopadzie 1948 roku podjął pracę na KUL, pracując kolejno jako starszy asystent, adiunkt i profesor kontraktowy. W maju 1952 roku został ponownie aresztowany i oskarżony o działalność szpiegowską. Po półrocznym pobycie w więzieniu mokotowskim został zwolniony bez procesu, jednak bez prawa pracy na uczelni. Do pracy dydaktycznej wrócił po październiku 1956 roku, obejmując stanowisko zastępcy kierownika Katedry Powszechnej Historii Państwa i Prawa na Wydziale Prawa Uniwersytetu Marii Curie-Skłodowskiej w Lublinie, a następnie kierownika tej katedry (w latach 1960–1970). 1 stycznia 1957 roku został zastępcą profesora na tym wydziale, a 31 października tego roku odzyskał stopień i stanowisko docenta. Pod koniec życia wykładał też na ATK.
Życie prywatne.
Witold Sawicki był synem Mirosława i Zofii z domu Piotrowskiej. W 1950 roku ożenił się z Zofią Nadolską (primo voto Gniazdowską, 1909–1986). Mieli dwoje dzieci: Piotra i Marię, późniejszą Mikołajewską (ur. w 1954 roku). Małżeństwo wychowywało również Ewę Gniazdowską, córkę Zofii z pierwszego małżeństwa.
W ostatnich latach życia mieszkał w Otwocku i tam został pochowany na cmentarzu parafialnym.

</doc>
<doc id="3923351" url="https://pl.wikipedia.org/wiki?curid=3923351" title="Pilná">
Pilná

Pilná – dolina w Wielkiej Fatrze na Słowacji. Jest orograficznie lewym odgałęzieniem Revúckiej doliny ("Revúcka dolina"). Ma wylot na wysokości około 740 m w górnej części miejscowości Liptovské Revúce. Górą podchodzi pod Sedlo Ploskej (1390 m). Jej orograficznie lewe zbocza tworzy odbiegający na południe od szczytu Ploská (1532 m) grzbiet zwany Magurami, prawe południowy grzbiet szczytu Čierny kameň (1479 m).
Orograficznie lewe zbocza doliny tworzy opadający spod Čiernego kamenia grzbiet ze szczytem Straž, prawe opadający spod Ploski grzbiet z wzniesieniem Magury. Dolina jest w większości porośnięta lasem, ale spora część jej dolnych zboczy jest trawiasta. Znajduje się w obrębie Parku Narodowego Wielka Fatra. Dnem doliny spływa niewielki potok. Doliną nie prowadzi nią żaden szlak turystyczny. W dolnej jej części, nieco powyżej zabudowań wsi Liptovské Revúce wznosi się wapienna skała.

</doc>
<doc id="3923354" url="https://pl.wikipedia.org/wiki?curid=3923354" title="Pancernik włochaty">
Pancernik włochaty

Pancernik włochaty ("Dasypus pilosus") – gatunek ssaka, szczerbaka z rodziny pancernikowców (Dasypodidae). Odróżnia się gęstym owłosieniem. Zamieszkuje wschodnie stoki peruwiańskich Andów. Słabo poznany.
Budowa.
McDonough i Loughry podają następujące wymiary: długość ciała (bez ogona) 320–440 mm, długość ogona 240–310 mm, długość ucha około 50 mm, długość tylnej stopy 62–70 mm; masa ciała 1–1,5 kg. Castro i inni wspominają 3 osobniki o masach ciała 1,40, 1,85 i 2,30 kg. Czyni to pancernika włochatego większym od nizinnego czy siedmiopaskowego, lecz mniejszym od dziewięciopaskowego czy większego.
Czaszka jest smukła, pysk długi, wąski – najdłuższy i najwęższy u dzisiejszych pancernikowców. W porównaniu z innymi pancernikami czaszka jest węższa, a puszka mózgowa mniejsza. Głowę pokrywa pancerz, wąski a długi, raczej romboidalny, z przodu zakończony luźno, od tyłu ostro zakończony. Występuje V-kształtna bruzda potyliczna oraz delikatny grzebień strzałkowy, obserwowany u większości zbadanych osobników. Kości czołowe mają zatoki czołowe i długie wyrostki łączące się z długimi kośćmi nosowymi. Żuchwa ma prostą gałąź poziomą i niski wyrostek. W środku paszczy niewielkie zęby długości 1 mm i szerokości 0,7 mm, prawie cylindryczne, zajmujące tylko niewielką część szczęki czy żuchwy. Zęby w typie trzonowców ("molariform"), kołkowate, występują w liczbie 7–8 na górze i 7–9 na dole. Uszy są duże, stożkowate, a pokrywa je skóra o kamienistej fakturze. Oczy przypominają niewielkie szczeliny.
Ciało pancernika włochatego, jak i innych pancernikowców, pokrywa pancerz. Karapaks okrywający tułów ma 3 części. Pancerz ramienny jest krótszy od miednicznego, zawiera 30 otworów, miedniczny zaś 35. Między leżącą na przodzie płytą ramienną a tylną płytą miedniczną występuje od 9 do 11 przesuwalnych pierścieni Jest to dużo, jako że pancernik dziewięciopaskowy ma ich od 7 do 11, a pancernik siedmiopaskowy zwykle tylko 7. Paski pancernika włochatego mają też większą ruchomość. Osteodermy nie mają bruzd, mają natomiast liczne otwory. Łuski rogowe są grube, nieregularnego kształtu, te okrążające płytki ruchomych pasów są trójkątne bądź okrągłe.
Pancernik włochaty wyróżnia się spośród innych przedstawicieli swego rodzaju gęstym owłosieniem porastającym pancerz, obecnym także na policzkach i proksymalnych odcinkach kończyn, jak i na brzusznej stronie ciała, aczkolwiek na brzuchu nie tak gęstym. Włosy są barwy czerwonawobrązowej do czerwonawoszarej, jak piszą McDonough i Loughry, bądź żółtej do jasnobrązowej wedle Castro i innych. Owłosienia nie ma na dystalnych częściach kończyn ani na ogonie. Na brzuchu w przedłużeniu pierścieni widnieją brązowawe poprzeczne linie, mogą one zawierać płaskie osteodermy.
Syncacrum tworzy 7 kręgów, być może w jego rozwoju uczestniczy jeszcze ósmy, uwsteczniony, o czym świadczy budowa wyrostków poprzecznych. Grzebień biodrowy jest skrzywiony i zagięty do boku.
Kość udowa jest smukła. Kość piszczelowa i kość strzałkowa nie łączą się dystalnie. Kończyny przednie kończą się czterema palcami, tylne zaś pięcioma.
Systematyka.
Gatunek po raz pierwszy naukowo opisał w 1856 roku austriacki przyrodnik Leopold Fitzinger, nadając mu nazwę "Cryptophractus pilosus". Jako miejsce typowe odłowu holotypu wskazał Peru, ograniczone do gór Peru przez Mondolfiego w 1979 roku. Holotyp to okaz NMW 222. W 1862 roku gatunek opisano ponownie jako "Praopus hirsutus", czego dokonał Hermann Burmeister. Gatunek uważany był za najsłabiej poznany ze swego rodzaju, przez wiek po odkryciu zdobyto jedynie 6 okazów, a kolejne badania opisywały pojedyncze osobniki.
"D. pilosus" został pierwotnie opisany jako gatunek z rodzaju "Cryptophractus", który to rodzaj został później użyty jako monotypowy podrodzaj. Niektórzy systematycy opowiadają się za przywróceniem rodzaju "Cryptophractus" w oparciu o kryteria morfologiczne, ale molekularne dane genetyczne wykazują, że "D. pilosus" jest dobrze zagnieżdżony w rodzaju "Dasypus", co być może wskazuje na szybką dywergencję ewolucyjną po stosunkowo niedawnym podziale, który odbył się około 2–8 milionów lat temu w obrębie linii "Dasypus". Autorzy "Illustrated Checklist of the Mammals of the World" uznają ten takson za gatunek monotypowy.
Kladogram z pracy Castro "et al." z 2015, bazującej na morfologii i proponującej ponowne przeniesienie pancernika włochatego do odrębnego rodzaju:
Kladogram z pracy Feijó "et al." z 2019 roku, bazujący na badaniach mtDNA. Podgatunki pancernika większego uznano za osobne gatunki, a pancernik dziewięciopaskowy nie jest monofiletyczny. Pancernik włochaty jest w nim dobrze zagnieżdżony w rodzaju "Dasypus" (uproszczono):
Tryb życia.
Nie istnieją informacje dotyczące trybu życia tego gatunku. Nie wiadomo nic o organizacji społecznej, przemieszczaniu się ani areałach zajmowanych przez zwierzęta.
Rozród pancernika włochatego nie został dobrze poznany. Wiedza bazuje w zasadzie na pojedynczej ciężarnej samicy zdeponowanej w muzeum, noszącej w układzie rozrodczym 4 zarodki. Pozostaje to jednak w zgodzie z danymi na temat rozmnażania się innych pancernikowatych, w tym znacznie lepiej poznanego pancernika dziewięciopaskowego. Występować więc może zjawisko opóźnionej implantacji i charakterystyczne dla rodziny zjawisko poliembrionii: z jednej zygoty powstaje na skutek podziałów kilka zarodków, często 4, jak u pancernika dziewięciopaskowego czy nizinnego. W efekcie wszystkie młode z jednego miotu są identyczne. W ten sposób nie rozmnaża się żaden inny kręgowiec.
Rozmieszczenie geograficzne.
Pancernik włochaty występuje na wschodnich zboczach peruwiańskich Andów od Amazonas do Junín. Badanie modelowania siedlisk wykazało, że odpowiednie obszary występowania są również dostępne w Cajamarca. Tereny te leżą między 500–2000 a 3500 m nad poziomem morza.
Ekologia.
Siedliskiem pancernika włochatego są wschodnie stoki Andów, porośnięte lasami subparamo czy też yunga, gęstymi, wiecznie zielonymi bądź tracącymi liście, tereny wilgotne, chmurne, cieniste, leżące wysoko, między 500–2000–2600 a 3400–3500 m nad poziomem morza. Czynnikami ograniczającymi jego występowanie mogą być temperatura i opady. Zamieszkuje na obszarach o średnich temperaturach 8,9–16,7 °C i rocznych opadach 623–1253 mm. Prawdopodobnie lepiej od swych krewnych adaptuje się do niskich bądź wysokich temperatur, zwłaszcza na dużych wysokościach w górach. Większość okazów napotkano blisko zbiorników wodnych.
Gatunek nie wyróżnia się spośród swych pobratymców dietą. Wedle McDonougha i Loughry jest niewyspecjalizowanym owadożercą. Castro i inni zauważają cechy myrmekofagów, jak choćby wydłużony pysk, przyznają jednak, że nie ma obserwacji potwierdzających to przypuszczenie.
Pasożytują na nim kleszcze "Ixodes".
Zagrożenia i ochrona.
IUCN uznaje pancernika włochatego za gatunek niedostatecznie rozpoznany (DD, "Data Deficient"). Ostatnio uwzględniony został przez IUCN w 2013 roku. Wcześniej traktowany był jako gatunek narażony na wyginięcie. Status taki otrzymywał w latach 2010, 2008, 2006, 1996.
Nigdy nie przeprowadzono badań terenowych poświęconych temu gatunkowi. Całkowita liczebność ani trend populacyjny nie są znane. IUCN wspomina, że wiedza o nim pochodzi z pięciu miejsc, McDonough i Loughry wspominają o 25 okazach.
Informacji o zagrożeniach również brakuje. Może mu zagrażać wylesianie. Prawdopodobnie bywa obiektem polowań ludzkich, jako że wszystkie pancernikowate uznaje się za jadalne. Zamieszkuje przynajmniej jeden obszar chroniony, Park Narodowy Rio Abiseo.

</doc>
<doc id="3923357" url="https://pl.wikipedia.org/wiki?curid=3923357" title="Włoszczowa (ujednoznacznienie)">
Włoszczowa (ujednoznacznienie)



</doc>
<doc id="3923359" url="https://pl.wikipedia.org/wiki?curid=3923359" title="Malý Hričkov">
Malý Hričkov

Malý Hričkov – dolina w Wielkiej Fatrze na Słowacji. Jest orograficznie prawym odgałęzieniem Doliny Rewuckiej ("Revúcka dolina"). Ma wylot na wysokości około 670 m w dolnej części miejscowości Liptovské Revúce. Jest to niewielka dolinka wcinająca się w północne stoki szczytu Končitá (1248 m).
Dnem dolinki spływa niewielki potok. Lewe zbocza są bezleśne. Dawniej znajdowały się na nich wyciągi narciarskie i trasy zjazdowe, obecnie wyciągi te przeniesione zostały do sąsiedniej na zachód i większej doliny Veľký Hričkov. Zbocza lewe porasta las. W ich górnej części znajduje się Jaskyňa Hričkov.

</doc>
<doc id="3923360" url="https://pl.wikipedia.org/wiki?curid=3923360" title="Whiplash">
Whiplash



</doc>
<doc id="3923365" url="https://pl.wikipedia.org/wiki?curid=3923365" title="Dubai Duty Free Tennis Championships 2017 (kobiety)">
Dubai Duty Free Tennis Championships 2017 (kobiety)

Dubai Duty Free Tennis Championships 2017– tenisowy turniej WTA kategorii WTA Premier Series rangi WTA Premier 5 w sezonie 2017 z cyklu Dubai Duty Free Tennis Championships rozgrywany w dniach 17–25 lutego 2017 roku w Dubaju na kortach twardych o puli nagród wynoszącej 2 666 000 dolarów amerykańskich.

</doc>
<doc id="3923367" url="https://pl.wikipedia.org/wiki?curid=3923367" title="Andraž Modič">
Andraž Modič



</doc>
<doc id="3923368" url="https://pl.wikipedia.org/wiki?curid=3923368" title="Pancernik karłowaty">
Pancernik karłowaty



</doc>
<doc id="3923373" url="https://pl.wikipedia.org/wiki?curid=3923373" title="Salih Sulajman">
Salih Sulajman



</doc>
<doc id="3923376" url="https://pl.wikipedia.org/wiki?curid=3923376" title="Liderzy Socjalistycznej Republiki Czarnogóry">
Liderzy Socjalistycznej Republiki Czarnogóry



</doc>
<doc id="3923378" url="https://pl.wikipedia.org/wiki?curid=3923378" title="Teplý potok (dopływ Revúcy)">
Teplý potok (dopływ Revúcy)

Teplý potok – potok będący lewym dopływem rzeki Revúca na Słowacji. Wypływa na wysokości około 1340 m na południowo-wschodnich stokach grzbietu łączącego szczyty Rakytov (1463 m) i Tanečnica (1462 m). Spływa w kierunku południowo-wschodnim dnem doliny o nazwie Teplá dolina i na wysokości około 640 m uchodzi do Revúcy.
Na potoku znajdują się wodospady. Największy z nich to Dolný vodopád Teplého potoka. Wodospad ten wraz z otoczeniem objęty jest ochroną jako rezerwat przyrody Prielom Teplého potoka. Na mapie internetowej wodospad opisany jest jako Vodopád na Teplom potoku.
Wzdłuż potoku prowadzi znakowany szlak turystyczny.

</doc>
<doc id="3923379" url="https://pl.wikipedia.org/wiki?curid=3923379" title="Polsko-Czeska Wyższa Szkoła Biznesu i Sportu „Collegium Glacense” w Nowej Rudzie">
Polsko-Czeska Wyższa Szkoła Biznesu i Sportu „Collegium Glacense” w Nowej Rudzie



</doc>
<doc id="3923380" url="https://pl.wikipedia.org/wiki?curid=3923380" title="Krasota">
Krasota

Krasota () – trzeci album studyjny białoruskiego zespołu rockowego Lapis Trubieckoj, wydany 12 maja 1999 roku. W 2000 roku została wydana reedycja albumu pod nazwą "Wsiem diewczonkam nrawitsia", na której znalazły się dodatkowo piosenki „Lubow' powiernułas' ko mnie zadom”, „Kroszka moja” i „Winogradnaja łoza”.

</doc>
<doc id="3923381" url="https://pl.wikipedia.org/wiki?curid=3923381" title="Salih Sulajman (polityk)">
Salih Sulajman (polityk)

Salih Sulajman (hebr.: צאלח סלימאן, arab.: صالح سليمان, ang.: "Saleh Suleiman", ur. 1888 w Ar-Rajnie, zm. 24 listopada 1980) – izraelski polityk pochodzenia arabskiego, w latach 1955–1959 poseł do Knesetu z listy ugrupowania Postęp i Praca.
Życiorys.
Urodził się w 1888 w Ar-Rajnie w Palestynie w ówczesnym Imperium Osmańskim.
W wyborach parlamentarnych w 1955 po raz pierwszy i jedyny dostał się do izraelskiego parlamentu z listy ugrupowania izraelskich Arabów Postęp i Praca, blisko związanej z rządzącą Mapai. W Knesecie trzeciej kadencji zasiadał w komisji spraw wewnętrznych.
Zmarł 24 listopada 1980.

</doc>
<doc id="3923382" url="https://pl.wikipedia.org/wiki?curid=3923382" title="Kabassu">
Kabassu

Kabassu ("Cabassous") – rodzaj ssaka z podrodziny bolit (Tolypeutinae) w obrębie rodziny Chlamyphoridae. 
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała (bez ogona) 290–490 mm, długość ogona 90–200 mm, długość ucha 14–44 mm, długość tylnej stopy 60–86 mm; masa ciała 1–6,4 kg.
Nazewnictwo.
W polskiej literaturze zoologicznej nazwa zwyczajowa „kabassu” używana była dla określenia gatunku "Cabassous unicinctus". W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” zaproponowano nazewnictwo dwuczłonowe i dla "C. unicinctus" zaproponowano nazwę kabassu jednopaskowy. Nazwa rodzajowa „kabassu” została w publikacji PAN zarezerwowana dla rodzaju "Cabassous".
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły znany ze szczątków subfosylnych z Brazylii:

</doc>
<doc id="3923388" url="https://pl.wikipedia.org/wiki?curid=3923388" title="Alfa Capricorni">
Alfa Capricorni

Oznaczenie alfa Capricorni dzielą dwie optycznie bliskie, ale niezwiązane gwiazdy w gwiazdozbiorze Koziorożca:

</doc>
<doc id="3923390" url="https://pl.wikipedia.org/wiki?curid=3923390" title="Tako Gaczecziladze">
Tako Gaczecziladze

Tamara „Tako” Gaczecziladze (gruz. თამარა „თაკო” გაჩეჩილაძე; ur. 17 marca 1983 w Tbilisi) – gruzińska piosenkarka, aktorka, autorka tekstów, była członkini kwartetu Stephane &amp; 3G, reprezentantka Gruzji w 62. Konkursie Piosenki Eurowizji w 2017 roku.
Życiorys.
Kariera.
W 2008 roku Gaczecziladze z utworem „Me and My Funky” brała udział w gruzińskich eliminacjach eurowizyjnych. W finale selekcji zajęła dziesiąte miejsce. W 2009 roku, jako członkini zespołu Stephane &amp; 3G, miała reprezentować Gruzję w 54. Konkursie Piosenki Eurowizji z utworem „We Don’t Wanna Put In”. Piosenka została zdyskwalifikowana z udziału w konkursie za polityczne nawiązania w treści.
W styczniu 2017 roku z utworem „Keep the Faith” wygrała finał krajowych eliminacji eurowizyjnych, dzięki czemu została wybrana na reprezentantkę Gruzji w 62. Konkursie Piosenki Eurowizji organizowanym w Kijowie. Jej finałowy występ wywołał kontrowersje z powodu wizualizacji: na ekranach za plecami piosenkarki pojawiały się m.in. wycinki z gazet dotyczące głośnych kataklizmów i działań zbrojnych, w tym np. napis „Rosja napadła na Gruzję”, odnoszący się do wojny rosyjsko-gruzińskiej z 2008 roku. 9 maja piosenkarka wystąpiła w pierwszym półfinale konkursu i zajęła jedenaste miejsce, przez co nie awansowała do finału.

</doc>
<doc id="3923393" url="https://pl.wikipedia.org/wiki?curid=3923393" title="Przywódcy państw i terytoriów zależnych w 2005">
Przywódcy państw i terytoriów zależnych w 2005

Przywódcy państw i terytoriów zależnych w 2005 – lista przywódców państw i terytoriów zależnych w roku 2005

</doc>
<doc id="3923394" url="https://pl.wikipedia.org/wiki?curid=3923394" title="Skalný potok (dopływ Revúcy)">
Skalný potok (dopływ Revúcy)

Skalný potok – potok będący lewym dopływem rzeki Revúca na Słowacji. Wypływa na wysokości około 1340 m na południowo-wschodnich stokach grzbietu łączącego szczyty Tanečnica (1462 m) i Skalná Alpa (1463 m). Spływa w kierunku południowo-wschodnim dnem doliny o nazwie Skalné i na wysokości około 630 m uchodzi do Revúcy.
Cała zlewnia potoku znajduje się w porośniętych lasem obszarach Wielkiej Tatrze, w obrębie Parku Narodowego Wielka Fatra.

</doc>
<doc id="3923396" url="https://pl.wikipedia.org/wiki?curid=3923396" title="Cabassous">
Cabassous



</doc>
<doc id="3923397" url="https://pl.wikipedia.org/wiki?curid=3923397" title="Skalný potok">
Skalný potok



</doc>
<doc id="3923405" url="https://pl.wikipedia.org/wiki?curid=3923405" title="Teplý potok">
Teplý potok



</doc>
<doc id="3923406" url="https://pl.wikipedia.org/wiki?curid=3923406" title="Pancernik olbrzymi">
Pancernik olbrzymi



</doc>
<doc id="3923427" url="https://pl.wikipedia.org/wiki?curid=3923427" title="Jan Strumiłło">
Jan Strumiłło

Jan Strumiłło (ur. 1979 w Warszawie) – polski architekt.
Życiorys.
Po ukończeniu studiów na Wydziale Architektury Politechniki Warszawskiej w 2005, pracował przez rok w biurze JEMS Architekci. W 2008 wyjechał do Szwajcarii, gdzie na uczelni ETH w Zurychu odbył roczne podyplomowe studia MAS pod kierunkiem Dietmara Eberle. Następnie pracował jako architekt w Baumschlager-Eberle w Szwajcarii i Austrii. W 2010 roku wrócił do Warszawy, gdzie założył własną pracownię.
W 2005 jego projekt dyplomowy Dobra/Drewniana zdobył nagrodę im. Małgorzaty Baczko i Piotra Zakrzewskiego. Jest zwycięzcą plebiscytu „Polak z Werwą” (2013). Autor m.in. klubokawiarni Towarzyska i bistro Recto|Verso w Warszawie. Do jego dzieł zaliczają się również instalacje artystyczne.
Autor książki "Ukryty modernizm. Warszawa według Christiana Kereza" (wyd. Karakter, 2015).

</doc>
<doc id="3923430" url="https://pl.wikipedia.org/wiki?curid=3923430" title="Bushton (Wiltshire)">
Bushton (Wiltshire)

Bushton – przysiółek w Anglii, w Wiltshire, w dystrykcie (unitary authority) Wiltshire. Leży 11,2 km od miasta Swindon, 48,4 km od miasta Salisbury i 126,3 km od Londynu. Bushton jest wspomniana w Domesday Book (1086) jako "Clive".

</doc>
<doc id="3923433" url="https://pl.wikipedia.org/wiki?curid=3923433" title="Bushton">
Bushton



</doc>
<doc id="3923441" url="https://pl.wikipedia.org/wiki?curid=3923441" title="Jan Rajchel (1881–1937)">
Jan Rajchel (1881–1937)



</doc>
<doc id="3923443" url="https://pl.wikipedia.org/wiki?curid=3923443" title="Stannett">
Stannett



</doc>
<doc id="3923445" url="https://pl.wikipedia.org/wiki?curid=3923445" title="Bewick">
Bewick

Zobacz też:

</doc>
<doc id="3923448" url="https://pl.wikipedia.org/wiki?curid=3923448" title="Ty kinuła">
Ty kinuła

Ty kinuła (ros. "Ты кинула", pol. "Rzuciłaś") – drugi album studyjny białoruskiego zespołu rockowego Lapis Trubieckoj, wydany 30 stycznia 1998 roku. Początkowo album miał nazywać się "Leczu w Moskwu".

</doc>
<doc id="3923449" url="https://pl.wikipedia.org/wiki?curid=3923449" title="Zelandia (kontynent)">
Zelandia (kontynent)



</doc>
<doc id="3923452" url="https://pl.wikipedia.org/wiki?curid=3923452" title="Aldbrough">
Aldbrough



</doc>
<doc id="3923455" url="https://pl.wikipedia.org/wiki?curid=3923455" title="Puchar Polski w Koszykówce Mężczyzn 2016/2017">
Puchar Polski w Koszykówce Mężczyzn 2016/2017

Puchar Polski w Koszykówce Mężczyzn 2016/2017 – 53. turniej Pucharu Polski w koszykówce mężczyzn w historii, który wyłonił zdobywcę Pucharu Polski w sezonie 2016/2017.
Zdobywcą Pucharu Polski został Stelmet BC Zielona Góra, który w finale pokonał Anwil Włocławek 79:57. Najbardziej wartościowym zawodnikiem (MVP) został wybrany Łukasz Koszarek..
System rozgrywek.
Rozgrywki odbywały się w systemie Final Eight. Udział w turnieju zapewniło sobie osiem drużyn, które po zakończeniu pierwszej rundy w PLK zajmowały osiem czołowych lokat..
Drabinka turniejowa.
Losowanie drabinki turniejowej odbyło się 26 stycznia 2017 roku o godzinie 12:00 w Pałacu Ślubów w Warszawie. Żadna z drużyn nie była rozstawiona..

</doc>
<doc id="3923457" url="https://pl.wikipedia.org/wiki?curid=3923457" title="Pancernik kulowaty">
Pancernik kulowaty



</doc>
<doc id="3923459" url="https://pl.wikipedia.org/wiki?curid=3923459" title="Docker">
Docker



</doc>
<doc id="3923462" url="https://pl.wikipedia.org/wiki?curid=3923462" title="Port lotniczy Columbia (Missouri)">
Port lotniczy Columbia (Missouri)

Port lotniczy Columbia (IATA: COU, ICAO: KCOU) – port lotniczy położony 19 km na południowy wschód od Central Business District Columbii, w stanie Missouri, w Stanach Zjednoczonych.

</doc>
<doc id="3923469" url="https://pl.wikipedia.org/wiki?curid=3923469" title="Clacton (ujednoznacznienie)">
Clacton (ujednoznacznienie)



</doc>
<doc id="3923470" url="https://pl.wikipedia.org/wiki?curid=3923470" title="Superior Donuts">
Superior Donuts

Superior Donuts – amerykański serial telewizyjny (sitcom) wyprodukowany przez Daily Productions, Goldman-Donovan Productions, Teitelbaum Artists oraz CBS Television Studios, która jest luźną adaptacją sztuki teatralnej o tym samym tytule autorstwa Tracy Letts. Serial był emitowany od 2 lutego 2017 roku do 14 maja 2018 roku przez CBS.
13 maja 2018 roku, stacja CBS ogłosiła zakończenie produkcji serialu po dwóch sezonach.
Fabuła.
Serial skupia się na relacji między szefem cukierni, Arthurem Przybyszewskim a jego młodym pracownikiem, Franco Wicksem.
Produkcja.
24 stycznia 2016 roku stacja CBS zamówiła pilotowy odcinek.
W lutym 2016 roku Maz Jobrani oraz Jermaine Fowler dołączyli do serialu.
W kolejnym miesiącu do obsady dołączył David Koechner.
7 lipca 2016 roku ogłoszono, że jedną z głównych ról zagra Judd Hirsch.
W tym samym miesiącu do obsady dołączyli Anna Baryshnikov i Darien Sills-Evans.
We wrześniu 2016 roku Katey Segal dołączyła do obsady komedii, w tym samym miesiącu CBS zamówiła oficjalnie pierwszy sezon serialu.
23 marca 2017 roku, stacja CBS zamówiła oficjalnie 2 sezon serialu.

</doc>
<doc id="3923474" url="https://pl.wikipedia.org/wiki?curid=3923474" title="Isaak Łałajanc">
Isaak Łałajanc

Isaak Christoforowicz Łałajanc (ros. Исаак Христофорович Лалаянц; ur. 5 sierpnia 1870 w Kizlarze, zm. 14 lipca 1933 w Moskwie) – działacz ruchu rewolucyjnego w Rosji.
Życiorys.
Od 1888 był związany z ruchem socjaldemokratycznym, należał do kółka marksistowskiego Nikołaja Fiedosiejewa, w 1889 został aresztowany i wydalony z Kazania, w 1892 ponownie aresztowany i skazany na zesłanie do Samary, a w 1895 do Jekaterynosławia. W 1898 wstąpił do nowo powstałej SDPRR, w 1900 został aresztowany i w 1902 zesłany do wschodniej Syberii, skąd zbiegł za granicę, od 30 grudnia 1905 do 1906 był członkiem KC SDPRR i przewodniczącym Południowego Biura KC SDPRR. W Genewie kierował drukarnią "Iskry", współpracował z Leninem. W grudniu 1906 został aresztowany i skazany ba 6 lat katorgi w Petersburgu i Szlisselburgu, a w 1913 na wieczne zesłanie do guberni irkuckiej, w 1914 odszedł od działalności partyjnej, pracował jako statystyk w Irkucku. W 1922 został kierownikiem wydziału Ludowego Komisariatu Oświaty RFSRR, w 1929 przeszedł na emeryturę. Został pochowany na cmentarzu Nowodziewiczym.

</doc>
<doc id="3923477" url="https://pl.wikipedia.org/wiki?curid=3923477" title="Maria Krystyna Pawłowska-Godlewska">
Maria Krystyna Pawłowska-Godlewska

Maria Krystyna Pawłowska–Godlewska (ur. 24 września 1948 w Radomsku) – polski architekt, urbanista, planista, rzeczoznawca i biegły sądowy.
Życiorys.
Wykształcenie.
Studiowała na Wydziale Architektury Politechniki Wrocławskiej. Dyplom magistra inżyniera architekta uzyskała 20 października 1972 (na podstawie pracy dyplomowej wykonanej pod kierunkiem prof. Eugeniusza Jodłowca).
Praca zawodowa.
Współwłaściciel Studia Twórczego Marii i Jana Godlewskich – Architektura Urbanistyka Wnętrza

</doc>
<doc id="3923480" url="https://pl.wikipedia.org/wiki?curid=3923480" title="Al-Muknin">
Al-Muknin

Al-Muknin ( "Al-Muknīn", fr. "Moknine") – miasto w północno-wschodniej Tunezji, w wilajecie Monastyr, na wybrzeżu Morza Śródziemnego. W 2014 roku liczyło około 57 tysięcy mieszkańców. Jest ośrodkiem handlowym i rzemieślniczym, ponadto rozwinął się tu przemysł włókienniczy, odzieżowy i olejarski.

</doc>
<doc id="3923485" url="https://pl.wikipedia.org/wiki?curid=3923485" title="Gods of Violence">
Gods of Violence

Gods of Violence – czternasty album studyjny niemieckiego zespołu muzycznego Kreator. Wydawnictwo ukazało się 27 stycznia 2017 roku nakładem wytwórni muzycznej Nuclear Blast. Nagrania zostały zarejestrowane w Fascination Street Studios w Örebro w Szwecji, we współpracy z producentem muzycznym Jensem Bogrenem.
Album dotarł do 118. miejsca listy Billboard 200 w Stanach Zjednoczonych sprzedając się w nakładzie 5,3 tys. egzemplarzy w przeciągu tygodnia od dnia premiery. Płyta trafiła ponadto m.in. na listy przebojów w Niemczech, Belgii, Austrii, Szwajcarii oraz Szwecji. Materiał był promowany teledyskami do utworów „Gods of Violence”, „Satan Is Real”, „Totalitarian Terror” oraz „Fallen Brother”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3923487" url="https://pl.wikipedia.org/wiki?curid=3923487" title="U.S. National Championships 1966">
U.S. National Championships 1966

U.S. National Championships 1966 – tenisowy turniej znany jako wielkoszlemowy US Open, który rozegrano w 1966 roku w dniach 1–12 września, na kortach "West Side Tennis Club" w Forest Hills.
Była to osiemdziesiąta szósta edycja turnieju.

</doc>
<doc id="3923490" url="https://pl.wikipedia.org/wiki?curid=3923490" title="Religia w Demokratycznej Republice Konga">
Religia w Demokratycznej Republice Konga

Religia w Demokratycznej Republice Konga – zdominowana jest przez chrześcijaństwo różnych odłamów. Największe mniejszości religijne stanowią: muzułmanie i wyznawcy religii plemiennych. Istnieją również nieduże mniejszości: bahaistów i hinduistów.
Chrześcijaństwo zostało wprowadzone w regionie Kongo pod koniec XV wieku przez Portugalczyków. W roku 1491 chrześcijaństwo przyjął król Alfons I. Historia chrześcijaństwa w obszarze współczesnego Konga jest ściśle związana z historią europejskiej ekspansji kolonialnej. Pierwszymi protestantami przybyłymi w 1878 roku do Konga byli brytyjscy misjonarze baptystyczni. Islam przeniknął do Konga pod koniec XIX wieku wraz z handlarzami kości słoniowej i niewolnikami z Afryki Wschodniej.
Według badań "Pew Research Center" z 2013 roku 80% ludności to chrześcijanie, 12% muzułmanie i 3% praktykowało tradycyjne religie afrykańskie. Według innych danych chrześcijaństwo wyznawane jest przez ponad 90% populacji, islam 1,5 do 10% populacji i tradycyjne wierzenia afrykańskie około 5%.
Chrześcijaństwo.
Według "Pew Research Center" chrześcijańska populacja składa się głównie z rzymskich katolików (36,8%), protestantów (32%) i innych, głównie niezależnych kościołów afrykańskich (11,2%).
Wśród wyznań protestanckich przeważają: zielonoświątkowcy (6,3%), kalwini (ponad 3,5%), baptyści (ok. 3,5%), metodyści (ok. 2,5%), kościoły ewangelikalne (ok. 2%), adwentyści dnia siódmego (1,3%) i campbellici (1%). Szeroko pojęty ruch charyzmatyczny obejmuje 25,8% populacji.
Wśród kościołów afrykańskich najwięcej wyznawców posiada Kościół kimbangistyczny. Inną dużą grupę stanowią wyznawcy Kościoła Nowoapostolskiego, jak również spotkać można wspólnoty Świadków Jehowy i mormonów.
Ważniejsze denominacje chrześcijańskie:

</doc>
<doc id="3923493" url="https://pl.wikipedia.org/wiki?curid=3923493" title="U.S. National Championships 1967">
U.S. National Championships 1967

U.S. National Championships 1967 – tenisowy turniej znany jako wielkoszlemowy US Open, który rozegrano w 1967 roku w dniach 30 sierpnia–10 września, na kortach "West Side Tennis Club" w Forest Hills.
Była to osiemdziesiąta siódma edycja turnieju.

</doc>
<doc id="3923496" url="https://pl.wikipedia.org/wiki?curid=3923496" title="Isaak Lalajanc">
Isaak Lalajanc



</doc>
<doc id="3923502" url="https://pl.wikipedia.org/wiki?curid=3923502" title="Natalija Sac">
Natalija Sac

Natalija Iljiniczna Sac (ros. Наталия Ильинична Сац, ur. 27 sierpnia 1903 w Irkucku, zm. 18 grudnia 1993 w Moskwie) – radziecka reżyserka teatralna, pedagog, dramatopisarka, Bohater Pracy Socjalistycznej (1980).
Życiorys.
Była córką kompozytora Ilji Saca i śpiewaczki Anny Szczastnej. Od 1904 wraz z rodziną mieszkała w Moskwie, w 1917 skończyła technikum muzyczne im. Skriabina, grała w Studium Dramatycznym im. Gribojedowa, od 1918 kierowała sektorem dziecięcym sekcji teatralno-muzycznej Rady Moskiewskiej. W 1918 zainicjowała założenie pierwszego moskiewskiego teatru z repertuarem dla dzieci - Teatru Dziecięcego Rady Moskiewskiej, 1921-1937 była dyrektorem i kierownikiem artystycznym Moskiewskiego Teatru dla Dzieci/Centralnego Teatru Dziecięcego. 21 sierpnia 1937 została aresztowana podczas wielkiej czystki i skazana na 5 lat łagru, wyrok odbywała w Rybińsku, w sierpniu 1942 wypuszczona, wróciła do Moskwy. W 1943 wyjechała do Ałma-Aty, gdzie założyła studio teatralne, na bazie którego w 1944 powstał pierwszy kazachski teatr dla dzieci i młodzieży, w którym została głównym reżyserem. Pod koniec lat 50. została zrehabilitowana, w 1958 wróciła do Moskwy, gdzie została głównym reżyserem Wszechrosyjskiego Teatru Gościnnego, później kierowała działem dziecięcym moskiewskiej estrady, w 1961 ukończyła studia na Wydziale Teatrologicznym Państwowego Instytutu Sztuki Teatralnej im. Łunaczarskiego. W 1962 została członkinią Związku Pisarzy ZSRR, w 1964 założyła Moskiewski Państwowy Dziecięcy Teatr Muzyczny i została jego kierownikiem artystycznym, którym pozostała do 1993. Reżyserowała również opery dla dorosłych, pisała libretta, sztuki dla dzieci i artykuły o pracy w teatrze. Była żoną Izraila Wejcera. Została pochowana na Cmentarzu Nowodziewiczym.

</doc>
<doc id="3923503" url="https://pl.wikipedia.org/wiki?curid=3923503" title="Ranietoje sierdce">
Ranietoje sierdce

Ranietoje sierdce (ros. "Ранетое сердце", pol. "Zranione serce") – debiutancki album studyjny białoruskiego zespołu rockowego Lapis Trubieckoj, wydany w czerwcu 1996 roku.

</doc>
<doc id="3923507" url="https://pl.wikipedia.org/wiki?curid=3923507" title="Prefektura apostolska Tongzhou">
Prefektura apostolska Tongzhou

Prefektura apostolska Tongzhou (łac. "Apostolica Praefectura Tungchovensis") – rzymskokatolicka prefektura apostolska ze stolicą w Dali w prefekturze miejskiej Weinan, w prowincji Shaanxi, w Chińskiej Republice Ludowej.
Patriotyczne Stowarzyszenie Katolików Chińskich używa nazw "diecezja Dali" oraz "diecezja Weinan".
Historia.
3 listopada 1931 z mocy decyzji Piusa XI, wyrażonej w brewe "Litteris apostolicis" erygowano misję "sui iuris" Tongzhou. Dotychczas wierni z tych terenów należeli do wikariatu apostolskiego Xi’anfu (obecnie archidiecezja xi’ańska). 8 kwietnia 1935 misję podniesiono do rangi prefektury apostolskiej.
Z 1950 pochodzą ostatnie pełne, oficjalne kościelne statystyki. Prefektura apostolska Tongzhou liczyła wtedy:
Od zwycięstwa komunistów w chińskiej wojnie domowej w 1949 prefektura apostolska, podobnie jak cały prześladowany Kościół katolicki w Chinach, nie może normalnie działać. Prefekt apostolski o. Pietro Moretti OFM został wydalony z kraju. W 1952 administratorem prefektury został ks. Lawrence Zhang Wenbin. Aresztowany w 1966, wyszedł z więzienia w 1980. Rok później został biskupem Patriotycznego Stowarzyszenia Katolików Chińskich, przyjmując sakrę bez zgody papieża czym zaciągnął na siebie ekskominikę "latae sententiae". Rządy sprawował do śmierci w 2002. Jego następcą został Joseph Tong Changping mający uznanie zarówno Stolicy Apostolskiej jak i rządu w Pekinie.
W 2002 Kościół oficjalny liczył 12 000 katolików, 30 kapłanów i ponad 40 zakonnic.
Ordynariusze.
Antybiskup.
Ordynariusz mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3923513" url="https://pl.wikipedia.org/wiki?curid=3923513" title="Paul Diels">
Paul Diels

Paul Diels (ur. 28 grudnia 1882 w Berlinie, zm. 19 lutego 1963 w Monachium) – niemiecki slawista.
W 1909 został profesorem Uniwersytetu Karola w Pradze, później wykładał również na uniwersytetach we Wrocławiu i Monachium, od 1944 był członkiem Bawarskiej Akademii Nauk. Jest autorem prac z języka starocerkiewnosłowiańskiego, staropolskiego oraz (1921) krytycznego wydania "Kazań świętokrzyskich". W 1909 opublikował pracę "Studien zur slavischen Betonung", a w 1949 "Zur slavisch-germanischen Formenbildung".

</doc>
<doc id="3923521" url="https://pl.wikipedia.org/wiki?curid=3923521" title="Wij drewniak">
Wij drewniak



</doc>
<doc id="3923525" url="https://pl.wikipedia.org/wiki?curid=3923525" title="Piotr Jachowicz">
Piotr Jachowicz

Piotr Jachowicz (ur. 1955, zm. 18 lutego 2017) – polski historyk gospodarczy, profesor nadzwyczajny Szkoły Głównej Handlowej w Warszawie. Doktor habilitowany nauk ekonomicznych w zakresie historii gospodarczej. Specjalizował się w historii Polski i świata po II wojnie światowej, zwłaszcza w dziejach pierwszych lat powojennych, oraz w polityce gospodarczej Wielkiej Brytanii.
Życiorys.
Absolwent Szkoły Głównej Handlowej w Warszawie. Od 1986 roku do śmierci pracował w Katedrze Historii Gospodarczej i Społecznej Kolegium Ekonomiczno-Społecznego Szkoły Głównej Handlowej w Warszawie. Habilitację uzyskał w 2004 roku na podstawie dorobku naukowego oraz rozprawy "Strajk górników brytyjskich w latach 1984–1985""." Wykładał również w Wyższej Szkole Menedżerskiej SIG w Warszawie i na innych uczelniach prywatnych.
Członek założyciel Polskiego Towarzystwa Historii Gospodarczej.

</doc>
<doc id="3923526" url="https://pl.wikipedia.org/wiki?curid=3923526" title="Velbastaður">
Velbastaður

Velbastaður (duń. "Velbestad", IPA: ) – miejscowość na Wyspach Owczych archipelagu wysp wulkanicznych, położonym na Morzu Norweskim, który stanowi duńskie terytorium zależne. Administracyjnie leży w gminie Tórshavn. We wsi zamieszkuje 223 osoby.
Pochodzenie nazwy.
Velbastaður jest jedyną miejscowością na Wyspach Owczych, w której nazwie występuje przyrostek "-staður", oznaczający "miejsce" lub "lokację". Pierwsza część nazwy może się natomiast odnosić do staronordyjskiego określenia pogańskiej świątyni (Vé), co można odnaleźć także w innych mianach miejscowości na terenie Skandynawii, jak Vebbestad oraz Veibust w Norwegii. Wieś ta znajduje się w centrum archipelagu, w pobliżu zarówno miejsca zgromadzeń lokalnego tingu - Tórshavn, jak i późniejszego centrum religijnego - Kirkjubøur, co przemawia za potencjalną lokalizacją pogańskiej świątyni właśnie w Velbastaður. 
Położenie.
Miejscowość znajduje się na południowo-zachodnim wybrzeżu wyspy Streymoy, nad wodami cieśniny Hestsfjørður, za którą widoczne są dwie kolejne wyspy - Hestur i Koltur. Na północny zachód od Velbastaður znajduje się wzniesienie ze szczytem Fjallið (417 m n.p.m.), a na północny wschód Tvørfelli (273 m n.p.m.). Kolejne wzniesienie znajduje się na zachód. Przez wieś przepływa niewielka rzeka, zwana Mígandalsá. Miejscowość składa się z dwóch większych części - "Norðuri á Heyggi" i "Úti á Heyggi" oraz mniejszej "á Steinum".
Informacje ogólne.
Populacja.
Według szacunków z 1 stycznia 2016 roku wieś zamieszkuje 223 mieszkańców. W 1985 liczba ta wynosiła 92. Od tamtej pory rozpoczął się przyrost populacji Velbastaður do 97 osób w 1986, 125 w 1988 i 135 w 1989. Następnie liczba mieszkańców zaczęła maleć do 130 ludzi w 1991 i ponownie wzrosła do 138 w 1993. Był to jednak krótkotrwały przyrost i populacja ponownie zaczęła maleć, głównie z powodu kryzysu gospodarczego, który miał miejsce na Wyspach Owczych w latach 90. XX wieku. W 1995 mieszkało tam 130 osób, a w 1997 126. Od tamtej pory liczba osób zamieszkujących Velbastaður rośnie z krótkimi okresami spadku (2000, 2008, 2013–2014). Powyżej 150 mieszkańców odnotowano po raz pierwszy w roku 2004 (153 osoby), a ponad 200 w 2011 (214).
Współczynnik feminizacji w miejscowości wynosi prawie 91 kobiet na 100 mężczyzn. 33,7% mieszkańców stanowią osoby poniżej osiemnastego roku życia, a ludzie w wieku poprodukcyjnym niemal 9%.
Transport.
Przez miejscowość przebiega droga numer 12, która rozpoczyna swój bieg w Kirkjubøur i kończy go w Tórshavn. Do Velbastaður dociera także trasa numer 58 z Syðradalur. Przez miejscowość przebiega trasa autobusu linii 101 państwowego przedsiębiorstwa transportowego Strandfaraskip Landsins, jednak nie ma tam przystanku.
Historia.
Miejscowość uznawana jest za jedną z najstarszych na Wyspach Owczych, co potwierdzają znaleziska archeologiczne. Obecnie większość miejsc zamieszkałych w czasach wikingów została pochłonięta przez morze. W 2016 roku w czasie wykopalisk archeologicznych na terenie wsi odnaleziono fragment anglosaskiego srebrnego feninga z czasów Edwarda Starszego. Na pewien czas wieś została opuszczona po tym, jak większość jej mieszkańców zginęła w 1349 podczas plagi czarnej śmierci. Po raz pierwszy nazwa miejscowości pojawia się w źródłach pisanych w "Jarðarbókin" z 1584 roku, jako "Valbøsted".
W 1776 roku Velbastaður odbyły się pierwsze na Wyspach Owczych badania archeologiczne, prowadzone przez Nicolaia Mohra oraz Jensa Christiana Svabo. Nie przyniosły jednak one wielu rezultatów.
Od 1986 roku w miejscowości działa centrum leczenia alkoholizmu, zwane "Heilbrigdid". Mieszczą się tam także dwie szkoły oraz przedszkole.

</doc>
<doc id="3923532" url="https://pl.wikipedia.org/wiki?curid=3923532" title="Pancernikowce">
Pancernikowce

Pancernikowce (Cingulata) – rząd lądowych ssaków łożyskowych z podgromady żyworodnych i grupy szczerbaków. Zalicza się doń dwie współczesne rodziny, pancernikowate i Chlamyphoridae z 21–35 gatunkami, w zależności od ujęcia. Współcześnie są to zwierzęta małych lub średnich rozmiarów, w przeszłości też duże, z buławą na ogonie. Głównie owadożerne, nie gardzą też innym pokarmem. Chroni ich przed drapieżnikami pancerz, jak też umiejętności zwijania się w kulę i kopania jam w ziemi. Wiodą samotny, nocny tryb życia. Występują w Ameryce Południowej, Środkowej i na południu Ameryki Północnej, zamieszkując szeroki wachlarz siedlisk.
Budowa.
Pancernikowce są obecnie zwierzętami niewielkimi bądź średnich rozmiarów, cechując się tutaj istotną różnorodnością. Najmniejsi przedstawiciele, jak puklerzniczek karłowaty zwany też pancernikiem karłowatym, osiągają zaledwie 12 cm długości głowy i tułowia, a największe, jak zębolita olbrzymia zwana też pancernikiem olbrzymim, 1 m. W przeszłości osiągały większe rozmiary, na przykład Pampatheriidae osiągające 3 m długości. Masa ciała dzisiejszych pancernikowców waha się pomiędzy 100 g a 80-100 kg. Dawne Glyptodontia ważyły i dwie tony.
Występować może dymorfizm płciowy, np. u zębolity olbrzymiej samce są większe od samic.
Wśród szczerbaków pancernikowce zachowały najwięcej cech niezaawansowanych ewolucyjnie.
Najbardziej rzucającą się w oczy specjalizacją pancernikowców jest pancerz, który pokrywa ciało. Wraz z pewnymi przystosowaniami behawioralnymi umożliwia on tym zwierzętom ochronę przed drapieżnikami. Obecnie pancernikowce są jedyną grupą ssaków stosującą taki sposób obrony, aczkolwiek w przeszłości pancerze nosiły też inne grupy zwierząt, na przykład ankylozaury. Pancerz pancernikowców budują niewielkie kostno-rogowe płytki, występujące w setkach, pomiędzy którymi leży zwykła, owłosiona skóra. Właśnie jej pasma umożliwiają zwierzęciu zachowanie giętkości, dzięki czemu niektóre pancernikowce w razie zagrożenia potrafią zwinąć się w kulkę, podobnie jak jeżowate (ewolucja konwergentna). Do mistrzostwa tę taktykę doprowadziła bolita południowa. Ma ona pewne wady: nie chroni przed przejeżdżającymi drogi samochodami, przyczyniając się do istotnej umieralności (również i w tym pancernikowce przypominają jeże). Pancerz nie obejmuje również brzusznej strony ciała, na której także obserwuje się owłosienie. Wymarłe Pampatheriidae miały pancerz powierzchownie przypominający spotykany u form dzisiejszych, z dwiema dużymi płytami ochraniającymi obręcze barkową i miedniczną. Gliptodontidae miały pancerz gruby i nieruchomy.
Czaszka Gliptodontidae była krótka a wysoka. Czasza Chlamyphoridae więzi dość dobrze rozwinięty, ale gładki mózg. Waży on od 70 do 98% masy oczekiwanej po ssaku podobnych rozmiarów, podczas gdy tylko 57% u pancernika dziewięciopaskowego. Węch jest dobrze rozwinięty. Narząd Jacobsona, wykrywający feromony, działa przynajmniej u włosopuklerznika kosmatego. "Bulla tympanica" jest dobrze rozwinięta. Chlamyphoridae jako zwierzęta przebywające pod ziemią dobrze słyszą niskie dźwięki.
Dzisiejsze pancernikowce dysponują wieloma nieróżniącymi się od siebie zębami policzkowymi. Pampatheriidae miały dwupłatowe zęby o płaskiej koronie, Gliptodontidae trójpłatowe.
Kręgi Gliptodontidae zrastały się ze sobą.
Ciało wieńczy ogon. U Gliptodontidae zakończony bywał buławą kostną.
Przednie łapy są silne, przystosowanie do drążenia w ziemi nor bądź w poszukiwaniu pokarmu. U Gliptodontidae przypominały one słoniowe.
Ewolucja.
Pancerz pancernikowców sprzyja zachowywaniu się okazów tych zwierząt w zapisie kopalnym. Ich skamieniałości należą do najwcześniejszych znalezionych pozostałości szczerbaków. Pierwsze kopalne pancernikowce pochodzą już ze środkowego paleocenu. Znaleziono je w Brazylii w Itaboraí. Kolejne skamieniałości pochodzące z eocenu z Casamayoran. W tej właśnie epoce, 45 milionów lat temu, wyodrębniły się Chlamyphoridae, których najstarsze znane skamieniałości są o 3 miliony lat późniejsze. Grupa ta rozwijała się dalej, osiągając później istotną różnorodność. Podział pomiędzy Tolypeutinae i Chlamyphorinae miał miejsce 33 miliony lat temu, te ostatnie podzieliły się znowu 11 milionów lat temu. Częściej zaś spotyka się pozostałości Cingulata od miocenu. W 2006 znano 38-39 kopalnych gatunków. Obecnie wymienia się setkę rodzajów kopalnych, z czego 65 należących do Gliptodontia. Różnorodność tej grupy zmniejszyło wymieranie w plejstocenie.
Systematyka.
Wraz z rzędem włochaczy obejmującym liściożery i giętkojęzykowe rząd pancernikowców tworzy nadrząd szczerbaków (Xenarthra), pochodzący z Ameryki Południowej. Monofiletyzm szczerbaków potwierdziły liczne badania. Miejsce samych szczerbaków na drzewie rodowym ssaków nie zostało jednakże ustalone jednoznacznie. Istnieją różne hipotezy umiejscawiające je w różnych miejscach.
Systematyka Cingulata bywa różnie ujmowana przez różnych autorów. Niektórzy dzielą klad na dwie główne grupy Dasypodidae i Euphracta.
Do rzędu zaliczano w przeszłości pojedynczą rodzinę obejmujące wszystkie współczesne gatunki i niektóre wymarłe:
Wspomniane badania genetyczne wskazały, że rodzaj "Dasypus" stanowi takson siostrzany wszystkich pozostałych dzisiejszych pancernikowców, w efekcie w nowszych ujęciach podział na rodziny przedstawia się następująco:
Grupy wymarłe obejmują:
Pokrewieństwa obrazuje następujący kladogram:
Kladogram z pracy Porpino "et al." dotyczącej Glyptodontia:
Różne źródła podają różną liczbę gatunków. Nie ulega jednak wątpliwości, że obecnie pancernikowce stanowią najliczniejszą grupę szczerbaków, liczącą między 21 a 35 gatunków (dla porównania liściożery obejmują dwa rodzaje liczące 6 gatunków).
Rozmieszczenie geograficzne.
Rząd obejmuje gatunki występujące w Ameryce. Gliptodonty należały do najpowszechniejszych ssaków Ameryki Południowej późnego kenozoiku. Obecnie pancernikowce również cechują się szerokim zasięgiem. Na północy sięgają południa Ameryki Północnej, zamieszkują dalej Amerykę Środkową i całą Amerykę Południową. Chlamyphoridae ograniczają się do krainy neotropikalnej. Natomiast niektóre pancernikowate sięgają USA. Przykładem pancernik dziewięciopaskowy spotykany w takich stanach jak Alabama, Arkansas, Floryda, Georgia, Illinois, Kansas, Karolina Południowa, Kentucky, Kolorado, Luizjana, Missisipi, Missouri, Nebraska, Nowy Meksyk, Oklahoma, Tennessee, Teksas (na południe jego zasięg sięga Argentyny).
Behawior i ekologia.
Zwierzęta te spotyka się w zróżnicowanych siedliskach prócz wysokich skał, dużych zbiorników wodnych i często zalewanych, aczkolwiek zwykle preferują miejsca wilgotne. Zasiedlają zarówno tereny otwarte – stepy i inne formacje trawiaste, a nawet pustynie, ale także formacje zaroślowe i leśne, w tym lasy tropikalne. Chlamyphoridae występują w ekoregionach: Amazonia, Caatinga, Cerrado, Chaco, las atlantycki, las patagoński, pampa, pantanal, puna, stepy, yungas.
Wiodą nocny, samotny tryb życia, aczkolwiek notowano pewne zachowania społeczne także poza okresem rozrodu. Areały poszczególnych osobników zachodzą na siebie, wobec czego dochodzi do spotkań. Widywano razem do 30 osobników puklerznika sześciopaskowego. Chodziło albo o niezwykle obfite źródło pokarmu, albo o konieczność spowodowaną podtopieniami.
Cingulata obecnie są wszystkożercami bądź owadożercami. W szczególności zjadają owady czy też inne bezkręgowce wygrzebywane ze ściółki czy z ziemi. Niekiedy znaczną część ich menu stanowią mrówkowate czy termity, jak w przypadku zębolity czy kabassu. Spożywają też wykopane z ziemi bulwy roślin oraz owoce. Czynią tak szczególnie kabassu, także bolity łączą owady z owocami. Nie mając pod dostępem owadów, Chlamyphoridae spożywają także niewielkie kręgowce, jaja ptaków, pająki, węże, a nawet padlinę. Superina i Abba wspominają o próbach polowań włosopuklerzników kosmatych i puklerzników sześciopaskowych na hodowane w niewoli kurczaki czy nawet noworodka koźlęcia. Zdobycie pokarmu ułatwia dobry węch. Żerują samotnie. Wymarłe Pampatheriidae czy Gliptodontidae spożywały pokarm roślinny.
Są przystosowane do kopania. Zakopywanie się w ziemi jest drugą obok zwijania się w kulkę strategią unikania ataku drapieżnika. W efekcie pancernikowce rzadko padają łupem drapieżników. Zwierzęta te także kopią sobie jamy, niekiedy o 5-7 wejściach.
Na północnym i południowym krańcu ich zasięgu występowania występuje sen zimowy.
Rozmnażanie.
Informacje o rozrodzie tej grupy zwierząt są skąpe, w przypadku niektórych gatunków jedynie dostępne dane pochodzą z doniesień anegdotycznych.
Dojrzałość płciową osiągają po 9 miesiącach bądź po roku. Niektóre osobniki nie uczestniczą jednak w rozrodzie jeszcze przez kolejny rok.
Rozmnażanie może wedle jednych źródeł zachodzić przez cały rok, jednakże porody zachodzą najczęściej w czasie lata. Inne wskazują na sezonowość przynajmniej u niektórych gatunków Chamyphoridae, a być może u wszystkich ich przedstawicieli. Włosopuklerzyk różowy zrezygnował z tradycyjnych cykli owulacyjnych na rzecz owulacji indukowanej i wiąże swój rozród z dostępem do światła. Samce zabiegają o samicę i gonią za nią, w stosunku do innych przedstawicieli swojej płci mogą zachowywać się agresywnie. Występuje ciąża trwająca około 2 miesiące. Przykładem wspominany wcześniej włosopuklerzyk różowy (58–60 dni). Niektóre gatunki rozwinęły ciążę przedłużoną trwającą pół roku: u bolity trwa ona 114 dni, również u zębolity jest długa. Następnie samica w samotności rodzi od jednego do czterech młodych, niekiedy aż 8 bądź jeszcze więcej. Matka pancernika dziewięciopaskowego zawsze wydaje na świat czwórkę potomstwa, co więcej, takie czworaczki są jednojajowe. Masa noworodka waha się od 50 (puklerzyk różowy) do 115 g (puklerznik sześciopaskowy), a wedle niepotwierdzonych danych noworodki zębolity olbrzymiej miałyby ważyć między 1,9 a 3,5 kg. Młode ssą matczyną pierś, przebywając z matką we wspólnej norze, nim się rozprzestrzenią. Samica nie przenosi ich w typowy dla ssaków sposób za kark, raczej za przednie kończyny czy brzeg pancerza. Śmiertelność młodych jest wysoka, może sięgać aż 100%, kiedy przyczyniają się do niej także samce pancernikowców, w tym też tego samego gatunku.
Genetyka.
Diploidalna liczba chromosomów przyjmuje różne wartości. Wynosi ona od 38 (bolita południowa) przez 46 (kabassu jednopaskowy) i 50 (zębolita olbrzymia) do 58 (puklerzniczek karłowaty), 60 (włosopuklerznik kosmaty) i 62 (puklerzyk różowy, włosopuklerznik wrzaskliwy, kabassu północny). Żeński chromosom płciowy opisuje się jako metacentryczny bądź prawie metacentryczny. Chromosom Y jest z kolei akrocentryczny, niewielki.
Status.
Pancernikowce obejmują gatunki o różnym statusie zagrożenia:
Pancernikowce i człowiek.
Pierwotne ludzkie społeczności niekiedy spożywały pancernikowce i pozostają one w jadłospisie do dzisiaj. Wykorzystywano je też do produkcji instrumentów muzycznych i ozdób. Medycyna tradycyjna widziała w nich źródła medykamentów mających leczyć astmę, kamicę nerkową, oparzenia, reumatyzm, zapalenia, ugryzienia węży, bóle kostne i uszu, głuchotę.
Pancernikowce dziwiły Europejczyków, którzy spotkali je w Nowym Świecie. Pierwsza wzmianka pochodzi z 1588. Wtedy to P. Belon, obserwując zwierzę przywiezione z Brazylii do Europy, uznał je za krewnego jeża. Od tego czasu rozpoczęła się hodowla pancernikowców w ogrodach zoologicznych. Z Chlamydophoridae w Europie najczęściej hodowany jest włosopuklerznik kosmaty, w USA bolity. Inne gatunki, jak zębolita olbrzymia, bardzo trudno utrzymać w niewoli. Ponadto kilka gatunków służy nielegalnie jako zwierzęta domowe.
Rolnicy niekiedy wartościują pancernikowce pozytywnie (np. włosopuklerznik kosmaty, puklerznik sześciopaskowy), kiedy indziej uznając je za szkodniki niszczące plony.

</doc>
<doc id="3923533" url="https://pl.wikipedia.org/wiki?curid=3923533" title="KH-7 24">
KH-7 24

KH-7 24 – amerykański satelita rozpoznawczy; dwudziesty czwarty statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm.

</doc>
<doc id="3923536" url="https://pl.wikipedia.org/wiki?curid=3923536" title="Tolypeutes">
Tolypeutes



</doc>
<doc id="3923539" url="https://pl.wikipedia.org/wiki?curid=3923539" title="Pickaback 5">
Pickaback 5

Pickaback 5 – amerykański satelita technologiczny wyniesiony jako ładunek dodatkowy z misją satelity wywiadowczego KH 7-24.

</doc>
<doc id="3923542" url="https://pl.wikipedia.org/wiki?curid=3923542" title="Kościół św. Antoniego w Zdzieszowicach (stary)">
Kościół św. Antoniego w Zdzieszowicach (stary)

Kościół świętego Antoniego – rzymskokatolicki kościół filialny należący do parafii św. Antoniego w Zdzieszowicach.
Historia i architektura.
Jest to świątynia wzniesiona w 1920 roku, dobudowana do gmachu Urzędu Miejskiego. Do czasu zbudowania w 1937 roku nowego kościoła św. Antoniego pełniła funkcję kościoła parafialnego. Budowla jest murowana i nad nawa nakrywa ją dach czteropołaciowy, a nad prezbiterium dach pięciopołaciowy. Oba dachy są pokryte współczesną dachówką ceramiczną typu “holenderka”. Na elewacjach bocznych, w otworach okiennych jest umieszczona stolarka okienna zwieńczona - tak samo jak otwory - łukowo, natomiast w bocznej elewacji absydy jest umieszczone ciekawe okno w formie owalu z uskokami. Na środku kalenic znajduje się niska wieża przeznaczona na sygnaturkę, zakończona dachem wieżowym.
Świątynia znajduje się w ewidencji zabytków gminy Zdzieszowice.

</doc>
<doc id="3923543" url="https://pl.wikipedia.org/wiki?curid=3923543" title="KH 7-24">
KH 7-24



</doc>
<doc id="3923553" url="https://pl.wikipedia.org/wiki?curid=3923553" title="Indianie Guajiro">
Indianie Guajiro

Indianie Guajiro, Wayúu (także Wayuu, Wayu, Guajiro, Wahiro) – plemię zamieszkujące półwysep Guajiro na obszarze dwóch państw północnej Kolumbii i północno-zachodniej Wenezueli.
Klany.
Plemię Guajirów dzieli się na szereg grup rodzinnych zwanych "sibs", w których związki wynikające z wspólnoty są silniejsze niż związki krwi. Rodziny w kulturze Wayuu są podzielone na klany, które noszą charakterystyczne nazwy odnoszące się do przyrody, zwierząt, zjawisk, czynności, rzeczy, sytuacji i można m.in. wyróżnić: 
Wahiro słyną w Ameryce Południowej z wyplatania zachwycających i jednych z najwygodniejszych hamaków.
Głód i niedożywienie.
W 2014 r. doszło do kryzysu humanitarnego: głodu i braku wody, co spowodowało śmierć 276 dzieci, natomiast w latach 2008–2014 zmarło z powodu niedożywienia 3000 dzieci. W 2016 rząd Kolumbii oficjalne przyznał, że od początku roku w departamencie La Guajira zmarło 56 rdzennych dzieci, a w 2015 odnotowano 19 zgonów. W ciągu ostatniej dekady w La Guajira udokumentowano zgony 4470 dzieci, a kolejny raport oszacował, iż 15 tysięcy dzieci cierpi z powodu niedożywienia.

</doc>
<doc id="3923562" url="https://pl.wikipedia.org/wiki?curid=3923562" title="Dasypus pilosus">
Dasypus pilosus



</doc>
<doc id="3923570" url="https://pl.wikipedia.org/wiki?curid=3923570" title="Crespi Tulia GT">
Crespi Tulia GT

Crespi Tulia GT – samochód sportowy, produkowany w niewielkich ilościach przez argentyńskie przedsiębiorstwo Crespi.
Opis auta.
Tulio Crespi posiadał wieloletnie doświadczenie w budowaniu samochodów wyścigowych. Po wypadku jednego z kierowców - Nasifa Estéfano, kierującego samochodem IKA-Torino w wyścigu "Turismo Carretera",- ze szczątków rozbitego Torino zbudowano bardzo aerodynamiczne coupé typu fastback, które nazwano "Petiso". Obniżono zawieszenie, jak i linię dachu, co zaowocowało znaczącą poprawą właściwości jezdnych, które zaowocowały zwycięstwem w 1968 roku. W podobnym czasie Crespi postanowił zaistnieć na rynku samochodów osobowych. "Z"achęcony efektywnością Petiso"," w swoim warsztacie w "Chacarita" (dzielnica Buenos Aires) rozpoczął budowę osobowego coupé o klinowym kształcie, z nieruchomą tylną szybą. Nowy pojazd został opatrzony nazwą "Tulia GT", co w istocie miało być żeńską formą imienia konstruktora. Pomimo znacznie zmienionej linii nadwozia, prototyp przypominał Petiso, głównie za sprawą rozstawu osi. Pod względem technicznym Tulia bardziej przypominała Torino, z którego pochodziła płyta podłogowa, silniki, drzwi oraz szyba przednia. Nadwozia wytwarzano z włókna szklanego, osobliwą cechą były też chowane reflektory. Od drugiego egzemplarza wprowadzono zmiany. Wzrósł rozstaw osi, zastosowano dłuższy zwis przedni oraz tylny, w zmienionym nadwoziu montowano szybę tylną za słupkiem C, co znacznie poprawiało linię boczną pojazdu. Przez całą produkcję niezmieniony pozostał napęd - silnik "Kaiser Tornado Jet 230", występujący w dwóch wariantach mocy - pierwsza, zasilana gaźnikiem Holley, generowała moc 155 KM, mocniejsza z trzema gaźnikami Weber (176 KM). Nie zastosowano natomiast czterolitrowego silnika "Tornado - Interceptor", który znalazł się w Petiso. Samochód posiadał w standardzie felgi aluminiowe z oponami Goodyear, hamulce tarczowe na osi przedniej, skórzaną tapicerkę oraz wysuwaną antenę, opcjonalnie występowała klimatyzacja. Nowa Tulia kosztowała w 1978 roku równowartość ok. 80 000 dolarów( w przeliczeniu - 106 000 PLN). Zależnie od rocznika, pojazdy mogły różnić się tylną częścią nadwozia - pas tylny ze światłami zapożyczano bezpośrednio z Torino, które przechodziło kilka modernizacji. Wśród europejskiej publiczności Tulia stała się znana dopiero po prezentacji na paryskim salonie samochodowym w 1975, gdzie zaprezentowano ją wraz z mniejszą Tuliettą, co ciekawe, pojazdy przewieziono samolotem argentyńskich sił powietrznych. Oba pojazdy wzbudziły duże zainteresowanie, jednak kryzys energetyczny, oraz znikome moce produkcyjne sprawiły, że nigdy nie stały się popularne. W tym czasie wiele firm samochodowych przestało istnieć, bądź straciło suwerenność, wobec czego Crespi zaangażował się w budowę pojazdów wyścigowych. 
Szacuje się, że przez cały okres produkcji sprzedano nie więcej niż 40 egzemplarzy. Obecnie Tulia GT okazjonalnie pojawia się w ogłoszeniach argentyńskich portali motoryzacyjnych, osiągając różne, zazwyczaj niewygórowane ceny. Samochody te często są zdekompletowane, bądź utrzymują zdolność do jazdy dzięki licznym patentom. Części mechaniczne w dużej mierze są wspólne z łatwo dostępnymi pojazdami IKA-Renault Torino. 
Filmografia.
Tulia GT (prawdopodobnie egzemplarz prototypowy) pojawia się w filmach "Los superagentes bionicos" z 1977, oraz "Los superagentes y el tesoro maldito z" 1978. Auto jest mocno zmodyfikowane, posiada karabiny maszynowe ukryte w reflektorach, oraz pod klapą bagażnika, a także system zdalnego sterowania.

</doc>
<doc id="3923580" url="https://pl.wikipedia.org/wiki?curid=3923580" title="Mirosław Sawicki (adwokat)">
Mirosław Sawicki (adwokat)

Mirosław Sawicki (ur. 26 lipca 1870 we Włodzimierzu Wołyńskim, zm. 26 listopada 1944 Krakowie) – polski adwokat, działacz Narodowej Demokracji, działacz harcerski, Wiceprzewodniczący ZHP w latach 1926–1929, Wiceprzewodniczący Naczelnej Rady Harcerskiej Harcerstwa Polskiego w czasie okupacji niemieckiej.
Życiorys.
Mirosław Sawicki ukończył gimnazjum klasyczne w Chełmie, następnie prawo na Uniwersytecie Warszawskim. Był dwukrotnie więziony za działalność niepodległościowo-polityczną: w 1894 roku za udział w tzw. „kilińszczyznie” i później – za przynależność do Ligi Narodowej (LN). Po zwolnieniu z więzienia zesłano go do Odessy, skąd w 1896 roku przeniósł się do Humania, gdzie otworzył kancelarię adwokacką. Od 1898 roku należał do LN na Rusi. Był współzałożycielem organizacji „Zrzeszenie” (w latach 1902–1903), która skupiała inteligencję miejską i wiejską ze środowisk narodowo-demokratycznych i „umiarkowanych”. Działał również w Towarzystwie Oświaty Narodowej w Humaniu. Wchodził w skład endeckiej grupy sprawującej patronat nad organizacją młodzieżową „Polonia”. Tam w 1904 urodził się jego syn Witold. Wsparł finansowo w 1906 „Dziennik Kijowski” i wszedł do konsorcjum wydającego to pismo.
W czasie I wojny światowej w 1915 założył Polskie Towarzystwo Pomocy ofiarom Wojny w Humaniu. Wraz z Tadeuszem Mareszem wspierał tworzące się na tym terenie polskie harcerstwo. W 1917 wszedł w skład utworzonego w Kijowie Polskiego Komitetu Wykonawczego na Rusi. Został mianowany w maju 1918 nadzwyczajnym komisarzem tego Komitetu, organizował zaopatrzenie II Korpusu w Rosji. Po bitwie pod Kaniowem (maj 1918) opiekował się rozproszonymi żołnierzami i ułatwiał im dostanie się do miejsc koncentracji.
Pod koniec 1918 wrócił do Warszawy, gdzie otworzył kancelarię adwokacką. W czasie wyborów parlamentarnych w 1928 roku pełnił funkcję komisarza wyborczego. W latach 1928–1930 był wiceprzewodniczącym Związku Harcerstwa Polskiego. Założył i finansował wychodzące od 1929 w Poznaniu, a później w Warszawie, pismo propagujące nurt katolicko-narodowy w harcerstwie pt. „Strażnica Harcerska”. 6 września 1930 został członkiem Państwowej Komisji Wyborczej z ramienia Klubu Narodowego przed wyborami parlamentarnymi w 1930.
W czasie okupacji niemieckiej działał w pozostającej pod wpływami obozu narodowego organizacji Harcerstwo Polskie (zwanej też Hufce Polskie, krypt. HP), wspierając swego syna, był wiceprzewodniczącym jej Naczelnej Rady Harcerskiej. W pierwszych dniach powstania warszawskiego był zmuszony do opuszczenia wego warszawskiego mieszkania, przeniósł się do Krakowa, gdzie wkrótce umarł.
Życie prywatne.
Mirosław Sawicki był synem Jana i Wandy z Borkowskich. Ożenił się w 1903 z Zofią Piotrowską. Mieli syna Witolda.

</doc>
<doc id="3923585" url="https://pl.wikipedia.org/wiki?curid=3923585" title="Crespi">
Crespi

Crespi – producent samochodów sportowych oraz tuner innych marek pojazdów, działający w Argentynie, z siedzibą w Buenos Aires, w latach 1962–1977. Firma została założona przez Tulio Crespiego.
Historia.
Tulio Crespi zbudował swój pierwszy samochód wyścigowy w 1962, co powszechnie uznaje się za początek firmy "Crespi Competition""." Osobliwością Crespiego było jego nazewnictwo. Swoje produkty nazywał wyrazami pochodnymi od słowa „Tulia”, która była niczym innym niż kobiecą odmianą jego imienia. Pojazdy wyścigowe otrzymywały nazwę „Tulia” oraz kolejny numer. Oprócz samochodów wyścigowych, produkował również pojazdy sportowe, oraz przeprowadzał tuning popularnych pojazdów, min. Forda Taunusa.
Na początku lat 80. Tulio Crespi przeniósł produkcję do miasta Balcarce, gdzie do dziś znajduje się fabryka, w której produkowane są prototypy podwozi i pojazdów wyścigowych. Przez dłuższy czas, w latach 80. i 90., Crespi był oficjalnym dostawcą podwozi pojazdów, startujących w wyścigach "Formula Renault Argentina". Crespi dostarczał podwozia do 2006.

</doc>
<doc id="3923587" url="https://pl.wikipedia.org/wiki?curid=3923587" title="Pędzliczek górski">
Pędzliczek górski

Pędzliczek górski ("Syntrichia montana" Nees) – gatunek mchu należący do rodziny płoniwowatych ("Pottiaceae" Schimp.). Występuje w Ameryce Północnej (Kanada, Stany Zjednoczone), Europie i Azji. Rośnie na glebie i skałach, sporadycznie na korze drzew.
Systematyka i nazewnictwo.
Synonimy: "Syntrichia intermedia" Brid., "Tortula intermedia" (Brid.) De Not., "Tortula ruralis" var. "crinita" De Not.

</doc>
<doc id="3923590" url="https://pl.wikipedia.org/wiki?curid=3923590" title="Syntrichia montana">
Syntrichia montana



</doc>
<doc id="3923593" url="https://pl.wikipedia.org/wiki?curid=3923593" title="Diecezja Siping">
Diecezja Siping

Diecezja Siping także diecezja Sipingjie (łac. "Dioecesis Sepimchiaevensis", chiń. 天主教四平街教区) – rzymskokatolicka diecezja ze stolicą w Siping w prowincji Jilin, w Chińskiej Republice Ludowej. Biskupstwo jest sufraganią archidiecezji Shenyang.
Historia.
2 sierpnia 1929 papież Pius XI brewe "Ex hac sublimi" erygował prefekturę apostolską Szepingkai. Dotychczas wierni z tych terenów należeli do wikariatu apostolskiego Shenyang (obecnie archidiecezja Shenyang) i wikariatu apostolskiego Rehe (obecnie diecezja Rehe). 1 czerwca 1932 prefektura została podniesiona do rangi wikariatu apostolskiego. 18 maja 1937 stracił on część terytorium na rzecz nowo powstałej prefektury apostolskiej Lindong.
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Szepingkai podniesiono do godności diecezji i nadano jej obecną nazwę.
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Diecezja istnieje tylko w strukturach Kościoła podziemnego. Patriotyczne Stowarzyszenie Katolików Chińskich włączyło diecezję Siping do diecezji Jilin. W latach 80. potajemnie sakrę biskupią przyjął Andrew Han Jingtao – wyświęcony na kapłana w 1947, więziony w latach 1953–1980, następnie do przejścia na emeryturę w 1987 wykładowca łaciny i kultury greckiej na Northeast Normal University w Changchun. Pozostawał pod ścisłą kontrolą władz, które uniemożliwiały mu wypełnianie funkcji biskupich. Kilkakrotnie aresztowany. Han Jingtao dążył do zjednoczenia Kościoła podziemnego i oficjalnego. Zmarł 30 grudnia 2020 roku.

</doc>
<doc id="3923595" url="https://pl.wikipedia.org/wiki?curid=3923595" title="Diecezja Sipingjie">
Diecezja Sipingjie



</doc>
<doc id="3923603" url="https://pl.wikipedia.org/wiki?curid=3923603" title="Puchar Świata kobiet w skokach narciarskich 2016/2017 – Pjongczang">
Puchar Świata kobiet w skokach narciarskich 2016/2017 – Pjongczang

Przedostatnim miejscem zmagań w Pucharze Świata kobiet w skokach narciarskich w sezonie 2016/2017 był południowokoreański Pjongczang. Zawody te były próbą przedolimpijską. Trzeci raz w tym sezonie nie odbyły się kwalifikacje z powodu zbyt małej ilości zawodniczek zgłoszonych do startu. Oba konkursy indywidualne wygrały Japonki Yūki Itō (pierwszy konkurs) oraz Sara Takanashi (drugi konkurs). Takanashi po konkursach w Korei zapewniła już sobie Kryształową Kulę tuż przed finalnymi zawodami.
Jury.
Dyrektorem konkursów podczas zawodów Pucharu Świata w Pjongczangu był Kim Heung-soo, oraz z ramienia Międzynarodowej Federacji Narciarskiej, dyrektorka zawodów Pucharu Świata, Chika Yoshida wraz z asystentem, którym był Miran Tepeš. Sędziami technicznymi byli Agnieszka Baczkowska.

</doc>
<doc id="3923606" url="https://pl.wikipedia.org/wiki?curid=3923606" title="Ali Bagautinow">
Ali Bagautinow

Ali Szamilewicz Bagautinow ros. Али Шамилевич Багаутинов (ur. 10 czerwca 1985 w Kizlar) – rosyjski zawodnik mieszanych sztuk walki wagi muszej. Były mistrz Fight Nights Global w wadze muszej. W latach 2013-2017 walczył dla największej federacji MMA na świecie UFC.

</doc>
<doc id="3923610" url="https://pl.wikipedia.org/wiki?curid=3923610" title="Kuryluk">
Kuryluk



</doc>
<doc id="3923611" url="https://pl.wikipedia.org/wiki?curid=3923611" title="Rusłan Zajerko">
Rusłan Zajerko

Rusłan Zajerko (ur. 27 czerwca 1993) – rosyjski piłkarz, pomocnik.
Jego pierwszym profesjonalnym klubem w karierze było Strogino, ale już wcześniej grał w drużynach amatorskich. W lipcu 2016 roku przeszedł do Torpedo Moskwa.

</doc>
<doc id="3923629" url="https://pl.wikipedia.org/wiki?curid=3923629" title="Monge">
Monge

Osoby:
Miejsca:
Astronomia:
Technika:

</doc>
<doc id="3923634" url="https://pl.wikipedia.org/wiki?curid=3923634" title="Eliza Pareńska">
Eliza Pareńska

Eliza Pareńska (ur. 25 października 1888 r. w Krakowie, zm. 3 kwietnia 1923 r. tamże) – żona Edwarda Leszczyńskiego, jedna z najbardziej znanych muz okresu Młodej Polski.
Życiorys.
Urodzona 25 października 1888 r. w Krakowie, miała dwie siostry (Marynę i Zofię) i braci Adama (1881-1885) i Jana (1889-1919), była przedostatnia z pięciorga rodzeństwa. Jej ojcem był lekarz Stanisław Pareński, a matka Eliza z domu Mühleisen (zapis na tablicy na grobie: Mueleisen) prowadziła znany w Krakowie salon, w którym bywali młodopolscy artyści. Od dziecka nie cieszyła się dobrym zdrowiem, odczuwała także lęk przed interakcjami społecznymi, który już w dzieciństwie uśmierzała alkoholem. Uczęszczała do prestiżowego prywatnego Gimnazjum Żeńskiego im. Emilii Plater, jednak po wyjściu za mąż obu sióstr w 1904 r. przeżyła załamanie nerwowe i odtąd kontynuowała naukę w ramach indywidualnego toku nauczania. W tym też okresie uzależniła się od morfiny, którą uśmierzała swoje złe samopoczucie.
Jej mężem został poeta Edward Leszczyński, którego poślubiła 18 stycznia 1910 r. w Krakowie. Małżeństwo było udane, ale szybko zaczęło się psuć. Para doczekała się syna Witolda (ur. 1912 r.).
W 1916 r. przeszła terapię odwykową w Davos. Po śmierci rodziców mieszkała z mężem i synem w odziedziczonej rezydencji, ale po śmierci męża (1921 r.) sprzedała pałac. Brak umiejętności zarządzania pieniędzmi doprowadził do szybkiej utraty oszczędności i dalszego uzależnienia od narkotyków. W grudniu 1922 r. trafiła na terapię odwykową w Arlesheim, która trwała trzy miesiące. Pomimo udanego przebiegu terapii przeszła załamanie nerwowe po powrocie do kraju i popełniła samobójstwo 3 kwietnia 1923 r. Pochowana została na Cmentarzu Rakowickim w Krakowie (kwatera O).
Pareńska wielokrotnie pozowała malarzom bywającym w salonie rodziców, najsłynniejsze są prace Stanisława Wyspiańskiego: portret wśród pelargonii z 25 maja 1905 r. (znane są trzy wersje, w tym jedna w Muzeum Narodowym w Kielcach i dwie w zbiorach prywatnych) i "Portret podwójny Elizy Pareńskiej" z 26–27 maja 1905 r.

</doc>
<doc id="3923645" url="https://pl.wikipedia.org/wiki?curid=3923645" title="Leśny Park Niespodzianek w Ustroniu">
Leśny Park Niespodzianek w Ustroniu

Leśny Park Niespodzianek – ogród zoologiczny założony w 2002 w Ustroniu, w Beskidzie Śląskim, położony na stoku Równicy ze starodrzewiem bukowym. Zajmuje obszar 15 ha. 
Historia.
Ogród otwarto dla zwiedzających 1 sierpnia 2002. Prezentowane są tu między innymi: jelenie szlachetne, żubry, muflony, daniele, alpaki, dziki, bieliki amerykańskie, orły stepowe, myszołowy zwyczajne, sowy a także żbiki i jenoty. Park organizuje pokazy lotów ptaków drapieżnych i sów z wykorzystaniem metod sokolniczych.
Dla dzieci przygotowano bajkową aleję, przy której umieszczono domki, z postaciami z jedenastu popularnych bajek, takich jak np. "Bolek i Lolek", "Kot w Butach", "Czerwony Kapturek" i inne.

</doc>
<doc id="3923646" url="https://pl.wikipedia.org/wiki?curid=3923646" title="Pędzliczek wapienny">
Pędzliczek wapienny

Pędzliczek wapienny ("Syntrichia calcicola" J.J. Amann) – gatunek mchu należący do rodziny płoniwowatych ("Pottiaceae" Schimp.). 
Zagrożenia.
Gatunek wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.), w Czechach: LC (2005 r.), na Słowacji: VU (narażony na wyginięcie, 2001 r.).

</doc>
<doc id="3923649" url="https://pl.wikipedia.org/wiki?curid=3923649" title="Syntrichia calcicola">
Syntrichia calcicola



</doc>
<doc id="3923657" url="https://pl.wikipedia.org/wiki?curid=3923657" title="Laura Balbo">
Laura Balbo

Laura Balbo (ur. 30 listopada 1933 w Padwie) – włoska polityk, socjolog i nauczyciel akademicki, parlamentarzystka, w latach 1998–2000 minister.
Życiorys.
Studiowała nauki polityczne na Uniwersytecie w Padwie, jako stypendystka Programu Fulbrighta kształciła się na Uniwersytecie Kalifornijskim w Berkeley. Specjalizowała się w zakresie socjologii, po powrocie do Włoch została nauczycielem akademickim na Uniwersytecie w Mediolanie, w latach 80. obejmując stanowisko profesorskie. Był również dziekanem wydziału socjologii na Università degli Studi di Ferrara, a w latach 1998–2001 przewodniczącą AIS, włoskiego towarzystwa socjologicznego. Została także honorową przewodniczącą UAAR, włoskiego zrzeszenia ateistów i agnostyków.
Zaangażowała się również w działalność polityczną. W latach 1983–1992 sprawowała mandat posłanki do Izby Deputowanych X i XI kadencji. Wybierana jako bezpartyjna z rekomendacji Włoskiej Partii Komunistycznej, zasiadała we frakcji parlamentarnej Sinistra Indipendente, zrzeszającej niezależnych posłów lewicy. Od 21 października 1998 do 25 kwietnia 2000 z rekomendacji Federacji Zielonych sprawowała urząd ministra ds. równouprawnienia w pierwszym i drugim rządzie, którymi kierował Massimo D’Alema.

</doc>
<doc id="3923659" url="https://pl.wikipedia.org/wiki?curid=3923659" title="Rezerwat przyrody Kajasówka">
Rezerwat przyrody Kajasówka



</doc>
<doc id="3923664" url="https://pl.wikipedia.org/wiki?curid=3923664" title="Orlik polski">
Orlik polski

Orlik polski (także orlik lubelski) – ptak z podrodziny gołębiowatych. Rasa gołębi wyhodowana na początku XX w. (okres międzywojenny) na terenach południowo-wschodniej Polski (okolice Lublina i Zagłębia Dąbrowskiego), na podstawie ukraińskich gołębi mikołajowskich. Nazwa wzięła się od kształtu ptaka w locie, która jest podobna do sylwetki orła.
Charakterystyka gatunku: gołąb wysokolotny, drobny o zwartej budowie; barwa czarna, czerwona, żółta lub niebieska (skrajne sterówki tej samej barwy pozostałe białe). Głowa gładka z wypukłym czołem, dziób średniej długości, ciemny, szyja krótka, dość gruba; tęczówki oczu brązowe lub perłowe.

</doc>
<doc id="3923667" url="https://pl.wikipedia.org/wiki?curid=3923667" title="US Open 1968">
US Open 1968

US Open 1968 – ostatni, czwarty w sezonie tenisowy turniej wielkoszlemowy, który odbywał się pomiędzy 29 sierpnia a 8 września, na trawiastych kortach nowojorskiego "West Side Tennis Club" w dzielnicy Forest Hills. Była to 88. edycja rozgrywek. Pula nagród wyniosła 100 000 dolarów amerykańskich.

</doc>
<doc id="3923676" url="https://pl.wikipedia.org/wiki?curid=3923676" title="Tom Van Grieken">
Tom Van Grieken

Tom Jozef Irène Van Grieken (ur. 7 października 1986 w Antwerpii) – belgijski i flamandzki polityk oraz działacz partyjny, poseł do Parlamentu Flamandzkiego, od 2014 przewodniczący Interesu Flamandzkiego.
Życiorys.
Od czasów szkolnych związany z nacjonalistycznymi organizacjami młodzieżowymi, był m.in. przewodniczącym flamandzkiej grupy studenckiej Nationalistische Studentenvereniging. W 2007 objął mandat radnego miejscowości Mortsel, a w 2012 został przewodniczącym Vlaams Belang Jongeren, młodzieżówki Interesu Flamandzkiego. Studiował zarządzanie i komunikację na uczelni Plantijn Hogeschool w Antwerpii, krótko pracował w sektorze reklamowym. Autor publikacji książkowych: "Toekomst in eigen handen" (2017), "Francken Faalt" (2018), "En nu is het aan ons" (2020).
W wyborach w 2014 uzyskał mandat posła do Parlamentu Flamandzkiego. W tym samym roku zastąpił Gerolfa Annemansa na stanowisku przewodniczącego Interesu Flamandzkiego. W wyborach w 2019 uzyskał mandat posła do Izby Reprezentantów, został jej wiceprzewodniczącym. Również w 2019 zasiadł w Zgromadzeniu Parlamentarnym Rady Europy.

</doc>
<doc id="3923689" url="https://pl.wikipedia.org/wiki?curid=3923689" title="Pędzliczek wiejski">
Pędzliczek wiejski

Pędzliczek wiejski ("Syntrichia ruralis" (Hedw.) F. Weber &amp; D. Mohr) – gatunek mchu należący do rodziny płoniwowatych ("Pottiaceae" Schimp.). Występuje w Ameryce Północnej (Grenlandia, Kanada, Stany Zjednoczone, Meksyk), na południu Ameryki Południowej, Europie, Azji i południowej Afryce. Rośnie na glebie i skałach, od suchych do wilgotnych.
Morfologia.
Na pędzliczku wiejskim pasożytuje grzyb języczek strefowany ("Arrhenia spathulata").
Systematyka i nazewnictwo.
Synonimy: "Barbula ruraliformis" Besch., "Barbula ruralis" Hedw., "Syntrichia ruraliformis" (Besch.) Cardot, "Tortula longimucronata" X.J. Li, "Tortula ruraliformis" (Besch.) W. Ingham, "Tortula ruralis" (Hedw.) P. Gaertn., B. Mey. &amp; Scherb.
Gatunek "Syntrichia ruralis" (Hedw.) F. Weber &amp; D. Mohr bywa traktowany jako synonim "Tortula ruralis" (Hedw.) Gaertn. et al.

</doc>
<doc id="3923691" url="https://pl.wikipedia.org/wiki?curid=3923691" title="FSzM Torpedo Moskwa">
FSzM Torpedo Moskwa



</doc>
<doc id="3923693" url="https://pl.wikipedia.org/wiki?curid=3923693" title="Aresztowanie działaczy Świadków Jehowy w 1950">
Aresztowanie działaczy Świadków Jehowy w 1950



</doc>
<doc id="3923697" url="https://pl.wikipedia.org/wiki?curid=3923697" title="Nothofagus pseudoresinosa">
Nothofagus pseudoresinosa

Nothofagus pseudoresinosa Steenis – gatunek rośliny z rodziny bukanowatych ("Nothofagaceae"). Występuje naturalnie na Nowej Gwinei. 
Biologia i ekologia.
Rośnie w lasach zrzucających liście. Występuje na wysokości od 2500 do 3200 m n.p.m.

</doc>
<doc id="3923698" url="https://pl.wikipedia.org/wiki?curid=3923698" title="Zelený potok (dopływ Revúcy)">
Zelený potok (dopływ Revúcy)

Zelený potok – potok będący lewym dopływem rzeki Revúca na Słowacji. Spływa dnem Zelenej doliny. Na niektórych mapach opisywany jest jako Lopušná. Ma wiele źródłowych cieków wypływających na wschodnich i południowych stokach grzbietu Wielkiej Fatry na odcinku od szczytu Ostredok (1592 m) po Sedlo Ploskej (1390 m). Najwyżej położone źródło znajduje się na wysokości około 1380 m na wschodnich stokach Ostredoka. Od wysokości około 810 m spływa już jednym korytem w kierunku wschodnim i w górnej części miejscowości Liptovske Revuce uchodzi do Revúcy.
Cała zlewnia potoku znajduje się w obrębie Parku Narodowego Wielka Fatra. Są to tereny porośnięte lasem, a w szczytowych partiach pokryte halami pasterskimi. Wzdłuż koryta potoku z miejscowości Liptovské Revúce prowadzi szlak turystyczny, na przełęczy Chyžky łączący się z czerwonym szlakiem biegnącym głównym grzbietem Wielkiej Fatry.
Największym dopływem jest potok Randová.

</doc>
<doc id="3923700" url="https://pl.wikipedia.org/wiki?curid=3923700" title="Telesfor Otmianowski">
Telesfor Otmianowski

Telesfor Otmianowski (ur. 8 grudnia 1850 w Wierzchaczewie, zm. 15 stycznia 1939 w Poznaniu) – polski kupiec w branży nasion i działacz społeczny.
Życiorys.
Początkowo uczęszczał do szkół w Szamotułach, a około 1968 rozpoczął praktykę handlową w poznańskim Hotelu Saskim, gdzie zaczynano właśnie prowadzić handel nasionami dla ziemian.
W 1873, razem z Bolesławem Ziętkiewiczem, otworzył sklep w którym handlowano nasionami i sprzętem domowym oraz gospodarczym. W spółce tej działał do 1881, kiedy to otworzył własny sklep z nasionami (przy ul. Wrocławskiej w Poznaniu). Sklep rozwijał się w znaną firmę (pod nazwą „Telesfor Otmianowski”) prowadzącą handel detaliczny i półhurtowy nasionami dla ogrodnictwa, rolnictwa i leśnictwa. Od 1912 rozpoczęto też sprzedaż hurtową. Firma oferowała materiał pochodzący od lokalnych plantatorów, jak również nasiona z Danii, Holandii, Węgier, Francji i Niemiec. Prowadziła też eksport do Europy Zachodniej (głównie nasiona roślin motylkowych. Oprócz handlu nasionami sprzedawano środki ochrony roślin, nawozy sztuczne oraz narzędzia ogrodnicze.
Telesfor Otmianowski brał udział w wielu wystawach poznańskich (Prowincjonalna Wystawa Przemysłowa (1895), Jubileuszowa Wystawa Ogrodnicza (1926), Powszechna Wystawa Krajowa (1929)), gdzie zdobywał medale i dyplomy.
Telesfor Otmianowski był również przez cały czas pobytu w Poznaniu zaangażowany w działalność społeczną. Początkowo w Towarzystwie Młodzieży Kupieckiej i Towarzystwie Przemysłowym, od 1888 związany z Korporacją Kupców Chrześcijańskich, gdzie był prezesem (w latach 1898-1922), a następnie prezesem honorowym. Od 1884 pracował w Radzie Nadzorczej Banku Przemysłowców, a w latach 1909-1926 był prezesem tej Rady. Był też współzałożycielem Rady Giełdy Zbożowo-Towarowej (1920).
Brał udział w przygotowywaniu władz polskich w czasie wyzwalania Wielkopolski spod zaboru pruskiego. W 1920 miał znaczny udział finansowy w przygotowaniu pociągu sanitarnego dla I Armii.
2 maja 1923 został odznaczony Krzyżem Oficerskim Orderu Odrodzenia Polski. W 1938, dla uczczenia 50 lecia działalności Telesfora Otmianowskiego w Korporacji Kupców Chrześcijańskich utworzono fundusz stypendialnego jego imienia.
Rodzina.
Telesfor Otmianowski był 7 dzieckiem Wojciecha Otmianowskiego, dzierżawcy majątku i ochotnika z powstania listopadowego oraz jego żony Agnieszki (z.d. Drzewieckiej).
Telesfor ożenił się z Józefą z Leśniewiczów i miał z nią 4 dzieci: Marię, Kazimierza, Czesława i Jadwigę. Jego syn Kazimierz (1881-1953) studiował w Wyższej Szkole Handlowej w Lipsku, a po praktyce w Edynburgu, od 1912 był wspólnikiem ojca. Przejął po nim firmę w 1930, a także pełnił wysokie funkcje w organizacjach kupieckich (był prezesem Konfraterni Kupców Chrześcijańskich). Wraz z naukowcami z Uniwersytetu prowadził hodowlę nowoczesnych odmian zbóż.

</doc>
<doc id="3923703" url="https://pl.wikipedia.org/wiki?curid=3923703" title="Mark Scheifele">
Mark Scheifele

Mark Scheifele (ur. 15 marca 1993 w Kitchener) – kanadyjski hokeista występujący na pozycji środkowego napastnika w Winnipeg Jets z National Hockey League (NHL). Reprezentant kraju.
Kariera.
Mark Scheifele został wybrany przez Winnipeg Jets w pierwszej rundzie NHL Entry Draft 2011. Scheifele był pierwszym w historii wydraftowanym zawodnikiem przez drużynę Winnipeg Jets, która dopiero co przeniosła się z Atlanty. W październiku 2011 strony uzgodniły warunki pierwszego kontraktu zawodnika w NHL. W sierpniu 2016 zawodnikowi powierzono funkcję drugiego kapitana w Jets, wraz z Dustinem Byfuglienem. W lipcu 2016 zawodnik przyjął warunki 8-letniego, wartego 49 mln dolarów kontraktu z Jets.

</doc>
<doc id="3923713" url="https://pl.wikipedia.org/wiki?curid=3923713" title="Madanin">
Madanin

Madanin ( "Madanīn", fr. "Médenine") – miasto w południowo-wschodniej Tunezji, ośrodek administracyjny wilajetu Madanin. W 2014 roku liczyło około 71 tysięcy mieszkańców.
W mieście tym kręcono niektóre sceny z filmu "" (m.in. kwatery niewolników na Tatooine, w tym dom Anakina Skywalkera).

</doc>
<doc id="3923715" url="https://pl.wikipedia.org/wiki?curid=3923715" title="Cingulata">
Cingulata



</doc>
<doc id="3923724" url="https://pl.wikipedia.org/wiki?curid=3923724" title="Harlow (ujednoznacznienie)">
Harlow (ujednoznacznienie)



</doc>
<doc id="3923737" url="https://pl.wikipedia.org/wiki?curid=3923737" title="Dhol (film)">
Dhol (film)



</doc>
<doc id="3923744" url="https://pl.wikipedia.org/wiki?curid=3923744" title="Syntrichia ruralis">
Syntrichia ruralis



</doc>
<doc id="3923745" url="https://pl.wikipedia.org/wiki?curid=3923745" title="Pozycja depresyjna">
Pozycja depresyjna

Pozycja depresyjna – w teorii relacji z obiektem wg Melanie Klein, drugi z dwóch sposobów organizacji przeżyć przez niemowlęta, trwający od ok. 4–6. miesiąca życia dziecka. W tym czasie dziecko zaczyna postrzegać obiekt (matkę) jako całościowy (zarówno dobry – zaspokajający, jak i zły – frustrujący). Ponadto dziecko zaczyna zauważać, że obiekt jest odrębny od niego samego, w związku z tym lęki, które dominują w tym okresie dotyczą losu dobrego obiektu (w przeciwieństwie do pozycji schizo-paranoidalnej w której lęki dotyczą zagrożenia siebie).

</doc>
<doc id="3923747" url="https://pl.wikipedia.org/wiki?curid=3923747" title="Maharathi">
Maharathi



</doc>
<doc id="3923751" url="https://pl.wikipedia.org/wiki?curid=3923751" title="Pozycja schizo-paranoidalna">
Pozycja schizo-paranoidalna

Pozycja schizo-paranoidalna – w teorii relacji z obiektem wg Melanie Klein pierwszy z dwóch sposobów organizacji przeżyć przez niemowlęta, trwający do ok. 4–6. miesiąca życia dziecka. Charakteryzuje się przewagą mechanizmów obronnych rozszczepienia i projekcji. Dziecko w tym czasie postrzega obiekt (matkę) jako skrajny – albo całkowicie dobry albo całkowicie zły.

</doc>
<doc id="3923753" url="https://pl.wikipedia.org/wiki?curid=3923753" title="Kites">
Kites



</doc>
<doc id="3923756" url="https://pl.wikipedia.org/wiki?curid=3923756" title="Pawieł Kisielow">
Pawieł Kisielow

Pawieł Dmitrijewicz Kisielow (ros. Павел Дмитриевич Киселёв, ur. 8 stycznia 1788 w Moskwie, zm. 14 listopada 1872 w Paryżu) – rosyjski działacz państwowy, hrabia, generał.
Życiorys.
Od 1805 służył w armii, w 1812 walczył w wojnie z Francją i później w zagranicznym pochodzie rosyjskiej armii, w 1814 został adiutantem cara Aleksandra. Od 1819 był szefem sztabu 2 Armii w Tulczynie, był zaprzyjaźniony z niektórymi dekabrystami, jednak nie brał udziału w ich działalności. Wyróżnił się podczas wojny z Turcją 1828-1829, po której został zarządcą Mołdawii i Wołoszczyzny, od 1835 był głównym zarządcą spraw chłopskich i odpowiedzialnym za reformy rolnictwa, 1856-1862 był posłem Rosji we Francji. W 1862 zakończył służbę państwową, mieszkał w Szwajcarii i we Francji.

</doc>
<doc id="3923761" url="https://pl.wikipedia.org/wiki?curid=3923761" title="Wypadek kolejowy w Leuven">
Wypadek kolejowy w Leuven

Wypadek kolejowy w Leuven – 18 lutego 2017 o godz. 13:20 pociąg osobowy SNCB po opuszczeniu stacji Leuven wykoleił się. Jeden wagon przewrócił się i stoczył z nasypu. W pociągu znajdowało się 80–90 pasażerów. 27 osób zostało rannych, w tym trzy ciężko. Zginęła jedna osoba nie znajdująca się w pociągu – prawdopodobnie pieszy idący drogą wzdłuż torów. Wstrzymano ruch między Brukselą a Leuven.

</doc>
<doc id="3923762" url="https://pl.wikipedia.org/wiki?curid=3923762" title="Karolina Lubliner-Mianowska">
Karolina Lubliner-Mianowska

Karolina Anna Maria Lubliner-Mianowska ps. "Bukowa Jagoda" (ur. 28 kwietnia 1899 w Warszawie, zm. 18 listopada 1963) – polska botaniczka, działaczka harcerska.
Życiorys.
Karolina Lubliner ukończyła Średnią Szkołę Handlową w 1916 roku i botanikę na Wydziale Filozoficznym Uniwersytetu Warszawskiego. W 1925 roku uzyskała doktorat. Następnie pracowała w prywatnych zakładach badawczych na Polesiu, interesując się tematyką torfowisk. Uczyła też biologii w średnich szkołach na prowincji. W latach 1928–1939 pracowała jako wolontariuszka w zakładzie systematyki i geografii roślin Uniwersytetu Warszawskiego. W okresie okupacji ze względu na swoje żydowskie pochodzenie ukrywała się w Warszawie, a następnie pracowała w Muzeum Fizjograficznym w Krakowie. Podczas powstania warszawskiego zorganizowała, wraz z grupą harcerek, punkt opieki nad warszawskimi dziećmi w Konstancinie.
Po wojnie pracowała w Ministerstwie Rolnictwa jako referent torfowy, a od 1946 roku przez 10 lat na stanowisku adiunkta Katedry Botaniki Politechniki Gdańskiej, następnie, w latach 1956–1960 – w Zakładzie Ochrony Roślin PAN, i w latach 1960–1963 – w Państwowym Instytucie Hydrologiczno-Meteorologicznym w Gdyni jako kierownik sekcji datowania osadów morskich .
Przed wojną ogłosiła 10 prac naukowych, po wojnie – kolejnych 17, głównie na temat mchów, porostów, miodów i osadów morskich.
Była członkinią Polskiego Towarzystwa Botanicznego i współzałożycielką oddziału Polskiego Towarzystwa Przyrodników im. Kopernika w Gdańsku.
Jej pasją było harcerstwo. W 1919 roku była drużynową jednej z drużyn warszawskich. Była harcmistrzynią ZHP. Miała przydomek „Bukowa Jagoda”. Była jedną z redaktorek miesięcznika harcerek polskich „Skrzydła” wydawanego w Warszawie w latach 1930–1939.
Po wojnie napisała wspomnienie pt. "Harcerskie domy dziecięce w Konstancinie" wydane w książce "Harcerki 1939–1945. Relacje pamiętniki" (PWN, 1983).
Życie prywatne.
Karolina Lubliner był córką Stanisława Leopolda Lublinera i Eugenii Cohn (1869–1940). Miała troje rodzeństwa: Anielę, Wiktora Ostrowskiego i Stefana. Nie założyła rodziny. W czasie okupacji używała nazwiska „Mianowska”, które przyjęła urzędowo w 1948 roku. 
Została pochowana na gdańskim Cmentarzu Srebrzysko (rejon IX, kwatera profesorów).

</doc>
<doc id="3923771" url="https://pl.wikipedia.org/wiki?curid=3923771" title="Gay-Lussac">
Gay-Lussac

Osoby:
Astronomia:
Fizyka i chemia:
Technika:

</doc>
<doc id="3923774" url="https://pl.wikipedia.org/wiki?curid=3923774" title="Cugnot">
Cugnot

Osoby:
Technika:

</doc>
<doc id="3923782" url="https://pl.wikipedia.org/wiki?curid=3923782" title="Giffard">
Giffard

Osoby:
Miejsca:
Technika:

</doc>
<doc id="3923793" url="https://pl.wikipedia.org/wiki?curid=3923793" title="Mika Zibanejad">
Mika Zibanejad

Mika Zibanejad (ur. 18 kwietnia 1993 w Sztokholmie) – szwedzki zawodowy hokeista na lodzie występujący na pozycji środkowego napastnika w New York Rangers z National Hockey League (NHL). Wybrany przez drużynę Ottawa Senators w pierwszej rundzie NHL Entry Draft 2011. Po 5 latach spędzonych w Ottawie, 18 lipca 2016 Zibanejad został oddany do New York Rangers w zamian za Dericka Brassarda. Ojciec Miki jest Irańczykiem, a matka Finką.

</doc>
<doc id="3923797" url="https://pl.wikipedia.org/wiki?curid=3923797" title="Infinite (album Deep Purple)">
Infinite (album Deep Purple)

Infinite (zapis stylizowany: inFinite) – dwudziesty album studyjny brytyjskiej grupy rockowej Deep Purple, który ukazał się 7 kwietnia 2017 roku. Materiał na płytę nagrywany był w 2016 roku. Zawiera 10 nowych kompozycji, a płytę promuje utwór otwierający album, „Time for Bedlam”. Wydawcą albumu jest wytwórnia earMusic. Bob Ezrin jest producentem tego albumu. Płyta zapowiada trasę koncertową "The Long Goodbye Tour".
W Polsce nagrania uzyskały certyfikat złotej płyty.
Album nagrany został w składzie: Ian Gillan, Ian Paice, Roger Glover, Don Airey i Steve Morse.

</doc>
<doc id="3923803" url="https://pl.wikipedia.org/wiki?curid=3923803" title="New Zealand National Rugby Sevens Tournament 2017">
New Zealand National Rugby Sevens Tournament 2017

New Zealand National Rugby Sevens Tournament 2017 – czterdziesta pierwsza edycja New Zealand National Rugby Sevens Tournament, mistrzostw nowozelandzkich prowincji w rugby 7. Zawody odbyły się w dniach 14–15 stycznia 2017 roku w Rotorua.
Zawody po raz czwarty zostały rozegrane w Rotorua i przeprowadzone na Rotorua International Stadium. Ceny biletów na turniej kosztowały 15 NZD z bezpłatnym wejściem dla osób poniżej czternastego roku życia.
W żeńskim turnieju wystąpiło dwanaście zespołów, w męskim wystąpiło natomiast szesnaście. Wyłonione one zostały w trzech regionalnych eliminacjach rozegranych w listopadzie i grudniu 2016 roku. Rozkład gier.
Zarówno wśród mężczyzn, jak i kobiet, triumfowała drużyna Counties Manukau. Najlepszymi zawodnikami turnieju zostali Andrew Knewstubb i Kelly Brazier.

</doc>
<doc id="3923805" url="https://pl.wikipedia.org/wiki?curid=3923805" title="Mistrzostwa Świata w Biathlonie 2017 – bieg masowy mężczyzn">
Mistrzostwa Świata w Biathlonie 2017 – bieg masowy mężczyzn

Bieg masowy mężczyzn na Mistrzostwach świata w biathlonie 2017 w Hochfilzen odbył się 19 lutego. Była to ostatnia konkurencja podczas tych mistrzostw, w której zwyciężył Simon Schempp. Polacy nie zakwalifikowali się do biegu ze startu wspólnego.

</doc>
<doc id="3923809" url="https://pl.wikipedia.org/wiki?curid=3923809" title="Brodek bezłodygowy">
Brodek bezłodygowy

Brodek bezłodygowy ("Tortula acaulon" (With.) R.H. Zander) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej (Kanada, Stany Zjednoczone, Meksyk), Europie, Azji, północnej Afryce, Nowej Zelandii.
Systematyka i nazewnictwo.
Synonimy: "Phascum acaulon" With., "Phascum cuspidatum" Hedw., "Phascum piliferum" Hedw.

</doc>
<doc id="3923810" url="https://pl.wikipedia.org/wiki?curid=3923810" title="Tortula acaulon">
Tortula acaulon



</doc>
<doc id="3923812" url="https://pl.wikipedia.org/wiki?curid=3923812" title="Montgolfier">
Montgolfier

Osoby:
Astronomia:
Technika:

</doc>
<doc id="3923825" url="https://pl.wikipedia.org/wiki?curid=3923825" title="Arago">
Arago

Osoby:
Astronomia:
Miejsca:
Sport:
Technika:

</doc>
<doc id="3923831" url="https://pl.wikipedia.org/wiki?curid=3923831" title="XV Korpus Armii Imperium Osmańskiego">
XV Korpus Armii Imperium Osmańskiego

XV Korpus Armii Imperium Osmańskiego (tur. "15'inci Kolordu" lub "On Beşinci Kolordu") – korpus armii tureckiej z czasów Imperium Osmańskiego i Republiki Tureckiej. Sformowany na początku 1915 roku, w czasie wojny wielokrotnie przeformowany, wziął udział w bitwach na wielu frontach: w bitwie o Gallipoli, na froncie galicyjskim, w kampanii synajsko-palestyńskiej oraz na froncie kaukaskim.
Orde de bataille.
Na dzień 11 lipca 1916 roku OdeB XV korpusu przedstawiał się następująco:
Styczeń-czerwiec 1918.
Po ciężkich walkach na Bliskim Wschodzie przy wysokich stratach osobowych struktura organizacyjna została zniszczona i XV korpus przechodził przeformowanie.
Ciekawostki.
480 żołnierzy XV Korpusu poległych z odniesionych ran na froncie galicyjskim w latach 1916-1917 spoczywa w Budapeszcie na Cmentarzu Tureckim.
Spośród kilkudziesięciu żołnierzy hospitalizowanych w szpitalu garnizonowym w Krakowie zmarło co najmniej 10 i zostało pochowanych na Cmentarzu Rakowickim. Upamiętnia ich symboliczny nagrobek zlokalizowany w „kwaterze bośniackiej” (nr XXIII).

</doc>
<doc id="3923840" url="https://pl.wikipedia.org/wiki?curid=3923840" title="Gamma Capricorni">
Gamma Capricorni

Gamma Capricorni ("γ Cap", "Nashira") – gwiazda w gwiazdozbiorze Koziorożca o wielkości gwiazdowej 3,58. Znajduje się około 106 lat świetlnych od Słońca.
Nazwa.
Gwiazda nosi tradycyjną nazwę Nashira, która wywodzi się od arabskiego , co oznacza „szczęśliwa”, „niosąca dobre nowiny”. Starożytni Arabowie określali tym terminem łącznie gwiazdy Gamma i Delta Capricorni (Deneb Algedi). Międzynarodowa Unia Astronomiczna zatwierdziła użycie nazwy Nashira dla określenia tej gwiazdy.
Charakterystyka.
Nashira była klasyfikowana jako gwiazda typu widmowego F, ale nowsze obserwacje wskazują, że jest ona raczej typu widmowego A7. Ma jasność 47 razy większą niż jasność Słońca. Przypuszczalnie gwiazda ta zakończyła syntezę wodoru w hel w jądrze i rozpoczęła proces zmiany w olbrzyma, bądź jest tego bliska. W związku z wolną rotacją (30 km/s na równiku, niewiele jak na gwiazdy tego typu) pierwiastki w atmosferze gwiazdy mogą zostać rozdzielone i w widmie gwiazdy uwidaczniają się linie metali.

</doc>
<doc id="3923842" url="https://pl.wikipedia.org/wiki?curid=3923842" title="Nashira">
Nashira



</doc>
<doc id="3923857" url="https://pl.wikipedia.org/wiki?curid=3923857" title="Le Verrier">
Le Verrier

Osoby:
Astronomia:
Technika:

</doc>
<doc id="3923868" url="https://pl.wikipedia.org/wiki?curid=3923868" title="Maxwell (muzyk)">
Maxwell (muzyk)



</doc>
<doc id="3923877" url="https://pl.wikipedia.org/wiki?curid=3923877" title="Legion (serial telewizyjny)">
Legion (serial telewizyjny)

Legion – amerykański serial telewizyjny (dramat, thriller psychologiczny, science fiction) wyprodukowany przez 26 Keys Productions, The Donners' Company, Bad Hat Harry Productions, Kinberg Genre, Marvel Television oraz FX Productions. Serial jest luźną adaptacją komiksów o tym samym tytule autorstwa Chrisa Claremonta i Billa Sienkiewicza.
"Legion" jest emitowany od 8 lutego 2017 roku przez FX, a w Polsce od 9 lutego 2017 roku przez Fox Polska.
Fabuła.
Serial opowiada o Davidzie Hallerze, który często jako nastolatek przebywał w szpitalach psychiatrycznych w związku ze swoją chorobą, schizofrenią. Podczas jednego z pobytów w szpitalu spotyka jednego z pacjentów, który uświadamia mu, że głosy i wizje, które widzi, są prawdziwe.
Produkcja.
15 października 2015 stacja kablowa FX ogłosiła zamówienie pilotowego odcinka "Legionu", a 31 maja 2016 oficjalnie ogłosiła zamówienie pierwszego sezonu serialu.
6 stycznia 2016 roku Rachel Keller dołączyła do obsady dramatu. W lutym 2016 roku ogłoszono, że główną rolę zagra Dan Stevens, a do obsady dołączyli Aubrey Plaza, Jean Smart, Jeremie Harris. Kolejnym miesiącu do serialu dołączyły: Amber Midthunder oraz Katie Aselton. 9 października 2016 roku ogłoszono, że Jemaine Clement dołączył do obsady głównej. 9 lutego 2017 roku Ellie Ariaza dołączyła do dramatu w roli powracającej.
15 marca 2017 stacja FX zamówiła drugi sezon, a 1 czerwca 2018 przedłużyła serial o trzeci sezon.

</doc>
<doc id="3923882" url="https://pl.wikipedia.org/wiki?curid=3923882" title="Dom Gwarka w Tarnowskich Górach">
Dom Gwarka w Tarnowskich Górach

Dom Gwarka – zabytkowa kamienica z końca XVI wieku znajdująca się u zbiegu ulic Gliwickiej i Zamkowej na terenie zabytkowego śródmieścia miasta Tarnowskie Góry.
Historia.
Budynek zbudowany został w 1598 roku, a jego właścicielami przez dziesięciolecia byli gwarkowie (łac. "cultores montium", czyli właściciele i udziałowcy kopalń upoważnieni przez władcę do wydobycia kruszcu w zamian za pobieranie od nich dziesięciny lub innej opłaty, tzw. olbory) oraz inni przedstawiciele tarnogórskiego mieszczaństwa.
Podczas pożarów miasta w 1701 oraz 1746 roku dom poważnie ucierpiał. Przed 1746 jego wartość katastralną wyceniano na 370 talarów, a po 1765 – na 355 talarów.
Prawdopodobnie w tym budynku – należącym wówczas do radcy von Gawlowskiego – odbyło się w 1744 roku pierwsze nabożeństwo luterańskie po przywróceniu wolności religijnej, o którym wspomniał Zasadius w swej "Muzyce Anielskiej".
W 1754 budynek został przekazany popieranym przez pruskie władze ewangelikom, którzy założyli w nim swoją szkołę. Dom Gwarka był jej siedzibą przez 100 lat aż do 1854. W 1784 roku w dwóch klasach uczyło się 100 uczniów, zaś w 1847 szkoła miała już trzy klasy ze 140 dziećmi. Nauczycieli było trzech, a roczny budżet placówki – pochodzący z podatków miejskich i danin kościelnych – wynosił ok. 300 talarów.
Po przeniesieniu w 1854 szkoły do nowej siedziby przy "Henckelstraße" 2 (obecnie ul. Jana Bondkowskiego) dom został sprzedany i wszedł w skład zabudowań fabryki mydła Josepha Lukaschika (założonej w 1845 roku, działającej do początku lat 40. XX wieku).
W 1891 roku wykonano drugie wejście do budynku (obecnie nieistniejące) oraz przebudowano sąsiednie okno. Pracami kierował Ernst Hofmann.
Po II wojnie światowej Dom Gwarka był zrujnowany i przewidziany do rozbiórki, jednak dzięki staraniom Stowarzyszenia Miłośników Ziemi Tarnogórskiej, które postanowiło obrać go na swoją siedzibę, został wyremontowany i oddany do użytku 17 maja 1965 roku. Pieniądze na remont pochodziły z popularnej wówczas śląskiej gry liczbowej Karolinka, a także z dotacji katowickiego wojewódzkiego konserwatora zabytków.
Współcześnie w budynku znajduje się siedziba Stowarzyszenia Miłośników Ziemi Tarnogórskiej – na parterze znajdują się biura, z kolei dwukondygnacyjne poddasze zajmował dom wycieczkowy „Gwarek”, przekształcony w 2021 roku w hostel „Młotek i Perlik” nawiązujący nazwą do mydła będącego sztandarowym produktem wytwarzanym niegdyś w zakładzie Józefa Łukasika (niem. nazwa marki: „Schlägel-und-Eisen-Seife”, firma: J[oseph]. Lukaschik Seifenfabrik Tarnowitz). 
Architektura.
Dom Gwarka to narożny budynek wzniesiony na rzucie kwadratu, murowany, parterowy z półszczytem od strony ul. Gliwickiej oraz wysokim dwukondygnacyjnym poddaszem, trzytraktowy. W części pomieszczeń sklepienia krzyżowe oraz żaglaste na gurtach, trójprzęsłowe. Dach naczółkowy, elewacja bezstylowa, od ul. Gliwickiej sześcioosiowa, a od ul. Zamkowej – siedmioosiowa. Na fasadzie północnej (od strony ul Gliwickiej) zachowana data "1598" (data budowy), dawniej widoczne również były daty przebudów – "1717" i "1785" – obecnie zatynkowane. W 1990 roku wmurowana została tablica upamiętniająca pobyt w mieście Johanna Wolfganga von Goethego.

</doc>
<doc id="3923892" url="https://pl.wikipedia.org/wiki?curid=3923892" title="Aliette de Bodard">
Aliette de Bodard

Aliette de Bodard – francusko-amerykańska pisarka fantastyki. Urodzona w Nowym Jorku, a dorastająca w Paryżu o francusko-wietnamskim pochodzeniu. Francuski jest jej językiem ojczystym, ale pisze po angielsku. Pracuje jako inżynier oprogramowania, specjalizując się w przetwarzaniu obrazów. Jest członkiem grupy pisarzy „Written in Blood”.
Twórczość.
W 2007 roku została zwyciężczynią Writers of the Future, a w 2009 roku została nominowana do nagrody Campbella dla najlepszego nowego pisarza. Jej utwory publikowane były między innymi w czasopismach "Interzone", "Hub magazine", "Black Static", "Andromeda Spaceways Inflight Magazine", "Asimov’s Science Fiction", "Realms of Fantasy", "Apex Magazine".
Za utwór „Immersion” otrzymała nagrody Nebula i Locusa za najlepszą krótką formę literacką 2012 roku. Za „The Waiting Stars” zdobyła nagrodę Nebula za najlepszą nowelę 2013 roku. Jej opowiadanie „The Shipmaker” wygrało nagrodę British Science Fiction Association w kategorii najlepszej krótkiej powieści fikcyjnej.
Jej nowela „The Jaguar House, in Shadow” była nominowana do nagród Nebula i Hugo. Krótkie opowiadanie „Shipbirth” znalazło się wśród nominowanych do nagrody Nebula. Opowiadanie „On a Red Station, Drifting”, wydane przez Immersion Press w 2012 roku było w finale nagród Nebula i Hugo. Jest ono historią konfliktu dwóch członków rozgałęzionej wietnamskiej rodziny na stacji kosmicznej rządzonej przez SI. Opowiadanie to jest częścią serii osadzonej w inspirowanym azjatycką historią i kulturą uniwersum Xuya.
Wiele z jej opowieści jest umieszczona w światach o alternatywnej historii, w których dominującą jest kultura przedkomunistycznych Chin lub kultura aztecka. Powieść "Servant of the Underworld" jest historyczną fantasy dziejącą się w piętnastowiecznym imperium Azteków.
Zbiór opowiadań "Scattered Among Strange Worlds" zawierający dwa opowiadania „Scattered Along the River of Heaven” i „Exodus Tides” został wydany w lipcu 2012 roku. Krótkie opowiadanie „The Dust Queen” zostało opublikowane w antologii "Reach for Infinity" w 2014 roku.
Powieść "The House of Shattered Wings", której akcja toczy się w zrujnowanym Paryżu rządzonym przez upadłe anioły, została opublikowana przez wydawnictwa Gollancz i Roc Books w sierpniu 2015 roku. Powieść ta została wybrana najlepszą powieścią roku 2015 przez BSFA. BSFA wybrało również jej opowiadanie „Three Cups of Grief, by Starlight” za najlepsze opowiadanie 2015 roku. To pierwszy raz, gdy jeden autor zwyciężył w tych obu kategoriach.

</doc>
<doc id="3923895" url="https://pl.wikipedia.org/wiki?curid=3923895" title="John Boyd (aktor)">
John Boyd (aktor)

John Boyd (ur. 22 października 1981 w Nowym Jorku) – amerykański aktor telewizyjny i filmowy. Występował w roli Jamesa Aubreya w serialu "Kości".

</doc>
<doc id="3923902" url="https://pl.wikipedia.org/wiki?curid=3923902" title="Sean Couturier">
Sean Couturier

Sean Couturier (ur. 7 grudnia 1992 w Phoenix) – kanadyjsko–amerykański hokeista występujący na pozycji środkowego napastnika w Philadelphia Flyers z National Hockey League (NHL). Reprezentant Kanady.
Kariera.
Sean Couturier urodził się w Phoenix w Arizonie, gdy jego ojciec Sylvain Couturier występował w zespole Phoenix Roadrunners w International Hockey League (IHL). Został wybrany przez Philadelphia Flyers z 8. numerem w 1. rundzie NHL Entry Draft 2011. We wrześniu 2011 strony uzgodniły warunki pierwszego kontraktu zawodnika w NHL.

</doc>
<doc id="3923905" url="https://pl.wikipedia.org/wiki?curid=3923905" title="Park Narodowy Karaburun-Sazan">
Park Narodowy Karaburun-Sazan

Park narodowy Karaburun-Sazan () – morski park narodowy, obejmuje obszar linii brzegowej półwyspu Karaburun, wyspę Sazan oraz fragment Zatoki Wlorskiej. Park został założony w 2010 roku.
Morski Park narodowy "Karaburun-Sazan" obejmuje obszar 12 tys. ha. Na jego terenie znajdują się m.in. wraki starożytnych greckich i rzymskich statków a także wraki z okresu II wojny światowej. Wiele nabrzeżnych jaskiń, niektóre dostępne tylko z morza, część była zamieszkiwana w czasach prehistorycznych, odnaleziono w nich malowidła ścienne. A także stromych klifów i ustronnych piaszczystych plaż.

</doc>
<doc id="3923920" url="https://pl.wikipedia.org/wiki?curid=3923920" title="Wypadek kolejowy w Louvain">
Wypadek kolejowy w Louvain



</doc>
<doc id="3923921" url="https://pl.wikipedia.org/wiki?curid=3923921" title="Lord Howe">
Lord Howe



</doc>
<doc id="3923924" url="https://pl.wikipedia.org/wiki?curid=3923924" title="Al-Hamma (Kabis)">
Al-Hamma (Kabis)

Al-Hamma ( "Al-Ḩāmmah", fr. "El Hamma") – miasto we wschodniej Tunezji, w wilajecie Kabis. W 2014 roku liczyło około 42 tysięcy mieszkańców.

</doc>
<doc id="3923926" url="https://pl.wikipedia.org/wiki?curid=3923926" title="Wądolno">
Wądolno

Wądolno czes. "Jasný potok" – potok górski w północnych Czechach i południowo-zachodniej Polsce w woj. dolnośląskim na Pogórzu Zachodniosudeckim, w Obniżeniu Żytawsko-Zgorzeleckim.
Górski potok, o długości około 5,270 km, prawy dopływ Jaśnicy, jest ciekiem V rzędu należącym do dorzecza Odry, zlewiska Morza Bałtyckiego.
Charakterystyka.
Źródło potoku położone jest w Czechach na wysokości ok. 520 m n.p.m. na południowo-zachodnim zboczu wzniesienia "Lysý vrch", na południowy wschód od dzielnicy Bogatyni "Markocice". W części źródliskowej, potok przez niewielki odcinek płynie w kierunku północno-zachodnim szeroką, płytko wciętą doliną, na zachodnim zboczu wzniesienia "Lysý vrch". Po kilkudziesięciu metrach potok szerokim łukiem skręca na północ w kierunku granicy polsko-czeskiej, gdzie po przepłynięciu ok. 1,120 km przy znakach granicznych nr. IV/133/4-133/5 opuszcza terytorium Czech i wpływa na obszar Polski i płynie w kierunku ujścia, gdzie w Bogatyni na wysokości ok. 195 m n.p.m. uchodzi do Jaśnicy. Zasadniczy kierunek biegu potoku jest północno-zachodni. Jest to potok górski odwadniający południowo-wschodnią część Pogórza Zachodniosudeckiego. Potok częściowo uregulowany w większości swojego biegu płynie wśród terenów niezabudowanych. Brzegi częściowo zadrzewione, koryto potoku kamienisto-żwirowe słabo spękane, dno bez roślin. Potok charakteryzuje się dużymi nie wyrównanymi spadkami podłużnymi.
Dopływy.
Kilka bezimiennych strumieni i potoków mających źródła na zboczach przyległych wzniesień.
Miejscowości nad rzeką.
Jasna Góra, Bogatynia.

</doc>
<doc id="3923929" url="https://pl.wikipedia.org/wiki?curid=3923929" title="Scott Walker (muzyk)">
Scott Walker (muzyk)



</doc>
<doc id="3923931" url="https://pl.wikipedia.org/wiki?curid=3923931" title="U-595">
U-595

U-595 – niemiecki okręt podwodny (U-Boot) typu "VIIC" z okresu II wojny światowej. Okręt wszedł do służby w 1941 roku. Jedynym dowódcą był Kptlt. Jürgen Quaet-Faslem.
Historia.
Okręt został włączony do 8. Flotylli U-Bootów celem treningu i zgrania załogi. Od sierpnia 1942 roku pływał w składzie 9. Flotylli jako jednostka bojowa.
Odbył trzy patrole bojowe, podczas których nie zatopił żadnej jednostki przeciwnika.
Wkrótce po przejściu na Morze Śródziemne, 14 listopada 1942 roku U-595 został ciężko uszkodzony na północny wschód od Oranu przez bomby głębinowe samolotów Lockheed Hudson z 608. Dywizjonu RAF. Niezdolny do zanurzenia okręt był atakowany przez kolejne Hudsony z 500. Dywizjonu. Kierując się w stronę afrykańskiego brzegu, prowadził zaciętą obronę, podczas której zostały uszkodzone cztery samoloty. Zamiarem dowódcy było dotarcie do lądu, wysadzenie załogi, a potem zatopienie jednostki na głębszych wodach. Plan udał się połowicznie, ponieważ U-595 wszedł na mieliznę w pobliżu przylądka Ténès. Ostatecznie dokonano samozniszczenia okrętu za pomocą materiałów wybuchowych. 44 Niemców poddało się francuskiemu oficerowi, a następnie zostało przekazanych jednostce pancernej US Army; jeden odłączony od reszty marynarz został natomiast podjęty przez niszczyciel HMS „Wivern”.
Jürgen Quaet-Faslem, dowódca okrętu, dwukrotnie uciekał z obozu jenieckiego Papago Park w pobliżu Phoenix (USA). Pierwsza próba miała miejsce w lutym 1944 roku; został pojmany w Meksyku. W grudniu tego samego roku był w grupie 25 jeńców, którzy korzystając z potajemnie wykopanego, ponadpięćdziesięciometrowego tunelu wydostali się na wolność. Quaet-Faslem i jego towarzysz, Friedrich Guggenberger (były dowódca U-513), zostali ujęci 6 stycznia 1945 roku.

</doc>
<doc id="3923934" url="https://pl.wikipedia.org/wiki?curid=3923934" title="Shōma Uno">
Shōma Uno

 – japoński łyżwiarz figurowy, startujący w konkurencji solistów. Wicemistrz olimpijski z Pjongczangu (2018) i dwukrotny brązowy medalista olimpijski z Pekinu (2022), dwukrotny mistrz (2022, 2023) i dwukrotny wicemistrz świata (2017, 2018), mistrz (2019) i wicemistrz czterech kontynentów (2018), medalista finału Grand Prix, zwycięzca zimowych igrzysk azjatyckich (2017), mistrz świata juniorów (2015), zwycięzca finału Junior Grand Prix (2014) oraz 4-krotny mistrz Japonii (2017–2020).

</doc>
<doc id="3923935" url="https://pl.wikipedia.org/wiki?curid=3923935" title="Vancouver International Film Festival">
Vancouver International Film Festival

Vancouver International Film Festival (VIFF) – festiwal filmowy odbywający się w Vancouver w Kanadzie od 1982 roku. 
Festiwal odbywa się corocznie, na przełomie września i października, uczestniczą w nim twórcy z ponad 70 państw i jest one jednym z pięciu największych festiwali w filmowych w Ameryce Północnej. Jego organizatorem jest stowarzyszenie non-profit Greater Vancouver International Film Festival Society. Pokazy odbywają się w Vancity Theatre w budynku Vancouver International Film Centre.

</doc>
<doc id="3923938" url="https://pl.wikipedia.org/wiki?curid=3923938" title="Wanda Bobkowska">
Wanda Bobkowska

Wanda Cecylia Bobkowska (ur. 22 listopada 1880 w Krakowie, zm. 30 listopada 1948 tamże) – polska historyk wychowania, nauczyciel akademicki, działaczka społeczna. Doktor filozofii Uniwersytetu Jagiellońskiego.
Życiorys.
Córka Mikołaja Bobkowskiego h. Korab (1843–1903) i Marii z d. Urbandtke (1853–1935). W 1904 r. ukończyła  Seminarium Nauczycielskie Żeńskie F. Preisendanza i historię na Uniwersytecie Jagiellońskim. W 1925 r. otrzymała doktorat na podstawie rozprawy "Nowe prądy w szkole ludowej na ziemiach polskich na początku wieku XIX". Wykładała w Studium Pedagogicznym UJ (1928–1938), Seminarium Żeńskim im. J. Joteyko (1929–1931), Państwowym Pedagogium (1931–1939). Uczyła także w szkole ewangelickiej mieszczącej się przy ul. Grodzkiej w Krakowie. Współpracowała z "Polskim Słownikiem Biograficznym" (biogramy: Jan Henryk Abicht, Jan Aleksandrowski, t. 1, 1935).
W okresie okupacji niemieckiej prowadziła tajne nauczanie i pracowała w Radzie Głównej Opiekuńczej. 
W 1945 roku została dyrektorką Państwowego Pedagogium i współorganizowała Państwową Wyższą Szkołę Pedagogiczną. Dyrektor Instytutu Pedagogicznego UJ oraz wykładowca historii wychowania, od 1948 docent etatowy na Wydziale Humanistycznym UJ.
Zmarła 30 listopada 1948 r. i została pochowana na Cmentarzu Rakowickim w Krakowie (kwatera GA-płn-wsch-narożnik).
Siostra Henryka Bobkowskiego i Aleksandra Bobkowskiego, ciotka Andrzeja Bobkowskiego.

</doc>
<doc id="3923942" url="https://pl.wikipedia.org/wiki?curid=3923942" title="Międzynarodowy Festiwal Filmowy w Vancouver">
Międzynarodowy Festiwal Filmowy w Vancouver



</doc>
<doc id="3923943" url="https://pl.wikipedia.org/wiki?curid=3923943" title="Sergio Paulo Barbosa Valente">
Sergio Paulo Barbosa Valente



</doc>
<doc id="3923945" url="https://pl.wikipedia.org/wiki?curid=3923945" title="António Alberto Bastos Pimparel">
António Alberto Bastos Pimparel



</doc>
<doc id="3923947" url="https://pl.wikipedia.org/wiki?curid=3923947" title="Alberto Antônio de Paula">
Alberto Antônio de Paula



</doc>
<doc id="3923957" url="https://pl.wikipedia.org/wiki?curid=3923957" title="Zajdy (jezioro)">
Zajdy (jezioro)

Zajdy – jezioro w Polsce w województwie warmińsko-mazurskim, w powiecie oleckim, w gminie Olecko.
Położenie.
Jezioro leży na Pojezierzu Mazurskim, w mezoregionie Pojezierza Ełckiego, w dorzeczu Połomka–Ełk–Biebrza–Narew–Wisła. Znajduje się około 8 km w kierunku południowo-zachodnim od Olecka. Nad wschodnim brzegiem położona jest wieś Zajdy. Z północnej części jeziora znajduje się odpływ do Jeziora Dudeckiego poprzez połączenie z rzeką Połomką. W najbliższym otoczeniu znajdują się pola, łąki i zabudowania wsi.
Linia brzegowa akwenu jest rozwinięta. W południowej części jeziora znajduje się wyspa o powierzchni 0,2 ha.
Zgodnie z typologią abiotyczną zbiornik wodny został sklasyfikowany jako jezioro o wysokiej zawartości wapnia, o małym wypływie zlewni, stratyfikowane, leżące na obszarze Nizin Wschodniobałtycko-Białoruskich (5a).
Jezioro leży na terenie obwodu rybackiego rzeki Połomska Młynówka – nr 1. Jego użytkownikiem jest Gospodarstwo Rybackie PZW w Suwałkach.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 56,6 ha. Średnia głębokość zbiornika wodnego to 5,3 m, a maksymalna – 13,7 m. Lustro wody znajduje się na wysokości 139,0 m n.p.m. Objętość jeziora wynosi 3 039,0 tys. m³. Maksymalna długość jeziora to 1750 m a szerokość 600 m. Długość linii brzegowej wynosi 4 650 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 53,5 ha, a wysokość bezwzględna lustra wody – 139,3 m n.p.m.
Przyroda.
Wśród żyjących tu ryb przeważają płocie, szczupaki i leszcze. Wśród roślinności zanurzonej sięgającej tu do 6 m – moczarka kanadyjska i rdestnice. Wokół brzegów dominuje trzcina i tatarak, można też spotkać sitowie wodne i skrzypy.

</doc>
<doc id="3923968" url="https://pl.wikipedia.org/wiki?curid=3923968" title="Windows Server 2016">
Windows Server 2016

Windows Server 2016 – serwerowy system operacyjny, tworzony przez Microsoft z rodziny Windows NT, rozwijany równolegle z systemem Windows 10. Pierwsza wersja testowa (Technical Preview) pojawiła się już 1 października 2014 roku. W przeciwieństwie do poprzednich wersji systemu, które były wydawane wraz z wersjami klienckimi, Windows Server 2016 został wydany 26 września 2016 roku na konferencji „Microsoft Ignite”, czyli ponad rok po premierze Windows 10.
Funkcje.
Windows Server 2016 wprowadził sporo nowych funkcji, wliczając w to:
Edycje.
Windows Server 2016 posiada następujące edycje:
Nano Server.
Nano Server jest nową opcją instalacji, zaprezentowaną przez Microsoft, która oferuje najbardziej minimalną wersję systemu Windows Server bez interfejsu graficznego. Całe zarządzanie serwerem odbywa się przez Windows Management Instrumentation (WMI), Windows PowerShell oraz Remote Server Management Tools (zbiór aplikacji webowych oraz konsolowych).
Nano Server jest aktualnie dostępny tylko dla klientów Microsoft Software Assurance.

</doc>
<doc id="3923977" url="https://pl.wikipedia.org/wiki?curid=3923977" title="Detektywi w akcji">
Detektywi w akcji

Detektywi w akcji – polski serial paradokumentalny z gatunku docu-crime emitowany od 31 sierpnia 2015 do 11 grudnia 2017 na antenie TV4.
Fabuła.
Serial opowiadał o pracownikach agencji detektywistycznej Septagon oraz prowadzonych przez nich sprawach. Akcja serialu toczyła się głównie na terenie Wrocławia – w biurze Septagonu, mieszkaniach klientów oraz miejscach obserwacji detektywów.
Obsada.
Pozostałe role epizodyczne grają aktorzy amatorzy lub statyści wyłaniani w castingach.

</doc>
<doc id="3923987" url="https://pl.wikipedia.org/wiki?curid=3923987" title="Jezioro Zajdy">
Jezioro Zajdy



</doc>
<doc id="3923998" url="https://pl.wikipedia.org/wiki?curid=3923998" title="Enrico Luigi Micheli">
Enrico Luigi Micheli

Enrico Luigi Micheli (ur. 16 maja 1938 w Terni, zm. 21 stycznia 2011 tamże) – włoski polityk, menedżer i pisarz, parlamentarzysta, w latach 1998–1999 minister.
Życiorys.
Ukończył studia prawnicze na Uniwersytecie w Sienie. Pracował na stanowiskach menedżerskich w Alitalia, następnie przeszedł do pracy w Istituto per la Ricostruzione Industriale (IRI), najważniejszym włoskim holdingu państwowym, nadzorującym mienie państwowe i procesy prywatyzacji. W latach 80. był zastępcą dyrektora, w 1993 objął stanowisko dyrektora generalnego tej instytucji.
Bliski współpracownik Romana Prodiego od czasów pracy w IRI. Gdy ten w 1996 objął stanowisko premiera, Enrico Micheli został sekretarzem rządu w randze podsekretarza stanu. Od 21 października 1998 do 22 grudnia 1999 sprawował urząd ministra robót publicznych w pierwszym gabinecie Massima D’Alemy. W drugim rządzie tego premiera i następnie w gabinecie kierowanym przez Giuliana Amato ponownie pełnił funkcję sekretarza rządu (1999–2001).
W międzyczasie, w 1999, uzyskał mandat posła do Izby Deputowanych XIII kadencji, utrzymał go w 2001 na okres XIV kadencji parlamentu i wykonywał do 2006. Był działaczem Włoskiej Partii Ludowej, z którą współtworzył ugrupowanie Margherita, a z tym ostatnim w 2007 Partię Demokratyczną. W okresie drugiego rządu Romana Prodiego (2006–2008) był podsekretarzem stanu w urzędzie premiera.
Był także aktywnym pisarzem, autorem m.in. takich powieści jak "Lo stato del cielo" (1993), "Il ritorno di Andrea" (1995), "La gloria breve" (1997), "L'uomo con il Panama" (1998), "Federico ed i colori della giovinezza" (2000) czy "L'Annunziata" (2001).

</doc>
<doc id="3924013" url="https://pl.wikipedia.org/wiki?curid=3924013" title="Józef Łukomski (generał)">
Józef Łukomski (generał)

 
Józef Łukomski (ur. 12 sierpnia 1895 w Bydgoszczy, zm. 31 stycznia 1975 w Warszawie) – oficer dyplomowany łączności Wojska Polskiego i Polskich Sił Zbrojnych, w 1964 roku mianowany generałem brygady przez Naczelnego Wodza, generała broni Władysława Andersa.
Życiorys.
Urodził się 12 sierpnia 1895 w Bydgoszczy w rodzinie Witolda (1868–1939) i Pelagii z Biniakowskich (1873–1953). W czasie I wojny światowej walczył w szeregach Armii Cesarstwa Niemieckiego jako podporucznik rezerwy łączności. W 1918 roku został przyjęty do Wojska Polskiego. 
12 lutego 1919 roku został komendantem Szkoły Telefonistów przy I Batalionie Telegrafistów Wielkopolskich. 1 kwietnia 1919 roku został organizatorem i dowódcą II Batalionu Telegrafistów Wielkopolskich. Następnie objął dowództwo Kompanii Zapasowej Telegraficznej Nr 7 w Poznaniu.
W 1921 roku był słuchaczem kursu szefów łączności przy Wyższej Szkole Wojennej w Warszawie, a w 1923 roku słuchaczem kursu oficerów łączności w Wersalu, we Francji. 31 marca 1924 roku został mianowany majorem ze starszeństwem z 1 lipca 1923 roku i 5. lokatą w korpusie oficerów łączności. W 1924 roku pełnił służbę w Obozie Szkolnym Wojsk Łączności, pozostając oficerem nadetatowym 1 Pułku Łączności. 31 października 1927 roku ogłoszono jego przeniesienie z Obozu Szkolnego Wojsk Łączności do 1 Pułku Łączności na stanowisko dowódcy III batalionu. W kwietniu 1928 roku został przeniesiony do Pułku Radiotelegraficznego w Warszawie na stanowisko zastępcy dowódcy pułku. Z dniem 1 marca 1929 roku został przeniesiony na stanowisko szefa łączności 19 Dywizji Piechoty w Wilnie. Z dniem 5 stycznia 1931 roku został powołany do Wyższej Szkoły Wojennej w Warszawie, w charakterze słuchacza Kursu 1930–1932. Z dniem 1 listopada 1932 roku, po ukończeniu kursu i otrzymaniu dyplomu naukowego oficera dyplomowanego, został przeniesiony do Wyższej Szkoły Wojennej na stanowisko wykładowcy taktyki łączności. 12 marca 1933 roku został awansowany na podpułkownika ze starszeństwem z 1 stycznia 1933 roku i 1. lokatą w korpusie oficerów łączności. W 1936 roku został szefem Szefostwa Łączności Sztabu Głównego. Na tym stanowisku pozostawał do września 1939 roku oraz został mianowany pułkownikiem ze starszeństwem z 19 marca 1939 roku i 1. lokatą w korpusie oficerów łączności. W czasie kampanii wrześniowej 1939 roku był I zastępcą naczelnego dowódcy łączności w Sztabie Naczelnego Wodza. 
Od października 1945 roku do listopada 1946 roku był komendantem Szkoły Radiotechnicznej w Rzymie. 
Naczelny Wódz, generał broni Władysław Anders mianował go generałem brygady ze starszeństwem z 1 stycznia 1964 roku w korpusie generałów.
W 1968 roku powrócił na stałe do Polski. Z powodu wyjazdu do kraju został skreślony z listy członków Koła Generałów i Pułkowników byłych Wyższych Dowódców, skupionego wokół osoby generała broni Władysława Andersa.
Zmarł 31 stycznia 1975 roku w Warszawie. Został pochowany na Cmentarzu Powązkowskim (kwatera 18-1-10).

</doc>
<doc id="3924036" url="https://pl.wikipedia.org/wiki?curid=3924036" title="Linia D metra w Porto">
Linia D metra w Porto

Linia D – oznaczona kolorem żółtym linia metra w Porto łącząca północną dzielnicę Paranhos z "freguesia" („parafią”) Mafamude w Vila Nova de Gaia.
Na trasie linii żółtej znajduje się 16 stacji (w tym dziewięć podziemnych), a jej całkowita długość wynosi 8,49 km. Średni czas przejazdu to 25 minut.
Przebieg.
Po pokonaniu na powierzchni ziemi pierwszego, kilkusetmetrowego odcinka w okolicy miasteczka uniwersyteckiego torowisko schodzi do liczącego ok. 4 km tunelu. Na stacji Trindade trasa żółtej linii krzyżuje się z głównym kanałem komunikacyjnym metra w Porto (linie A, B, C, E, F). Stacja São Bento znajduje się w bezpośrednim pobliżu stacji kolejowej o tej samej nazwie; ponadto w tym samym miejscu przewidziane jest połączenie z oznaczono na różowo linią metra G, której powstanie zaplanowano na lata 2019–2022.
Po opuszczeniu tunelu składy linii D przejeżdżają przez górny poziom mostu Ludwika I i wjeżdżają do miejscowości Vila Nova de Gaia, gdzie metro kursuje w formie naziemnego tramwaju. Stacja General Torres sąsiaduje z przystankiem kolejowym położonym na Linha do Norte. Trasa żółtej linii kończy się na podziemnej stacji Santo Ovídio.
Historia.
Jako że większa część torowiska po północnej stronie Duero wieść miała pod ziemią, pierwszym etapem budowy linii było wydrążenie tunelu. Część północna (do stacji Trindade) została ukończona w połowie października 2003 r., zaś południowa na początku listopada tego samego roku. Przed zamknięciem prac w tunelu rozpoczęto roboty w Vila Nova de Gaia. 18 września 2005 r. uruchomiono pierwszy odcinek linii żółtej łączący kampus (stacja Pólo Universitário) z centrum Gai (Câmara Gaia).
Jeszcze w grudniu 2005 roku linia została wydłużona na południowym krańcu – otwarto wówczas stację João de Deus. Wiosną 2006 r. do użytku oddano nowy, północny odcinek do stacji Hospital São João. W kolejnych latach otwarto kolejne dwa fragmenty linii w Gai, w 2008 roku do stacji D. João II, a w 2011 – Santo Ovídio. Docelowo ta ostatnia ma zyskać połączenie z drugą linią metra w Vila Nova de Gaia, dla której nie określono jeszcze ram czasowych.
W lutym 2017 ogłoszono harmonogram prac nad kolejnym przedłużeniem południowego fragmentu linii D. Na trzykilometrowym odcinku do Vila d’Este zaprojektowano budowę trzech stacji oraz pętli serwisowej. Koniec robót przewidziano na styczeń 2021 roku.

</doc>
<doc id="3924038" url="https://pl.wikipedia.org/wiki?curid=3924038" title="Ryan Strome">
Ryan Strome

Ryan Strome (ur. 11 lipca 1993 w Mississauga) – kanadyjski hokeista występujący na pozycji napastnika w New York Rangers z National Hockey League (NHL).
Kariera.
Wydraftowany przez New York Islanders w pierwszej rundzie z piątym numerem podczas NHL Entry Draft 2011. W październiku 2011 strony uzgodniły warunki pierwszego, 3-letniego kontraktu zawodnika w NHL. Występy w NHL rozpoczął w barwach Islanders od sezonu 2013–2014, a wcześniej grał w juniorskich drużynach Barrie Colts i Niagara IceDogs z OHL oraz w Bridgeport Sound Tigers z AHL, afiliacji drużyny z Nowego Jorku. W czerwcu 2017 przeniósł się z New York Islanders do Edmonton Oilers na zasadzie wymiany za Jordana Eberle. Po sezonie 2017–2018 klub z Edmonton przedłużył kontrakt z zawodnikiem o dwa lata. W listopadzie 2018 przeniósł się do New York Rangers na zasadzie wymiany za Ryana Spoonera.

</doc>
<doc id="3924044" url="https://pl.wikipedia.org/wiki?curid=3924044" title="Krzysztof Jacek Hinz">
Krzysztof Jacek Hinz

Krzysztof Jacek Hinz (ur. 1 grudnia 1955 w Warszawie) – polski dyplomata, dziennikarz, iberysta i tłumacz. Od 2007 do 2012 ambasador RP w Wenezueli, w latach 2001–2005 ambasador RP w Brazylii.
Życiorys.
Absolwent klasy o profilu matematyczno-fizycznym w XVII Liceum Ogólnokształcącym im. Andrzeja Frycza Modrzewskiego w Warszawie (1970–1974). W 1980 ukończył studia na Wydziale Neofilologii Uniwersytetu Warszawskiego, uzyskując magisterium w dziedzinie iberystyki.
W latach 1983–1997 pracował dla Polskiej Agencji Prasowej w Warszawie, Hawanie i mieście Meksyk. Współpracował z „Gazetą Wyborczą”, „Wprost”, „Polityką”, Radiem Wolna Europa i z Radiem Zet, a także z meksykańską telewizją „Televisa”. Był szefem działu zagranicznego meksykańskiego miesięcznika „GenteSur” (1995–1996); publikował w prasie meksykańskiej i kolumbijskiej.
W latach 1998–2001 był radcą ambasady RP w Hawanie. W 2001 wyjechał jako ambasador do Brasílii. Po powrocie do kraju w 2005 objął stanowisko zastępcy dyrektora Departamentu Ameryki w MSZ. W latach 2007–2012 był ambasadorem RP w Wenezueli z dodatkowymi akredytacjami na Grenadzie, Jamajce, w Surinamie, Barbadosie, Gujanie, na Saint Vincent i Grenadynach oraz na Trynidad i Tobago i na Dominice, gdzie był pierwszym ambasadorem RP po nawiązaniu stosunków dyplomatycznych z tym krajem. Po powrocie do kraju pracował w Departamencie Współpracy Rozwojowej MSZ, a od września 2014 jako radca-minister w Departamencie Ameryki. W 2021 przeszedł na emeryturę.
Posługuje się hiszpańskim, portugalskim, angielskim, francuskim i rosyjskim.

</doc>
<doc id="3924046" url="https://pl.wikipedia.org/wiki?curid=3924046" title="Yngve Rosqvist">
Yngve Rosqvist

Yngve Bertil Rosqvist (ur. 2 listopada 1929 w Skurup, zm. 8 maja 2004 w Malmö) – szwedzki żużlowiec i kierowca wyścigowy.
Kariera.
Na początku lat 50. był żużlowcem. Na przełomie lat 50. i 60. ścigał się w Szwecji samochodami sportowymi marek MG, Porsche, OSCA i Maserati
Uczestniczył w pierwszym sezonie Szwedzkiej Formuły Junior (1961). Ścigał się wówczas Lotusem 18 w barwach zespołu Lotus Racing Team. Wygrał wtedy dwa wyścigi i zdobył mistrzostwo Szwecji. W tym samym roku był zgłoszony do organizowanego według przepisów Formuły 1 Kanonloppet, ale w wyścigu nie wystartował. W roku 1962 rywalizował Cooperem. W mistrzostwach Szwecji wygrał wyścigi Velodromloppet i dwukrotnie Skarpnäcksloppet i obronił tytuł. W sezonie 1963 był czwarty w klasyfikacji. Po rocznej przerwie wrócił do wyścigów samochodów jednomiejscowych w Szwecji (przekształconych w Formułę 3) w 1965 roku, zostając wicemistrzem kraju.
Uczestniczył samochodami Formuły Junior i Formuły 3 również za granicami kraju. W 1962 roku na Roskilde Ringu (Dania) wygrał zawody Åbningslöbet. Ścigał się również w Austrii, Finlandii, Monako, NRD, RFN, na Węgrzech i w Wielkiej Brytanii.
W 1967 roku powrócił do ścigania się samochodami sportowymi, rywalizując Lolą T70. Wygrał zawody SM Dalsland oraz Västkustloppet, w SM Skarpnäck był drugi, a Grand Prix Szwecji zakończył na trzecim miejscu. W 1968 roku był zgłoszony do wyścigu 24h Le Mans, ale nie wystartował.
Wyniki.
Szwedzka Formuła 3.
"W latach 1961–1963 mistrzostwa rozgrywano według przepisów Formuły Junior."

</doc>
<doc id="3924051" url="https://pl.wikipedia.org/wiki?curid=3924051" title="Misie z Niedźwiedziej Krainy">
Misie z Niedźwiedziej Krainy

Misie z Niedźwiedziej Krainy (ang. "The Berenstain Bears") – kanadyjsko-australijsko-amerykański serial animowany wyprodukowany w latach 1985-1986. 
Wersja polska.
W Polsce emitowany w paśmie wspólnym tv lokalnych (TVP Regionalna) w latach 1997-1998. Pierwszy odcinek wyemitowano 3 listopada 1997.
Spis odcinków.
Serial składa się z dwóch serii, każda po 26 odcinków.

</doc>
<doc id="3924052" url="https://pl.wikipedia.org/wiki?curid=3924052" title="Mistrzostwa Niemiec w piłce nożnej mężczyzn">
Mistrzostwa Niemiec w piłce nożnej mężczyzn

Mistrzostwa Niemiec w piłce nożnej (niem. "Deutsche Fußballmeisterschaft") – rozgrywki piłkarskie, prowadzone cyklicznie – corocznie lub co sezonowo (na przełomie dwóch lat kalendarzowych) – mające na celu wyłonienie najlepszej męskiej drużyny w Niemczech.
Historia.
Mistrzostwa Niemiec w piłce nożnej rozgrywane są od 1902 roku. Obecnie rozgrywki odbywają się w wielopoziomowych ligach: Bundesliga, 2. Bundesliga, 3. Liga, Regionalliga, Oberliga, Landesliga, Bezirksliga, Kreisliga oraz niższych klasach.
15 kwietnia 1888 roku w Berlinie powstał pierwszy niemiecki klub piłkarski BFC Germania, potem następne (wiele klubów, na przykład, SSV Ulm 1846, VfL Bochum (1848) i TSV 1860 München, mają wcześniejsze daty założenia, ale zostały utworzone jako kluby gimnastyczne lub lekkoatletyczne i nie podjęły piłki nożnej do czasu utworzenia Germanii). Również klub Dresden English Football Club powstał w 1874, ale zrzeszał tylko Anglików mieszkających i pracujących w okolicach Drezna. Po założeniu niemieckiej federacji piłkarskiej – DFB w 1900 roku, rozpoczął się proces poszerzenia swojej władzy na niezliczone ligi miejskie i regionalne, które powstały w całym kraju i zorganizowania pierwszych oficjalnych Mistrzostw Niemiec w sezonie 1902/03.
Aby zakwalifikować się do finału mistrzostw Niemiec, klub musiał wygrać jedną z regionalnych mistrzostw, które w niektórych przypadkach powstały przed narodową. Były to:
Jedne z mistrzostw regionalnych istniało krótko:
Od 1925 roku wicemistrzowie mistrzostw regionalnych również zakwalifikowały się do turnieju finałowego mistrzostw Niemiec, w których liczba klubów została rozszerzona do szesnastu. Dwa najsilniejsze regiony – Południe i Zachód, również mogli wysłać swój trzeci w tabeli zespół. Ten system mistrzostw regionalnych został zniesiony w 1933 roku przez hitlerowców, a zastąpiony przez rozgrywki w Gaulidze.
Mistrzów Niemiec wyłaniano w rozgrywkach międzyregionalnych (do 1951 rozgrywki organizowane systemem pucharowym, od 1951 do 1963 w dwóch grupach i finale: Oberliga). Mistrzem Niemiec pomiędzy sezonami 1902/03 a 1962/63 został oficjalnie zwycięzca meczu finałowego rozgrywek DBF, później Oberligi.
W 1932 Felix Linnemann prezydent DFB, zaproponował start Reichsligi. Miałaby ona zrzeszać 16 najlepszych klubów w Rzeszy. Szefowie lig związkowych (Gau–lig) odrzucili tę propozycję, która obniżała rangę ich rozgrywek. Gau przed wojną był odpowiednikiem dzisiejszego landu. Po wojnie w NRD wystartowały pierwsze rozgrywki ligowe w Niemczech. Oberliga NRD zainaugurowała rozgrywki w sezonie 1949/50. Dopiero wiele lat później udało się stworzyć rozgrywki ligowe w zachodnich Niemczech.
Rozgrywki Bundesligi zainaugurowano w sezonie 1963/64.
Statystyka.
Klasyfikacja według klubów.
W dotychczasowej historii Mistrzostw Niemiec na podium oficjalnie stawało w sumie 48 drużyn. Liderem klasyfikacji jest Bayern Monachium, który zdobył 30 tytułów mistrzowskich.
Stan po zakończeniu sezonu 2021/2022.
Klasyfikacja według krajów związkowych.
Stan po zakończeniu sezonu 2021/2022.
Uhonorowane kluby.
Po zdobyciu 3 tytułów mistrza Niemiec zezwala się na umieszczanie na koszulce złotej gwiazdki symbolizującej liczbę wywalczonych tytułów mistrzowskich. Do tej klasyfikacji zaliczane są jedynie mistrzostwa zdobyte od sezonu 1963/1964 – po utworzeniu Bundesligi. Kolejne gwiazdki są przyznawane po zdobyciu odpowiednio piątego, dziesiątego, dwudziestego i trzydziestego mistrzostwa.
Obecnie (po sezonie 2020/2021) mistrzowskie gwiazdki przysługują klubom:
 Bayern Monachium (30 mistrzostw Bundesligi)
 Borussia Dortmund (5 mistrzostw Bundesligi)
 Borussia Mönchengladbach (5 mistrzostw Bundesligi)
 Werder Brema (4 mistrzostwa Bundesligi)
 Hamburger SV (3 mistrzostwa Bundesligi)
 VfB Stuttgart (3 mistrzostwa Bundesligi)
Uczestnicy.
Według stanu na sezon 2021/2022, w 59 edycjach Bundesligi (od sezonu 1963/1964) wzięło udział łącznie 56 drużyn. Ich wykaz przedstawiono poniżej. Pogrubione zespoły biorące udział w rozgrywkach sezonu 2021/2022.

</doc>
<doc id="3924058" url="https://pl.wikipedia.org/wiki?curid=3924058" title="Krystyna Franiak">
Krystyna Franiak

Krystyna Maria Franiak (ur. 15 lipca 1948 w Poznaniu) – polska krawcowa i działaczka partyjna, poseł na Sejm PRL VII kadencji.
Życiorys.
W 1962 ukończyła szkołę podstawową, po czym uczęszczała do Zasadniczej Szkoły Odzieżowej w Poznaniu, którą skończyła w 1965. W tym samym roku została brakarzem wyrobów gotowych w Poznańskich Zakładach Przemysłu Odzieżowego im. Komuny Paryskiej „Modena”. W 1970 przystąpiła do Polskiej Zjednoczonej Partii Robotniczej. W 1974 została I sekretarzem OOP, zasiadła też w plenum Komitetu Zakładowego partii, w Komitecie Dzielnicowym na Jeżycach i w Komitecie Wojewódzkim. W 1976 uzyskała mandat posła na Sejm PRL VII kadencji w okręgu Poznań. Zasiadała w Komisji Handlu Wewnętrznego, Drobnej Wytwórczości i Usług oraz w Komisji Przemysłu Lekkiego.

</doc>
<doc id="3924064" url="https://pl.wikipedia.org/wiki?curid=3924064" title="Mieczysław Kwiatkowski (lekarz)">
Mieczysław Kwiatkowski (lekarz)

Mieczysław Kwiatkowski (ur. 27 kwietnia 1922 w Lublinie, zm. 7 września 1984 w Lublinie) – polski chirurg i onkolog.
Wykształcenie i kariera zawodowa.
Ukończył szkołę powszechną oraz gimnazjum i liceum im. Jana Zamoyskiego w Lublinie. W lipcu 1944 roku wstąpił do Wojska Polskiego, gdzie pełnił służbę frontową w „Samodzielnym magazynie materiałów pędnych nr 56692” aż do zdobycia Berlina w kwietniu 1945. Zaraz po powrocie z frontu, jeszcze w 1945 roku, podjął studia na Wydziale Lekarskim Uniwersytetu im. Marii Curie-Skłodowskiej w Lublinie, które ukończył z dyplomem nr 1 w 1949 roku. Rok wcześniej przed ukończeniem studiów pracował w Klinice Chirurgii Ogólnej Wydziału lekarskiego Uniwersytetu w Lublinie, kierowanej przez Tadeusza Jacynę-Onyszkiewicza, początkowo jako młodszy asystent, od 1951 roku starszy asystent, a od 1958 roku jako adiunkt.
W 1955 roku zdobył tytuł specjalisty II stopnia z chirurgii. W 1953 roku zorganizował w Lublinie Wojewódzką Przychodnię Onkologiczną i od tej pory w znacznym stopniu poświęcił się onkologii. Z Kliniki Chirurgii Ogólnej odszedł w 1959 roku do nowo powstałego w 1958 roku Wojewódzkiego Szpitala Onkologicznego w Lublinie (obecnie Centrum Onkologii Ziemi Lubelskiej), którego został dyrektorem i ordynatorem Oddziału Chirurgicznego. Piastował te funkcje do końca życia. W 1961 roku otrzymał specjalizację II stopnia z chirurgii onkologicznej, a w 1963 roku stopień doktora na podstawie pracy: „Leczenie trudno gojących się owrzodzeń podudzi”. W 1967 roku habilitował się. Praca habilitacyjna: „Sutek wydzielający” była podsumowaniem wieloletnich jego badań w zakresie diagnostyki raka sutka. Był założycielem Lubelskiego Oddziału Polskiego Towarzystwa Onkologicznego, na którego posiedzeniach wygłaszał referaty naukowe. Organizował kursy z zakresu onkologii dla lekarzy województwa lubelskiego, prowadził też szeroko zakrojoną akcję oświaty sanitarnej dla kobiet w zakresie raka sutka i szyjki macicy. Z tego tytułu był wyróżniony nagrodą im. F. Łukaszczyka.
Opublikował 28 prac naukowych, Otrzymał tytuł „Zasłużonego Lekarza PRL”, odznaczony był też m.in. Krzyżem Kawalerskim Orderu Odrodzenia Polski i Złotym Krzyżem Zasługi. 17 listopada 2009 roku z okazji uroczystości zorganizowanej w Centrum Onkologii Ziemi Lubelskiej związanej z oddaniem do użytku nowych bunkrów przeznaczonych dla aparatury do radioterapii wydano biuletyn w którym współpracownicy wspomnieli swojego długoletniego dyrektora Mieczysława Kwiatkowskiego słowami: „Wizja, fantazja i odwaga dyrektora Kwiatkowskiego są fundamentem naszego Ośrodka”.
Dr Kwiatkowski zasłynął również z rozwiązania problemu, uważanego wcześniej za nierozwiązywalny, ze sterylizacją ładunków radowych. Wraz z inżynierem Wiktorem Kornilukiem stworzył prototyp takiego urządzenia. Dbał o podnoszenie poziomu wiedzy onkologicznej i kultury zawodowej u kadry medycznej. Wprowadził m.in. zwyczaj sobotnich wspólnych wizyt lekarskich na wszystkich oddziałach, wspólne omawianie i leczenie przypadków, połączone z omawianiem najnowszej krajowej i zagranicznej wiedzy z zakresu onkologii.
Życie prywatne.
Miał dwie córki, z których jedna jest lekarką i pracuje w szpitalu, w którym pracował, druga jest dziennikarką.
Publikacje.
Był autorem 28 prac naukowych, m.in.:

</doc>
<doc id="3924067" url="https://pl.wikipedia.org/wiki?curid=3924067" title="Dougie Hamilton">
Dougie Hamilton

Douglas „Dougie” Jonathan Hamilton, Jr. (ur. 17 czerwca 1993 w Toronto) – kanadyjski hokeista występujący na pozycji obrońcy w Carolina Hurricanes z National Hockey League (NHL). 
Dougie Hamilton został wybrany przez drużynę Boston Bruins z numerem 9. w pierwszej rundzie NHL Entry Draft 2011. Po trzech sezonach spędzonych w drużynie z Bostonu, na kilka dni przed zakończeniem kontraktu, w czerwcu 2015 roku został oddany do Calgary Flames, w zamian za możliwość jednego wyboru w pierwszej rundzie (numer 15.) oraz dwóch wyborów w drugiej rundzie (numery 45. i 52.) w NHL Entry Draft 2015. 30 czerwca 2015 Hamilton podpisał z Flames 6-letni, wart 34,5 mln dol. kontrakt. 
W wyniku wymiany zawodników, 23 czerwca 2018 Dougie Hamilton i Micheal Ferland trafili do Carolina Hurricanes; do drużyny z Calgary przenieśli się Elias Lindholm i Noah Hanifin.

</doc>
<doc id="3924068" url="https://pl.wikipedia.org/wiki?curid=3924068" title="Bell Labs Model 1">
Bell Labs Model 1



</doc>
<doc id="3924070" url="https://pl.wikipedia.org/wiki?curid=3924070" title="Stefan Całużyński">
Stefan Całużyński

Stefan Antoni Całużyński (ur. 26 lipca 1928 w Radlinie, zm. 12 maja 1996) – polski tokarz, poseł na Sejm PRL VI i VII kadencji.
Życiorys.
Uzyskał wykształcenie zasadnicze zawodowe. W 1948 podjął pracę w Polskich Zakładach Zbożowych w Szczecinie. W 1952 przeniósł się do Lublina, gdzie był instruktorem w Zarządzie Powiatowym Związku Młodzieży Polskiej. Pracował tam też w spółdzielni „Hydrobud” i w Wojewódzkim Zarządzie Dróg Publicznych. W 1959 został tokarzem w Kraśnickiej Fabryce Wyrobów Metalowych, a w 1963 ustawiaczem maszyn w tej fabryce. W 1962 wstąpił do Polskiej Zjednoczonej Partii Robotniczej, w której był członkiem egzekutywy podstawowej organizacji partyjnej. Pełnił również funkcje przewodniczącego Oddziałowej Rady Związkowej i radnego Gromadzkiej Rady Narodowej. W 1972 i 1976 uzyskiwał mandat posła na Sejm PRL w okręgach kolejno Kraśnik i Puławy. Zasiadał przez dwie kadencje w Komisji Pracy i Spraw Socjalnych. Ponadto w trakcie VI kadencji zasiadał w Komisji Planu Gospodarczego, Budżetu i Finansów, a w trakcie VII w Komisji Przemysłu Ciężkiego, Maszynowego i Hutnictwa.
Pochowany na cmentarzu komunalnym w Kraśniku.

</doc>
<doc id="3924073" url="https://pl.wikipedia.org/wiki?curid=3924073" title="Franco Bassanini">
Franco Bassanini

Franco Bassanini (ur. 9 maja 1940 w Mediolanie) – włoski polityk, prawnik i nauczyciel akademicki, parlamentarzysta, w latach 1996–1998 i 1999–2001 minister.
Życiorys.
Z wykształcenia prawnik, od 1965 do 2001 pracował jako nauczyciel akademicki na uczelniach m.in. w Mediolanie i Rzymie. Publikował prace książkowe z zakresu prawa konstytucyjnego, europejskiego i administracyjnego.
Był działaczem Włoskiej Partii Socjalistycznej, z której w 1981 odszedł, podejmując współpracę polityczną z Włoską Partią Komunistyczną. Na początku lat 90., po rozpadzie tego ugrupowania, dołączył do Demokratycznej Partii Lewicy, z którą następnie współtworzył Demokratów Lewicy. W 1979 po raz pierwszy uzyskał mandat posła do Izby Deputowanych, w niższej izbie włoskiego parlamentu zasiadał do 1996 jako poseł VIII, IX, X, XI i XII kadencji. Następnie do 2006 wchodził w skład Senatu XIII i XIV kadencji.
Od 17 maja 1996 do 21 października 1998 sprawował urząd ministra ds. administracji publicznej i stosunków regionalnych w rządzie Romana Prodiego. W kolejnym gabinecie, którym kierował Massimo D’Alema, pełnił funkcję sekretarza rządu w randze podsekretarza stanu. Od 22 grudnia 1999 do 11 czerwca 2001 był ministrem ds. administracji publicznej w dwóch następnych rządach (Massima D’Alemy i Giuliana Amato).
W 2001 założył think tank Astrid, od tegoż roku do 2005 był członkiem zarządu francuskiej École nationale d’administration. W latach 2008–2015 zajmował stanowisko prezesa włoskiego banku inwestycyjnego Cassa Depositi e Prestiti. Wstąpił do powstałej w 2007 Partii Demokratycznej, został specjalnym doradcą premiera Mattea Renziego.
Odznaczony Orderem Zasługi Republiki Włoskiej I klasy (2015). Od 1996 mąż Lindy Lanzillotty.

</doc>
<doc id="3924074" url="https://pl.wikipedia.org/wiki?curid=3924074" title="Porwanie Europy (Op. 94)">
Porwanie Europy (Op. 94)

Porwanie Europy (Op. 94) (fr. "L'Enlèvement d'Europe") – "opéra-minute" skomponowana przez Dariusa Milhauda z librettem Henri Hoppenota. Krótka, dziewięciominutowa jednoaktowa forma operowa; jej światowa prapremiera odbyła się 17 lipca 1927 w Stadthalle w Baden-Baden. 
Treść opery.
Jowisz pod postacią dorodnego białego byka uwodzi młodą królewnę Europę. Przeznaczony jej przez ojca, króla Agenora, na małżonka młody Pergamon skarży się więc na swój los. Postanawia jednak działać i – przyłapując dziewczynę ze zwierzęciem – strzela do niego z łuku. Boska moc Jowisza odwraca jednak strzałę tak, że ginie sam nieszczęsny łucznik. Przemienione w zwierzę bóstwo unosi tymczasem na swym grzbiecie królewnę w dal (na Kretę) ku rozpaczy króla.
Komentarz.
Utwór został zamówiony u Milhauda przez Paula Hindemitha, organizatora festiwalu w Donaueschingen i Baden-Baden, wraz z jego "Hin und zurück" oraz dziełami Kurta Weilla i Ernsta Tocha. W tym samym 1927 roku na zlecenie Emila Hertzki Milhaud skomponował jeszcze dwie inne tego typu małe formy operowe. Chociaż bywają one grane oddzielnie, opera ta bywa wystawiana najczęściej wraz z tymi podobnie krótkimi formami Milhauda: "Porzuceniem Ariadny" ("L'abandon d'Ariane"), trwającym około 6. minut i "Wyzwoleniem Tezeusza" ("La Délivrance de Thésée"), trwającym około 10. minut. Te krótkie dzieła można traktować jako odpowiedź kompozytora na postwagnerowski gigantyzm. Wszystkie one wykraczają jednak daleko poza i ponad formę pewnego muzycznego żartu. Milhaud zadbał bowiem o dopracowanie szczegółów. Zasługujące na uwagę są w szczególności liryczna aria Jowisza z towarzyszeniem fletów i pizzicati instrumentów smyczkowych, czy mająca półparodystyczny charakter aria Europy. Twórcy zadbali także i o to, by jak w prawdziwej greckiej tragedii proporcjonalnie znaczącą rolę odgrywał chór.

</doc>
<doc id="3924076" url="https://pl.wikipedia.org/wiki?curid=3924076" title="Chang Liu">
Chang Liu



</doc>
<doc id="3924077" url="https://pl.wikipedia.org/wiki?curid=3924077" title="Diecezja Jilin">
Diecezja Jilin

Diecezja Jilin (łac. "Dioecesis Chilinensis", chiń. 天主教吉林教区) – rzymskokatolicka diecezja ze stolicą w Jilin w prowincji Jilin, w Chińskiej Republice Ludowej. Biskupstwo jest sufraganią archidiecezji Shenyang.
Historia.
10 maja 1898 papież Leon XIII brewe "Quae catholico nomini" erygował wikariat apostolski Północnej Mandżurii. Dotychczas wierni z tych terenów należeli do wikariatu apostolskiego Liaodongu i Mandżurii (obecnie archidiecezja Shenyang). 3 grudnia 1924 zmieniono nazwę na wikariat apostolski Jilin. 9 lipca 1928 stracił on część terytorium na rzecz nowo powstałej misji sui juris Qiqihar (obecnie prefektura apostolska Qiqihar).
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Jilin podniesiono do rangi diecezji.
Z 1949 pochodzą ostatnie pełne, oficjalne kościelne statystyki. Diecezja Jilin liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Patriotyczne Stowarzyszenie Katolików Chińskich połączyło diecezje Jilin, Siping i Yanji a stolicą ustanowiło Changchun. W latach 1959 - 1994 diecezją Jilin rządziło trzech biskupów wyświęconych bez zgody papieża. Kolejny biskup Damas Zhang Hanmin wybrany 17 listopada 1997 poczekał z przyjęciem sakry na zgodę św. Jana Pawła II, którą ten wyraził w 1999. Po jego śmierci w 2009 nie mianowano jeszcze żadnego ordynariusza.
Ordynariusze.
Wikariusze apostolscy.
"obaj wikariusze apostolscy byli Francuzami"
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3924081" url="https://pl.wikipedia.org/wiki?curid=3924081" title="Alseuosmiaceae">
Alseuosmiaceae

 
Alseuosmiaceae – rodzina roślin z rzędu astrowców. Obejmuje cztery lub pięć rodzajów z 10 gatunkami. Występują one we wschodniej Australii, na Nowej Gwinei, na Nowej Zelandii i Nowej Kaledonii. Są to krzewy i krzewinki o kwiatach z frędzelkowatymi brzegami płatków. Występują w podszycie górskich, zimozielonych lasów. Rośliny z rodzaju "Alseuosmia" uprawiane są jako ozdobne.
Systematyka.
Rodzina zaliczona do rzędu astrowców "Asterales" reprezentującego klad astrowych w obrębie okrytonasiennych. Jest rodziną siostrzaną dla grupy obejmującej rodzinę "Phellinaceae" i "Argophyllaceae".

</doc>
<doc id="3924083" url="https://pl.wikipedia.org/wiki?curid=3924083" title="Zofia Ciszczoń">
Zofia Ciszczoń

Zofia Ciszczoń (ur. 10 stycznia 1932 w Wysokiej) – polska robotnica, poseł na Sejm PRL VII kadencji.
Życiorys.
Uzyskała wykształcenie podstawowe. Pracowała w Zakładach Przemysłu Wełnianego im. T. Rychlińskiego „Rytex” w Bielsku-Białej. W 1976 uzyskała mandat posła na Sejm PRL VII kadencji w okręgu Bielsko-Biała z ramienia Polskiej Zjednoczonej Partii Robotniczej. Zasiadała w Komisji Administracji, Gospodarki Terenowej i Ochrony Środowiska oraz w Komisji Przemysłu Lekkiego.

</doc>
<doc id="3924084" url="https://pl.wikipedia.org/wiki?curid=3924084" title="Marek Łańcucki">
Marek Łańcucki

Marek Łańcucki (ur. 1972) – polski architekt.
Życiorys.
W 1997 ukończył studia na Wydziale Architektury Politechniki Warszawskiej. W 1998 studiował w ramach stypendium Fundacji Fulbrighta projektowanie budynków wysokościowych oraz zasady rewaloryzacji miast w USA. W 2004 ukończył 2-letnie studia podyplomowe Executive MBA w Szkole Biznesu Politechniki Warszawskiej. 
Praktykę zawodową rozpoczął w 1997. Pracował w Atelier2 Kucza-Kuczyński Miklaszewski (1997), JEMS Architekci (1997-2005), AukettFitzroyRobinson (2005), Arup jako project manager (2005-2006), RMJM w Londynie (2006). W latach 2007-2008 prowadził polski oddział RMJM w Warszawie. W grudniu 2008 w Sopocie założył autorską pracownię projektową MAARTE, a 2 lata później MAARTE.LAB w Warszawie. Obecnie kieruje pracownią MAARTE w Gdańsku (Oliwa).
Projekty MAARTE uzyskały nagrody w ogólnopolskich i lokalnych konkursach. Były publikowane w miesięcznikach branżowych Architektura-Murator i Architektura&amp;Business oraz na branżowych portalach internetowych.
Magazyn Forbes przyznał Łańcuckiemu tytuł Profesjonalisty 2012 Zawodu Zaufania Publicznego w kategorii: Architekt. Sędzia Konkursowy SARP, Przewodniczący Kolegium Sędziów Konkursowych SARP O/Wybrzeże, członek Mazowieckiej Okręgowej Izby Architektów RP.

</doc>
<doc id="3924085" url="https://pl.wikipedia.org/wiki?curid=3924085" title="Giovanni Battista Rezzonico">
Giovanni Battista Rezzonico

Giovanni Battista Rezzonico (ur. 1 czerwca 1740 w Wenecji, zm. 21 lipca 1783 w Rzymie) – włoski kardynał.
Był bratankiem papieża Klemensa XIII (1693-1769, pontyfikat 1758-1769) i młodszym bratem kardynała Carlo Rezzonico (1724-1799). Studiował w jezuickim Kolegium Rzymskim. Po wyborze wuja na papieża (1758) został prywatnym szambelanem papieskim (1760), referendarzem Obojga Sygnatur i klerykiem Kamery Apostolskiej (1761). Od stycznia 1763 pełnił funkcję wielkiego przeora rzymskiego przeoratu zakonu joannitów. W latach 1766–1770 był też majordomem papieży Klemensa XIII i Klemensa XIV. 
Papież Klemens XIV, który (jeszcze jako Lorenzo Ganganelli) otrzymał nominację kardynalską od Klemensa XIII, w ramach gestu rendere il cappello mianował Giovanniego Battistę kardynałem diakonem na konsystorzu 10 września 1770. Przy okazji Giovanni Battista uzyskał dyspensę z powodu tego, że kardynałem był wówczas już jego brat Carlo. Został przydzielony do pracy w Kongregacji Konsystorialnej, Kongregacji ds. Kościelnych Immunitetów, Kongregacji ds. Awinionu i Loreto, Kongregacji ds. Odpustów i Świętych Relikwii, w Fabryce św. Piotra i w Świętej Konsulcie (1770), a nieco później także w Kongregacji ds. Wód (1771).
Na Konklawe 1774–1775 wraz z bratem był jednym z liderów frakcji "Gorliwych" w Kolegium Kardynalskim. Nowy papież Pius VI był mu przychylny i 25 lutego 1775 mianował go prosekretarzem ds. Memoriałów i członkiem swojej familii. Mianował go też protektorem m.in. kanoników laterańskich i franciszkanów konwentualnych (1775).
Zmarł nagle, w wieku 43 lat.

</doc>
<doc id="3924087" url="https://pl.wikipedia.org/wiki?curid=3924087" title="Sergio Gontán">
Sergio Gontán



</doc>
<doc id="3924089" url="https://pl.wikipedia.org/wiki?curid=3924089" title="Kazimierz Dobisiak">
Kazimierz Dobisiak

Kazimierz Jan Dobisiak (ur. 7 lutego 1941 w Ostrzeszowie, zm. 9 listopada 2011) – polski technolog spawalnik i działacz socjalistyczny, poseł na Sejm PRL VII kadencji.
Życiorys.
W 1957 ukończył Zasadniczą Szkołę Metalową przy Technikum Budowy Silników we Wrocławiu. W latach 1957–1962 pracował jako ślusarz-spawacz w Wytwórni Sprzętu Komunikacyjnego w Świebodzicach. Wyjechał do Turoszowa na apel Związku Młodzieży Socjalistycznej. Tam pracował w czerwcu 1962 pracował jako spawacz, a potem jako technolog spawalnik w Kopalni Węgla Brunatnego „Turów”.
Do Polskiej Zjednoczonej Partii Robotniczej wstąpił w 1959, był delegatem na VI Zjazd PZPR. W 1976 uzyskał mandat posła na Sejm PRL w okręgu Jelenia Góra. Zasiadał w Komisji Górnictwa, Energetyki i Chemii oraz w Komisji Komunikacji i Łączności.
Pochowany na cmentarzu komunalnym w Zgorzelcu.

</doc>
<doc id="3924092" url="https://pl.wikipedia.org/wiki?curid=3924092" title="Stanisław Celiński (polityk)">
Stanisław Celiński (polityk)

Stanisław Celiński (ur. 25 października 1919 w Celinach, zm. 12 sierpnia 1995) – polski szlifierz, poseł na Sejm PRL VII kadencji.
Życiorys.
Syn Jana i Rozalii z domu Karwowskiej. Uzyskał wykształcenie zasadnicze zawodowe. W 1941 wywieziono go do zakładów Steyr w Austrii, gdzie pracował do stycznia 1943 – wówczas został aresztowany i osadzony w obozie Auschwitz. Następnie przebywał do końca II wojny światowej w obozie Mauthausen. Po powrocie do Polski pracował do 1948 w Zakładach Przemysłu Drzewnego Biała Podlaska, po czym został zatrudniony jako szlifierz w Wytwórni Sprzętu Komunikacyjnego Mielec. W 1976 uzyskał mandat posła na Sejm PRL w okręgu Rzeszów z ramienia Polskiej Zjednoczonej Partii Robotniczej. Zasiadał w Komisji Komunikacji i Łączności oraz w Komisji Oświaty i Wychowania. W 1980 przeszedł na emeryturę. Został działaczem Związku Inwalidów Wojennych oraz Związku Kombatantów RP i Byłych Więźniów Politycznych.
Pochowany na cmentarzu komunalnym w Mielcu.

</doc>
<doc id="3924095" url="https://pl.wikipedia.org/wiki?curid=3924095" title="Juan Añor">
Juan Añor



</doc>
<doc id="3924096" url="https://pl.wikipedia.org/wiki?curid=3924096" title="Muzeum Picassa w Paryżu">
Muzeum Picassa w Paryżu

Muzeum Picassa – galeria sztuki znajdująca się w Hôtel Salé w Paryżu w dzielnicy Le Marais, poświęcona twórczości hiszpańskiego artysty Pabla Picassa.
Historia.
Muzeum mieści się w budynku, który został wzniesiony w XVII wieku w latach 1656-1659 z inicjatywy francuskiego finansisty, poborcy podatkowego i doradcy królewskiego Pierre Auberta; architektem był Jean Boullier z Bourges a twórcami rzeźbionych elementów architektonicznych i dekoracji byli bracia Gaspard i Balthazard Marsy oraz Martin Desjardins. Z racji profesji jego donatora został nazwany Hôtel Salé. Od końca XVII wieku budowla wielokrotnie zmieniała swoje przeznaczenie: znajdowała się w niej ambasada Republiki Weneckiej, szkoły École Centrale des Arts et Manufactures i École des Métiers d’Art, w której nauki pobierał m.in. Balzac oraz Théâtre du Marais; to tu powstało najwybitniejsze dzieło Pierre’a Corneille’a "Cyd".
W 1964 roku budowla została zakupiona przez władze Paryża, a od 29 października 1968 została wpisana na listę zabytków. W 1974 roku za sprawą konkursu została podjęta decyzja o powstaniu w budynku muzeum Picassa, co pociągnęło za sobą decyzję o odrestaurowaniu i przystosowaniu budynku do tego zadania. W 1985 roku muzeum zostało otwarte dla publiczności.
Zbiory muzealne.
Muzeum gromadzi prace Picassa z różnych okresów i dziedzin jego twórczości: obrazy, rzeźby, ceramikę oraz szkice. Prócz prac artysty, w muzeum można zobaczyć dzieła innych malarzy, m.in.: Paula Cézanne’a, Edgara Degas czy Henriego Matisse’a oraz eksponaty związane ze sztuką afrykańską i iberyjską. Większość tych prac należała do kolekcji Pabla Picassa.
Cztery lata po śmierci żony Picassa Jacqueline Roque (zmarłej w 1986 roku) muzeum otrzymało 47 obrazów, rzeźby, czterdzieści dwa rysunki, ceramikę, grafikę. W 1992 roku kolekcję powiększyło osobiste archiwum Picassa zawierające liczne dokumenty i fotografie malarza. Muzeum stało się głównym centrum badań nad życiem i twórczością artysty. W 2016 roku w zbiorach w sumie znajdowało się 4949 dzieł, w tym 4862 pochodzących z kolekcji Picassa, w tym: 1852 rysunków, 1794 druków, 296 obrazów (253 Picassa i 43 obrazy starych mistrzów z jego prywatnej kolekcji, m.in. osiem prac Matisse'a, siedem Auguste Renoira, cztery Henri Rousseau, trzy Paula Cézanne'a, trzy Corota), a także 17 tys. fotografii i 11 tys. książek.

</doc>
<doc id="3924097" url="https://pl.wikipedia.org/wiki?curid=3924097" title="Museu Nacional de Arte Antiga">
Museu Nacional de Arte Antiga

Museu Nacional de Arte Antiga (MNAA) – muzeum sztuki w Lizbonie, najważniejsze publiczne muzeum sztuki w Portugalii.
Historia.
Muzeum zostało utworzone w 1884 roku, z siedzibą w Palacio Alvor; pod obecną nazwą istnieje od ponad 100 lat. Początkowo, ze względu na zielone okna pałacu, nazywane było Casa das Janelas Verdes. Budynek został wybudowany w XVII wieku, dla hrabiów Alvor. W 1770 roku zakupił go Markiz de Pombal, Paulo de Carvalho. Następnie budynek został zakupiony przez holenderskiego konsula w Portugalii, Daniela Gildemeestera, który przeprowadził znaczące prace renowacyjne w budynku.
Budynek, zgodnie z portugalską architekturą tego okresu, posiada długą fasadę biegnącą równolegle do ulicy. Posiada prostą konstrukcję, z jednym barokowo ozdobionym otworem drzwiowym. W dwóch salach sufity zostały pomalowane przez florenckiego artystę Vincenza Bacherellego, w okresie pierwszego lub drugiego hrabiego Alvor. W połowie XVIII wieku pozostałe sufity w pomieszczeniach posiadały fantazyjną sztukaterię wykonaną prawdopodobnie przez Giovanniego Grossiego.
Po utworzeniu Muzeum Sztuki, w miarę wzrostu jego zbiorów i wdrażania nowych wymagań dla tego typu obiektów, budynek regularnie poddawany był renowacjom i powiększeniu. Nowe sale wystawowe utworzono w dawnej kaplicy nieistniejącego klasztoru św. Alberta wybudowanego w latach 1583–1598. W pierwszej połowie XX wieku do zachodniego skrzydła dodano budynek zaprojektowany przez Guilherme Rebelo de Andrade; w latach 1942 i 1947 kolejny budynek dodano do wschodniego skrzydła. W części tej znajduje się audytorium, biblioteka i drukarnia. Ostatnie prace modernizacyjne zostały przeprowadzone przez architekta João de Almeida w 1983, a następnie w latach 1992–1994. Ulepszenia te pozwoliły rozszerzyć wielkość przestrzenną budynku dla wystawy stałej, oraz te wykorzystywane do wystaw czasowych.
Zbiory.
Jako najważniejsze publiczne muzeum sztuki w Portugalii, gromadzi dzieła z okresu od średniowiecza do początku XXI wieku, od malarstwa po rzeźbę, przedmioty ze złota i srebra, wyroby rzemiosła artystycznego z Europy, Afryki i Dalekiego Wschodu. W sumie posiada ponad 40 tysięcy dzieł sztuki, w tym największą liczbę prac zakwalifikowanych jako „narodowe dobro kultury”. Większość prac, szczególnie obrazów religijnych miejscowych artystów, pochodzi z rozwiązanych w 1834 roku klasztorów oraz z prywatnych darowizn. 
Stała ekspozycja muzeum znajduje się na trzech piętrach pałacu: pierwsze piętro zajmuje kolekcja malarstwa europejskiego oraz sztuk dekoracyjnych, a kaplicę Capela das Albertas kolekcja portugalskich mebli. Na drugim piętrze można oglądać dzieła portugalskiej sztuki złotniczej, ceramiki portugalskiej oraz chińskiej i japońskiej, szkieł oraz sztuk orientalnych. Trzecie piętro w całości zajmuje malarstwo i rzeźba portugalska.
Do najważniejszych dzieł malarskich należy "Adoracja Świętego Wincentego" portugalskiego malarza Nuno Gonçalvesa z 1470 roku. Obraz przedstawia ważne postacie XV-wiecznej Portugalii: króla Afonsa V, królową Izabelę, ich syna Jana II oraz księcia Henryka Żeglarza. Innymi cennymi obrazami są prace Hieronima Boscha "Kuszenie św. Antoniego" czy Lucasa Cranacha "Salome z głową św. Jana Chrzciciela ".

</doc>
<doc id="3924098" url="https://pl.wikipedia.org/wiki?curid=3924098" title="José Luis García del Pozo">
José Luis García del Pozo



</doc>
<doc id="3924100" url="https://pl.wikipedia.org/wiki?curid=3924100" title="Bożodrzew">
Bożodrzew

Bożodrzew, ajlant ("Ailanthus" Desf.) – rodzaj roślin z rodziny biegunecznikowatych ("Simarubaceae"). Obejmuje 7 gatunków występujących w tropikalnej Azji i Australii. Bożodrzew gruczołowaty jest szeroko rozpowszechniony jako gatunek sadzony na terenach zieleni i wzdłuż dróg. W wielu obszarach gatunek inwazyjny, także w Polsce.

</doc>
<doc id="3924101" url="https://pl.wikipedia.org/wiki?curid=3924101" title="Charles Dias">
Charles Dias



</doc>
<doc id="3924102" url="https://pl.wikipedia.org/wiki?curid=3924102" title="Ailanthus">
Ailanthus



</doc>
<doc id="3924105" url="https://pl.wikipedia.org/wiki?curid=3924105" title="Adrián">
Adrián



</doc>
<doc id="3924106" url="https://pl.wikipedia.org/wiki?curid=3924106" title="Adrián San Miguel del Castillo">
Adrián San Miguel del Castillo



</doc>
<doc id="3924110" url="https://pl.wikipedia.org/wiki?curid=3924110" title="Bronisława Grochowska">
Bronisława Grochowska

Bronisława Helena Grochowska (ur. 4 lipca 1947 w Sobiechach) – polska ogrodniczka, poseł na Sejm PRL VII kadencji.
Życiorys.
Uzyskała wykształcenie średnie. W 1967 rozpoczęła pracę jako ogrodnik w Rolniczej Spółdzielni Produkcyjnej w Sadkach. W 1973 przystąpiła do Polskiej Zjednoczonej Partii Robotniczej. W 1976 uzyskała mandat posła na Sejm PRL w okręgu Inowrocław. Zasiadała w Komisji Nauki i Postępu Technicznego oraz w Komisji Rolnictwa i Przemysłu Spożywczego. Ponadto pełniła funkcję sekretarza Sejmu.

</doc>
<doc id="3924111" url="https://pl.wikipedia.org/wiki?curid=3924111" title="Alfons Maćkowiak">
Alfons Maćkowiak

Alfons Wiktor Maćkowiak, znany także jako Alan Mack (ur. 29 marca 1916 w Berlinie, zm. 31 stycznia 2017 w Londynie) – oficer artylerii Wojska Polskiego II RP, kapitan Polskich Sił Zbrojnych, żołnierz 1 Samodzielnej Brygady Spadochronowej, po II wojnie światowej działacz polonijny w Anglii, pośmiertnie awansowany do stopnia generała brygady.
Życiorys.
Urodził się 29 marca 1916, w rodzinie Wiktora, komendanta Posterunku Policji Państwowej w Poznaniu. W młodości trenował gimnastykę w poznańskim „Sokole”, należał także do czołówki hokeistów na trawie. Trenował też boks pod okiem Feliksa Stamma. W latach 1935–1936 był słuchaczem Szkoły Podchorążych Rezerwy Artylerii we Włodzimierzu Wołyńskim, a w latach 1936–1938 słuchaczem Szkoły Podchorążych Artylerii w Toruniu. Po ukończeniu szkoły został mianowany na stopień podporucznika ze starszeństwem z 1 października 1938 i 135. lokatą w korpusie oficerów artylerii i wcielony do 32 dywizjonu artylerii lekkiej w Rembertowie na stanowisko dowódcy plutonu w 1. baterii. W sierpniu 1939 roku, w czasie mobilizacji alarmowej, został przydzielony do rezerwowego 32 pułku artylerii lekkiej na stanowisko oficera zwiadowczego 9. baterii.
Na tym stanowisku walczył w czasie kampanii wrześniowej 1939 roku, a następnie objął dowództwo baterii artylerii lekkiej. Wziął udział w obronie Różana oraz walkach nad Bugiem. Po agresji ZSRR na Polskę dostał się do niewoli sowieckiej, z której zbiegł na Węgry, gdzie został internowany. Z Węgier przedostał się do Francji, gdzie uczestniczył w bitwie pod Lagarde jako dowódca plutonu 2. baterii 1 Wileńskiego Pułku Artylerii Lekkiej. Ponownie dostał się do niewoli, tym razem niemieckiej, i został osadzony w obozie jenieckim w Strasburgu z którego po tygodniu uciekł. Dzięki znajomości języka francuskiego udało mu się przedostać do nieokupowanej części Francji.
Od 1941 roku przebywał w Wielkiej Brytanii. Służył w 1 Samodzielnej Brygadzie Spadochronowej, zaś w 1942 zgłosił się na kurs dla Cichociemnych, po ukończeniu którego został zatrzymany w ośrodku jako instruktor wyszkolenia fizycznego. Specjalizował się w działalności dywersyjnej, ćwiczeniach sprawnościowych, sportach walki, oraz w eliminacji wroga gołymi rękoma. Od września 1944 roku ponownie służył w 1 Samodzielnej Brygadzie Spadochronowej. Był uczestnikiem operacji „Market-Garden”, w trakcie której 18 września 1944 roku wylądował szybowcem Horsa pod Arnhem. W trakcie operacji obsługiwał radiostacje, służył w ochronie ckm-u i był sanitariuszem. 25 września został ranny i dostał się do niewoli niemieckiej w Oosterbeek. Od 31 października 1944 roku do 2 kwietnia 1945 roku był jeńcem Oflagu IX A Spangenberg. Po powrocie do Wielkiej Brytanii w kwietniu 1945 roku powrócił do 1 Samodzielnej Brygady Spadochronowej. W lipcu 1946 roku otrzymał przydział do 4 pułku artylerii przeciwpancernej na stanowisku dowódcy I dywizjonu. Został zdemobilizowany w grudniu 1947 roku w stopniu kapitana.
Po zakończeniu służby wojskowej przeszedł kurs hotelarski i do 1957 roku prowadził pensjonat w Esseksie. Następnie, za namową żony nauczycielki, sam został nauczycielem, uczył wychowania fizycznego w Bishop’s Stortford College, zaś od 1964 roku przez kolejne 25 lat pracował jako trener klubu lekkoatletycznego Uniwersytetu Oksfordzkiego. Przez wiele lat pracował także społecznie w Polskim Ośrodku Społeczno-Kulturalnym w Londynie. W 2000 roku został awansowany na stopień pułkownika. 
W roku 2003 był zaangażowany w organizację XI Światowych Igrzysk Polonijnych w Poznaniu. Nad Jeziorem Maltańskim podczas ceremonii otwarcia złożył przysięgę w imieniu sportowców. W 2005 roku Krzysztof Miklas i Jan Tarczyński zrealizowali film dokumentalny o Alanie Alfonsie Maćkowiaku pt. "Lądowanie w Oxfordzie", w którym A. Maćkowiak opowiada o swoim życiu. Film był wielokrotnie emitowany w TVP Polonia i TVP Historia. 
W 2007 roku wziął udział w realizacji filmu dokumentalnego w reż. Joanny Pieciukiewicz pt. „"Honor generała”", poświęconego postaci gen. Stanisława Sosabowskiego (organizator 1 Samodzielnej Brygady Spadochronowej).
Zmarł 31 stycznia 2017 roku. 16 lutego 2017 roku Prezydent Rzeczypospolitej Polskiej Andrzej Duda, na wniosek ministra obrony narodowej Antoniego Macierewicza, pośmiertnie awansował Alfonsa Maćkowiaka na stopień generała brygady.
W Dzień Spadochroniarza 23 września 2017 odbył się w Warszawie uroczysty pogrzeb Alfonsa Maćkowiaka, po którym jego prochy zostały pochowane na Cmentarzu Wojskowym na Powązkach (kwatera D20 kolumbarium I-2-2).
Upamiętnienie.
7 kwietnia 2018 roku odsłonięto nad Jeziorem Maltańskim w Poznaniu tablicę poświęconą pamięci Alfonsa Maćkowiaka.

</doc>
<doc id="3924113" url="https://pl.wikipedia.org/wiki?curid=3924113" title="Aleksiej Zagriebin">
Aleksiej Zagriebin

Aleksiej Michajłowicz Zagriebin (ros. Алексей Михайлович Загребин; ur. 7 listopada 1975) – rosyjski zapaśnik walczący w stylu klasycznym. Wojskowy mistrz świata w 1997. Wicemistrz Rosji w 1998 i trzeci w 1997.

</doc>
<doc id="3924115" url="https://pl.wikipedia.org/wiki?curid=3924115" title="Aleksej Zagrebin">
Aleksej Zagrebin



</doc>
<doc id="3924116" url="https://pl.wikipedia.org/wiki?curid=3924116" title="Hubert Chojnacki">
Hubert Chojnacki

Hubert Jan Chojnacki (ur. 30 kwietnia 1920 w Skarżysku-Kamiennej, zm. 30 maja 2000 tamże) – polski kolejarz, poseł na Sejm PRL VII kadencji.
Życiorys.
Syn Konstantego i Marianny. Uzyskał wykształcenie zasadnicze zawodowe. W 1939 został absolwentem trzyletniej Szkoły Rzemieślniczo-Przemysłowej w Radomiu. We wrześniu 1944 wywieziono go na roboty przymusowe do Niemiec. Od marca 1946 pracował w Parowozowni Polskich Kolei Państwowych w Skarżysku-Kamiennej (początkowo jako ślusarz, następnie był pomocnikiem maszynisty i maszynistą).
W 1947 wstąpił do Polskiej Partii Robotniczej, a w 1948 wraz z nią do Polskiej Zjednoczonej Partii Robotniczej. W 1976 uzyskał mandat posła na Sejm PRL w okręgu Skarżysko-Kamienna. Zasiadał w Komisji Handlu Zagranicznego oraz w Komisji Komunikacji i Łączności, której był zastępcą przewodniczącego.

</doc>
<doc id="3924117" url="https://pl.wikipedia.org/wiki?curid=3924117" title="Walerij Kopajew">
Walerij Kopajew

Walerij Władimirowicz Kopajew (ros. Валерий Владимирович Копаев; ur. 17 czerwca 1973) – rosyjski zapaśnik walczący w stylu klasycznym. 
Czwarty na mistrzostwach Europy w 1997. Wojskowy mistrz świata w 1997 roku.

</doc>
<doc id="3924118" url="https://pl.wikipedia.org/wiki?curid=3924118" title="Valeri Kopaev">
Valeri Kopaev



</doc>
<doc id="3924119" url="https://pl.wikipedia.org/wiki?curid=3924119" title="Lista astronautek">
Lista astronautek

Lista astronautek – lista kobiet, które odbyły lot kosmiczny lub były kandydatkami do odbycia takich lotów. Lista ta zawiera również podróżniczki w kosmos z byłego ZSRR, które określane są nazwą kosmonautek, a także kobiety, które dokonały komercyjnych lotów w przestrzeń kosmiczną.
Historia.
Według stanu na lipiec 2016 sześćdziesiąt z 537 osób biorących udział w podróżach w kosmos to kobiety: po jednej z Francji, Indii, Włoch, Korei Południowej i Wielkiej Brytanii, po dwie z Kanady, Chin i Japonii, cztery z ZSRR/Rosji oraz 45 z USA.
Okresy między obecnością pierwszego mężczyzny-astronauty i pierwszej kobiety-astronautki znacznie różnią się w zależności od kraju. Pierwsi kosmonauci z Wielkiej Brytanii, Korei Południowej i Iranu to kobiety. Dla ZSRR/Rosji okres między obecnością pierwszego mężczyzny (na Wostoku 1) a pierwszej kobiety (na Wostoku 6) w kosmosie wyniósł 2 lata. Czas między obecnością pierwszego amerykańskiego mężczyzny i pierwszej amerykańskiej kobiety w kosmosie to 22 lata (między Freedom 7 a Space Shuttle Challenger STS-7). Dla Chin przedział ten wyniósł ponad 8 lat (między misjami kosmicznymi Shenzhou 5 i Shenzhou 9). Dla Włoch to około 12 lat między lotami kosmicznymi STS-46 i Ekspedycją 42.
Chociaż to Związek Radziecki wysłał dwie pierwsze kobiety w kosmos, to spośród radzieckich i rosyjskich kosmonautów tylko cztery osoby to kobiety. W ramach radzieckiego lub rosyjskiego programu kosmicznego podróże takie odbywały jednak również Brytyjka, Francuzka, Włoszka, Iranka i Południowa Koreanka. Kobiety z Kanady, Indii, Japonii oraz Stanów Zjednoczonych latały w ramach amerykańskiego programu kosmicznego.
Przedział 19 lat oddziela obecność pierwszej i drugiej kobiety w kosmosie. Były kosmonautkami na misjach Wostok 6 i Sojuz T-7. Między obecnością pierwszej i drugiej Amerykanki w kosmosie minął krótszy okres: jednego roku. Jeden rok to także czas dzielący obecność pierwszej i drugiej Chinki w kosmosie – wzięły udział w następujących po sobie misjach Shenzhou 9 i Shenzhou 10. Pierwsza Chinka poleciała w kosmos równo (co do dnia) w 49 lat po pierwszej kobiecie w kosmosie.

</doc>
<doc id="3924121" url="https://pl.wikipedia.org/wiki?curid=3924121" title="Kazimiera Grzegorczyk">
Kazimiera Grzegorczyk

Kazimiera Grzegorczyk (ur. 7 października 1933 w Czestkowie) – polska włókienniczka, poseł na Sejm PRL VII kadencji.
Życiorys.
Uzyskała wykształcenie podstawowe. Od 1951 była przewijaczką w Zakładach Przemysłu Bawełnianego w Łodzi. W 1975 uczestniczyła w Międzynarodowym Kongresie Kobiet w Berlinie. W 1976 uzyskała mandat posła na Sejm PRL w okręgu Łódź-Bałuty z ramienia Polskiej Zjednoczonej Partii Robotniczej. Zasiadała w Komisji Przemysłu Lekkiego oraz w Komisji Spraw Wewnętrznych i Wymiaru Sprawiedliwości.

</doc>
<doc id="3924126" url="https://pl.wikipedia.org/wiki?curid=3924126" title="Rumpler">
Rumpler

Rumpler Flugzeugwerke GmbH – niemiecki producent samolotów z pierwszej połowy XX wieku, najbardziej znany z wysokościowych maszyn obserwacyjnych produkowanych dla lotnictwa niemieckiego w czasie I wojny światowej.
W styczniu 1909 roku dr Edmund Rumpler i R. Haessner założyli w Berlinie, w Johannisthal, przedsiębiorstwo E. Rumpler Luftfahrtzeugbau GmbH, w skład którego, oprócz wytwórni samolotów, wchodziła też szkoła lotnicza; drugą – wojskową – firma prowadziła w Monchelbergu. Początkowo produkowało ono ulepszoną wersję samolotu Etrich Taube. Dzięki łatwości w pilotażu samoloty Taube zyskały wielką sławę i E. Rumpler 21 lipca 1910 roku kupił od Etricha licencję na wyłączną produkcję tej maszyny w Niemczech. Jednak sąd niemiecki unieważnił patent Etricha, w następstwie czego jego konstrukcję zaczęło budować wiele firm (w tym Rumpler), bez opłat licencyjnych. Wkrótce to Rumpler Taube, a nie Etrich Taube stał się wariantem podstawowym – co spowodowało wieloletni spór sądowy o niewypłacone należności z tytułu licencji między Etrichem a Rumplerem. Fabryka Rumplera zbudowała łącznie 220 sztuk tych maszyn.
W grudniu 1913 roku wytwórnia zaczęła produkować dwumiejscowe dwupłaty, z których rozwinęła się treningowa i rozpoznawcza, nieuzbrojona maszyna Rumpler B.I. Kolejne wersje tego samolotu, różniące się silnikami i szczegółami konstrukcji, budowane były w 1914 roku; Kaiserliche Marine wypróbowała B.I w wersji przebudowanej na wodnosamolot, a następnie zamówiła krótką serię maszyn, od razu w wersji morskiej. W 1915 roku przedsiębiorstwo przeszło restrukturyzację i zmieniło nazwę na Rumpler Flugzeugwerke. W tym samym roku wyprodukowało też uzbrojoną maszynę obserwacyjną Rumpler C.I – ten udany samolot był następnie budowany przez wiele innych firm. Wywodziły się z niego kolejne samoloty rozpoznawcze – C.IV i C.VII (ten ostatni osiągał najwyższy pułap praktyczny wśród samolotów I wojny światowej – ok. 7300 m). Pomniejszona wersja C.I stała się podstawą udanego myśliwca na pływakach, oznaczanego Rumpler 6B-1; jego wersja rozwojowa Rumpler 6B-2 bazowała na rozpoznawczym C.IV. W 1917 roku firma rozwijała prototypy myśliwców i w 1918 roku wystawiła samolot D.I do konkursu na nowy myśliwiec. Maszyna była udana, ale produkowana w krótkiej serii i nie odegrała żadnej roli w walkach. Rumpler zbudował też kilka typów średnich bombowców: G.I, G.II i G.III
Po wojnie spółka próbowała sił na rynku samolotów pasażerskich, przebudowując rozpoznawcze C.I na cywilne Rumpler Limousine, ale w 1920 roku została zlikwidowana.

</doc>
<doc id="3924137" url="https://pl.wikipedia.org/wiki?curid=3924137" title="Boris Ambarcumow">
Boris Ambarcumow

Boris Władimirowicz Ambarcumow (ros. Борис Владимирович Амбарцумов; ur. 29 września 1974, zm. 31 stycznia 2020) – radziecki i rosyjski zapaśnik walczący w stylu klasycznym.
Czwarty na mistrzostwach świata w 1998 i piąty w 1999. Mistrz Europy w 1998 i drugi w 2000. Brązowy medalista igrzysk wojskowych w 1999. Wojskowy wicemistrz świata w 1997. Pierwszy w Pucharze Świata w 1991 i 1997; drugi w 1996. Wygrał Igrzyska bałtyckie w 1997. Mistrz świata juniorów w 1988.
Mistrz Rosji w 1995, 1997, 1998 i 2000, a trzeci w 1999 roku.

</doc>
<doc id="3924138" url="https://pl.wikipedia.org/wiki?curid=3924138" title="Boris Ambarchumov">
Boris Ambarchumov



</doc>
<doc id="3924142" url="https://pl.wikipedia.org/wiki?curid=3924142" title="Jan Darzyński">
Jan Darzyński

Jan Darzyński (ur. 20 października 1934 w Katowicach) – polski traser, poseł na Sejm PRL VI i VII kadencji.
Życiorys.
Po ukończeniu szkoły podstawowej pracował w Hucie „Ferrum” w Katowicach. W latach 1949–1952 kontynuował naukę w Zasadniczej Szkole Zawodowej, funkcjonującej przy tej hucie. Uzyskał wykształcenie średnie niepełne.
W 1949 wstąpił do Związku Młodzieży Polskiej, a w 1954 do Polskiej Zjednoczonej Partii Robotniczej. Pełnił funkcję sekretarza Oddziałowej Organizacji Partyjnej partii. W 1972 i 1976 uzyskiwał mandat posła na Sejm PRL w okręgu Katowice. W trakcie VI kadencji zasiadał w Komisji Przemysłu Ciężkiego i Maszynowego, a w trakcie VII w Komisji Gospodarki Morskiej i Żeglugi oraz w Komisji Przemysłu Ciężkiego, Maszynowego i Hutnictwa.

</doc>
<doc id="3924143" url="https://pl.wikipedia.org/wiki?curid=3924143" title="Zakho FC">
Zakho FC

Zakho Football Club (kurdyjski:یانا زاخو یا وه‌رزشی) - iracki klub piłkarski z siedzibą w mieście Zakho. Klub występuje w Irackiej Premier League.
Największym przeciwnikiem Zakho FC jest Duhok SC, lokalny rywal. Mecze między tymi drużynami nazywane są Duhok Derby.
Historia.
W piłkę nożną w Zakho grano już w 1920 roku. W 1948 ze wszystkich lokalnych klubów szkolnych i pracowniczych powstał jeden, który został zgłoszony do rozgrywek piłkarskich. Drużyna składa się głównie z pracowników i młodych mężczyzn.
Początki.
W 1986 roku kierownictwo ośrodka sportu i młodzieży w Zakho, który składał się z prezydenta i sześciu członków wpadło na pomysł utworzenia profesjonalnego klubu sportowego. Według Narodowego Komitetu Olimpijskiego Iraku jednym z warunków powstania klubu było to, że miał brać udział w zawodach sportowych, przez co najmniej rok przed zarejestrowaniem drużyny. Komisja sportowa powołała zespoły dla różnych grup wiekowych i zaczęła uprawiać różne dyscypliny w większości grup wiekowych.
Regionalne mistrzostwa.
W 1986 Zakho FC wystawiło swoją reprezentację do turnieju "Zakho Youth Center". Ich przeciwnikami byli: "Duhok Police", "Duhok Youth Center", "Duhok students", "Duhok SC". Piłkarska sekcja Zakho FC wygrała turniej, pokonując w finale po rzutach karnych "Duhok SC". Klub odniósł sukcesy również w innych dyscyplinach takich jak: koszykówka, zapasy, podnoszenie ciężarów i kulturystyka. W związku z rozegraniem turnieju w czerwcu 1987 oficjalnie powstał klub sportowy Zakho.
Pierwszy sezon.
Od momentu powstania klubu w 1987 roku klub nie brał udziału w żadnym konkursie zalecanymi przez irackiego FA do 1990 roku z różnych powodów. W sezonie 1990/91 po raz pierwszy drużyna wystawiła do ligi seniorów. Debiutancki sezon zagrali w trzeciej lidze, grupie północnej. Liga składała się z pięciu drużyn. Obok Zakho FC do rozgrywek przystąpili "At-Ta'mim club", "Serwan club", "Alkarma" oraz "Qurqosh". Ligowe rozgrywki zaplanowane zostały systemem 'dom i wyjazd'. Zwycięzca grupy jechał na finał do Bagdadu ze zwycięzcą innej grupy. Zwycięzca finału awansował do 2 ligi. Właśnie pierwsze miejsce zajął klub z Zakho, ale w związku z powstaniem Iraku w 1991 roku sezon nie został dokończony całkowicie, a nierozegrane mecze zostały zawieszone.
Sezon 1991/92.
Ponownie Zakho FC zgłosiło swoją chęć do uczestnictwa w seniorskiej piłce. Ponownie klub zajął pierwsze miejsce wyprzedzając między innymi lokalnych rywali "Duhok SC" i pojechał na turniej finałowy. W finale drużyna musiała stawić czoła "Samawa FC", "The Neighborhood" i "Al-Hilla". Zakho FC zajęło w owej grupie 1. miejsce z dorobkiem siedmiu punktów. Tym sposobem sezon 1992/93 klub grał w drugiej lidze.

</doc>
<doc id="3924146" url="https://pl.wikipedia.org/wiki?curid=3924146" title="Droga krajowa nr 2 (Czechy)">
Droga krajowa nr 2 (Czechy)



</doc>
<doc id="3924147" url="https://pl.wikipedia.org/wiki?curid=3924147" title="Wyzwolenie Tezeusza">
Wyzwolenie Tezeusza

Wyzwolenie Tezeusza (Op. 99) ("Uwolniony Tezeusz" fr. "La Délivrance de Thésée") – opéra-minute, do której muzykę skomponował Darius Milhaud, z librettem napisanym przez Henriego Hoppenota. Krótka, jednoaktowa forma operowa, jej długość wynosi około 10 minut. Światowa prapremiera utworu odbyła się 20 kwietnia 1928 w Staatstheater w Wiesbaden.
Treść opery.
Fedra, druga żona Tezeusza, próbuje usidlić także jego syna, a gdy młodzieniec z miłości do Arycji nie chce ulec macosze, oskarża go przed mężem o próbę gwałtu. Rozgniewany heros wysyła więc Hipolita, aby walczył z potworem nękającym ich państwo. Chłopiec jednak ginie, a jego śmierć mści Teramenes, który zabija Fedrę. Musi jednak i on ponieść za ten czyn śmierć. Arycja, która straciła ukochanego łączy się zatem w czułym uścisku ze świeżo owdowiałym bohaterem.
Komentarz.
Opera powstała jako trzecia z cyklu krótkich opartych na wątkach mitologicznych dzieł Dariusa Milhauda na zamówienie Emila Hertzki, który zamówił dwie z nich. Bywa wystawiana najczęściej wraz z innymi, podobnie krótkimi formami operowymi: "Porwaniem Europy" ("L'Enlèvement d'Europe") trwającym około 9. minut i "Porzuceniem Ariadny" ("L'abandon d'Ariane"), trwającym około 6. minut. Te krótkie utwory można traktować jako formę odpowiedzi Milhauda na postwagnerowski gigantyzm. Wykraczają one jednak daleko poza formę tylko muzycznego żartu. Kompozytor wraz z librecistą zadbali tutaj o dopracowanie szczegółów.

</doc>
<doc id="3924148" url="https://pl.wikipedia.org/wiki?curid=3924148" title="Droga krajowa nr 3 (Czechy)">
Droga krajowa nr 3 (Czechy)



</doc>
<doc id="3924149" url="https://pl.wikipedia.org/wiki?curid=3924149" title="Droga krajowa nr 4 (Czechy)">
Droga krajowa nr 4 (Czechy)



</doc>
<doc id="3924150" url="https://pl.wikipedia.org/wiki?curid=3924150" title="Muzeum Pojezierza Łęczyńsko-Włodawskiego">
Muzeum Pojezierza Łęczyńsko-Włodawskiego



</doc>
<doc id="3924151" url="https://pl.wikipedia.org/wiki?curid=3924151" title="Délivrance de Thésée">
Délivrance de Thésée



</doc>
<doc id="3924152" url="https://pl.wikipedia.org/wiki?curid=3924152" title="Nikołaj Monow">
Nikołaj Monow

Nikołaj Aleksiejewicz Monow (ros. Николай Алексеевич Монов; ur. 17 stycznia 1972) – radziecki, rosyjski i od 2003 roku mołdawski zapaśnik walczący w stylu klasycznym. 
Wicemistrz świata w 1997 i czwarty w 1998. Mistrz Europy w 1998 i drugi w 2000.
Wojskowy wicemistrz świata w 1997. Trzeci na igrzyskach bałtyckich w 1993. Drugi w Pucharze Świata w 1996 i 1997; trzeci w 2001 roku.
Mistrz Rosji w 1995, drugi w 1994 i trzeci w 1998 roku.

</doc>
<doc id="3924153" url="https://pl.wikipedia.org/wiki?curid=3924153" title="Nikolaj Monov">
Nikolaj Monov



</doc>
<doc id="3924155" url="https://pl.wikipedia.org/wiki?curid=3924155" title="Droga krajowa nr 6 (Czechy)">
Droga krajowa nr 6 (Czechy)



</doc>
<doc id="3924157" url="https://pl.wikipedia.org/wiki?curid=3924157" title="Droga krajowa nr 7 (Czechy)">
Droga krajowa nr 7 (Czechy)



</doc>
<doc id="3924158" url="https://pl.wikipedia.org/wiki?curid=3924158" title="Oleg Błochin (zapaśnik)">
Oleg Błochin (zapaśnik)

Oleg Błochin (ros. Олег Блохин; ur. 27 grudnia 1974) – rosyjski zapaśnik walczący w stylu klasycznym. Wojskowy wicemistrz świata w 1997. Trzeci na igrzyskach Bałtyckich w 1997. Wicemistrz Rosji w 1997 roku.

</doc>
<doc id="3924160" url="https://pl.wikipedia.org/wiki?curid=3924160" title="Droga krajowa nr 8 (Czechy)">
Droga krajowa nr 8 (Czechy)



</doc>
<doc id="3924166" url="https://pl.wikipedia.org/wiki?curid=3924166" title="Droga krajowa nr 9 (Czechy)">
Droga krajowa nr 9 (Czechy)



</doc>
<doc id="3924167" url="https://pl.wikipedia.org/wiki?curid=3924167" title="Droga krajowa nr 10 (Czechy)">
Droga krajowa nr 10 (Czechy)



</doc>
<doc id="3924172" url="https://pl.wikipedia.org/wiki?curid=3924172" title="Droga krajowa nr 11 (Czechy)">
Droga krajowa nr 11 (Czechy)



</doc>
<doc id="3924175" url="https://pl.wikipedia.org/wiki?curid=3924175" title="Droga krajowa nr 12 (Czechy)">
Droga krajowa nr 12 (Czechy)



</doc>
<doc id="3924177" url="https://pl.wikipedia.org/wiki?curid=3924177" title="Droga krajowa nr 38 (Czechy)">
Droga krajowa nr 38 (Czechy)



</doc>
<doc id="3924178" url="https://pl.wikipedia.org/wiki?curid=3924178" title="Aleksiej Kolesnikow (zapaśnik)">
Aleksiej Kolesnikow (zapaśnik)

Aleksiej Kolesnikow (ros. Алексей Колесников; ur. 27 grudnia 1974) – rosyjski zapaśnik walczący w stylu klasycznym. Piąty na mistrzostwach Europy w 2005. Triumfator igrzysk wojskowych w 1999 i drugi w 1995. Wojskowy mistrz świata w 1997. Uniwersytecki mistrz świata z 1998. Trzeci na igrzyskach Bałtyckich w 1997, a także w Pucharze Świata w 1996.
Wicemistrz Rosji w 1997, a trzeci w 1998 i 2000 roku.

</doc>
<doc id="3924179" url="https://pl.wikipedia.org/wiki?curid=3924179" title="Droga krajowa nr 13 (Czechy)">
Droga krajowa nr 13 (Czechy)



</doc>
<doc id="3924180" url="https://pl.wikipedia.org/wiki?curid=3924180" title="Droga krajowa nr 14 (Czechy)">
Droga krajowa nr 14 (Czechy)



</doc>
<doc id="3924181" url="https://pl.wikipedia.org/wiki?curid=3924181" title="Droga krajowa nr 15 (Czechy)">
Droga krajowa nr 15 (Czechy)



</doc>
<doc id="3924182" url="https://pl.wikipedia.org/wiki?curid=3924182" title="Droga krajowa nr 16 (Czechy)">
Droga krajowa nr 16 (Czechy)



</doc>
<doc id="3924184" url="https://pl.wikipedia.org/wiki?curid=3924184" title="Droga krajowa nr 17 (Czechy)">
Droga krajowa nr 17 (Czechy)



</doc>
<doc id="3924185" url="https://pl.wikipedia.org/wiki?curid=3924185" title="Droga krajowa nr 18 (Czechy)">
Droga krajowa nr 18 (Czechy)



</doc>
<doc id="3924186" url="https://pl.wikipedia.org/wiki?curid=3924186" title="Droga krajowa nr 19 (Czechy)">
Droga krajowa nr 19 (Czechy)



</doc>
<doc id="3924187" url="https://pl.wikipedia.org/wiki?curid=3924187" title="Droga krajowa nr 20 (Czechy)">
Droga krajowa nr 20 (Czechy)



</doc>
<doc id="3924188" url="https://pl.wikipedia.org/wiki?curid=3924188" title="Droga krajowa nr 21 (Czechy)">
Droga krajowa nr 21 (Czechy)



</doc>
<doc id="3924189" url="https://pl.wikipedia.org/wiki?curid=3924189" title="Droga krajowa nr 22 (Czechy)">
Droga krajowa nr 22 (Czechy)



</doc>
<doc id="3924190" url="https://pl.wikipedia.org/wiki?curid=3924190" title="Droga krajowa nr 23 (Czechy)">
Droga krajowa nr 23 (Czechy)



</doc>
<doc id="3924191" url="https://pl.wikipedia.org/wiki?curid=3924191" title="Droga krajowa nr 24 (Czechy)">
Droga krajowa nr 24 (Czechy)



</doc>
<doc id="3924193" url="https://pl.wikipedia.org/wiki?curid=3924193" title="Droga krajowa nr 25 (Czechy)">
Droga krajowa nr 25 (Czechy)



</doc>
<doc id="3924194" url="https://pl.wikipedia.org/wiki?curid=3924194" title="Droga krajowa nr 26 (Czechy)">
Droga krajowa nr 26 (Czechy)



</doc>
<doc id="3924196" url="https://pl.wikipedia.org/wiki?curid=3924196" title="Droga krajowa nr 27 (Czechy)">
Droga krajowa nr 27 (Czechy)



</doc>
<doc id="3924197" url="https://pl.wikipedia.org/wiki?curid=3924197" title="Droga krajowa nr 28 (Czechy)">
Droga krajowa nr 28 (Czechy)



</doc>
<doc id="3924198" url="https://pl.wikipedia.org/wiki?curid=3924198" title="Droga krajowa nr 29 (Czechy)">
Droga krajowa nr 29 (Czechy)



</doc>
<doc id="3924199" url="https://pl.wikipedia.org/wiki?curid=3924199" title="Droga krajowa nr 30 (Czechy)">
Droga krajowa nr 30 (Czechy)



</doc>
<doc id="3924200" url="https://pl.wikipedia.org/wiki?curid=3924200" title="Droga krajowa nr 31 (Czechy)">
Droga krajowa nr 31 (Czechy)



</doc>
<doc id="3924201" url="https://pl.wikipedia.org/wiki?curid=3924201" title="Droga krajowa nr 32 (Czechy)">
Droga krajowa nr 32 (Czechy)



</doc>
<doc id="3924203" url="https://pl.wikipedia.org/wiki?curid=3924203" title="Droga krajowa nr 33 (Czechy)">
Droga krajowa nr 33 (Czechy)



</doc>
<doc id="3924204" url="https://pl.wikipedia.org/wiki?curid=3924204" title="Droga krajowa nr 34 (Czechy)">
Droga krajowa nr 34 (Czechy)



</doc>
<doc id="3924205" url="https://pl.wikipedia.org/wiki?curid=3924205" title="Droga krajowa nr 35 (Czechy)">
Droga krajowa nr 35 (Czechy)



</doc>
<doc id="3924207" url="https://pl.wikipedia.org/wiki?curid=3924207" title="Droga krajowa nr 36 (Czechy)">
Droga krajowa nr 36 (Czechy)



</doc>
<doc id="3924208" url="https://pl.wikipedia.org/wiki?curid=3924208" title="Droga krajowa nr 37 (Czechy)">
Droga krajowa nr 37 (Czechy)



</doc>
<doc id="3924209" url="https://pl.wikipedia.org/wiki?curid=3924209" title="Droga krajowa nr 39 (Czechy)">
Droga krajowa nr 39 (Czechy)



</doc>
<doc id="3924210" url="https://pl.wikipedia.org/wiki?curid=3924210" title="Droga krajowa nr 40 (Czechy)">
Droga krajowa nr 40 (Czechy)



</doc>
<doc id="3924211" url="https://pl.wikipedia.org/wiki?curid=3924211" title="Droga krajowa nr 41 (Czechy)">
Droga krajowa nr 41 (Czechy)



</doc>
<doc id="3924212" url="https://pl.wikipedia.org/wiki?curid=3924212" title="Droga krajowa nr 42 (Czechy)">
Droga krajowa nr 42 (Czechy)



</doc>
<doc id="3924213" url="https://pl.wikipedia.org/wiki?curid=3924213" title="Droga krajowa nr 43 (Czechy)">
Droga krajowa nr 43 (Czechy)



</doc>
<doc id="3924214" url="https://pl.wikipedia.org/wiki?curid=3924214" title="Droga krajowa nr 44 (Czechy)">
Droga krajowa nr 44 (Czechy)



</doc>
<doc id="3924215" url="https://pl.wikipedia.org/wiki?curid=3924215" title="Droga krajowa nr 45 (Czechy)">
Droga krajowa nr 45 (Czechy)



</doc>
<doc id="3924219" url="https://pl.wikipedia.org/wiki?curid=3924219" title="Droga krajowa nr 46 (Czechy)">
Droga krajowa nr 46 (Czechy)



</doc>
<doc id="3924220" url="https://pl.wikipedia.org/wiki?curid=3924220" title="Droga krajowa nr 47 (Czechy)">
Droga krajowa nr 47 (Czechy)



</doc>
<doc id="3924222" url="https://pl.wikipedia.org/wiki?curid=3924222" title="Droga krajowa nr 48 (Czechy)">
Droga krajowa nr 48 (Czechy)



</doc>
<doc id="3924224" url="https://pl.wikipedia.org/wiki?curid=3924224" title="Droga krajowa nr 49 (Czechy)">
Droga krajowa nr 49 (Czechy)



</doc>
<doc id="3924225" url="https://pl.wikipedia.org/wiki?curid=3924225" title="Droga krajowa nr 50 (Czechy)">
Droga krajowa nr 50 (Czechy)



</doc>
<doc id="3924226" url="https://pl.wikipedia.org/wiki?curid=3924226" title="Droga krajowa nr 51 (Czechy)">
Droga krajowa nr 51 (Czechy)



</doc>
<doc id="3924228" url="https://pl.wikipedia.org/wiki?curid=3924228" title="Droga krajowa nr 52 (Czechy)">
Droga krajowa nr 52 (Czechy)



</doc>
<doc id="3924230" url="https://pl.wikipedia.org/wiki?curid=3924230" title="Droga krajowa nr 53 (Czechy)">
Droga krajowa nr 53 (Czechy)



</doc>
<doc id="3924231" url="https://pl.wikipedia.org/wiki?curid=3924231" title="Droga krajowa nr 54 (Czechy)">
Droga krajowa nr 54 (Czechy)



</doc>
<doc id="3924232" url="https://pl.wikipedia.org/wiki?curid=3924232" title="Droga krajowa nr 55 (Czechy)">
Droga krajowa nr 55 (Czechy)



</doc>
<doc id="3924233" url="https://pl.wikipedia.org/wiki?curid=3924233" title="Droga krajowa nr 56 (Czechy)">
Droga krajowa nr 56 (Czechy)



</doc>
<doc id="3924234" url="https://pl.wikipedia.org/wiki?curid=3924234" title="Droga krajowa nr 57 (Czechy)">
Droga krajowa nr 57 (Czechy)



</doc>
<doc id="3924235" url="https://pl.wikipedia.org/wiki?curid=3924235" title="Droga krajowa nr 58 (Czechy)">
Droga krajowa nr 58 (Czechy)



</doc>
<doc id="3924237" url="https://pl.wikipedia.org/wiki?curid=3924237" title="Droga krajowa nr 59 (Czechy)">
Droga krajowa nr 59 (Czechy)



</doc>
<doc id="3924238" url="https://pl.wikipedia.org/wiki?curid=3924238" title="Droga krajowa nr 60 (Czechy)">
Droga krajowa nr 60 (Czechy)



</doc>
<doc id="3924239" url="https://pl.wikipedia.org/wiki?curid=3924239" title="Droga krajowa nr 61 (Czechy)">
Droga krajowa nr 61 (Czechy)



</doc>
<doc id="3924240" url="https://pl.wikipedia.org/wiki?curid=3924240" title="Droga krajowa nr 62 (Czechy)">
Droga krajowa nr 62 (Czechy)



</doc>
<doc id="3924241" url="https://pl.wikipedia.org/wiki?curid=3924241" title="Droga krajowa nr 63 (Czechy)">
Droga krajowa nr 63 (Czechy)



</doc>
<doc id="3924243" url="https://pl.wikipedia.org/wiki?curid=3924243" title="Droga krajowa nr 64 (Czechy)">
Droga krajowa nr 64 (Czechy)



</doc>
<doc id="3924244" url="https://pl.wikipedia.org/wiki?curid=3924244" title="Droga krajowa nr 65 (Czechy)">
Droga krajowa nr 65 (Czechy)



</doc>
<doc id="3924245" url="https://pl.wikipedia.org/wiki?curid=3924245" title="Droga krajowa nr 66 (Czechy)">
Droga krajowa nr 66 (Czechy)



</doc>
<doc id="3924246" url="https://pl.wikipedia.org/wiki?curid=3924246" title="Droga krajowa nr 67 (Czechy)">
Droga krajowa nr 67 (Czechy)



</doc>
<doc id="3924248" url="https://pl.wikipedia.org/wiki?curid=3924248" title="Droga krajowa nr 68 (Czechy)">
Droga krajowa nr 68 (Czechy)



</doc>
<doc id="3924249" url="https://pl.wikipedia.org/wiki?curid=3924249" title="Droga krajowa nr 69 (Czechy)">
Droga krajowa nr 69 (Czechy)



</doc>
<doc id="3924250" url="https://pl.wikipedia.org/wiki?curid=3924250" title="Droga krajowa nr 70 (Czechy)">
Droga krajowa nr 70 (Czechy)



</doc>
<doc id="3924251" url="https://pl.wikipedia.org/wiki?curid=3924251" title="Droga krajowa nr 71 (Czechy)">
Droga krajowa nr 71 (Czechy)



</doc>
<doc id="3924263" url="https://pl.wikipedia.org/wiki?curid=3924263" title="Infinite (album)">
Infinite (album)



</doc>
<doc id="3924265" url="https://pl.wikipedia.org/wiki?curid=3924265" title="Infinite">
Infinite



</doc>
<doc id="3924267" url="https://pl.wikipedia.org/wiki?curid=3924267" title="Wadim Chalitow">
Wadim Chalitow

Wadim Rinatowicz Chalitow (ros. Вадим Ринатович Халитов; ur. 7 lutego 1979) – rosyjski zapaśnik walczący w stylu wolnym. Wojskowy wicemistrz świata w 2002. Wicemistrz Rosji juniorów w 1997 i 1999 roku.

</doc>
<doc id="3924268" url="https://pl.wikipedia.org/wiki?curid=3924268" title="Vadim Khalitov">
Vadim Khalitov



</doc>
<doc id="3924276" url="https://pl.wikipedia.org/wiki?curid=3924276" title="Glinianki (Kwaśniów Górny)">
Glinianki (Kwaśniów Górny)

Glinianki – przysiółek wsi Kwaśniów Górny w Polsce położony w województwie małopolskim, w powiecie olkuskim, w gminie Klucze.
W latach 1975–1998 przysiółek administracyjnie należał do województwa katowickiego.

</doc>
<doc id="3924280" url="https://pl.wikipedia.org/wiki?curid=3924280" title="Stoki (Kwaśniów Górny)">
Stoki (Kwaśniów Górny)

Stoki – przysiółek wsi Kwaśniów Górny w Polsce położony w województwie małopolskim, w powiecie olkuskim, w gminie Klucze.
W latach 1975–1998 przysiółek administracyjnie należał do województwa katowickiego.

</doc>
<doc id="3924283" url="https://pl.wikipedia.org/wiki?curid=3924283" title="Pod Krzyżem (Kwaśniów Górny)">
Pod Krzyżem (Kwaśniów Górny)

Pod Krzyżem – część wsi Kwaśniów Górny w Polsce położona w województwie małopolskim, w powiecie olkuskim, w gminie Klucze.
W latach 1975–1998 miejscowość administracyjnie należała do województwa katowickiego.

</doc>
<doc id="3924285" url="https://pl.wikipedia.org/wiki?curid=3924285" title="Jurij Mokiejew">
Jurij Mokiejew

Jurij Mokiejew (ros. Юрий Мокеев; ur. 18 grudnia 1979) – rosyjski zapaśnik walczący w stylu wolnym. Wojskowy mistrz świata w 2005 roku.

</doc>
<doc id="3924286" url="https://pl.wikipedia.org/wiki?curid=3924286" title="Yury Mokeev">
Yury Mokeev



</doc>
<doc id="3924287" url="https://pl.wikipedia.org/wiki?curid=3924287" title="Pod Krzyżemi">
Pod Krzyżemi



</doc>
<doc id="3924297" url="https://pl.wikipedia.org/wiki?curid=3924297" title="Yi Sun-sin">
Yi Sun-sin

Yi Sun-sin (, ), ur. 28 kwietnia 1545 w Hanseong, zm. 16 grudnia 1598) – koreański wojskowy, dowódca floty podczas wojny japońsko-koreańskiej.
Życiorys.
Był trzecim synem Yi Junga i Chogye Byeong, pochodzących z arystokratycznej, lecz zubożałej rodziny. Ze względu na sytuację ekonomiczną rodziców wyjechał do Asan, gdzie mieszkali jego krewni ze strony matki. W młodości interesował się konfucjanizmem. Jako 21-latek ożenił się z kobietą z sąsiedniego miasta, mieli trzech synów i córkę. W tym czasie zaczął też naukę sztuki wojskowej.
W 1572 roku przystąpił do egzaminu wojskowego, którego nie zdał, ze względu na upadek z konia i złamanie nogi. Kolejne podejście do egzaminu, w 1576 roku, zakończyło się pozytywnie.
Służył w armii w różnych miejscach i rodzajach wojsk. Przed wybuchem wojny japońsko-koreańskiej (1592–1598) został dowódcą floty morskiej. Przypisuje mu się znaczny wkład w zaprojektowanie geobukseonów, okrętów przypominających późniejsze okręty pancerne. Jedną z pierwszych bitew, w których brał udział była bitwa morska przy porcie Okp'o w 1592 roku. Odniesione w niej zwycięstwo pozwoliło mu awansować do stopnia odpowiadającego admirałowi.
Podczas bitwy pod Myeongnyang, 26 października 1597, dowodzona przez niego flota, została zaatakowana przez przeważające siły japońskie. Strategia polegająca na wciągnięciu Japończyków w wąski przesmyk, pozwoliła na zadanie im znacznych strat i zwycięstwo.
Jednym z ostatnich starć w trakcie wojny japońsko-koreańskiej była bitwa morska pod Noryang, która miała miejsce 16 grudnia 1598. W jej trakcie Yi Sun-sin został postrzelony z muszkietu i zmarł.

</doc>
<doc id="3924299" url="https://pl.wikipedia.org/wiki?curid=3924299" title="Andriej Diemankin">
Andriej Diemankin

Andriej Władimirowicz Diemankin (ros. Андрей Владимирович Деманкин; ur. 10 kwietnia 1981) – rosyjski zapaśnik walczący w stylu klasycznym. Wojskowy mistrz świata w 2005. Brązowy medalista uniwersyteckich mistrzostwach świata z 2006. Mistrz świata juniorów w 2001. Trzeci na mistrzostwach Rosji w 2005 roku.

</doc>
<doc id="3924300" url="https://pl.wikipedia.org/wiki?curid=3924300" title="Andrei Demankin">
Andrei Demankin



</doc>
<doc id="3924314" url="https://pl.wikipedia.org/wiki?curid=3924314" title="National Museum of Ancient Art w Lizbonie">
National Museum of Ancient Art w Lizbonie



</doc>
<doc id="3924323" url="https://pl.wikipedia.org/wiki?curid=3924323" title="Kakszaał">
Kakszaał



</doc>
<doc id="3924338" url="https://pl.wikipedia.org/wiki?curid=3924338" title="Geo-bukseon">
Geo-bukseon



</doc>
<doc id="3924357" url="https://pl.wikipedia.org/wiki?curid=3924357" title="Polikarp Lebiediew">
Polikarp Lebiediew

Polikarp Iwanowicz Lebiediew (ros. Поликарп Иванович Лебедев, ur. 8 marca 1904 we wsi Małaja Sierdoba w guberni saratowskiej, zm. 27 lipca 1981 w Moskwie) – radziecki działacz partyjny i państwowy.
Życiorys.
W 1924 został członkiem RKP(b), 1925-1928 był kierownikiem wydziału agitacyjno-propagandowego rejonowego komitetu fabrycznego i zastępcą kierownika Wydziału Propagandowego Komitetu Miejskiego Komsomołu w Baku, 1928-1931 studiował na Wydziale Filologicznym 1 Moskiewskiego Uniwersytetu Państwowego, a 1931-1931 w Literackim Instytucie Czerwonej Profesury. Później kierował działem literatury wydawnictwa "Izogiz" i "Iskusstwo", 1939-1940 był zastępcą dyrektora, a od 1940 do lutego 1941 dyrektorem Galerii Tretiakowskiej w Moskwie, następnie od lutego 1941 do maja 1945 zastępcą kierownika Wydziału Instytucji Kulturalno-Oświatowych Zarządu Propagandy i Agitacji KC WKP(b). Od maja 1945 do lutego 1948 kierował Wydziałem Sztuki Zarządu Propagandy i Agitacji KC WKP(b), od 26 stycznia 1948 do 24 kwietnia 1951 był przewodniczącym Komitetu ds. Sztuki przy Radzie Ministrów ZSRR, 1951-1953 starszym redaktorem naukowym redakcji naukowo-kontrolnej Wielkiej Encyklopedii Radzieckiej, od lipca 1953 do lutego 1954 ponownie zastępcą dyrektora i od lutego 1954 do marca 1979 dyrektorem Galerii Tretiakowskiej. Jednocześnie 1958-1960 był redaktorem naczelnym pisma "Artysta" i 1963-1973 sekretarzem Zarządu Związku Artystów ZSRR, w 1943 otrzymał tytuł docenta, a 1958 członka korespondenta Akademii Sztuk Pięknych ZSRR, w marcu 1979 przeszedł na emeryturę. Został odznaczony dwoma Orderami Czerwonego Sztandaru Pracy.

</doc>
<doc id="3924370" url="https://pl.wikipedia.org/wiki?curid=3924370" title="Boris Sołomatin">
Boris Sołomatin

Boris Aleksandrowicz Sołomatin (ros. Борис Александрович Соломатин, ur. 31 października 1924 w Odessie, zm. 21 grudnia 2005) – radziecki wywiadowca, generał major KGB.
Życiorys.
W 1942 skończył szkołę średnią w Tbilisi i wstąpił do Armii Czerwonej, uczył się na kursie w tbiliskiej szkole artylerii, w bitwie pod Kurskiem 1943 dowodził plutonem. Później walczył na 1 i 2 Froncie Białoruskim, brał udział w walkach o Mińsk, Białystok, Prusy Wschodnie i Pomorze, po wojnie został pomocnikiem szefa wydziału wywiadowczego pułku w stopniu starszego porucznika, w 1946 został zdemobilizowany. W 1951 ukończył Moskiewski Państwowy Instytut Stosunków Międzynarodowych, po czym został skierowany do pracy w MSZ ZSRR, a faktycznie w wywiadzie - pracował w rezydenturze I Zarządu Głównego w Delhi pod przykrywką jako attaché i później sekretarz ambasady, 1959-1960 uczył się w Szkole KGB nr 101. W latach 1960-1963 był rezydentem KGB w Delhi, 1963-1965 pracownikiem 1 Oddziału I Zarządu Głównego KGB, 1965-1968 głównym rezydentem KGB w Waszyngtonie, a 1968-1971 zastępcą szefa I Zarządu Głównego KGB ds. Bliskiego i Środkowego Wschodu i Afryki. W 1970 otrzymał stopień generała majora, 1971-1975 był głównym rezydentem KGB w Nowym Jorku pod przykrywką jako zastępca stałego przedstawiciela ZSRR przy ONZ, 1975-1976 był zastępcą kierownika Wydziału Państw Bliskiego Wschodu MSZ ZSRR, a 1976-1982 rezydentem KGB w Rzymie pod przykrywką jako poseł-radca Ambasady ZSRR we Włoszech.
Odznaczenia.
I odznaczenia resortowe.

</doc>
<doc id="3924377" url="https://pl.wikipedia.org/wiki?curid=3924377" title="Al-Kala al-Kubra">
Al-Kala al-Kubra

Al-Kala al-Kubra ( "Al-Qal‘ah al-Kubrá", fr. "Kalaâ Kebira") – miasto we wschodniej Tunezji, w wilajecie Susa. Jest położone w pobliżu miasta Susa, w odległości około 5 km od Morza Śródziemnego. W 2014 roku liczyło około 53 tysięcy mieszkańców.

</doc>
<doc id="3924386" url="https://pl.wikipedia.org/wiki?curid=3924386" title="Rozeznawanie duchowe">
Rozeznawanie duchowe

Rozeznawanie duchowe (gr. "dokimazein, diacrinein," łac. "discernere") – praktyka duchowa, wywodząca się z Biblii polegająca na rozróżnieniu, oddzieleniu od siebie tego co pomieszane w celu rozpoznania rzeczywistej wartości przedmiotu rozeznania, dokonywane przez osobę, przy udziale natchnień i poruszeń, a także darów i charyzmatów Ducha Świętego. Rozeznawanie duchowe pozwala na poznanie przekraczające uzdolnienia naturalne.
Terminy występujące w Nowym Testamencie oznaczające czynność rozeznawania duchowego.
Gr. "dokimazo" () – czasownik ten oznacza czynność sprawdzania, próbowania, badania, analizowania, aby móc daną rzecz przyjąć, albo odrzucić. Oznacza również aprobowanie, uznanie za prawdziwe po badaniu, uznanie za godne.
Miejsca występowania "dokimadzo" w Nowym Testamencie:
Łk 12,56; 14,19; Rz 1,28; 2,18; 12,2; 14,22; 1 Kor 3,13; 11,28; 16,3; 2 Kor 88,22; 13,5; Ga 6,4; Ef 5,10; Flp 1,10; 1 Tes 2,4; 5,21; 1 Tm 3,10; Hbr 3,9; 1P 1,7; 1 J 4,1
Gr. "diacrino" () – to rozróżniać, czynić różnicę, wyróżniać, woleć, uczyć się poprzez rozróżnianie, próbować, decydować, postanawiać, osądzać, rozstrzygać spór. Również odsuwać się od kogoś, opuszczać, odcinać się z wrogim nastawieniem, sprzeciwiać się, zmagać się w sporze, być w sprzeczności z samym sobą, wahać się, wątpić. "Diacrino" oznacza rozdzielający sąd, który pozwala nam ocenić właściwie to, co mamy przed sobą.
Miejsca występowania "diacrino" w Nowym Testamencie:
Mt 16,3; 21,21; Mk 11,23; Dz 10,20; 11,2.12; 15,9; Rz 4,20; 14,23; 1 Kor 4,7; 6,5; 11,29.31; 14,29; Jk 1,6; 2,4; Jud 1,9.22
Podmiot rozeznawania duchowego.
Podmiotem rozeznawania duchowego jest ,człowiek duchowy", czyli taki który angażuje w ten proces rozum oświecony światłem Ducha Świętego. Człowiek taki otwarty jest na natchnienia i poruszenia Ducha Świętego, a także przyjmuje Jego dary i charyzmaty. Podmiot posiadając wolną wolę podejmuje samodzielną decyzję. Posiadanie przez człowieka umiejętności rozeznawania duchowego jest oznaką dojrzałości chrześcijańskiej (Hbr 5,14; Flp 1,9-11).
Cel rozeznawania duchowego.
Celem rozeznawania duchowego jest sposób życia człowieka na wzór Jezusa Chrystusa (Rz 8,29). Takie życie wymaga uległości Duchowi Bożemu (Rz 8,14), przemiany własnej, światowej i cielesnej mentalności w mentalność duchową aby decydować o wszystkim zgodnie z wolą Bożą (Rz 12,2).
Poziomy rozeznawania.
Rozeznawanie, rozróżnienie możliwe jest na wielu poziomach:
Odróżnia się też poziom poznawczy rozeznawania duchowego (pozwalający odróżnić ducha dobrego od ducha złego – 1 J 4,6) od poziomu moralnego w którym zachowuje się to co dobre, a unika tego, co ma choćby pozór zła (1 Tes 5,20-22).
Przedmiot rozeznawania duchowego.
Istnieje wiele rzeczywistości otwartych na rozeznawanie. Oto niektóre z nich:
Drobne wybory życia codziennego a rozeznawanie duchowe.
Rozeznawanie duchowe ma zastosowanie we wszelkiego rodzaju wyborach, jednak stosuje się je zazwyczaj w ważnych wyborach życiowych. W codziennych drobnych wyborach można zastosować drogę „przedstawienia Bogu swoich spraw” (Wj 18, 19) zamieszczoną w książce R.Cantalamessy ,"Posłuszeństwo"":
„Mogę sam zadecydować, czy wybrać się w podróż, wykonać jakąś pracę, odwiedzić kogoś, zrobić zakupy, i później, zadecydowawszy, prosić Boga o pomyślną realizację. Lecz jeśli zrodzi się we mnie miłość posłuszeństwa Bogu, wówczas będę postępował inaczej: najpierw zapytam Boga – przy pomocy najprostszego środka, jaki każdy z nas ma do dyspozycji, a którym jest modlitwa – czy Jego wolą jest, bym wybrał się w tę podróż, podjął tę pracę, odwiedził kogoś, zrobił zakupy – a następnie zrobię to lub nie, lecz w każdym razie będzie to już posłuszeństwo Bogu, a nie tylko moja wolna inicjatywa. Jest rzeczą normalną, iż podczas krótkiej modlitwy nie usłyszę żadnego głosu, nie otrzymam wyraźnej odpowiedzi, co mam czynić, a przynajmniej nie jest potrzebna taka odpowiedź, aby to, co zrobię, było już posłuszeństwem. Bowiem w ten sposób poddałem moją sprawę Bogu, wyrzekłem się już mojej woli, zrezygnowałem z decydowania samemu i dałem Bogu możliwość interweniowania, jeśli chce, w moje życie. Cokolwiek teraz zadecyduję – kierując się zwykłymi kryteriami rozeznania – zawsze będzie to posłuszeństwo wobec Boga. Tak jak sługa nie podejmuje żadnej inicjatywy lub nie przyjmuje od obcych rozkazu bez zastrzeżenia: „Muszę najpierw zapytać mojego pana”, tak samo prawdziwy sługa Boga nie przedsiębierze niczego bez powiedzenia sobie: „Muszę się pomodlić, żeby dowiedzieć się, czego chce mój Pan, abym zrobił!” W ten sposób oddaję ster mojego życia Bogu! Wola Boga przenika coraz dokładniej treść życia, wzbogacając je i czyniąc z niego „ofiarę żywą, świętą, Bogu przyjemną” (Rz 12,1).”
Rozeznawanie duchowe a rozeznawanie duchów.
Wyrażenie „rozeznawanie duchów” określa przedmiot rozeznawania którym są stany ducha człowieka. Na człowieka mogą oddziaływać jego własna natura (duch przyrodzony), duchy dobre, duchy złe oraz Duch Boży (sam Bóg działający bez żadnego pośrednictwa). Wyrażenie to nie określa poziomu na którym porusza się podmiot rozeznając. Rozeznawanie Duchów może więc odbywać się na poziomie czysto ludzkim, intelektualnym (rozumowym). Na tym poziomie można starać się rozróżniać duchy przez które człowiek jest poruszany nie jest to jednak wtedy rozeznawanie duchowe. Aby rozeznawanie duchów stało się rozeznawaniem duchowym konieczna jest uległość Duchowi Świętemu, jego poruszeniom i natchnieniom, otwartość na Jego dary i charyzmaty, a także głęboka więź z Jezusem Chrystusem.

</doc>
<doc id="3924387" url="https://pl.wikipedia.org/wiki?curid=3924387" title="IKA Torino">
IKA Torino

IKA Torino – średniej wielkości samochód osobowy, produkowany przez argentyńskie zakłady IKA od 1966 do 1982 roku (od 1975 r. jako Renault Torino).
Opis pojazdu.
W latach 1960. zakłady IKA zakupiły licencję na samochód Rambler American, produkowany przez AMC. Torino technicznie niewiele różniło się od pierwowzoru, lecz korzystało z niektórych podzespołów modelu Rambler Classic i posiadało zaprojektowane całkowicie w Argentynie pasy przedni oraz tylny. Wnętrze zaprojektowała włoska Pininfarina, nadając bardziej europejski wygląd. Torino zadebiutowało 30 listopada 1966 roku na torze Autódromo Oscar Alfredo Gálvez w Buenos Aires. Początkowo dostępna była tylko wersja z silnikiem 3,8 l, wyposażona w trzy gaźniki, zastosowano przednie hamulce tarczowe i czterobiegową przekładnię ZF. Na przestrzeni produkcji do coupé dołączył sedan, istniało około 20 wersji pojazdu. Stosowano tylko rzędowe silniki o sześciu cylindrach, podstawowy o pojemności trzech litrów, oraz 3,8 w różnych odmianach, ponadto istniały też odmiany wyczynowe z silnikami 3,77 l, oraz 4,0 l.
W roku 1975 roku zakłady przejęło Renault, które produkcję zakończyło w 1982 roku.
Torino w sporcie.
Auto często było modyfikowane i brało udział w rajdach, oraz wyścigach. Najbardziej znanym jest 84-godzinny wyścig na torze Nürburgring w 1969 roku, który Torino skończyło na czwartym miejscu. Samochód z numerem 3, obsadzany przez kierowców Eduardo Copello , Alberta Rodriguez Larreta i Oscara Mauricio Franco wykonał najwięcej okrążeń, bo aż 334, ale ze względu na naliczone kary stracił pierwsze miejsce.
Torino zwyciężyło również w Turismo Carretera, popularnej serii wyścigów samochodów turystycznych w Argentynie, w 1967 roku z Eduardo Copello; 1969 z Gastónem Perkinsem, oraz w 1970 i 1971 z Rubénem Luisem di Palma.

</doc>
<doc id="3924388" url="https://pl.wikipedia.org/wiki?curid=3924388" title="Muzappar Dairow">
Muzappar Dairow

Muzappar Dairow (ros. Музаппар Даиров, kaz. Мұзаппар Дайыров, ur. 15 marca 1914 we wsi Achtubinka w guberni astrachańskiej, zm. 10 listopada 1995) – polityk Kazachskiej SRR.
Życiorys.
Początkowo był sekretarzem zarządu i księgowym kołchozu, potem sekretarzem komitetu Komsomołu i przewodniczącym komisji rewizyjnej kołchozu, 1936–1939 studiował w Komunistycznej Szkole Rolniczej przy KC Komunistycznej Partii (bolszewików) Kazachstanu, później pracował w rejonowych komitetach Komsomołu i KP(b)K. Od 1945 do marca 1947 był I sekretarzem Urdinskiego Komitetu Rejonowego KP(b)K w obwodzie zachodniokazachstańskim, od marca 1947 do 1951 sekretarzem Prezydium Rady Najwyższej Kazachskiej SRR, potem sekretarzem i II sekretarzem Komitetu Obwodowego KPK w Akmole (obecnie Astana), a 1954-1956 II sekretarzem Komitetu Obwodowego KPK w Pawłodarze. W 1956 ukończył Kazachski Uniwersytet Państwowy im. Kirowa, 1956-1961 był II sekretarzem Północnokazachstańskiego Komitetu Obwodowego KPK, 1961-1968 przewodniczącym Komitetu Wykonawczego Semipałatyńskiej Rady Obwodowej, 1968-1969 ministrem produktów zbożowych i przemysłu paszowego, a 1969-1982 ministrem zapasów Kazachskiej SRR.

</doc>
<doc id="3924392" url="https://pl.wikipedia.org/wiki?curid=3924392" title="Hotel Sale">
Hotel Sale



</doc>
<doc id="3924393" url="https://pl.wikipedia.org/wiki?curid=3924393" title="Hôtel Salé">
Hôtel Salé



</doc>
<doc id="3924394" url="https://pl.wikipedia.org/wiki?curid=3924394" title="Lutz Schwerin von Krosigk">
Lutz Schwerin von Krosigk



</doc>
<doc id="3924396" url="https://pl.wikipedia.org/wiki?curid=3924396" title="Pomnik Grunwaldzki w Nowym Jorku">
Pomnik Grunwaldzki w Nowym Jorku



</doc>
<doc id="3924407" url="https://pl.wikipedia.org/wiki?curid=3924407" title="Kościół św. Jerzego w Kamienicy">
Kościół św. Jerzego w Kamienicy

Zespół kościoła parafialnego pw. Św. Jerzego w Kamienicy na Opolszczyźnie. Przynależy do diecezji opolskiej i dekanatu Paczków.
W skład zabytkowego zespołu wchodzi kościół parafialny wraz z wyposażeniem oraz zabytkowy mur okalający świątynię wraz z bramami oraz krzyżem pokutnym i XIX wieczną figurą.
Historia kościoła.
Zbudowany w 1914 r. na planie centralnym z dzwonnicą po stronie wschodniej. Znajduje się w centralnej części wsi (nr 89), przy drodze głównej (do roku 2002 przy drodze krajowej nr 46) na południowym brzegu strumienia Kamienica. Budowla posiada barokowo-rokokowe wyposażenie z XVIII/XIX (obrazy, rzeźby, ambona, chrzcielnica, tabernakulum, ołtarz główny, boczny prawy i lewy, ława kotlarska, organy, mechanizm zegarowy, żyrandol) oraz naczynia liturgiczne z XVII-XVIII.
Wyposażenie pochodzi z XIV-wiecznego wczesnogotyckiego, drewniano-kamiennego (prawdopodobnie kamiennego z drewnianą dzwonnicą) kościoła wzmiankowanego w 1666 roku również pw. św. Jerzego, wybudowanego w miejscu prawdopodobnie pierwszej świątyni wsi, powstałej pomiędzy rokiem 1200 a 1250, z której pochodzi także XIV-wieczny dzwon.
Przypuszczalnie wczesnogotycki kościół posiadał funkcję obronną i powstawał równolegle z drugimi fortyfikacjami Paczkowa. Za tak postawioną teza przemawia m.in. istnienie kamiennego muru otaczającego zespół kościoła. W kościele na chórze prospekt barokowych organów. Instrument wykonany przez Richard Landau ze Świdnicy (Schweidnitz). Organy zostały opatrzone numerem opusowym 104.
W kościele odbywają się koncerty Paczkowskiego Festiwalu Muzyki Organowej i Kameralnej im. Moritza Brosiga.
Przy wejściu głównym do kościoła 3.08.2008 r. wmurowana pamiątkowa tablica z napisem w jerzyku polskim oraz niemieckim o treści: ""Ku pamięci wszystkich zmarłych, którzy w Kamienicy żyli, swoją ojczyznę mieli i na tym cmentarzu lub na obcej ziemi spoczywają"".
Mur z bramami.
Kościół wraz z fragmentem cmentarza przykościelnego od strony południowej otacza XVI-XVIII wieczny mur z kamienia polnego o wysokości do 3,5 m. W murze dwie bramy: południowa z XVI w., przebudowana w XVIII w. z renesansową attyką oraz obrazem Świętego Jerzego zabijającego smoka. Attyka uszkodzona w czasie nawałnicy w latach 90. XX wieku, a następnie doszczętnie zniszczona w czasie prac remontowych.
Brama wschodnia z XVIII w. ze stojącą obok drewnianą wieżyczką. Hełm wieży kryty gontem z oryginalną chorągiewką w kształcie wizerunku patrona kościoła. Wieżyczka jest pozostałością po wcześniejszym, drewnianym lub drewniano kamiennym kościele.
Teren kościoła i cmentarz przykościelny od strony zachodniej i wschodniej otacza mur ceglany. W najstarszej części cmentarza (przy bramie południowej) dobrze zachowane niemieckie groby w początków XX w. Przed bramą południową, od strony ulicy późnośredniowieczny (XIV lub XVI-wieczny) granitowy monolityczny krzyż (prawdopodobnie krzyż pojednania, pokutny) oraz kamienna figura św. Jana Nepomucena z roku 1801. Brak zachowanych źródeł potwierdzających powód fundacji tego krzyża.
Figura pierwotnie zlokalizowana bliżej jezdni i bramy, pomiędzy dwoma kilkudziesięcioletnimi lipami zniszczonymi w czasie nawałnicy w latach 90. XX wieku. Podczas prac remontowych w na przełomie XX i XXI wieku figura przeniesiona kilka metrów w stronę zachodnią pod mur.
Obok kościoła, od strony wschodniej zabytkowy dom gminny (niegdyś plebania) z I poł. XIX w.
Stan obecny.
Zespół kościoła remontowany bez dbałości o zachowanie stanu historycznego. Wnętrze kościoła pozbawione tzw. balasek komunijnych. Przeprowadzone wycinki kilkudziesięcioletnich, okazałych drzew (topole, lipy, wierzby płaczące) bez nowych nasadzeń.

</doc>
<doc id="3924417" url="https://pl.wikipedia.org/wiki?curid=3924417" title="Michaił Chrapczenko">
Michaił Chrapczenko

Michaił Borisowicz Chrapczenko (ros. Михаил Борисович Храпченко, ur. 21 listopada 1904 we wsi Cziżowka w powiecie rosławskim w guberni smoleńskiej, zm. 15 kwietnia 1986 w Moskwie) – radziecki działacz państwowy i nauczyciel akademicki, Bohater Pracy Socjalistycznej (1984).
Życiorys.
W 1924 ukończył studia na Uniwersytecie Smoleńskim, pracował jako nauczyciel w szkole-siedmiolatce, później wykładał na Komunistycznym Uniwersytecie im. Swierdłowa i Uniwersytecie Woroneskim, 1931–1932 kierował sekcją Instytutu Literatury, Sztuki i Języka Akademii Komunistycznej i katedrą literatury rosyjskiej Instytutu Czerwonej Profesury. Od 1928 należał do WKP(b), od maja 1938 do kwietnia 1939 był zastępcą przewodniczącego, potem do stycznia 1948 przewodniczącym Komitetu ds. Sztuki przy Radzie Komisarzy Ludowych ZSRR/Radzie Ministrów ZSRR, 1948–1963 był starszym pracownikiem naukowym Instytutu Literatury Światowej im. Gorkiego. Jednocześnie 1954–1957 był redaktorem naczelnym pisma „Oktiabr”, w 1967 został akademikiem-sekretarzem Wydziału Literatury i Języka Akademii Nauk ZSRR i członkiem Prezydium Akademii Nauk ZSRR, przewodniczył Międzynarodowemu Stowarzyszeniu Wykładowców Języka i Literatury Rosyjskiej i był członkiem zarządu Związku Pisarzy ZSRR. W 1973 otrzymał tytuł doktora honoris causa Węgierskiej Akademii Nauk. Został pochowany na Cmentarzu Nowodziewiczym.
Odznaczenia i nagrody.
I medale.

</doc>
<doc id="3924418" url="https://pl.wikipedia.org/wiki?curid=3924418" title="FC Kuusysi w europejskich pucharach">
FC Kuusysi w europejskich pucharach



</doc>
<doc id="3924421" url="https://pl.wikipedia.org/wiki?curid=3924421" title="Sojusz dla Postępu i Przebudzenia">
Sojusz dla Postępu i Przebudzenia



</doc>
<doc id="3924433" url="https://pl.wikipedia.org/wiki?curid=3924433" title="Museu de Marinha">
Museu de Marinha



</doc>
<doc id="3924438" url="https://pl.wikipedia.org/wiki?curid=3924438" title="Artur Przebindowski">
Artur Przebindowski

Artur Przebindowski (ur. 1967 w Chrzanowie) – polski malarz.
Życiorys.
Urodził się w 1967 w Chrzanowie. Jest absolwentem Akademii Sztuk Pięknych w Krakowie. W 1993 obronił dyplom w pracowni prof. Romana Banaszewskiego.
Wybrane wystawy i Targi Sztuki.
2021
2020
2019
2018
2017
2016
2015
2014
2013
2012
2011
2010
2008
2006
2004
2000
1998
1997
1996
1995

</doc>
<doc id="3924442" url="https://pl.wikipedia.org/wiki?curid=3924442" title="Hubert Girault">
Hubert Girault

Hubert Girault (ur. 13 lutego 1957 w Saint-Maur-des Fossés we Francji) – szwajcarski chemik, profesor na Politechnice Federalnej w Lozannie. Kierownik grupy badawczej Laboratoire d’Electrochimie Physique et Analytique działającej w dziedzinie elektrochemii miękkich interfejsów (z ang. "soft interface"), technik „Lab-on-a-Chip”, chemii bioanalitycznej, spektrometrii masowej, wymuszonego rozkładu wody, redukcji CO2 oraz baterii przepływowych.
Girault jest autorem ponad 500 publikacji naukowych z liczbą cytowań przekraczającą 15 000 oraz wskaźnikem Hirscha 63. Jest autorem podręcznika zatytułowanego: „Electrochimie: Physique et Analytique”, który został wydany w języku angielskim pod tytułem „Analytical and Physical Electrochemistry”, a także autorem 17 patentów. Jest także profesorem zwyczajnym w Engineering Research Center of Innovative Scientific Instruments. Pracuje dodatkowo jako profesor wizytujący w ENS Cachan (Paryż), Fudan University (Chiny), Kyoto University (Japonia), Uniwersytecie Pekińskim (Chiny) oraz Xiamen University (Chiny).
Kariera akademicka.
Hubert Girault ukończył studia Inżynierii Chemicznej z tytułem inżyniera w Grenoble Institute of Technology w 1979 roku. Trzy lata później uzyskał stopień doktora na University of Southampton (Anglia) na podstawie pracy zatytułowanej „Interfacial studies using drop image-processing techniques". Od 1982 do 1985 roku pracował jako doktor na University of Southampton, a następnie został wykładowcą chemii fizycznej na Uniwersytecie w Edynburgu. W 1992 został profesorem chemii fizycznej na Politechnice Federalnej w Lozannie, gdzie kontynuuje pracę jako wykładowca. Jest on także założycielem i kierownikiem grupy badawczej Laboratoire d’Electrochimie Physique et Analytique (www.lepa.epfl.ch). W 1995-1997 oraz 2004-2008 dwukrotnie pełnił funkcję przewodniczącego Wydziału Chemii, zwanego obecnie jako Institute of Chemical and Engineering Science (ISIC). W latach 1997-1999 oraz 2001-2004 dwukrotnie pełnił również funkcję Szefa Komisji Nauczania Chemii do Spraw Edukacji Chemii i Inżynierii Chemicznej na EPFL, obecnie Zakładu Chemii i Inżynierii. W 1999-2000 był także Dyrektorem Studiów Doktoranckich na Wydziale Chemii na Politechnice Federalnej w Lozannie. W okresie 2011-2014 pełnił funkcję Dziekana Studiów Inżynierskich i Magisterskich na EPFL oraz nadzorował kompleksową reformę nauczania rozpoczynającą się w 2013 roku. Zmiany te obejmują wprowadzenie nowego programu nauczania dla studentów pierwszego roku, w którym dwie trzecie zajęć stanowią zajęcia ogólne dla wszystkich kierunków, a nowy program studiów inżynierskich skupia się na konkretnych wykładach, kursach i praktycznych laboratoriach. Był zaangażowany w restrukturyzację programu nauczania studiów magisterskich oraz wprowadzenie Masowych Otwartych Kursów Online (z ang. MOOC) dla niektórych przedmiotów.. Nadzorował ponad 60 doktorantów. Jego wykłady stanowią podstawę podręcznika zatytułowanego „Electrochimie Physique et Analytique”, który został również przetłumaczony na język angielski pt.: „Analytical and Physical Electrochemistry”.
W latach 1996 oraz 2001 był redaktorem Journal of Electroanalytical Chemistry, które w tamtym okresie było jednym z najważniejszych czasopism w tej dziedzinie. Jest wiceprzewodniczącym w Presses Polytechniques et Universitaires Romandes. Obecnie jest członkiem wielu zespołów redakcyjnych oraz pełni funkcję zastępcy redaktora nauk chemicznych (ang. "Associate Editor of Chemical Science") w Royal Society of Chemistry. Był przewodniczącym Wydziału Chemii na EUCHEMS (2008-2010)oraz przewodniczącym podczas corocznego spotkania International Society of Electrochemistry, które odbyło się w Lausanne w 2014 roku.
Cytowania i nagrody.
Prace Profesora Girault są cytowane ponad 15 000 razy oraz posiada wskaźnik Hirscha równy 63. 
W 2006 roku został odznaczony Medalem Faradaya przez Royal Society of Chemistry.

</doc>
<doc id="3924443" url="https://pl.wikipedia.org/wiki?curid=3924443" title="Werner Hartmann">
Werner Hartmann

Werner Hartmann (ur. 11 grudnia 1902 w Wernigerode, zm. 26 kwietnia 1964 w Ussel/Waldeck) – niemiecki oficer marynarki w stopniu komandora, dowódca niemieckich okrętów podwodnych (U-Bootów) w czasie II wojny światowej.
Życiorys.
Hartmann miał dwójkę rodzeństwa, a jego ojciec był ewangelickim pastorem w Silstedt. Zaraz po zakończeniu I wojny światowej wstąpił do Reichsmarine. Doświadczenie dowódcze zdobywał na torpedowcach. W 1935 roku wstąpił do U-Bootwaffe. Na U-26 uczestniczył w międzynarodowej służbie kontrolnej podczas hiszpańskiej wojnie domowej.
Od października 1938 do 31 grudnia 1939 roku był dowódcą 6. Flotylli U-Bootów „Hundius”, w okresie zaś od stycznia do maja 1940 roku dowodził 2. Flotyllą U-Bootów „Saltzwedel”. W chwili wybuchu II wojny światowej dowodził U-37 należącym do 2 Flotylli. Z U-37 Hartmann wypłynął na trzy patrole. Na pierwszym (5 października do 8 listopada 1939 roku) zatopił osiem statków o łącznej pojemności 35 306 BRT, na drugim (28 stycznia 1940 roku do 27 lutego 1940) osiem statków o łącznej pojemności 24 538 BRT. Po powrocie admirał Karl Dönitz uznał, że dowodzenie z lądu jest bardziej efektywne. Hartmann służył potem na różnych stanowiskach sztabowych. 
W 1942 roku objął dowodzenie U-198, na którym odbył trzeci pod względem długości patrol bojowy podczas II wojny światowej. Wyszedł z Kilonii w 1943 roku, prowadził działania w rejonie wschodnich wybrzeży Związku Południowej Afryki, a do Bordeaux powrócił 24 października. W 1944 roku Hartmann został "Führerem der Unterseeboote" (FdU) (dowódcą okrętów podwodnych) na obszar Morza Śródziemnego.
W sumie Werner Hartmann odbył 4 patrole, podczas których zatopił 26 statków o łącznej pojemności 115 338 BRT. Po wojnie wstąpił 1 lipca 1956 roku do Deutsche Marine, a 1 kwietnia 1962 roku przeszedł na emeryturę.

</doc>
<doc id="3924446" url="https://pl.wikipedia.org/wiki?curid=3924446" title="Saga o Herwarach">
Saga o Herwarach

Saga o Herwarach ("Hervararsaga") – średniowieczna skandynawska saga.
Saga w obecnie znanej formie pochodzi z XIII wieku, chociaż jej zarys powstał prawdopodobnie w XII stuleciu. Znane są trzy podstawowe rękopisy tego utworu: kopenhaski (R), Hauksbók (H) i upsalski (U), zaś inne rękopisy są ich pochodnymi. Najstarsze zachowane rękopisy poszczególnych wersji pochodzą z wieku XIV (H), XV (R) i XVII (U).
"Saga o Herwarach" zalicza się do sag mitycznych, w związku z tym zawiera niewiele informacji historycznych. Nazwa utworu pochodzi od dwóch bohaterek o imionach Hervor. Autor lub redaktor sagi nie jest znany, powiązał on jednak dwa istniejące wcześniej wątki opowieści: walki Gotów z Hunami oraz legendę o mieczu Tyrfing.
Na treść sagi składa się pięć wątków:
Do sagi włączone zostały fragmenty "Pieśni o Hunach" (niezachowanej w innych źródłach), która jednak pierwotnie nie stanowiła integralnej części sagi. Miejsca przytaczane w pieśni, w których rozgrywały się walki Gotów z Hunami, są trudne do zinterpretowania, jednak niektórzy badacze umieszczali je nad Wisłą.
Wątki z sagi zostały wykorzystane przez J.R.R. Tolkiena przy tworzeniu mitologii Śródziemia. W 1960 Christopher Tolkien przetłumaczył sagę na język angielski.

</doc>
<doc id="3924455" url="https://pl.wikipedia.org/wiki?curid=3924455" title="Chrustowo (Wola Sosnowa)">
Chrustowo (Wola Sosnowa)

Chrustowo – część wsi Wola Sosnowa w Polsce położona w województwie kujawsko-pomorskim, w powiecie włocławskim, w gminie Lubraniec. 
W latach 1975–1998 Chrustowo administracyjnie należało do województwa włocławskiego.

</doc>
<doc id="3924461" url="https://pl.wikipedia.org/wiki?curid=3924461" title="Museum Berggruen">
Museum Berggruen

Muzeum Berggruena (znane również jako Kolekcja Berggruena) – berlińskie muzeum sztuki nowoczesnej poświęcone w dużej mierze twórczości Pabla Picassa oraz twórców klasycznej awangardy. Berggruen Collection jest częścią Galerii Narodowej w Berlinie.
Historia.
Budynek, w którym znajduje się muzeum, został zaprojektowany przez niemieckiego architekta Friedricha Stülera. Naprzeciw niego znajduje się Pałac Charlottenburg. Muzeum zostało otwarte w 1996 za sprawą kolekcjonera i handlarza Heinza Berggruena, który sprzedał swoją kolekcję Fundacji Pruskiego Dziedzictwa Kultury za kwotę 253 milionów marek. Z biegiem kolejnych lat Berggruen przekazywał muzeum kolejne eksponaty, m.in. gwasz Picassa „Nu Jaune” będący studium do Panny z Awinionu czy rzeźbę Alberta Giacomettiego, "Stojąca kobieta III".
W 2013 zakończyły się prace, które pozwoliły na zaadaptowanie kolejnego budynku „Kommendantenhaus” przy Spandauer Damm, do prezentacji powiększającej się kolekcji oraz założenie od strony dziedzińca ogrodu i przystosowanie go do możliwości prezentowania rzeźb.
Kolekcja.
Trzon kolekcji stanowi ponad sto prac Picassa: od pierwszej grafiki z okresu studiów w 1897 roku po dzieła powstałe w 1972. Muzeum posiada również bogatą kolekcję dzieł innych artystów, m.in. Paula Klee (sześćdziesiąt obrazów z okresu 1917–1940), Henri Matisse’a (dwadzieścia prac, a w tym piętnaście kolaży) czy Alberta Giacomettiego i Georgesa Braque.

</doc>
<doc id="3924465" url="https://pl.wikipedia.org/wiki?curid=3924465" title="Felicjan Cieszkowski-Dembiński">
Felicjan Cieszkowski-Dembiński

Felicjan Cieszkowski-Dembiński herbu Rawicz (ur. 1 lipca 1901 w Poznaniu, zm. 11 lutego 1981 tamże) – polski profesor w dziedzinie rolnictwa, agrotechnik, botanik, hodowca roślin, ekonomista.
Życiorys.
Syn Tadeusza (1864-1930, lekarz laryngolog) i Felicji z domu Thiel (1876-1933).
Absolwent Gimnazjum Marii Magdaleny w Poznaniu z 1918. Ukończył studia na Wydziale Rolniczo-Leśniczym Uniwersytetu Poznańskiego, uzyskując tytuł inżyniera rolnictwa w 1923. W 1924 uzyskał tytuł doktora nauk rolniczych. Był zarządcą dworu w Wierzenicy. Od 1951 do 1952 był profesorem Uniwersytetu Poznańskiego, od 1954 do 1971 był profesorem Wyższej Szkoły Rolniczej w Poznaniu. W 1954 uzyskał tytuł profesora nadzwyczajnego, w 1961 tytuł profesora zwyczajnego. Od 1961 był członkiem korespondentem, a od 1961 członkiem rzeczywistym PAN, od 1965 Szwedzkiej Królewskiej Akademii Rolnictwa i Leśnictwa. Specjalizował się w hodowli i uprawie roślin oleistych, nasiennictwie rolniczym. Był inicjatorem ustanowienia Pomnika Siewcy w Poznaniu w 1979.
Jego żoną była Halina z domu Sojka (1919-2008). Został pochowany na Cmentarzu Junikowo w Poznaniu (pole 8-2-9-11).
W 1984 został wybrany patronem Zespołu Szkół nr 3 w Międzychodzie.

</doc>
<doc id="3924474" url="https://pl.wikipedia.org/wiki?curid=3924474" title="Zamach w Sehwanie (2017)">
Zamach w Sehwanie (2017)

Zamach terrorystyczny w Sehwanie – samobójczy atak na suficką świątynię-grobowiec mistyka Lal Szachbaza Kalandara w Sehwanie, przeprowadzony 16 lutego 2017 przez Państwo Islamskie. W jego wyniku zginęło 88 osób, zaś ponad 250 odniosło rany.
Przebieg wydarzeń.
Celem ataku był meczet, w którym pochowany jest suficki mistyk i poeta Muhammad Usman Marwandi, zwany Lal Szachbaz Kalandar. Świątynia jest jednym z najważniejszych miejsc pielgrzymkowych w Pakistanie. Codziennie odbywają się w niej sufickie obrzędy, w tym tańce rytualne dhamaal. 
Organizatorem zamachu było Państwo Islamskie, które uważa wyznawców sufizmu za heretyków. Był to kolejny atak zorganizowany w Pakistanie przez tę organizację w lutym 2017, po samobójczym ataku na demonstrację w Lahaur i zamachach w Peszawarze. 
Zamachowiec samobójca wysadził się w powietrze we wnętrzu meczetu, podczas rytualnego tańca w czasie wieczornej modlitwy, prawdopodobnie atakując w szczególności część świątyni przeznaczoną dla kobiet i dzieci. Świątynia była w momencie zamachu wypełniona wiernymi. Przed wysadzeniem się napastnik rzucił granat, który nie wybuchł.
W zamachu zginęło lub zmarło wskutek odniesionych ran przynajmniej 88 osób, w tym 30 dzieci, a ponad 250 osób zostało poszkodowanych. Osoby, które przeżyły eksplozję, były przewożone do szpitali w Karaczi i innych większych miast w prowincji wojskowymi helikopterami oraz prywatnymi samochodami, gdyż w samym Sehwanie znajdują się jedynie placówki udzielające podstawowej pomocy medycznej.
Reakcja.
Premier Pakistanu Nawaz Sharif oraz głównodowodzący pakistańskich sił zbrojnych gen. Qamar Javed Bajwa odwiedzili dzień po zamachu Sehwan. Premier spotkał się z ofiarami i przeprowadził w mieście specjalną naradę, podczas której polecił bezwzględne zwalczanie terrorystów. Bezpośrednio po zamachu, w piątek 17 lutego, pakistańskie wojsko i policja zorganizowały masowe aresztowania podejrzanych o działalność w ekstremistycznych organizacjach oraz zabiły ponad 100 osób uznanych za terrorystów.
Wierni suficcy z Sehwanu twierdzą, że zgłaszali wcześniej odpowiednim organom pogróżki, jakie docierały do nich ze strony talibów i innych sunnickich organizacji fundamentalistycznych, jednak ich skargi były lekceważone. Zapowiedzieli, że mimo zagrożenia kolejnymi atakami nie zaprzestaną codziennego organizowania nabożeństw w zniszczonej przez wybuch świątyni.

</doc>
<doc id="3924476" url="https://pl.wikipedia.org/wiki?curid=3924476" title="Chrustowo (Kujawka)">
Chrustowo (Kujawka)

Chrustowo – część wsi Kujawka w Polsce położona w województwie kujawsko-pomorskim, w powiecie aleksandrowskim, w gminie Bądkowo.
W latach 1975–1998 miejscowość administracyjnie należała do województwa włocławskiego.

</doc>
<doc id="3924482" url="https://pl.wikipedia.org/wiki?curid=3924482" title="Michaił Dratwin">
Michaił Dratwin

Michaił Iwanowicz Dratwin (ros. Михаил Иванович Дратвин, ur. we wsi Jekimowo w guberni kostromskiej, zm. 12 grudnia 1953 w Moskwie) – radziecki dowódca wojskowy, generał porucznik.
Życiorys.
Pracował w telegrafie pocztowym, brał udział w I wojnie światowej, w 1918 wstąpił do Armii Czerwonej, w 1919 został członkiem RKP(b). Uczestniczył w wojnie domowej, walczył z białą armią Judenicza jako czerwonoarmista-telegrafista, pracował również w łączności sztabu w Piotrogrodzie, w marcu 1921 brał udział w likwidacji powstania w Kronsztadzie, od października 1924 do października 1926 był wojskowym doradcą ds. łączności w Chinach. Od października 1926 do października 1927 był dowódcą i komisarzem 2 pułku łączności, 1927–1931 studiował w Akademii Wojskowej im. Frunzego, od marca 1931 do czerwca 1935 kierował łącznością Moskiewskiego Okręgu Wojskowego, później Wydziałem 1 Zarządu Łączności Armii Czerwonej. Od stycznia do grudnia 1939 był szefem Wydziału 11 Sztabu Generalnego Armii Czerwonej, od grudnia 1939 do kwietnia 1941 szefem Zarządu Spraw Ludowego Komisariatu Obrony ZSRR, a od kwietnia do lipca 1941 starszym wykładowcą Akademii Sztabu Generalnego, później uczestniczył w wojnie z Niemcami. Od lipca 1941 do stycznia 1942 dowodził 273 Dywizją Piechoty, od stycznia do sierpnia 1942 był zastępcą dowódcy 37 Armii, od października 1942 do sierpnia 1944 szefem Zarządu Tyłów Frontu Zakaukaskiego, a od stycznia do czerwca 1945 dowódcą 47 Korpusu Piechoty. 1 września 1943 otrzymał stopień generała porucznika. Po wojnie służył w Grupie Wojsk Radzieckich w Niemczech jako zastępca szefa sztabu ds. zagadnień wojskowych, od listopada 1945 do maja 1947 szef sztabu, a 1947–1949 I zastępca głównodowodzącego. Od 1949 do kwietnia 1951 był szefem jednego z wydziałów GRU, a od stycznia do grudnia 1953 zastępcą naczelnika Akademii Wojskowo-Dyplomatycznej Armii Radzieckiej, 1951–1952 odbywał kursy przy Wyższej Akademii Wojskowej im. Woroszyłowa. Został pochowany na Cmentarzu Nowodziewiczym.

</doc>
<doc id="3924483" url="https://pl.wikipedia.org/wiki?curid=3924483" title="Góry (Kujawka)">
Góry (Kujawka)

Góry – część wsi Kujawka w Polsce położona w województwie kujawsko-pomorskim, w powiecie aleksandrowskim, w gminie Bądkowo.
W latach 1975–1998 Góry administracyjnie należały do województwa włocławskiego.

</doc>
<doc id="3924494" url="https://pl.wikipedia.org/wiki?curid=3924494" title="Rumpler Flugzeugwerke">
Rumpler Flugzeugwerke



</doc>
<doc id="3924496" url="https://pl.wikipedia.org/wiki?curid=3924496" title="Edmund Rumpler Flugzeugwerke">
Edmund Rumpler Flugzeugwerke



</doc>
<doc id="3924499" url="https://pl.wikipedia.org/wiki?curid=3924499" title="Směska (tom wierszy)">
Směska (tom wierszy)

Směska – cykl wierszy czeskiego poety Josefa Václava Sládka opublikowany w 1891, a następnie w 1907 w tomie dzieł zebranych. Był poświęcony pamięci siostry autora, Míny. Zebrane w nim utwory nawiązywały do twórczości ludowej i były programowo odmienne od publikowanych w tym czasie wierszy naśladujących parnasistowską poezję zachodnioeuropejską. Są przeważnie ujęte w proste czterowersowe strofy.

</doc>
<doc id="3924502" url="https://pl.wikipedia.org/wiki?curid=3924502" title="Sparta (rakieta)">
Sparta (rakieta)

Sparta (bądź Redstone Sparta) – rakieta nośna o niskim udźwigu, wykorzystywana do lotów testowych głowic powrotnych oraz wynoszenia satelitów na orbitę polarną, konstrukcyjnie oparta na pocisku krótkiego zasięgu SSM-A-14 Redstone.

</doc>
<doc id="3924520" url="https://pl.wikipedia.org/wiki?curid=3924520" title="Tristram and Iseult (Arnold)">
Tristram and Iseult (Arnold)

Tristram and Iseult – poemat dialogowy wiktoriańskiego poety Matthew Arnolda, opublikowany w 1852. Jest oparty na celtyckiej legendzie o Tristanie i Izoldzie. Składa się z trzech części, "Tritram", "Iseult of Ireland" i "Iseult of Brittany". 

</doc>
<doc id="3924537" url="https://pl.wikipedia.org/wiki?curid=3924537" title="Diecezja Jehol">
Diecezja Jehol

Diecezja Jehol/Rehe/Jinzhou (łac. "Dioecesis Geholensis", chiń. 天主教热河教区) – rzymskokatolicka diecezja w prowincji Hebei, w Chińskiej Republice Ludowej. Biskupstwo jest sufraganią archidiecezji Shenyang.
Do 2018 stolicą diecezji było Chengde.
Nazwa.
W źródłach spotyka się trzy nazwy tej diecezji:
Historia.
21 grudnia 1883 papież Leon XIII erygował wikariat apostolski Wschodniej Mongolii. Dotychczas wierni z tych terenów należeli do wikariatu apostolskiego Mongolii (obecnie diecezja Xiwanzi). W 1922 wikariat apostolski Wschodniej Mongolii stracił część terytorium na rzecz nowo powstałej prefektury apostolskiej Chifeng (obecnie diecezja Chifeng).
3 grudnia 1924 zmieniono nazwę na wikariat apostolski Jehol. 9 lipca 1928 stracił on część terytorium na rzecz nowo powstałej misji sui juris Qiqihar (obecnie prefektura apostolska Qiqihar), a 2 sierpnia 1929 na rzecz prefektury apostolskiej Szepingkai (obecnie diecezja Siping).
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Jehol podniesiono do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Jehol liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Biskup Oste został wydalony z kraju w 1953. W 1958 na katedrze w Jehol zasiadł wyświęcony bez zgody papieża antybiskup mianowany przez komunistyczne władze. W późniejszym czasie Patriotyczne Stowarzyszenie Katolików Chińskich włączyło obszar biskupstwa do diecezji Liaoning (niekanonicznej), w której scaliło archidiecezję Shenyang oraz diecezje Jehol, Fushun i Yingkou tworząc jedną strukturę kościelną w prowincji Liaoning. Diecezja Jehol ponownie zyskała odrębne struktury w 2010, gdy antybiskupem został Joseph Guo Jincai. Jego sakra w 2010 była pierwszą od czterech lat w Kościele chińskim przeprowadzaną bez zgody papieża.
22 września 2018 odłączono część diecezji, wraz z jej stolicą Chengde, którą przyłączono do nowo powstałej diecezji Chengde.
Ordynariusze.
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3924540" url="https://pl.wikipedia.org/wiki?curid=3924540" title="Diecezja Rehe">
Diecezja Rehe



</doc>
<doc id="3924541" url="https://pl.wikipedia.org/wiki?curid=3924541" title="Diecezja Jinzhou">
Diecezja Jinzhou



</doc>
<doc id="3924542" url="https://pl.wikipedia.org/wiki?curid=3924542" title="Mastopekcja">
Mastopekcja

Mastopekcja (ang. "Mastopexy") znana również jako „podniesienie piersi” jest zabiegiem chirurgicznym polegającym na podniesieniu piersi i nadaniu im nowego kształtu, poprzez usunięcie nadmiaru skóry i tkanki piersiowej. Zabieg ten często jest łączony z takimi procedurami chirurgicznymi jak powiększanie lub redukcja piersi.
Kształt piersi zmienia się z wiekiem, naturalne procesy starzenia powodują mniejszą elastyczność skóry, dodatkowo siła grawitacji i wahania wagi mogą przyczyniać się do obwisłego wyglądu piersi. Przy pomocy zabiegu podniesienia piersi, poprawie ulega ich kształt, sylwetka wygląda młodziej, zwiększa się pewność siebie kobiety. Wadami zabiegu są blizny, piersi z czasem i tak powrócą do stanu sprzed operacji. Ciąża bardzo często powoduje konieczność przeprowadzenia ponownej operacji.
Kandydatka do zabiegu.
Aby zwiększyć bezpieczeństwo zabiegu i zminimalizować ryzyko wystąpienia powikłań, kobieta zgłaszająca się na zabieg powinna cieszyć się dobrym ogólnym stanem zdrowia, utrzymywać wagę na stałym poziomie. Zabieg przeprowadzany jest przede wszystkim u kobiet, które posiadają obwisłe lub niesymetryczne piersi, z brodawkami skierowanymi w dół. Kobieta zgłaszająca się na mastopeksję, powinna być stabilna emocjonalnie i mieć realistyczne oczekiwania, co do rezultatu zabiegu. W przypadku planowania ciąży zaleca się wstrzymanie z decyzją o zabiegu, ze względu na fakt, że ciąża może zepsuć rezultaty zabiegu.
Przeciwwskazaniami do zabiegu są przewlekłe infekcje, ciąża oraz karmienie piersią. Zabieg nie jest zalecany u osób z problemami z prawidłową krzepliwością krwi, nadciśnieniem tętniczym, cukrzycą, chorobami nowotworowymi czy posiadające guzki i torbiele w piersiach. 
Bezpieczeństwo zabiegu.
Mastopeksja jak każdy zabieg chirurgiczni niesie ze sobą ryzyko wystąpienia powikłań. Do najczęstszych można zaliczyć krwiaki, infekcje, zaburzenia czucia, czy zakrzepica żył. Ponadto może wystąpić słabe gojenie się ran, rozległe blizny, piersi mogą być niesymetryczne.
Przygotowanie do zabiegu.
Przed każdym zabiegiem z zakresu chirurgii plastycznej powinny być przeprowadzanie konsultacje lekarskie. Chirurg zbiera wywiad zdrowotny, sprawdza wyniki badań, w celu wykluczenia przeciwwskazań do zabiegu podniesienia piersi. Częstą praktyką jest profilaktyczne wykonywanie mammografii przed zabiegiem. Dodatkowo zlecane są takie badanie jak: prześwietlenie klatki piersiowej, podstawowe badania krwi i moczu, EKG. Na co najmniej 6 tygodni przed zabiegiem zaleca się odstawienie palenia papierosów oraz przyjmowania leków i suplementów diety wpływających na rozrzedzanie krwi. Są to wszystkie leki zawierające kwas acetylosalicylowy, jak np. aspiryna.
Na co najmniej dwa tygodnie przez zabiegiem niewskazane jest spożywanie napojów alkoholowych. Pierwsze kilka dni przed planowanym zabiegiem potrzebna jest pomoc drugiej osoby, dlatego należy zorganizować sobie opiekę jeszcze przed zabiegiem.
Przebieg zabiegu.
Zabieg przeprowadza się w znieczuleniu ogólnym i trwa on zazwyczaj 2 do 3 godzin. W zależności od wybranej metody, chirurg wykonuje odpowiednie nacięcia. Najczęściej zabieg przeprowadza się techniką wertykalną unikającą poziomego nacięcia w fałdzie podpiersiowym, po pozwala uzyskać naturalny kształt piersi. Następnie chirurg poprawia kształt i kontur piersi, poprzez modelowanie dolnej części gruczoły sutkowego. Aby biust po zabiegu wyglądał naturalnie, unoszone są również brodawki. Poprzez wycięcie nadmiaru skóry chirurg wpływa na jej lepsze napięcie oraz jędrność biustu, przyczyniając się do ich nie opadania. W celu uzyskania lepszego rezultatu praktykuje się łączenie procedury z redukcją piersi lub użyciem implantów. Po zabiegu na gruczoł piersiowy zakładane są szwy wchłanialne a na otoczka pojedynczymi szwami nie wchłanialnymi. Jeśli operacja podniesienia piersi jest połączona z wszczepieniem implantu piersiowego, wówczas jest on umieszczany bezpośrednio pod gruczołem piersiowym lub pod mięśniem piersiowym większym.
Rekonwalescencja.
Do domu można wrócić tego samego dnia lub zostać na dobę w klinice. Po zabiegu poza opatrunkami, biust powinien być zabezpieczony przy pomocy specjalnego biustonosza, który noszony jest, minimum 4 tygodnie. W celu lepszego odprowadzenia krwi i płynów może być założony drenaż. Opuchlizna i dolegliwości bólowe ją naturalnym następstwem zabiegu i ustępują w ciągu kilku dni. Nawet do 6 tygodni może występować drętwienie piersi i sutków. Dolegliwości bólowe łagodzone są przy użyciu doustnych środków przeciwbólowych. Na czas powrotu do zdrowia należy unikać spania na brzuchu. Sport oraz aktywność seksualną można wznowić zazwyczaj już po 2 tygodniach po zabiegu. Szwy ściągane sa podczas pierwszej wizyty kontrolnej po 2 tygodniach od zabiegu. Do czasu całkowitego wygojenia się blizn należy unikać wystawiania ich na promieniowanie słoneczne. Zabieg podniesienia biustu nie wyklucza karmienia piersią w przypadku przyszłej ciąży, jednak ciążą może zniwelować efekty zabiegu.

</doc>
<doc id="3924549" url="https://pl.wikipedia.org/wiki?curid=3924549" title="Kunsthalle Bremen">
Kunsthalle Bremen

Kunsthalle Bremen – muzeum sztuki w Bremie.
Historia.
Muzeum zostało założone przez Stowarzyszenie Sztuki w Bremie istniejące od 1823 roku. Jest to jedno z pierwszych stowarzyszeń artystycznych w Niemczech, które prowadzi muzeum do dnia obecnego z własnych funduszy. Budynek muzeum został wzniesiony w latach 1847–1849, na terenach podarowanych przez władze miasta, a jego projekt wykonał bardzo młody wówczas niemiecki architekt Lüder Rutenberg. Jego praca została wybrana na podstawie przeprowadzonego konkursu. Projekt budynku zakładał prosty dwukondygnacyjny budynek z arkadową fasadą. W latach 1898–1902, w celu powiększenia powierzchni ekspozycji, budynek zmodernizowano. Remont został sfinansowany z datków kupców Carla Schüttego, Hermanna Melchersa i Josepha Hacheza. Wykonawcami byli dwaj architekci Albert Dunkel i Eduard Gildemeister. Dunkel zaprojektował nową fasadę oraz rozbudowę budynku wraz z przystosowaniem wnętrz do ekspozycji.
Kolekcja.
Kolekcja dzieł obejmuje okres od XIV wieku do XXI i koncentruje się głównie na rzeźbie i malarstwie europejskim od średniowiecza do współczesności, fotografii, międzynarodowej sztuce nowych mediów oraz gromadzi liczne grafiki i rysunki.
Większa część kolekcji związana jest ze sztuką niemiecką i francuską; kolekcja składa się z prac artystów skupionych wokół tzw. szkoły z Barbizon, nabistów, kolekcji obrazów Eugène Delacroix, niemieckich i francuskich impresjonistów, obrazów i grafik Pabla Picassa oraz Maxa Beckmanna, Pauli Modersohn-Becker i niemieckich ekspresjonistów.
W Kunsthalle znajduje się ponadto 200 tysięcy rysunków i arkuszy graficznych, w tym grafiki Albrechta Dürera i 350 grafik Picassa. W odpowiednich salach prezentowane są materiały audiowizualne, m.in. wystąpienie Johna Cage’a „Writing Through On The Duty of Civil Disobedience”.

</doc>
<doc id="3924552" url="https://pl.wikipedia.org/wiki?curid=3924552" title="Beijing 2008 - The Official Video Game of the Olympic Games">
Beijing 2008 - The Official Video Game of the Olympic Games



</doc>
<doc id="3924556" url="https://pl.wikipedia.org/wiki?curid=3924556" title="Mycerinus (Arnold)">
Mycerinus (Arnold)

Mycerinus – poemat angielskiego poety Matthew Arnolda, opublikowany w 1849 w tomie "The Strayed Reveller, and Other Poems". Utwór jest napisany w części sekstyną, a w części wierszem białym (blank verse). Jego bohaterem jest egipski faraon Mykerinos (Menkaure).

</doc>
<doc id="3924559" url="https://pl.wikipedia.org/wiki?curid=3924559" title="Zamach w Dhace (2016)">
Zamach w Dhace (2016)

Zamach terrorystyczny w Dhace – atak terrorystyczny na restaurację Holey Artisan Bakery, jaki miał miejsce nocą 1 lipca 2016, w którym zginęły 29 osób (w tym 5 zamachowców), a 30 zostało rannych. Do sprawstwa zamachu przyznało się Państwo Islamskie, jednak władze Bangladeszu podały, iż w rzeczywistości atak przeprowadziła lokalna organizacja fundamentalistyczna Jamaat-ul-Mujahideen.
Przebieg wydarzeń.
Zamachowcy wtargnęli do restauracji Holey Artisan Bakery, położonej w dyplomatycznej dzielnicy Dhaki, wieczorem 1 lipca 2016 uzbrojeni w karabiny maszynowe, bomby i granaty. Celem ich ataku byli przede wszystkim obywatele innych krajów. Wzięli ok. 35 zakładników spośród osób, które przebywały w lokalu. Po opanowaniu budynku terroryści, używając porzuconych telefonów należących do gości lokalu, poinformowali w internecie o trwającym ataku, opublikowali także zdjęcia już zamordowanych klientów Holey Artisan. Zakładników podzielili na muzułmanów i niemuzułmanów - pierwsi otrzymali posiłek i wodę, drudzy nie.
Bangladescy policjanci po dwunastu godzinach odbili budynek restauracji, zabijając przy tym sześciu zamachowców i zatrzymując jednego. W szturmie brało udział ponad 100 komandosów z policyjnych batalionów szybkiego reagowania oraz pojazdy opancerzone. Dwóch policjantów zginęło jeszcze przed rozpoczęciem szturmu, a 26 osób zostało rannych w czasie walki. Dwanaście osób udało się uwolnić z restauracji jeszcze przed jej całkowitym odbiciem, m.in. zamachowcy pozwolili odejść kobietom noszącym hidżab. W zamachu śmierć oprócz bangladeskich żołnierzy ponieśli zakładnicy: dziewięcioro Włochów, siedmioro Japończyków, Hinduska i Amerykanka. Włoscy zakładnicy zostali przed śmiercią poddani torturom. 
Państwo Islamskie opublikowało fotografie mężczyzn z flagami organizacji, podając, że byli to zamachowcy. Władze Bangladeszu zaprzeczyły jednak sprawstwu IS i stwierdziły, że ataku dokonała miejscowa, bangladeska grupa Jamaat-ul-Mujahideen. Po zamachu poinformowano, że sprawcy ataku nie byli absolwentami islamskich seminariów ani medres, ale prywatnych szkół średnich i uczelni, pochodzili z zamożnych rodzin. Jeden z nich, 21-letni Roham Imtiaz, był synem polityka rządzącej w Bangladeszu partii Awami League. 
Reakcje.
W Bangladeszu po zamachu ogłoszono dwudniową żałobę narodową. Władze zapowiedziały, że będą kontynuować walkę z terroryzmem w kraju.

</doc>
<doc id="3924569" url="https://pl.wikipedia.org/wiki?curid=3924569" title="Clickbait">
Clickbait

Clickbait ( „kliknięcie”, [] „przynęta”) – zjawisko internetowe polegające na przyciąganiu uwagi za pomocą tytułów bądź miniaturek, które przesadnie wyolbrzymiają faktyczną treść lub znaczenie artykułu.
Charakterystyka.
Głównym celem "clickbaitu" jest generowanie zysków z reklam internetowych („wyskakujących” często równolegle z kliknięciem w nagłówek), kosztem rzetelności informacji. Coraz częściej również odbywa się to kosztem merytorycznego "związku nagłówka z treścią", do której ten kieruje. 
"Clickbait" charakteryzuje się sensacyjnym nagłówkiem i/lub miniaturką przyciągającą uwagę, co ma zachęcić do kliknięcia w tak oznaczony materiał oraz (co powoli wchodzi do standardu) jego udostępniania w serwisach społecznościowych. Wykorzystuje zwykle naturalną ciekawość człowieka (ang. "curiosity gap") dostarczając krótkie, chwytliwe hasło, które zaciekawia internautę. Hasło to jednak, choć posiada silne zabarwienie emocjonalne, jest na ogół luźno powiązane z treścią samego artykułu (bywa nawet, że nie jest powiązane wcale). 
Cechą charakterystyczną zjawiska "clickbaitu" jest konieczność kliknięcia w artykuł, aby przejść do właściwej treści. Najczęściej, kończy się to zetknięciem z informacjami, które zapowiadały się ciekawiej lub prezentują inną niż przewidywana tematykę, co jest bardzo irytujące dla użytkownika. Irytację wzmacnia obecność reklam, ulokowanych często tak, że czytanie artykułu jest utrudnione. 
Pojęcia "clickbait" używa się potocznie w dwojakim znaczeniu; jedno z nich odnosi się do całości powyżej opisanego zjawiska, drugie zaś do samego nagłówka wiadomości. 

</doc>
<doc id="3924574" url="https://pl.wikipedia.org/wiki?curid=3924574" title="Polskie siły zbrojne">
Polskie siły zbrojne



</doc>
<doc id="3924580" url="https://pl.wikipedia.org/wiki?curid=3924580" title="Balder dead (Arnold)">
Balder dead (Arnold)

Balder dead – poemat angielskiego poety Matthew Arnolda, opublikowany w 1855. Jest oparty na mitologii nordyckiej (staroskandynawskiej). Składa się z trzech części, "Sending", "Journey to the Dead" i "Funeral". Został napisany wierszem białym, czyli nierymowanym pentametrem jambicznym (dziesięciozgłoskowiec).

</doc>
<doc id="3924589" url="https://pl.wikipedia.org/wiki?curid=3924589" title="Izajasz (Slaninka)">
Izajasz (Slaninka)

Izajasz, imię świeckie Igor Slaninka (ur. 25 czerwca 1980 w Sobrancach) – czeski biskup prawosławny, pochodzący ze Słowacji.
Życiorys.
Urodził się w Sobrancach we wschodniej Słowacji, w rodzinie prawosławnej. Ukończył szkołę zasadniczą w rodzinnym mieście i technikum elektroniczne w Michalovcach. W latach 1998–2003 studiował na Wydziale Teologii Prawosławnej na Uniwersytecie Preszowskim w Preszowie, a następnie pracował w domu dziecka.
W 2005 r. zamieszkał w Moście w Czechach; w tym czasie wszedł w skład Rady Metropolitalnej Kościoła Prawosławnego Czech i Słowacji. Od 24 marca 2007 r. niósł posługę w cerkwi Narodzenia Matki Bożej w Moście jako hipodiakon i psalmista. 28 maja tegoż roku został postrzyżony w riasofor.
18 czerwca 2008 r. na Wydziale Teologii Prawosławnej Uniwersytetu Preszowskiego obronił pracę doktorską pt. „Historicko-kanonický pohled na autokefalitu naší Pravoslavné církve v českých zemích a na Slovensku” "(Historyczno-kanoniczny pogląd na autokefalię naszej Prawosławnej Cerkwi Ziem Czeskich i Słowacji)", uzyskując stopień doktora teologii.
17 listopada 2008 r. wstąpił do monasteru św. Hioba Poczajowskiego w Monachium. 28 maja następnego roku w ławrze św. Charitona w Ziemi Świętej (okolice Jerozolimy) złożył przed arcybiskupem berlińskim i niemieckim Markiem wieczyste śluby mnisze, z imieniem Izajasz (ku czci św. Izajasza, Biskupa Rostowskiego).
11 września 2010 r. w soborze Świętych Apostołów Piotra i Pawła w Šabacu w Serbii został wyświęcony przez biskupa Laurentego na hierodiakona, a 1 listopada tegoż roku otrzymał w Pradze z rąk metropolity Krzysztofa godność archidiakona. 30 listopada 2010 r. w soborze Świętych Nowomęczenników i Wyznawców Rosyjskich w Monachium został wyświęcony przez metropolitę wołokołamskiego Hilariona na hieromnicha. 28 grudnia tego samego roku został przez arcybiskupa berlińskiego i niemieckiego Marka podniesiony do godności ihumena.
23 lutego 2011 r. został proboszczem parafii w Moście, a 6 lipca tego samego roku – przełożonym monasteru św. Prokopa Sazawskiego w tym mieście. 6 listopada 2011 r. otrzymał godność archimandryty.
15 listopada 2014 r. postanowieniem Rady Eparchialnej wybrany biskupem szumperskim, wikariuszem eparchii ołomuniecko-brneńskiej. Chirotonia miała miejsce 22 lutego 2015 r. w cerkwi konkatedralnej św. Wacława w Brnie, pod przewodnictwem arcybiskupa ołomuniecko-brneńskiego Symeona.
W czerwcu 2016 r. był członkiem delegacji Kościoła Prawosławnego Czech i Słowacji na Święty i Wielki Sobór Kościoła Prawosławnego na Krecie.

</doc>
<doc id="3924594" url="https://pl.wikipedia.org/wiki?curid=3924594" title="Viggo Langer">
Viggo Langer

Viggo Langer (ur. jako Olaf Viggo Peter Hansen; 11 grudnia 1860 w Reudnitz k. Lipska – 10 listopada 1942 w Rungsted) – duński malarz pejzażysta, brat przyrodni drzeworytnika Hansa Hansena.
Viggo Langer urodził się w rodzinie drzeworytnika Hansa Petera Hansena. W 1864 roku rodzina przeniosła się do Kopenhagi. W młodości Langer kształcił się w pracowni ojca, następnie na kursach malarskich pod kierunkiem Vilhelma Kyhna, a ostatecznie wstąpił na Królewską Akademię Sztuk, gdzie kształcił się do 1887 roku. W tym samym roku ożenił się z Louise Frederikke Caroline du Plessis de Richelieu, córką pastora Louisa Armanda du Plessis de Richelieu. 
Od 1885 roku sygnował swoje dzieła nazwiskiem panieńskim matki, by uniknąć mylenia go z innym działającym w tym czasie artystą, Viggo Hansenem. 
W 1882 wystawił w pałacu Charlottenborg swoje pierwsze znaczące dzieło, "Bagno w Bjærgskov koło Lejre" (). Od tego czasu uczestniczył w corocznych wystawach, zazwyczaj prezentując pejzaże przedstawiające południową Zelandię. Do najlepiej znanych jego prac należy pejzaż "Fra Knudshoved ved Vordingborg" z 1890, znajdujący się w zbiorach kopenhaskiego Kunstforeningen.

</doc>
<doc id="3924597" url="https://pl.wikipedia.org/wiki?curid=3924597" title="Elke Sommer">
Elke Sommer

Elke Sommer, a właściwie Elke Baronesse von Schletz (ur. 5 listopada 1940 w Berlinie) – niemiecka aktorka filmowa, piosenkarka i malarka.
Życiorys.
Wczesne lata.
Urodziła się w Berlinie w rodzinie luterańskiej, która w 1942 ewakuowała się do Erlangen podczas II wojny światowej, jako córka Renaty (z domu Topp) i Barona Petera von Schletza. W 1955 roku, gdy zmarł jej ojciec, mając 14 lat wyjechała do Wielkiej Brytanii w ramach au pair. Przeprowadziła się do Erlangen, gdzie ukończyła prestiżowe gimnazjum. W wieku 17 lat pracowała jako opiekunka do dzieci. Po powrocie uczyła się w college'u i próbowała zostać modelką. W 1958 roku letniego pobytu w Viareggio we Włoszech z matką stała się "panną Viareggio". Następnie Vittorio De Sica zaprosiła ją do Rzymu, gdzie rozpoczęła się jej kariera.
Kariera.
W 1959 podczas pobytu we Włoszech zadebiutowała jako służąca Marquisa Nicoli Peccoli Macinelli di Afragoli (Vittorio De Sica) w komedii "Mężczyźni i szlachcice" ("Uomini e nobiluomini") u boku Antonio Cifariello i Silvii Pinal. Wkrótce zagrała Giulię Cesari w musicalu Lucio Fulci "Ragazzi del Juke-Box" (1959) z Anthonym Steffenem i niemieckim filmie przygodowym "Statek śmierci" ("Das Totenschiff", 1959) z Horstem Buchholzem i Mario Adorfem. 
Później wyjechała do Los Angeles, gdzie w 1963 przyniosła jej sukces rola Inger Lisy Andersson w dreszczowcu "Nagroda", za którą otrzymała Złoty Glob. Kolejnym jej sukcesem była rola Marii Gambrelli w komedii Blake'a Edwardsa "" z 1964.

</doc>
<doc id="3924599" url="https://pl.wikipedia.org/wiki?curid=3924599" title="Słobidka-Rychtiwśka">
Słobidka-Rychtiwśka

Słobidka-Rychtiwśka (ukr. Слобідка-Рихтівська) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924610" url="https://pl.wikipedia.org/wiki?curid=3924610" title="Nahoriany (obwód chmielnicki)">
Nahoriany (obwód chmielnicki)

Nahoriany (ukr. Нагоряни) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924614" url="https://pl.wikipedia.org/wiki?curid=3924614" title="Kizia-Kudrynećka">
Kizia-Kudrynećka

Kizia-Kudrynećka (ukr. Кізя-Кудринецька) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924615" url="https://pl.wikipedia.org/wiki?curid=3924615" title="Szimon Kanowicz">
Szimon Kanowicz

Szimon Kanowicz (hebr.: שמעון כנוביץ, ang.: "Shimon Kanovitch", ur. 6 lipca 1900 w Niemczech, zm. 27 lipca 1961) – izraelski lekarz i polityk, w latach 1959–1961 poseł do Knesetu z listy Partii Progresywnej.
Życiorys.
Urodził się 6 lipca 1900 w Cesarstwie Niemieckim. Studiował medycynę na Uniwersytecie Albertyna w Królewcu, Uniwersytecie Johanna Wolfganga Goethego we Frankfurcie nad Menem oraz na Uniwersytecie Eberharda Karola w Tybindze, uzyskał specjalizację w pediatrii. Działał w organizacjach syjonistycznych. W 1933 roku wyemigrował do Palestyny.
W wyborach parlamentarnych w 1959 po raz pierwszy i jedyny dostał się do izraelskiego parlamentu z listy Partii Progresywnej, która podczas tej kadencji Knesetu połączyła się z Ogólnymi Syjonistami tworzą Partię Liberalną.
Zmarł 27 lipca 1961, na krótko przed kolejnymi wyborami.

</doc>
<doc id="3924616" url="https://pl.wikipedia.org/wiki?curid=3924616" title="Szimon Kanowitch">
Szimon Kanowitch



</doc>
<doc id="3924617" url="https://pl.wikipedia.org/wiki?curid=3924617" title="Shimon Kanovitch">
Shimon Kanovitch



</doc>
<doc id="3924622" url="https://pl.wikipedia.org/wiki?curid=3924622" title="Evropa (Čech)">
Evropa (Čech)

Evropa – poemat czeskiego poety Svatopluka Čecha, opublikowany w 1878, w symboliczny sposób opisujący sytuację polityczną w Europie, a w szczególności dzieje Komuny Paryskiej. W poemacie statek o nazwie "Europa" transportuje więźniów politycznych do kolonii karnej. Rewolucjonistom udaje się przejąć kontrolę nad jednostką, ale wtedy zaczynają się konflikty między nimi i dochodzi do wysadzenia statku w powietrze. Utwór jest napisany jambicznym jedenastozgłoskowcem. 

</doc>
<doc id="3924624" url="https://pl.wikipedia.org/wiki?curid=3924624" title="Hawryliwci (obwód chmielnicki)">
Hawryliwci (obwód chmielnicki)

Hawryliwci (ukr. Гаврилівці) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924626" url="https://pl.wikipedia.org/wiki?curid=3924626" title="Chodoriwci">
Chodoriwci

Chodoriwci (; hist. ) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924627" url="https://pl.wikipedia.org/wiki?curid=3924627" title="Aszer Chasin">
Aszer Chasin

Aszer Chasin (hebr.: אשר חסין, ang.: "Asher Hassin", ur. 7 lipca 1918 w Casablance, zm. 27 marca 1995) – izraelski nauczyciel, dziennikarz i polityk, w latach 1959–1969 poseł do Knesetu z list Mapai i Koalicji Pracy.
Życiorys.
Urodził się 7 lipca 1918 w Casablance w ówczesnym francuskim Maroko. Ukończył seminarium nauczycielskie, był liderem Federacji Syjonistycznej w Maroku, a także przewodniczącym kilku innych organizacji marokańskich Żydów oraz redaktorem gazety „Ha-Awiw”.
W 1948 roku wyemigrował do Izraela. W wyborach parlamentarnych w 1959 po raz pierwszy dostał się do izraelskiego parlamentu z listy Mapai. Zasiadał w Knesetach IV, V i VI kadencji, przy czym w tej ostatniej kadencji z listy Koalicji Pracy.
Zmarł 27 marca 1995.

</doc>
<doc id="3924628" url="https://pl.wikipedia.org/wiki?curid=3924628" title="Asher Hassin">
Asher Hassin



</doc>
<doc id="3924629" url="https://pl.wikipedia.org/wiki?curid=3924629" title="Asher Hasin">
Asher Hasin



</doc>
<doc id="3924630" url="https://pl.wikipedia.org/wiki?curid=3924630" title="Aszer Chassin">
Aszer Chassin



</doc>
<doc id="3924631" url="https://pl.wikipedia.org/wiki?curid=3924631" title="Aszer Hassin">
Aszer Hassin



</doc>
<doc id="3924639" url="https://pl.wikipedia.org/wiki?curid=3924639" title="AngelComa">
AngelComa



</doc>
<doc id="3924644" url="https://pl.wikipedia.org/wiki?curid=3924644" title="Order Gwiazdy Socjalistycznej Republiki Rumunii">
Order Gwiazdy Socjalistycznej Republiki Rumunii



</doc>
<doc id="3924647" url="https://pl.wikipedia.org/wiki?curid=3924647" title="Čerkes (Čech)">
Čerkes (Čech)

Čerkes – poemat czeskiego poety Svatopluka Čecha, opublikowany w 1875 w czasopiśmie "Lumír". Akcja utworu toczy się na Kauzkazie. Jego głównym tematem jest zemsta młodzieńca za śmierć ukochanej dziewczyny z rąk tytułowego Czerkiesa. Utwór jest napisany dziesięciozgłoskowcem.

</doc>
<doc id="3924649" url="https://pl.wikipedia.org/wiki?curid=3924649" title="Liderzy Estońskiej Socjalistycznej Republiki Radzieckiej">
Liderzy Estońskiej Socjalistycznej Republiki Radzieckiej

Estońska SRR.
"W latach 1940-1990 urząd głowy państwa pełnił organ kolegialny, jego przewodniczący pełnił jedynie m.in. funkcje reprezentacyjne i protokolarne."

</doc>
<doc id="3924659" url="https://pl.wikipedia.org/wiki?curid=3924659" title="Pluton (kawa)">
Pluton (kawa)

Pluton (kawa) – najstarsza polska marka kawy, produkowanej w pierwszej w Polsce profesjonalnej palarni kawy założonej w 1882 roku przez Tadeusza Tarasiewicza w Warszawie. Od 2017 roku właścicielem marki Pluton jest Pluton Kawa Sp. z o.o.
Historia.
W 1882 roku Tadeusz Tarasiewicz założył w Warszawie pierwszą profesjonalną palarnię kawy, której nadał nazwę „Pluton”. W tym czasie nabywaną zieloną kawę palono zwykle na patelniach lub w blaszanych bębenkach, co pogarszało jakość produktu. Rozwój przedsiębiorstwa był początkowo powolny i uwarunkowany brakiem świadomości konsumentów, że stosowanie nowej technologii, zapewniającej wyższą jakość palonej kawy, wiąże się z wyższą ceną związaną z utratą podczas palenia 20% wagi. Palenie kawy odbywało się początkowo w domu przy ulicy Świętokrzyskiej 9, następnie, od 1889, na ulicy Chmielnej, gdzie palarnia została powiększona i zmodernizowana, by w 1902 znaleźć się na ulicy Żytniej. Przedsiębiorstwo posiadało własną sieć handlową, w której prowadzono sprzedaż nie tylko kawy, ale również mieszanek zbożowych i cykorii. W 1907 r. „Pluton" posiadał 6 sklepów w Warszawie i 2 w Łodzi. Od kwietnia 1914 roku przedsiębiorstwo stało się spółką akcyjną Towarzystwo Akcyjne „Pierwsza Warszawska Fabryka Palenia Kawy, Cykorii i Surogatów Kawy Pluton T. i M. Tarasiewiczów". 200 akcji wydano bezpłatnie pracownikom firmy, co było nowatorską w owych czasach realizacją idei akcjonariatu pracowniczego.
W okresie I wojny światowej zarządzaniem przedsiębiorstwa zajmował się kupiec i zarazem działacz społeczny Stanisław Hirszel. W przedsiębiorstwie istniała kasa zapomogowo-pożyczkowa, pracownikom-analfabetom zapewniano naukę czytania i pisania. Wysokim płacom towarzyszyły również inne gratyfikacje, np. nagrody jubileuszowe w postaci złotych zegarków przekazywanych pracownikom z 10-letnim stażem pracy, a przy ul. Żytniej powstały mieszkania dla pracowników.
W 1924 „Pluton” został połączony z konkurencyjnym Towarzystwem Akcyjnym Wiktor Matyjewicz, właścicielem marki "Kawa Molinari" i powstałej ok. 1910 fabryki przy ul. Grzybowskiej 37. Po fuzji firma posiadała w Warszawie ponad 20 sklepów, przy czym 6 z nich znajdowało się na ulicy Marszałkowskiej. Wielki kryzys na przełomie l. 20. i 30. XX wieku spowodował zmniejszenie obrotów firmy, wywołany zmniejszeniem konsumpcji kawy i herbaty; poziom sprzed kryzysu osiągnięto dopiero w l. 1938-1939. W 1934 roku kierownictwo firmy jako najmłodszy dyrektor przedsiębiorstwa w II Rzeczypospolitej objął 24-letni Kordian Tarasiewicz, który prowadził firmę do końca jej działalności w latach 50. Przed 1939 firma posiadała sieć 31 sklepów, rozrzuconych po całym kraju, w których poza kawą sprzedawano mieszanki zbożowe, herbatę oraz kakao. Zatrudnienie wynosiło wówczas ponad 100 osób, a kapitały firmy sięgały 1 mln zł. Mając na celu ograniczenie kosztów pośrednictwa handlowego, nawiązano bezpośrednie kontakty z polskimi plantatorami kawy w Angoli i Kongu Belgijskim. W 1939 przy ul. Marszałkowskiej 98 otwarto bar kawowy, w którym sprzedawano 500 filiżanek kawy dziennie. W tym czasie używano nazwy firmy „Pluton T. i M. Tarasiewiczów”.
W czasie okupacji niemieckiej „Pluton” prowadził hurtownię i sieć detalicznych sklepów artykułów kartkowych, hurtownię sacharyny, rozlewnię win, a także kawiarnię „Fregata” na ul. Mazowieckiej. Zwiększona została produkcja kawy zbożowej, a ponadto rozpoczęto produkcję marmolady i przetworów owocowych w Płudach pod Warszawą. Mimo trudnych warunków nie zaprzestano działalności społecznej - pracownikom zapewniano pomoc medyczną i zakup leków, przebywającym w oflagach oficerom wysyłano paczki, wraz z innymi firmami wspierano schroniska dla dzieci wysiedlonych z Zamojszczyzny. Szeregowi osób, szczególnie wysiedlonych z Wielkopolski, wydano Arbeitskarty (karty pracy), potwierdzające zatrudnienie i zapewniające ochronę przed wywozem na roboty przymusowe. Tuż przed wybuchem Powstania Warszawskiego firma zatrudniała 250 osób. Upadek powstania przyniósł zakończenie działalności przedsiębiorstwa, które po wojnie właściciele próbowali przenieść do Gdańska.
Po zakończeniu okupacji przystąpiono do odbudowy nieruchomości przy ul. Grzybowskiej 37. Uruchomiono również zniszczoną palarnię kawy. Wkrótce potem władze rozpoczęły utrudnianie działalności prywatnych przedsiębiorstw (zakaz korzystania z dostaw UNRRA, ograniczenia w dostawach surowców, utrata koncesji na prowadzenie handlu zagranicznego), zwłaszcza przez stosowanie domiarów podatkowych. W 1950 roku na podstawie dekretu z 1945 r. utracono nieruchomość przy ul. Grzybowskiej, stanowiącą zabezpieczenie udzielonych kredytów bankowych. W tej sytuacji ogłoszono upadłość, jednak cierpliwość syndyka pozwoliła dotrwać do 1956 roku. Na fali odprężenia udało się odzyskać nieruchomości, co pozwoliło uregulować długi, w tym zaległości bankowe i podatkowe oraz koszty syndyka.
W 2017 roku spółka „Pluton T i M Tarasiewiczów” sprzedała znak towarowy „Pluton” spółce „Pluton kawa sp. z o.o.” i została jej udziałowcem.
Innowacyjność.
Od początku istnienia firma zainteresowana była innowacjami technologicznymi. Przed 1914 „Pluton” planował rozpoczęcie przy ul. Żytniej produkcji płynnego ekstraktu kawy opatentowaną m.in. w Wielkiej Brytanii, Belgii, Francji i Rosji metodą dr. chemii Wacława Wisłockiego. W tym celu powstało laboratorium i rozpoczęto montaż aparatury, jednakże nie dające się przezwyciężyć trudności z szybkim psuciem się ekstraktu (skądinąd o zachęcających walorach smakowych) spowodowały zaniechanie prac nad jego uzyskiwaniem. Równocześnie rozpoczęto palenie kawy bezkofeinowej, starając się we współpracy z Niemcami o uruchomienie fabryki odkofeinizowania kawy. W 1912 roku rozpoczęto współpracę z doktorem Przemysławem Rakowskim w zakresie pozyskiwania ekstraktu kawy w postaci płynnej, który produkowano w kilku gatunkach: czysty z kawy, z cukrem, z dodatkiem orzeszków coli, z mlekiem, na kawę czarną i na białą z mlekiem. Współpraca ta ustała po śmierci dra Rakowskiego z powodu braku receptur.
Współpraca z innymi znanymi polskimi markami.
W zakresie dystrybucji „Pluton” współpracował z szeregiem znanych marek, np. prowadząc w swoich sklepach sprzedaż produktów E. Wedla (z kolei w sklepach Wedla dostępne były produkty Plutona). Klientami firmy były cukiernie A. Bliklego, „Cafe Bristol” i Hotel Europejski.
Opakowania firmowe Plutona.
Opakowania kawy i herbaty projektowane były przez znanych artystów, m.in. Jerzego Hryniewieckiego i Eryka Lipińskiego.

</doc>
<doc id="3924660" url="https://pl.wikipedia.org/wiki?curid=3924660" title="Cerkiew Zwiastowania w Rydze">
Cerkiew Zwiastowania w Rydze

Cerkiew Zwiastowania – prawosławna cerkiew parafialna w Rydze, w dekanacie ryskim eparchii ryskiej Łotewskiego Kościoła Prawosławnego. Usytuowana jest na Moskiewskim Przedmieściu Rygi, u zbiegu ulic Turgieniewa i Gogola.
Historia.
Pierwsza cerkiew na miejscu obecnej świątyni Zwiastowania pochodziła z 1715 i była fundacją rosyjskich kupców zamieszkujących otaczające ją Moskiewskie Przedmieście; była to zarazem najstarsza cerkiew w tej dzielnicy Rygi i pierwsza parafialna świątynia prawosławna w mieście. W 1774 na jej miejscu zbudowano nową cerkiew pod tym samym wezwaniem. Świątynia ta uległa zniszczeniu w 1812, gdy przedmieście spalono przed wejściem wojsk Napoleona. W latach 1814–1818 według projektu Theodora Gottfrieda Schulza na miejscu obiektu zbudowano trzecią z kolei cerkiew Zwiastowania, w architekturze powtarzającą rozplanowanie poprzedniczki. Budynek poświęcił 14 maja 1818 arcybiskup pskowski i liflandzki Eugeniusz.
Cerkiew jest nieprzerwanie czynna od momentu konsekracji.
Architektura.
Budowla reprezentuje styl klasycystyczny-empire, została wzniesiona na planie imitującym łódź. Posiada jedną kopułę usadowioną na ośmiobocznym bębnie wspartym na ośmiu filarach.
W cerkwi znajdują się trzy ikonostasy. Główny jest trzyrzędowy i oddziela nawę świątyni od głównego pomieszczenia ołtarzowego, w którym znajduje się ołtarz pod wezwaniem Zwiastowania. W obszernym przedsionku obiektu urządzono dwa boczne ołtarze św. Sergiusza z Radoneża (lewy) i św. Mikołaja (prawy), każdy z odrębnym ikonostasem. Ikonostas w głównej nawie obiektu jest znacznie młodszy od samej cerkwi, powstał bowiem w 1853 z błogosławieństwa arcybiskupa ryskiego i mitawskiego Platona. 
Szczególnym przedmiotem kultu w cerkwi jest ikona św. Mikołaja, która pierwotnie znajdowała się w kaplicy św. Aleksandra Newskiego zbudowanej w XIX w. przed budynkiem ryskiego dworca kolejowego i w 1926 rozebranej jako symbol rusyfikacji ziem nadbałtyckich.

</doc>
<doc id="3924672" url="https://pl.wikipedia.org/wiki?curid=3924672" title="Szutniwci">
Szutniwci

Szutniwci (ukr. Шутнівці) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924673" url="https://pl.wikipedia.org/wiki?curid=3924673" title="Alex Gersbach">
Alex Gersbach

Alexander Joseph „Alex” Gersbach (ur. 8 maja 1997 w Sutherland) – australijski piłkarz grający na pozycji obrońcy w Grenoble Foot 38.
Kariera klubowa.
Treningi piłki nożnej rozpoczął w Miranda Magpies, skąd trafił do Sutherland Sharks. Następnie trenował w New South Wales Institute of Sport (NSWIS), a następnie spędził dwa lata w Australian Institute of Sport. W sezonie 2013 rozegrał 16 meczów w barwach tego klubu i strzelił 1 gola. W lipcu 2014 podpisał dwuletni kontrakt z Sydney FC. 
W styczniu 2016 podpisał trzyipółletni kontrakt z Rosenborg BK. Zadebiutował w tym klubie 19 marca 2016 w wygranym 1:0 spotkaniu z Strømsgodset IF. W 2016 zdobył z klubem mistrzostwo i puchar Norwegii. W styczniu 2018 został wypożyczony na pół roku do RC Lens z opcją wykupu i podpisania trzyletniego kontraktu. Latem 2018 powrócił do Rosenborgu.
Zimą 2019 został zawodnikiem NAC Breda. W Eredivisie zadebiutował 1 lutego w przegranym 0:3 meczu z De Graafschap. 
Latem 2019 przeszedł do Aarhus GF. W nowej drużynie zadebiutował 11 września w pucharze Danii w wygranym 6:2 meczu z Marstal/Rise IF, w którym zdobył dwie bramki, natomiast w Superligaen zagrał po raz pierwszy 20 września 2019 w wygranym 2:1 spotkaniu z Odense BK. 31 sierpnia 2021 został piłkarzem francuskiego Grenoble Foot 38.
Kariera reprezentacyjna.
W reprezentacji Australii zadebiutował 4 czerwca 2016 w wygranym 1:0 meczu z Grecją.

</doc>
<doc id="3924676" url="https://pl.wikipedia.org/wiki?curid=3924676" title="Kkonminam ramyeongage">
Kkonminam ramyeongage

Kkonminam ramyeongage (Hangul: 꽃미남 라면가게) – południowokoreański serial telewizyjny emitowany na antenie tvN. Serial był emitowany od 31 października do 20 grudnia 2011 roku, liczy 16 odcinków. Serial emitowany był w poniedziałki i wtorki o 23:00. Główne role odgrywają w nim Jung Il-woo, Lee Chung-ah, Lee Ki-woo, Park Min-woo oraz Cho Yoon-woo.
Serial opowiada o „ładnych chłopcach”, którzy prowadzą sklep z ramenem.
Była to pierwsza część serii „Oh! Boy” stacji tvN o tzw. „Flower Boys”, skierowana do nastoletnich odbiorców, jego kontynuacją był serial "Dakchigo kkonminam band" (2012).
Produkcja.
Serial został wyreżyserowany przez Jung Jun-hwa, który w 2008 nakręcił film "Dalkomhan geojismal" (kor. 달콤한 거짓말; znany również jako "Lost and Found" i "Sweet Lie"). Został wyprodukowany przez Pyo Min-soo, wraz z ekipą produkcyjną serialu "Kkotboda namja" z 2009 roku.
Filmowanie rozpoczęto 21 września 2011 roku, w kawiarni w Hongdae.
Odbiór.
Według AGB Nielsen Media odcinek z 7 listopada osiągnął oglądalność 2,07%, najwyższą w tym przedziale czasowym. Odnotowano 200% wzrost oglądalności względem poprzedniego odcinka wśród mężczyzn w wieku 20-49 lat. Był też najczęściej oglądanym programem przez kobiety w wieku od lat kilkunastu do 30-kilku, jak i wśród mężczyzn w wieku od lat kilkunastu do 20-kilku. Seria była oglądana przez co trzecią nastolatkę, a w Pusanie serial osiągnął pięcioprocentową oglądalność. W szczytowym momencie serial osiągnął ratingi oglądalności w zakresie czterech procent, najwyższe oceny wśród kablowych nadawców w tym samym przedziale czasowym przez osiem tygodni.
Jego popularność zapoczątkowała komiksową wersję serialu, z postaciami Ba-wool i Hyun-woo jako 20-latkowie zarządzających restauracją z ramenem. Komiks miał ponad 1,8 mln odsłon od jego premiery na portalu internetowym Nate, a liczba odwiedzających rosła średnio o 32% dziennie.

</doc>
<doc id="3924679" url="https://pl.wikipedia.org/wiki?curid=3924679" title="Flower Boy Ramen Shop">
Flower Boy Ramen Shop



</doc>
<doc id="3924681" url="https://pl.wikipedia.org/wiki?curid=3924681" title="Cwikliwci Perszi">
Cwikliwci Perszi

Cwikliwci Perszi (ukr. Цвіклівці Перші) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924682" url="https://pl.wikipedia.org/wiki?curid=3924682" title="Salt-Water Poems and Ballads">
Salt-Water Poems and Ballads

Salt-Water Poems and Ballads – tomik angielskiego poety Johna Masefielda, opublikowany w 1916. Zawiera wiersze o tematyce morskiej. Wśród nich znajduje się popularny utwór "Gorączka morza" ("Sea Fever"). Wybór wierszy z tego zbioru pod tytułem "Ballady słonowodne" w tłumaczeniu Roberta Stillera został opublikowany w Literaturze na Świecie w 1976.

</doc>
<doc id="3924684" url="https://pl.wikipedia.org/wiki?curid=3924684" title="Miha Zarabec">
Miha Zarabec

Miha Zarabec (ur. 12 października 1991 w m. Novo Mesto) – słoweński piłkarz ręczny, środkowy rozgrywający, od 2017 zawodnik THW Kiel. Od sezonu 2023/24 będzie reprezentował barwy Wisła Płock.
Reprezentant Słowenii, brązowy medalista mistrzostw świata (2017), uczestnik igrzysk olimpijskich w Rio de Janeiro (2016).
Kariera sportowa.
W latach 2008–2012 występował w Trimo Trebnje. Następnie był zawodnikiem Mariboru Branik, w którego barwach zdobył w sezonie 2012/2013 42 gole w Pucharze EHF, zajmując 8. miejsce w klasyfikacji najlepszych strzelców rozgrywek. W latach 2014–2017 grał w RK Celje, z którym wywalczył trzy mistrzostwa Słowenii i trzy Puchary Słowenii. W sezonie 2014/2015 był najlepszym strzelcem RK Celje w Lidze Mistrzów – rzucił 54 bramki w dziesięciu spotkaniach. W sezonach 2015/2016 i 2016/2017 zdobył w LM kolejne 85 goli. Ponadto w sezonie 2016/2017 rozegrał w Lidze SEHA 16 meczów i rzucił 45 bramek.
W lipcu 2017 przeszedł do THW Kiel, z którym podpisał roczny kontrakt. W sezonie 2017/2018 rozegrał w Bundeslidze 34 spotkania i zdobył 71 goli. Wystąpił także w 18 spotkaniach Ligi Mistrzów, w których rzucił 34 bramki. W styczniu 2018 przedłużył kontrakt z THW o rok (do końca czerwca 2019), natomiast w grudniu 2018 parafował nową umową, obowiązującą do końca czerwca 2021.
W 2008 uczestniczył w mistrzostwach Europy U-18 w Czechach. W 2010 wraz z młodzieżową reprezentacją Słowenii wywalczył brązowy medal mistrzostw Europy U-20 – podczas turnieju, który odbył się na Słowacji, rzucił 23 gole. W 2011 wziął udział w mistrzostwach świata U-21 w Grecji, w których zdobył 39 bramek.
W reprezentacji Słowenii seniorów zadebiutował 10 czerwca 2015 w wygranym spotkaniu ze Słowacją (26:20), w którym zdobył dwie bramki. W 2016 wziął udział w mistrzostwach Europy w Polsce, podczas których rzucił dwa gole. W tym samym roku uczestniczył w igrzyskach olimpijskich w Rio de Janeiro – wystąpił w trzech meczach, zdobywając 12 bramek. W 2017 wywalczył brązowy medal mistrzostw świata – w turnieju, który odbył się we Francji, zagrał w ośmiu meczach, w których rzucił 17 goli. W 2018 wziął udział w mistrzostwach Europy w Chorwacji, podczas których wystąpił w sześciu spotkaniach i zdobył 23 bramki (miał też tyle samo asyst), a ponadto został wybrany najlepszym środkowym rozgrywającym fazy wstępnej turnieju (pierwsze trzy mecze).
Sukcesy.
Liga Mistrzów:
Puchar EHF:
Puchar IHF:
Mistrzostwa Niemiec:
Puchar Niemiec:
Superpuchar Niemiec:

</doc>
<doc id="3924686" url="https://pl.wikipedia.org/wiki?curid=3924686" title="Cwikliwci Druhi">
Cwikliwci Druhi

Cwikliwci Druhi (ukr. Цвіклівці Другі) – wieś na Ukrainie, w obwodzie chmielnickim, w rejonie kamienieckim.

</doc>
<doc id="3924690" url="https://pl.wikipedia.org/wiki?curid=3924690" title="Królowa balu">
Królowa balu

Królowa balu – amerykański film komediowy z 2011 roku.
Treść.
Amber Pollock (Cassie Scerbo), piękna i popularna w szkole uczennica ginie w wyniku nieszczęśliwego wypadku. Okazuje się, że grozi jej wieczne potępienie. Dostaje jednak zadanie, które może uratować jej duszę. Ma zmienić Lisę Sommers, nieśmiałą i najmniej popularną dziewczynę w szkole, w królową balu.

</doc>
<doc id="3924693" url="https://pl.wikipedia.org/wiki?curid=3924693" title="The Everlasting Mercy">
The Everlasting Mercy

The Everlasting Mercy (ang. "Wieczne miłosierdzie" albo "Wielkie miłosierdzie") – poemat angielskiego poety Johna Masefielda, opublikowany w 1911. Utwór jest wyznaniem byłego kłusownika. Dla współczesnych poety – jak podkreśla Przemysław Mroczkowski – był kontrowersyjny ze względu na użyty w nim potoczny język. W poemacie pojawiła się tematyka bokserska. 

</doc>
<doc id="3924694" url="https://pl.wikipedia.org/wiki?curid=3924694" title="Hrynczuk">
Hrynczuk

Hrynczuk (ukr. Гринчук) – wieś na Ukrainie, w obwodzie chmielnickim, w rejonie kamienieckim, nad Dniestrem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924695" url="https://pl.wikipedia.org/wiki?curid=3924695" title="Mistrzostwa Europy w Lekkoatletyce 1938 – sztafeta 4 × 100 m kobiet">
Mistrzostwa Europy w Lekkoatletyce 1938 – sztafeta 4 × 100 m kobiet

Sztafeta 4 × 100 metrów kobiet był jedną z konkurencji rozgrywanych podczas II Mistrzostw Europy w Wiedniu. Wystartowało sześć reprezentacji narodowych. Rywalizację rozegrano 18 września 1938 roku na Praterstadion. Zwycięzcą tej konkurencji została ekipa III Rzeszy, srebro zdobyły Polki, zaś brąz przypadł ostatecznie, po dyskwalifikacji drużyny brytyjskiej, Włoszkom.

</doc>
<doc id="3924700" url="https://pl.wikipedia.org/wiki?curid=3924700" title="Małyniwci">
Małyniwci

Małyniwci (ukr. Малинівці) – wieś na Ukrainie, w obwodzie chmielnickim, w rejonie kamienieckim, nad Dnieprem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924711" url="https://pl.wikipedia.org/wiki?curid=3924711" title="Neritan Ceka">
Neritan Ceka

Neritan Ceka (ur. 11 lutego 1941 w Tiranie) – albański archeolog i polityk, w latach 1997–1998 minister spraw wewnętrznych.
Kariera zawodowa.
Syn Hasana Ceki, jednego z pierwszych albańskich archeologów, któremu towarzyszył w czasie wykopalisk prowadzonych w Apollonii. W 1962 ukończył studia archeologiczne na Uniwersytecie Tirańskim. W latach 1963–1964 prowadził badania w iliryjskiej twierdzy Rosujë w pobliżu Tropoi. W 1969 odkrył cmentarzysko w Selcë të Poshtme. W latach 1978–1991 kierował kolejnymi ekspedycjami, które odkrywały pozostałości po iliryjskim mieście Byllis w rejonie Ballshu. W latach 1992–1994 kierował badaniami francusko-albańskimi w Apollonii i w Butrincie. Od 1985 prowadził wykłady z zakresu archeologii klasycznej na Uniwersytecie Tirańskim i kierował Zakładem Archeologii w Instytucie Historii.
Kariera polityczna.
W początkach lat 90. był jednym z najaktywniejszych działaczy opozycji demokratycznej i współtwórcą Demokratycznej Partii Albanii. Na I Kongresie DPA we wrześniu 1991 był jednym z kandydatów na stanowisko przewodniczącego partii. Uzyskał wtedy 100 głosów poparcia (przy ponad trzystu, które otrzymał Sali Berisha).
W pierwszych wolnych wyborach zorganizowanych w Albanii w 1991 uzyskał mandat deputowanego do parlamentu. W parlamencie reprezentował DPA, w latach 1991–1992 był jej wiceprzewodniczącym. W 1992 odszedł z partii nie zgadzając się z polityką Salego Berishy. Powodem konfliktu była niechęć Sali Berishy do przekazania kierownictwo partii po objęciu przez niego urzędu prezydenta. Ceka razem z Arbenem Imami i Gramozem Pashko należał do grona założycieli Partii Sojuszu Demokratycznego (Aleanca Demokratike), której był przez wiele lat przewodniczącym. W czasie albańskiej rewolucji piramidowej w 1997 Ceka wspólnie z Namikiem Dokle i Preçem Zogajem odegrali kluczową rolę w negocjacjach z Salim Berishą, które przekonały go do ustąpienia z urzędu prezydenta.
W okresie od 25 lipca 1997 do 18 kwietnia 1998 pełnił funkcję ministra spraw wewnętrznych w rządzie kierowanym przez Bashkima Fino. W latach 1998–2005 stał na czele parlamentarnej komisji d.s. bezpieczeństwa narodowego. W latach 2012–2016 pełnił funkcję ambasadora Albanii we Włoszech.
Żonaty, ma troje dzieci.

</doc>
<doc id="3924712" url="https://pl.wikipedia.org/wiki?curid=3924712" title="Elijjahu Meridor">
Elijjahu Meridor

Elijjahu Meridor (hebr.: אליהו מרידור, ang.: "Eliyahu Meridor", ur. 20 lipca 1914 w Petersburgu, zm. 16 października 1966) – izraelski prawnik i polityk, w latach 1959–1966 poseł do Knesetu z list Herutu i Gahalu.
Życiorys.
Urodził się 20 lipca 1914 w Petersburgu. W Polsce ukończył szkołę średnią, a następnie studia na Wydziale Prawa i Administracji Uniwersytetu Warszawskiego. W 1936 roku wyemigrował do Palestyny.
W wyborach parlamentarnych w 1959 po raz pierwszy dostał się do izraelskiego parlamentu. Zasiadał w Knesetach IV, V i VI kadencji. Zmarł 16 października 1966, a mandat objął po nim Szelomo Kohen-Cidon.

</doc>
<doc id="3924714" url="https://pl.wikipedia.org/wiki?curid=3924714" title="Kolegium Elektorów USA">
Kolegium Elektorów USA



</doc>
<doc id="3924715" url="https://pl.wikipedia.org/wiki?curid=3924715" title="Eliyahu Meridor">
Eliyahu Meridor



</doc>
<doc id="3924716" url="https://pl.wikipedia.org/wiki?curid=3924716" title="Elijahu Meridor">
Elijahu Meridor



</doc>
<doc id="3924720" url="https://pl.wikipedia.org/wiki?curid=3924720" title="Tarasiwka (rejon kamieniecki)">
Tarasiwka (rejon kamieniecki)

Tarasiwka (ukr. Тарасівка) – wieś na Ukrainie, nad Mukszą, w rejonie kamienieckim obwodu chmielnickiego.
W czasach Rzeczypospolitej wieś leżała w województwie podolskim. Odpadła od Korony w wyniku II rozbioru.
We wsi znajduje się przystanek kolejowy Muksza na linii Chmielnicki – Kelmieńce.

</doc>
<doc id="3924732" url="https://pl.wikipedia.org/wiki?curid=3924732" title="Złamanie wyniosłości międzykłykciowej kości piszczelowej">
Złamanie wyniosłości międzykłykciowej kości piszczelowej

Złamanie wyniosłości międzykłykciowej kości piszczelowej, (in. złamanie awulsyjne wyniosłości międzykłykciowej, ) – rzadkie złamanie w obrębie stawu kolanowego, odpowiednik uszkodzenia więzadła krzyżowego przedniego u dzieci i młodzieży, jednakże obserwowane jest również u dorosłych. 
Historia.
Złamanie zostało po raz pierwszy opisane w 1875 roku przez francuskiego chirurga Antonina Ponceta. 
Epidemiologia.
Częstość występowania szacowana jest na 3 na 100 000 rocznie, jest stwierdzane w 2-5% przypadków pourazowego krwawienia do stawu kolanowego u dzieci i młodzieży. Obecnie wzrasta częstość tego urazu u osób dorosłych. 
Etiologia.
Do złamania wyniosłości międzykłykciowej kości piszczelowej dochodzi w przypadku urazu skrętnego lub przy upadku z małej wysokości na zgięte kolano, przy uprawianiu sportu lub w wypadkach komunikacyjnych. Sporty związane z dużym ryzykiem tego urazu to futbol amerykański, koszykówka, narciarstwo, piłka nożna i piłka siatkowa. Złamanie to jest uważane za odpowiednik uszkodzenia więzadła krzyżowego przedniego u dzieci i młodzieży, związane z niedojrzałością układu kostno-szkieletowego.
Obraz kliniczny.
Objawy złamania wyniosłości międzykłykciowej kości piszczelowej są następujące:
Diagnostyka różnicowa.
Rozpoznanie złamania wyniosłości międzykłykciowej kości piszczelowej opiera się na badaniu przedmiotowym, zdjęciu rentgenowskim oraz obrazowaniu metodą rezonansu magnetycznego.
Złamanie wyniosłości międzykłykciowej kości piszczelowej należy różnicować ze złuszczeniem chrząstki wzrostowej, uszkodzeniem łąkotki, zwichnięciem rzepki, uszkodzenie więzadeł wewnętrznych stawu kolanowego oraz innymi uszkodzeniami kości.
Klasyfikacja.
Klasyfikacja złamań na podstawie obrazu radiologicznego została opracowana przez Marvina Meyers'a i Francisa McKeever'a w 1959 roku, w 1977 roku Basilius Zaricznyj dodał kolejny typ (początkowo jako podtyp IIIB, obecnie jako podtyp IV) i ostatecznie podział został ustalony w 2005 roku, kiedy James Lubowitz (z zespołem) podzielił typ III na dwa podtypy A i B. 
Leczenie.
Leczenie jest operacyjne (zarówno klasyczne jak i w artroskopii) w stadiach IIIA-IV, natomiast w stadiach I i II leczeniem z wyboru jest leczenie zachowawcze. Opatrunek gipsowy powinien być utrzymany przez 4-6 tygodni u pacjentów leczonych zachowawczo i 2 tygodnie u pacjentów leczonych operacyjnie. W kolejnym etapie konieczna jest rehabilitacja i założenie odpowiedniej ortezy. Okres rehabilitacji trwa 3-4 miesięcy.
Rokowanie.
Niezależnie od przyjętego sposobu postępowania następstwem urazu jest trwałe osłabienie struktur więzadłowych kolana, jednakże nie ma to poważnego znaczenia klinicznego. Powikłaniami złamania wyniosłości międzykłykciowej kości piszczelowej są ograniczenie ruchomości stawu kolanowego, artrofibroza, niestabilność stawu kolanowego oraz zaburzenie funkcji chrząstki nasadowej. Rokowanie co do pełnego powrotu do zdrowia jest gorsze w typie III i IV złamania, jednakże możliwość powrotu do czynnego uprawiania sportu jest taka sama we wszystkich grupach pacjentów. 

</doc>
<doc id="3924733" url="https://pl.wikipedia.org/wiki?curid=3924733" title="Tajfun (nowela)">
Tajfun (nowela)

Tajfun ("Typhoon") – nowela Josepha Conrada, opublikowana w 1902 najpierw w odcinkach, a następnie w postaci książkowej, a potem włączona do tomu "Tajfun i inne opowiadania" ("Typhoon and Other Stories", 1903). 
Pierwsze polskie tłumaczenie ukazało się w 1926 nakładem Towarzystwa Księgarzy Polskich na Kresach w przekładzie Jerzy Bohdan Rychlińskiego, potem tłumaczyła utwór także Halina Najder.
Fabuła.
Utwór opowiada o zmaganiach statku "Nan-Shan" dowodzonego przez kapitana MacWhirra z wyjątkowo silną morską burzą. Pozornie prosty utwór o tematyce marynistycznej, w rzeczywistości jest tekstem o naturze ludzkiej. Załoga statku, a szczególnie kapitan w obliczu zagrożenia mają okazję sprawdzić się i pokonać żywioł. Kapitan, którego wiedza o morzu pochodziła głównie z podręczników „podejmuje wyzwanie rzucone mu przez los, sam chce «dotknąć» i nazwać to, co nieznane”.

</doc>
<doc id="3924734" url="https://pl.wikipedia.org/wiki?curid=3924734" title="Złamanie awulsyjne wyniosłości międzykłykciowej">
Złamanie awulsyjne wyniosłości międzykłykciowej



</doc>
<doc id="3924736" url="https://pl.wikipedia.org/wiki?curid=3924736" title="Polski Instytut Badawczy i Muzeum">
Polski Instytut Badawczy i Muzeum

Polski Instytut Badawczy i Muzeum w Budapeszcie (wcześniej Muzeum i Archiwum Węgierskiej Polonii) – instytucja Polonii węgierskiej, która gromadzi, bada i eksponuje materiały dotyczące historii, życia kulturalno – społecznego i organizacji polonijnych na Węgrzech. PIBM powstało w 1998 roku w Budapeszcie.
Organem założycielskim i nadzorczym placówki jest Ogólnokrajowy Samorząd Polski na Węgrzech, nadzór merytoryczny natomiast sprawowany jest przez węgierskie Ministerstwo Zasobów Ludzkich. Instytucja ma swoją główną siedzibę w X dzielnicy Budapesztu – Kőbányi (w dzielnicy niegdyś licznie zamieszkiwanej przez polskich emigrantów).
Instytucja oprócz stałej siedziby, posiada także filię. Pierwszym zamiejscowym oddziałem był „Dom pamięci Derenku” we wsi Andrástanya, który został założony w 2003 roku. W 2013 roku nastąpiło przeniesienie zbiorów do Domu Regionalnego w miejscowości Szögliget.
Od 2003 roku instytucja jest członkiem Stałej Konferencji Muzeów, Archiwów i Bibliotek Polskich na Zachodzie.
Wśród zbiorów placówki znajdują się m.in. dokumenty polskich uchodźców z czasów II wojny światowej, fotografie węgierskiej Polonii od początków XX wieku, niezwykle cenna dokumentacja budowy pomnika generała Józefa Bema w Budapeszcie, oryginalny plakat wzywający Węgrów do udziału w uroczystościach przywitania zwłok J. Bema czy wypożyczony przez Muzeum w Tarnowie jeden z największych ocalałych fragmentów Panoramy siedmiogrodzkiej Jana Styki.
Dyrektorem Polskiego Instytutu Badawczego i Muzeum w Budapeszcie jest Piotr Piętka. Wcześniejszymi dyrektorami byli: Konrad Sutarski (założyciel instytucji), dr Tibor Rémias (autor monografii poświęconej derenczanom), József Virágh (obecny wicedyrektor placówki).
Od 2016 roku instytucja prowadzi swoją kolumnę w piśmie Polonia Węgierska oraz kanał na YouTube'ie.

</doc>
<doc id="3924739" url="https://pl.wikipedia.org/wiki?curid=3924739" title="Jaruha (obwód chmielnicki)">
Jaruha (obwód chmielnicki)

Jaruha (ukr. Яруга) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924743" url="https://pl.wikipedia.org/wiki?curid=3924743" title="Leonidas (epos)">
Leonidas (epos)

Leonidas – epos historyczny osiemnastowiecznego angielskiego poety Richarda Glovera, opowiadający o królu Sparty Leonidasie, który poległ w bitwie pod Termopilami w 480 p.n.e., stawiając opór znacznie liczebniejszym siłom perskim, opublikowany w 1737. Utwór został napisany wierszem białym (blank verse), czyli jambicznym dziesięciozgłoskowcem. Autor urozmaica rytm wiersza, często stosując przerzutnię. Utwór składa się z dziewięciu ksiąg. Ma około pięciu tysięcy wersów.
Poemat cieszył się znaczną popularnością. Doczekał się kilku edycji. Poemat Glovera wspomniała we wstępie do swojego dzieła "The Battle of Marathon" Elizabeth Barrett Browning.
Poeta napisał również kontynuację eposu, zatytułowaną "".

</doc>
<doc id="3924751" url="https://pl.wikipedia.org/wiki?curid=3924751" title="Bahowycia">
Bahowycia

Bahowycia (ukr. Баговиця, ros. Баговица, hist. "Bahowica") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924759" url="https://pl.wikipedia.org/wiki?curid=3924759" title="Stanisławiwka (rejon kamieniecki)">
Stanisławiwka (rejon kamieniecki)

Stanisławiwka (ukr. Станіславівка) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924760" url="https://pl.wikipedia.org/wiki?curid=3924760" title="Trigonobalanus">
Trigonobalanus

Trigonobalanus Forman – rodzaj roślin z rodziny bukowatych ("Fagaceae" Dumort.). Według "The Plant List" w obrębie tego rodzaju znajdują się 3 gatunki. Występuje naturalnie na Półwyspie Indochińskim oraz w Kolumbii. W Europie znaleziono skamieliny roślin z tego rodzaju pochodzące z eocenu. Gatunkiem typowym jest "T. verticillata" Forman. 

</doc>
<doc id="3924761" url="https://pl.wikipedia.org/wiki?curid=3924761" title="Patriarszy dekanat tajlandzki">
Patriarszy dekanat tajlandzki

Dekanat tajlandzki (pełna nazwa: Patriarszy dekanat parafii Rosyjskiego Kościoła Prawosławnego w Królestwie Tajlandii) – historyczny dekanat Rosyjskiego Kościoła Prawosławnego, obejmujący terytorium Tajlandii.
Historia.
Dekanat utworzono postanowieniem Świętego Synodu 21 października 2016, poprzez wydzielenie z istniejącego od 2001 Przedstawicielstwa Rosyjskiego Kościoła Prawosławnego w Królestwie Tajlandii (obejmującego również Kambodżę i Laos). Dziekanem został archimandryta Oleg (Czeriepanin).
W związku z reorganizacją administratur Rosyjskiego Kościoła Prawosławnego w Azji Południowo-Wschodniej, struktury dekanatu weszły 26 lutego 2019 r. w skład nowo powstałej eparchii tajlandzkiej, będącej częścią Patriarszego Egzarchatu w Azji Południowo-Wschodniej.
Parafie.
W skład dekanatu wchodziło 10 parafii:
Monaster.
W obrębie dekanatu działał jeden klasztor:

</doc>
<doc id="3924766" url="https://pl.wikipedia.org/wiki?curid=3924766" title="Bogdan Bogdanović (architekt)">
Bogdan Bogdanović (architekt)

Bogdan Bogdanović, cyr. Богдан Богдановић (ur. 20 sierpnia 1922 w Belgradzie, zm. 18 czerwca 2010 w Wiedniu) – serbski i jugosłowiański architekt, rzeźbiarz, filozof i urbanista, w latach 1982–1986 burmistrz Belgradu.
Życiorys.
Pochodził z rodziny o tradycjach lewicowych. Był synem krytyka literackiego i dyrektora Teatru Narodowego Milana Bogdanovicia i Milevy z d. Mihajlović. W 1940 rozpoczął studia z zakresu architektury na Uniwersytecie Belgradzkim. W czasie wojny działał w ruchu oporu i przyłączył się do partii komunistycznej. W czasie walk we wschodniej Bośni został ciężko ranny.
Po zakończeniu wojny kontynuował studia architektoniczne, które ukończył w 1950 i rozpoczął pracę jako asystent w Instytucie Urbanizmu. W 1960 uzyskał stopień docenta, a w 1973 profesora. W 1970 objął funkcję dziekana Wydziału Architektury Uniwersytetu Belgradzkiego. Był członkiem Serbskiej Akademii Nauk i Sztuk (SANU), a od 1964 przewodniczącym Jugosłowiańskiego Związku Architektów.
W 1982 objął stanowisko burmistrza Belgradu. Jego kandydaturę zgłosił Ivan Stambolić – ówczesny przewodniczący Związku Komunistów Serbii. W ciągu czteroletnich rządów w mieście zorganizował konkurs międzynarodowy na projekt przebudowy Nowego Belgradu – obszaru położonego na lewym brzegu Sawy. W 1986 z poparciem Slobodana Miloševicia został mianowany członkiem Komitetu Centralnego Związku Komunistów Jugosławii. Miał przyjąć to stanowisko pod warunkiem, że nie będzie musiał uczestniczyć w posiedzeniach Komitetu z uwagi na ważniejsze sprawy do zrobienia. W następnym roku skierował liczący ponad 60 stron list do Miloševicia oskarżając go o nacjonalistyczną retorykę i metody stalinowskie. List stał się przyczyną wyrzucenia Bogdanovicia z partii i pogróżek skierowanych przeciwko artyście. W czasie wojny w Jugosławii 1992-1995 z uwagi na postawy antynacjonalistyczne Bogdanović stał celem kampanii oszczerstw w serbskich mediach.
W 1993 przeniósł się wraz z żoną Kseniją do Austrii, gdzie spędził ostatnie lata życia. Zmarł na atak serca w szpitalu w Wiedniu.
Twórczość.
Był autorem ponad 20 prac poświęconych współczesnej urbanizacji i kształtowaniu przestrzeni miejskiej. Twórca kilkudziesięciu pomników poświęconych w większości jugosłowiańskim ofiarom II wojny światowej.
Pamięć.
W 100 rocznicę urodzin Bogdanovicia w bibliotece miejskiej w Belgradzie otwarto wystawę prezentującą dorobek artystyczny rzeźbiarza i architekta. Jego imię nosi jedna z ulic w belgradzkiej dzielnicy Zvezdara.

</doc>
<doc id="3924768" url="https://pl.wikipedia.org/wiki?curid=3924768" title="Tatra-Jug">
Tatra-Jug

Tatra-Jug – spółka zajmująca się produkcją taboru tramwajowego, założona w 1993 roku z siedzibą w Odessie i zakładami produkcyjnymi w Dnieprze. Spółka rozpoczynała działalność od produkcji pojazdów bazujących na modelach czeskiej Tatry, z czasem zaczęła wprowadzać własne modele. Pojazdy Tatra-Jug kursują w systemach tramwajowych 22 ukraińskich miast, a w 2017 r. spółka podpisała kontrakt z operatorem sieci w Aleksandrii.

</doc>
<doc id="3924769" url="https://pl.wikipedia.org/wiki?curid=3924769" title="Wrubliwci">
Wrubliwci

Wrubliwci (ukr. Врублівці, pol. hist. "Wróblowce") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924770" url="https://pl.wikipedia.org/wiki?curid=3924770" title="Potsdamer Stadtschloss">
Potsdamer Stadtschloss



</doc>
<doc id="3924771" url="https://pl.wikipedia.org/wiki?curid=3924771" title="Banan (owoc)">
Banan (owoc)

Banan – jadalny owoc tropikalny, z botanicznego punktu widzenia – jagoda, wytwarzany przez kilka gatunków roślin zielnych z rodzaju banan ("Musa") (największe znaczenie użytkowe mają owoce banana zwyczajnego).
Słowo banan pochodzi bądź od arabskiego słowa "banan", oznaczającego "palec" lub z afrykańskiego języka wolof, w którym rośliny te określa się mianem "banaana".
Uprawiane są głównie w strefie międzyzwrotnikowej – w Afryce, Ameryce Południowej i Północnej oraz w Azji i krajach Pacyfiku.
Najczęściej banany mają od 10 do 15 cm, największe okazy osiągają do 30 cm. Rosną w groniastych owocostanach. Owoce poszczególnych gatunków różnią takie cechy jak stopień mączystości czy zawartość cukrów, co decyduje o ich zastosowaniu kulinarnym.
Często spotykanym mitem na temat bananów jest twierdzenie, że w końcówkach tych owoców mogą znajdować się lamblie – pasożyty wywołujące lambliozę. Dłuższa końcówka owocu jest pozostałością po szypułce, a krótszy, drugi koniec to pozostałość po szyjce słupka kwiatu. Szypułki bananów łączą się w tzw. „rączki” i „kiście” lub „wiązki” – w takiej postaci skupiającej po kilka owoców odciętych z owocostanu banany trafiają do oferty handlowej. Pojedynczy owoc zwany jest „paluszkiem”, „rączkę” tworzy kilka zrośniętych z sobą owoców, a kilka rączek zrasta się następnie w „wiązkę” liczącą zwykle ok. 20 „paluszków”.
Wartość odżywcza.
Należy wziąć pod uwagę, że owoce z importu, często sztucznie doprowadzane do stanu dojrzałości, mają inną wartość odżywczą.
Producenci.
W 2014 łączne zbiory bananów wyniosły wg danych FAOSTAT-u 114 130 tysięcy ton, z czego na Azję przypadało 55,8%, na obie Ameryki 24,7%, Afrykę 17,9%, Oceanię 1,3% oraz Europę 0,3%. Największymi producentami były następujące kraje:
Łącznie uprawy bananów zajęły obszar 5 393 811 ha. Głównymi eksporterami owoców w 2014 były Ekwador (26% światowego eksportu), Filipiny (15%), Kostaryka (12%), Kolumbia (7,8%) i Gwatemala (7,2%), a największymi importerami – kraje Unii Europejskiej, Stany Zjednoczone, Japonia, Chiny i Rosja.
Przez lata znaczącym producentem bananów była amerykańska korporacja United Fruit Company, założona w 1899 roku. Jej obecnym następcą jest główny amerykański dystrybutor bananów Chiquita Brands International. Firma ta miała trzynastoprocentowy udział w światowym eksporcie bananów w 2013, podczas gdy jej główni konkurenci: Fresh Del Monte Produce (do 1989 część spółki Del Monte Foods) 12% zaś Dole Food Company 11%.
W 2014 banany były głównym produktem eksportowym Belize.
Transport i przechowywanie.
Banany wymagają dalekiego transportu z miejsca, gdzie są uprawiane do miejsca sprzedaży. Aby osiągnąć jak najdłuższą trwałość skórki, której wygląd decyduje o wartości handlowej owoców, zbiór bananów następuje przed osiągnięciem dojrzałości. Owoce wymagają ostrożnego traktowania, szybkiego transportu do portów, schłodzenia i transportu w chłodniach. Celem jest powstrzymanie bananów przed wydzielaniem etylenu, naturalnego środka powodującego ich dojrzewanie. Takie postępowanie umożliwia przechowanie i transport przez 3-4 tygodnie w temperaturze 13 °C. Po przybyciu na miejsce przeznaczenia banany trafiają do dojrzewalni – miejsca gdzie umieszczane są w temperaturze 17 °C i traktowane etylenem o niskim stężeniu. Po kilku dniach banany zaczynają dojrzewać i rozprowadzane są do docelowej sprzedaży. Niedojrzałe banany nie powinny być przechowywane w domowych lodówkach, ze względu na zbyt niską temperaturę, która szkodzi owocom. Dojrzałe banany mogą być przechowane w domowej chłodziarce przez kilka dni.
Dwutlenek węgla (który banany wytwarzają samoistnie) i sorbenty etylenu mogą wydłużyć trwałość owoców nawet w wyższych temperaturach. Efekt ten można wykorzystać pakując owoce w szczelny worek polietylenowy z dodatkiem absorbentu etylenu (np. nadmanganianu potasu). Zabieg ten wydłuża okres przechowywania do 3-4 tygodni bez potrzeby chłodzenia.

</doc>
<doc id="3924774" url="https://pl.wikipedia.org/wiki?curid=3924774" title="Furmaniwka (obwód chmielnicki)">
Furmaniwka (obwód chmielnicki)

Furmaniwka (ukr. Фурманівка) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924789" url="https://pl.wikipedia.org/wiki?curid=3924789" title="Kulczijiwci">
Kulczijiwci

Kulczijiwci (ukr. Кульчіївці) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924798" url="https://pl.wikipedia.org/wiki?curid=3924798" title="Słobidka-Kulczijewećka">
Słobidka-Kulczijewećka

Słobidka-Kulczijewećka (ukr. Слобідка-Кульчієвецька) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924799" url="https://pl.wikipedia.org/wiki?curid=3924799" title="Szabbetaj Szichman">
Szabbetaj Szichman

Szabbetaj Szichman (hebr.: שבתאי שיכמן, ang.: "Shabtai Shikhman", "Shabtai Shichman", ur. 10 września 1915 w Polsce, zm. 9 stycznia 1987) – izraelski polityk, w latach 1959–1965 poseł do Knesetu z listy Herutu.
Życiorys.
Urodził się 10 września 1915 na terenach późniejszej II Rzeczypospolitej. Do szkoły średniej uczęszczał w Kowlu na Wołyniu. Był aktywistą Bejtaru. W 1935 roku wyemigrował do Palestyny.
W wyborach parlamentarnych w 1959 po raz pierwszy dostał się do izraelskiego parlamentu z listy Herutu. W wyborach w 1961 uzyskał ponownie mandat, pod koniec tej kadencji Heurt połączył się z Partią Liberalną tworząc Gahal. Nie uzyskał reelekcji z listy tego nowego ugrupowania w kolejnych wyborach.
Zmarł 9 stycznia 1987.

</doc>
<doc id="3924800" url="https://pl.wikipedia.org/wiki?curid=3924800" title="Nikandra">
Nikandra

Słowo Nikandra może dotyczyć:

</doc>
<doc id="3924802" url="https://pl.wikipedia.org/wiki?curid=3924802" title="Shabtai Shichman">
Shabtai Shichman



</doc>
<doc id="3924803" url="https://pl.wikipedia.org/wiki?curid=3924803" title="Shabtai Shikhman">
Shabtai Shikhman



</doc>
<doc id="3924804" url="https://pl.wikipedia.org/wiki?curid=3924804" title="Szabtaj Shikhman">
Szabtaj Shikhman



</doc>
<doc id="3924805" url="https://pl.wikipedia.org/wiki?curid=3924805" title="Szabtaj Szikhman">
Szabtaj Szikhman



</doc>
<doc id="3924806" url="https://pl.wikipedia.org/wiki?curid=3924806" title="Szabtaj Szichman">
Szabtaj Szichman



</doc>
<doc id="3924811" url="https://pl.wikipedia.org/wiki?curid=3924811" title="Sauber C36">
Sauber C36

Sauber C36 – samochód Formuły 1, skonstruowany przez Saubera na sezon 2017. Kierowcami bolidu zostali: Marcus Ericsson, oraz Pascal Wehrlein.
Prezentacja.
Prezentacja bolidu odbyła się 20 lutego 2017 roku. Ze względu na dwudziestopięciolecie istnienia zespołu Sauber zastosowano specjalne malowanie bolidu. 22 lutego na torze Circuit de Barcelona-Catalunya został zorganizowany dzień filmowy podczas którego bolid pokonał pierwsze kilometry.

</doc>
<doc id="3924817" url="https://pl.wikipedia.org/wiki?curid=3924817" title="Małe smoki">
Małe smoki

Małe smoki (ang. "Pocket Dragon Adventures") – amerykański serial animowany wyprodukowany w 1998. W Polsce był wydawany na płytach DVD przez Vision. 
Fabuła.
Przygody zabawnych małych smoczków – Filberta, Zoom-Zooma, Okularnika, Dinky i Przytulaka, które mieszkają z miłym czarodziejem Walterem.
Wersja polska.
Wersja polska: GMS RECORDS
Wystąpili:
i inni
Piosenkę czołówkową śpiewał: Krzysztof Cybiński
Lektor: Ireneusz Machnicki

</doc>
<doc id="3924822" url="https://pl.wikipedia.org/wiki?curid=3924822" title="Surżynci">
Surżynci

Surżynci (ukr. Суржинці) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924829" url="https://pl.wikipedia.org/wiki?curid=3924829" title="US Open 1969">
US Open 1969

US Open 1969 – ostatni, czwarty w sezonie tenisowy turniej wielkoszlemowy, który odbywał się pomiędzy 29 sierpnia a 9 września, na trawiastych kortach nowojorskiego "West Side Tennis Club" w dzielnicy Forest Hills. Była to 89. edycja rozgrywek. Pula nagród wyniosła 125 000 dolarów amerykańskich.

</doc>
<doc id="3924843" url="https://pl.wikipedia.org/wiki?curid=3924843" title="Kniażpil">
Kniażpil

Kniażpil (ukr. Княжпіль, pol. hist. "Kniaźpol") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924848" url="https://pl.wikipedia.org/wiki?curid=3924848" title="Nikandra (roślina)">
Nikandra (roślina)

Nikandra, wzdętka ("Nicandra" ) – rodzaj roślin z rodziny psiankowatych ("Solanaceae"). Jest to takson monotypowy tj. należy tu jeden gatunek – nikandra miechunkowa "Nicandra physalodes" . Roślina ta pochodzi prawdopodobnie z Ameryki Południowej (Peru), ale została szeroko rozpowszechniona w strefie międzyzwrotnikowej oraz w strefach umiarkowanych obu półkul. W Polsce ma status zadomowionego antropofita.
Gatunek uprawiany jest jako jednoroczna roślina ozdobna. Sadzony jest też dlatego, że z powodu zawartości steroidowych laktonów odstrasza muchy. Niektórym nasionom brakuje jednego chromosomu, co sprawia, że mogą one pozostawać w uśpieniu przez około 30 lat.
Systematyka.
W obrębie rodziny psiankowatych ("Solanaceae") klasyfikowana w podrodzinie "Solanoideae". 

</doc>
<doc id="3924849" url="https://pl.wikipedia.org/wiki?curid=3924849" title="Nicandra">
Nicandra



</doc>
<doc id="3924850" url="https://pl.wikipedia.org/wiki?curid=3924850" title="Jan Kudła">
Jan Kudła

Jan Kudła pseud. "Ryś" (ur. 10 czerwca 1926 w Polskiej Woli, zm. 19 lutego 2017) – polski uczestnik II wojny światowej oraz powojennego podziemia antykomunistycznego, pułkownik WP w stanie spoczynku.
Życiorys.
Po wybuchu II wojny światowej znalazł się na terenach pod okupacją sowiecką i 10 lutego 1940 został wraz z rodziną deportowany za Ural w okolice Swierdłowska. Po podpisaniu w 1941 układu Sikorski-Majski, Kudła wstąpił do Polskiej Szkoły Junaków przy formowanej w ZSRR – 7. Dywizji Piechoty Polskich Sił Zbrojnych, z którą opuścił Związek Radziecki i przez Iran dotarł do Wielkiej Brytanii. Był żołnierzem 1 Samodzielnej Brygady Spadochronowej, a następnie 1 Dywizji Pancernej (PSZ).
Po zakończeniu II wojny światowej, w październiku 1946, został przerzucony do Polski z korespondencją dla Anatola Sawickiego – komendanta Eksterytorialnego Okręgu Lwów Zrzeszenia Wolność i Niezawisłość. Od 1948 kontynuował działalność w ramach konspiracji antykomunistycznej jako członek Polskiej Tajnej Organizacji Wojskowej. W listopadzie 1951 został aresztowany przez funkcjonariuszy Urzędu Bezpieczeństwa i wyrokiem Wojskowego Sądu Rejonowego w Zielonej Górze skazany na 15 lat więzienia. Wyrok odbywał między innymi w Rawiczu, Sztumie i Wronkach. W wyniku odwilży politycznej w 1956 został zwolniony z więzienia. W latach 80. XX wieku angażował się w działalność opozycyjną w ramach NSZZ „Solidarność” oraz NSZZ RI „Solidarność”. Po transformacji systemowej w Polsce był działaczem organizacji kombatanckich.

</doc>
<doc id="3924853" url="https://pl.wikipedia.org/wiki?curid=3924853" title="Zmartwychwstanie (album)">
Zmartwychwstanie (album)

Zmartwychwstanie – dziewiąty album zespołu Róże Europy wydany 13 grudnia 2013 roku nakładem wydawnictwa Cobra Verde Studio.

</doc>
<doc id="3924855" url="https://pl.wikipedia.org/wiki?curid=3924855" title="Boryszkiwci">
Boryszkiwci

Boryszkiwci (ukr. Боришківці, ros. Борышковцы, "Boryszkowcy", hist. "Boryszkowce") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924861" url="https://pl.wikipedia.org/wiki?curid=3924861" title="Abrykosiwka">
Abrykosiwka

Abrykosiwka (ukr. Абрикосівка, ros. Абрикосовка, "Abrikosowka"; dawniej: Beznoskowce, ukr. Безнісківці, "Bezniskiwci") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924867" url="https://pl.wikipedia.org/wiki?curid=3924867" title="Ħamrun Spartans">
Ħamrun Spartans



</doc>
<doc id="3924868" url="https://pl.wikipedia.org/wiki?curid=3924868" title="Kołubajiwci">
Kołubajiwci

Kołubajiwci (ukr. Колубаївці) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924871" url="https://pl.wikipedia.org/wiki?curid=3924871" title="Roberta Bondar">
Roberta Bondar

Roberta Lynn Bondar (ur. 4 grudnia 1945 w Sault Ste. Marie) – kanadyjska astronautka, neurolog, naukowiec, fotografka. Pierwsza kanadyjska astronautka w kosmosie. Uhonorowana licznymi odznaczeniami, między innymi Orderem Kanady, Order of Ontario, NASA Space Flight Medal, członek Kanadyjskiego Towarzystwa Królewskiego.
Młodość i wykształcenie.
Roberta Bondar urodziła się w Sault Ste. Marie w prowincji Ontario, w Kanadzie. Rodzina od strony ojca jest pochodzenia ukraińskiego, ze strony matki – brytyjskiego. W Sault Ste. Marie ukończyła szkołę podstawową i średnią. W 1968 roku otrzymała licencjat w dziedzinie nauk w zakresie zoologii i rolnictwa na Uniwersytecie w Guelph, tytuł magistra nauk patologii eksperymentalnej Uniwersytetu w Zachodnim Ontario w 1971, doktorat w dziedzinie neurobiologii Uniwersytetu w Toronto w 1974 roku oraz tytuł doktora nauk medycznych na uniwersytecie w McMaster w 1977 roku. W roku 1981 była stypendystką kanadyjskiego Royal College of Physicians and Surgeons z zakresu neurologii. Posiada certyfikat nurka i spadochroniarza.
Kariera badawcza.
W grudniu 1983 roku Roberta Bondar została zakwalifikowana do kanadyjskiego programu kosmicznego.
Wzięła udział w misji NASA STS-42 wahadłowca Discovery, która trwała od 22 do 30 stycznia 1992. W jej trakcie prowadzono badania nad adaptacją systemu nerwowego człowieka do niskiego poziomu grawitacji i analizę nad działaniem mikrograwitacji na takie organizmy jak jajka krewetek, muszek owocówek i bakterie.
We wrześniu 1992 roku opuściła Kanadyjską Agencję Kosmiczną, by kontynuować działalność naukową.
Roberta Bondar jest również uznaną fotografką, specjalizującą się w fotografii przyrody, autorką między innymi albumu poświęconego parkom narodowym Kanady ("Passionate Vision", 2000).
W latach 2003-2009 była rektorką Uniwersytet Trent w regionie Durham.

</doc>
<doc id="3924874" url="https://pl.wikipedia.org/wiki?curid=3924874" title="Laura Alonso Padin">
Laura Alonso Padin

Laura Alonso Padin (ur. 2 stycznia 1976 w Vilagarcía de Arousa) – hiszpańska śpiewaczka (sopran spinto).

</doc>
<doc id="3924877" url="https://pl.wikipedia.org/wiki?curid=3924877" title="John Richardson (naturalista)">
John Richardson (naturalista)

Sir John Richardson (ur. 5 listopada 1787 w Dumfries, zm. 5 czerwca 1865 w Grasmere) – szkocki chirurg okrętowy, przyrodnik, badacz Arktyki.
Życiorys.
Studiował medycynę na uniwersytecie w Edynburgu, w 1807 zdał egzaminy londyńskiego Royal College of Surgeons i został skierowany do Royal Navy jako chirurg, w której przesłużył następnie 48 lat. Był lekarzem wojskowym m.in. na statku uczestniczącym w bombardowaniu Kopenhagi w 1807, na statku biorącym udział w blokadzie Tag podczas wojny na Półwyspie Iberyjskim oraz w konwojach do Hiszpanii i Quebecu oraz na Maderę. W latach 1819-1822 był chirurgiem i naturalistą w ekspedycji Sir Johna Franklina do Arktyki, 1824-1827 uczestniczył w jego innej wyprawie polarnej. W 1846 otrzymał tytuł szlachecki. W latach 1848-1849 wraz z Johnem Rae wyruszył na wyprawę poszukiwawczą zaginionej ekspedycji Franklina.

</doc>
<doc id="3924881" url="https://pl.wikipedia.org/wiki?curid=3924881" title="Laura Papo Bohoreta">
Laura Papo Bohoreta

Laura Papo Bohoreta właśc. Luna Levi (ur. 15 marca 1891 w Sarajewie, zm. 12 czerwca 1942 tamże) – jugosłowiańska pisarka, eseistka i feministka, pochodzenia żydowskiego.
Życiorys.
Pochodziła z ubogiej rodziny sefardyjskich Żydów, od pokoleń mieszkających w Sarajewie. Była jednym z siedmiorga dzieci Judy Leona Levi i Estery. Z powodów ekonomicznych rodzina Levi w 1900 przeniosła się do Stambułu, gdzie rodzice zmienili imię swojej córki Luna na bardziej nowoczesne – Laura. W Stambule uczyła się we francuskojęzycznej szkole dla Żydów, prowadzonej przez "Alliance Israélite Française". W 1908 rodzina Levi, nadal żyjąca w niedostatku powróciła do Sarajewa. Aby pomóc finansowo rodzinie Laura dawała lekcje języka francuskiego i niemieckiego. Otworzyła w Sarajewie wraz z siostrami salon damskich kapeluszy "Chapeau Chic Parisien". W tym czasie Laura rozpoczęła zbierać tradycyjne pieśni i przysłowia Żydów sefardyjskich. Tłumaczyła dzieła autorów francuskich: Jules'a Verne'a i Emile de Girardine'a.
Przełomowy dla jej aktywności społecznej był artykuł "Die Südslawische Frau in der Politik", który ukazał się w 1916 w czasopiśmie "Bosnische Post". Autorka artykułu Jelica Belović-Bernadzikowska opisała kobiety sefardyjskie z Bośni jako zacofane, niechętne nauce, pielęgnujące wzorzec rodziny patriarchalnej. W odpowiedzi Laura tydzień później opublikowała tekst "Die Spanolische" (Sefardyjka), który przedstawiał złożoną sytuację kobiety serfardyjskiej i rolę, jaką odgrywa w rodzinie. W tym samym roku poślubiła Danijela Papo. W 1918 przyszedł na świat jej pierwszy syn Leon, a rok później drugi syn, Kokija. Wkrótce po urodzinach drugiego syna mąż Laury trafił do szpitala psychiatrycznego, w którym leczył się ze stresu pourazowego, którego nabawił się walcząc w czasie I wojny światowej na froncie.
Obarczona obowiązkami rodzinnymi Laura powróciła do działalności społecznej w 1924. Sprowokowała ją do tego nostalgiczna powieść "Dos vizinas in el kortižo" (Dwóch sąsiadów w ogródku) Avrama Romano Buki opublikowana w czasopiśmie "Jevrejski život". Jeden z bohaterów książki, Lea dowodził szkodliwości kształcenia młodych dziewcząt, które potem zaniedbują obowiązki domowe. W kolejnym numerze czasopisma "Jevrejski život" ukazał się tekst pt. "Madres" (Matka), podpisany Bohoreta - nowym pseudonimem literackim Laury Papo. Nawiązując bezpośrednio do wypowiedzi bohatera powieści Buki autorka podkreśliła, jak ważną rolę w obecnych czasach odgrywa kształcenie kobiet i przygotowanie ich do sytuacji, w których ponoszą odpowiedzialność ekonomiczną za rodzinę.
W 1931 za namową znanego w Sarajewie pisarza Vita Kajona Laura Papo napisała monografię "La mužer sefardi de Bosna" (Kobieta sefardyjska w Bośni), stanowiącej rozszerzoną wersję jej artykułu z 1916 roku. Książka przedstawiała tradycyjne wartości i obyczaje, charakterystyczne dla społeczności Sefardyjek, ale zarazem podkreśla konieczność dostosowania się do zmian cywilizacyjnych, zachodzących we współczesnym świecie. Dzięki wsparciu Muhameda Nezirovicia pracę Laury Papo udało się przetłumaczyć na język angielski.
W latach 30. dorobek literacki Laury Papo powiększył się o siedem jednoaktówek - od "Avia de Ser" (Kiedyś tak było) do "Tjempos pasados" (Czasy minione). Sztuki Bohorety wystawiała Círculo del Drama - działająca w Sarajewie grupa teatralna sefardyjskich Żydów. Pisała także krótkie teksty o tematyce społecznej. Głównym celem Autorki stało się uświadomienie kobiet, jak przezwyciężać problemy ekonomiczne i uczestniczyć w większym stopniu w życiu społecznym. Pod koniec lat 30. tłumaczyła na język ladino utwory Jovana Jovanovicia Zmaja i Gustava Krkleca.
W 1941 obu jej synów aresztował oddział ustaszy. Trafili do obozu w Jasenovacu, gdzie zostali zamordowani. Schorowana Laura, nieświadoma losu synów trafiła do katolickiego szpitala Sióstr Miłosierdzia w Sarajewie, gdzie zmarła. Pochowana na starym cmentarzu żydowskim w Sarajewie, jej grób nie przetrwał do dnia dzisiejszego.
Pamięć.
Postaci Laury Papo Bohorety została poświęcona "Ballada o Bohorecie" autorstwa Gordany Kuić.

</doc>
<doc id="3924884" url="https://pl.wikipedia.org/wiki?curid=3924884" title="Adam Harasowski">
Adam Harasowski

Adam Jerzy Harasowski (ur. 16 września 1904 w Delatynie, zm. 16 czerwca 1996 w Rownhams w Anglii) – polski kompozytor i dyrygent, pianista, znawca twórczości Fryderyka Chopina, inżynier mechanik, poliglota. Od roku 1939 przebywał w Wielkiej Brytanii. Był oficerem technicznym Polskich Sił Powietrznych, później oficerem i instruktorem Royal Air Force. Prowadził polskie i brytyjskie, chóralne i operowe grupy muzyczne, a także działalność pisarską mającą na celu przybliżenie polskiej muzyki publiczności anglojęzycznej. Był mężem wydawcy i dziennikarki Jadwigi Harasowskiej.
Życiorys.
Okres przedwojenny.
Urodził się w Delatynie. Był synem Aleksandra i Roberty Nałęcz-Udryckiej. Aleksander Harasowski (1872–1945) był lekarzem o wszechstronnych zainteresowaniach, także muzycznych. Po stronie ojca Adam był spokrewniony z Maurycym Karasowskim (1823–1892), pierwszym biografem Chopina. Był szwagrem kompozytora Tadeusza Szeligowskiego (1896–1963).
Adam egzamin maturalny złożył w Nowym Sączu. W latach 1923–1929 studiował w konserwatorium Polskiego Towarzystwa Muzycznego we Lwowie w klasie Adama Sołtysa. W czasie studiów dorabiał grą na fortepianie podczas projekcji niemych filmów. Później pobierał prywatne lekcje kompozycji u Karola Szymanowskiego. W 1927 poznał Gilberta K. Chestertona.
Polecony przez Adama Sołtysa opracował ważne w klasycznym dramacie greckim pieśni chórów do "Antygony" Sofoklesa w nowoczesnym tłumaczeniu Tadeusza Węclewskiego. W 1928 jego kompozycja "Obrona Lwowa" do słów Artura Oppmana na chór męski i orkiestrę otrzymała drugą nagrodę konkursu Polskiego Towarzystwa Śpiewaczego „Echo-Macierz” we Lwowie. Zamiłowanie do muzyki chóralnej przejął od swego ojca, Aleksandra, który podczas studiów medycyny był równocześnie dyrygentem Krakowskiego Chóru Akademickiego.
Adama Harasowskiego uczono gry na fortepianie od wieku 5 lat. Należał do lwowskiej szkoły pianistycznej Karola Mikuli, która bezpośrednio kontynuowała tradycje chopinowskie. W roku 1932 uczestniczył w II Międzynarodowym Konkursie Chopinowskim.
Równocześnie studiował na Wydziale Mechanicznym Politechniki Lwowskiej i w 1931 uzyskał dyplom inżyniera mechanika „w grupie nauk maszynowo-ruchowych”. Podczas studiów odbywał co roku kilkumiesięczne praktyki studenckie w Szwecji (1929), Francji (1930) i Anglii (Balderton, 1927 i 1930 oraz Basingstoke, 1928). W Balderton zaprzyjaźnił się z Ritą i Fredem Wand, u których znalazł pomoc po przyjeździe do Anglii w końcu 1939.
W latach 1924–1929 był najpierw akompaniatorem, a od 1926 dyrygentem uczelnianego Lwowskiego Chóru Technickiego, którego kontynuatorem od 1946 jest Akademicki Chór Politechniki Wrocławskiej. Lwowski Chór Technicki – jak wspominał po latach – wyznawał czynnie piękną maksymę chórów polskich „Pieśnią do serca, sercem do Ojczyzny”. W 1927 Chór wystąpił na uroczystościach 77. rocznicy urodzin prezydenta Czechosłowacji Masaryka. W maju 1929 pieśń Harasowskiego "Lwów" w wykonaniu Chóru Technickiego „spotkała się z gorącym przyjęciem” na Wszechsłowiańskim Zjeździe Śpiewaczym w Poznaniu.
W okresie 1931–1932 odbył kurs oficerski w szkole kadeckiej we Lwowie (z praktyką w 6. Pułku Lotniczym). Przez dwa lata pracował jako inżynier mechanik w Hucie Szkła „Dąbrowa” w miejscowości Huta-Dąbrowa w powiecie łukowskim, a później (do 1938) w Hucie Królewskiej w Chorzowie na Górnym Śląsku. Po przejęciu Zaolzia przez Polskę w październiku 1938 do wybuchu wojny pracował jako inżynier w hucie w Trzyńcu, gdzie produkowano części do samolotów.
Podczas pobytu na Śląsku był kierownikiem artystycznym orkiestry dętej i symfonicznej w Chorzowie oraz dyrygentem chóru męskiego „Echo” w Katowicach. Prowadzony przez niego koncert chóru w maju 1937 poświęcony twórczości Stanisława Niewiadomskiego został nazwany „pięknym i szlachetnym słuchowiskiem”, a Harasowski „okazał się znakomitym dyrygentem”. Chór „Echo” występował w Polskim Radio z repertuarem ludowych pieśni polskich, a także angielskich.
Harasowski prowadził korespondencję z Bolesławem Wallek-Walewskim, dyrygentem chórów i dyrektorem Konserwatorium Towarzystwa Muzycznego w Krakowie. W roku 1938 poślubił Jadwigę Zbrożek, sekretarz redakcji koncernu wydawniczego Ilustrowany Kurier Codzienny w Krakowie i współpracownicy Mariana Dąbrowskiego.
W czerwcu 1939 uczestniczył w międzynarodowym kongresie odlewniczym w Londynie. Jego opracowanie na temat polskiego przemysłu odlewniczego ukazało się w 1940 w brytyjskim czasopiśmie „Foundry Trade Journal”, a także zostało wymienione przez specjalistyczne czasopismo niemieckie.
Okres wojenny.
Po wybuchu II wojny światowej, w ostatnich dniach września 1939 trafił jako polski oficer do obozu jenieckiego w Balş w Rumunii, gdzie spotkał Adama Kowalskiego, autora pieśni "Modlitwa Obozowa" znanej także pod tytułami: "Modlitwa AK", "Modlitwa partyzancka" i "O Panie, któryś jest na niebie". Adam Harasowski opracował tę pieśń na chór męski i aranżacja została wykonana w czasie koncertu żołnierskiego w drugą niedzielę października 1939. "Modlitwa Obozowa" stała się później popularna w Polskich Siłach Zbrojnych na Zachodzie i w Polsce Podziemnej, także współcześnie. Pieśń 2 Korpusu (jak popularnie nazywano "Modlitwę obozową") pojawia się w liturgii polonijnych parafii w mszach okolicznościowych i pogrzebowych.
Na początku 1940 Adam i Jadwiga Harasowscy przybyli do Glasgow w Szkocji i „podjęli się konsekwentnej realizacji programu zbliżenia kulturalnego polsko-szkockiego”. Jadwiga została właścicielem (do 1953) Książnicy Polskiej, która wydawała i drukowała dzienniki, czasopisma i książki dla polskich żołnierzy I Korpusu po translokacji Polskich Sił Zbrojnych z Francji do Wielkiej Brytanii. Małżeństwu Harasowskich jest przypisywane autorstwo popularnego poradnika dla polskich żołnierzy o zwyczajach życia codziennego i zachowaniu się na terenie Wielkiej Brytanii.
Adam Harasowski był autorem wielu kompozycji i aranżacji muzycznych przeznaczonych zarówno dla polskich żołnierzy na Zachodzie, jak i dla odbiorców brytyjskich. Celem było zaznajomienie społeczeństw anglojęzycznych z polską kulturą muzyczną i z tego powodu większość jego twórczości powstała w języku angielskim. W 95. rocznicę recitalu Fryderyka Chopina w Glasgow (27 września 1848) wystąpił w uroczystym koncercie zorganizowanym przez żonę Jadwigę tego samego dnia roku (27 września 1943) w tej samej sali i o tej samej porze.
Jako czwarty z dyrygentów (po Jerzym Kołaczkowskim, Henryku Hosowiczu i Otto Schafferze) prowadził Chór Wojska Polskiego, który w ciągu siedmiu lat działalności dał ponad 600 koncertów na terenie Anglii, Szkocji i Walii. Był także dyrygentem Chóru im. Fryderyka Chopina założonego w Szkocji w 1940 przez Ludwika Skibińskiego.
Adam Harasowski był oficerem technicznym Polskich Sił Powietrznych. Pracował jako specjalista budowy silników i przyrządów pokładowych w szeregu brytyjskich wojskowych zakładach lotniczych, najdłużej w Royal Aircraft Establishment w Farnborough. Był dwukrotnie odznaczony Medalem Lotniczym Polskich Sił Powietrznych na Zachodzie. Posiadał także brytyjskie Medal Obrony i Medal Wojny 1939–1945.
Okres powojenny.
W latach 1945–1948 był wykładowcą konstrukcji silników lotniczych w bazie wojskowej Royal Air Force Cammeringham. 4 października 1948 został przyjęty do służby kontraktowej w służbach technicznych RAF, w stopniu "Flying Officer" ze starszeństwem z 23 maja 1946. Objął nadzór nad obsługą techniczną samolotów w bazie St. Athan w Walii. W latach 1949–1952 służył w brytyjskich bazach lotniczych Habbaniya w Iraku i Ammanie w Jordanii, później w Mauripur w Pakistanie, a następnie ponownie w Anglii w bazach RAF Topcliffe, Swinderby i St. Athan. 29 czerwca 1950 otrzymał awans na stopień "Flight Lieutenant".
W czasie służby na Bliskim Wschodzie nauczył się języka arabskiego. Był poliglotą. Znał biegle angielski, niemiecki, francuski, włoski i hiszpański, także rosyjski, a w latach późniejszych zdobył umiejętność języka japońskiego w piśmie.
Po powrocie do Wielkiej Brytanii w 1952 został wysłany do bazy Topcliffe, później Swinderby (1954–1957), a następnie na ostatnią placówkę przed przejściem na wojskową emeryturę w St. Athan. W 1955 wydał popularny album "Złota Księga Pieśni Polskiej".
W latach 1958–1980 mieszkał w Balderton, dzielnicy Newark-on-Trent. Od roku 1958 do emerytury w 1970 pracował jako inżynier w zakładach Worthington-Simpson Company (producent pomp okrętowych), w których przed wojną odbył staże studencki i podyplomowy. Kierował fabrycznym biurem tłumaczeń i szkołą projektowania dla inżynierów.
Był długoletnim kierownikiem muzycznym i dyrygentem lokalnego towarzystwa operowego – The Newark Operatic Society. W 1961 chór tego towarzystwa pod kierownictwem Adama Harasowskiego wykonał z orkiestrą symfoniczną fragmenty opery Halka w tłumaczeniu na język angielski. Aranżacje polskich pieśni z tłumaczeniami na język angielski były częścią albumu muzycznego wielokrotnie wydawanego w Stanach Zjednoczonych. W 1963 Rozgłośnia Polska Radia Wolna Europa nadała pieśni polskich oddziałów Powstania Styczniowego w jego opracowaniu.
Głównym dziełem Adama Harasowskiego stała się monografia książkowa "The skein of legends around Chopin" ("Kłębek legend wokół Chopina"). Opracowanie przedstawia krytyczną analizę ponad czterdziestu istniejących wtedy biografii Fryderyka Chopina, a szczególnie kontrowersji dotyczących listów Chopina do Delfiny Potockiej przedstawiających ich domniemane relacje osobiste. W szczególności Harasowski zajął się porównaniem dwóch rodzajów studiów o Chopinie – „tymi które tworzyły legendy z tymi, które je obalały”. Książka, ze wstępem Arthura Hedleya, została wydana w Glasgow w 1967, a następnie dwukrotnie (w 1977 i 1980) w Nowym Jorku. Obszerną recenzję książki zamieściło londyńskie czasopismo „Wiadomości” w 1968. Jest uważana za klasyczne opracowanie z tego zakresu. Jego dyskusję z Hedleyem na temat autentyczności wymienionych listów nadała 21 kwietnia 1968 telewizja BBC2. Fragment następnej, niedokończonej książki o muzyce Chopina Adam Harasowski opublikował po angielsku w 1981.
Był autorem szeregu artykułów na temat twórczości Chopina w czasopismach „Music and Musicians”, „Piano Quarterly”, „Musical Times”, a także w polskim „Ruchu Muzycznym”. Zamieszczał artykuły popularyzatorskie w „Wiadomościach”. Przyjaźnił się i korespondował na tematy związane z twórczością Chopina z Arthurem Hedleyem, Mauricem Brownem, Jerzym Waldorffem, Krystyną Kobylańską i Nicolasem Slonimskim. Maurice Brown uważał go w tym względzie za „jednego z głównych autorytetów w Anglii”. W 1970 Adam założył wraz z żoną Jadwigą stowarzyszenie „London Chopin Society” i „Scotish-Polish Chopin Circle in Edinburgh”.
Jadwiga Harasowska zmarła w Newark-on-Trent w 1978. Dwa lata później Adam zawarł związek małżeński z sędzią Joyce Meldrum (Joyce Harasowska) i przeprowadził się do Rownhams koło Southampton. Brał czynny udział w akademiach lokalnego Klubu Polskiego i charytatywnych koncertach „To Poland with love”, uczestniczył także w tygodniach muzycznych Southampton New Music Weeks. W 1989 został uhonorowany dyplomem Towarzystwa im. Fryderyka Chopina za popularyzowanie i utrwalanie dziedzictwa Fryderyka Chopina.
Zmarł 16 czerwca 1996 i został pochowany na cmentarzu w Newark-on-Trent. Po jego śmierci Joyce przekazała archiwa Jadwigi i Adama Harasowskich do Archiwum Emigracji prowadzonego przez Uniwersytet Mikołaja Kopernika w Toruniu, które są źródłem aktualnych opracowań. Historyk wojennych i powojennych stosunków polsko-szkocko-angielskich stwierdził, że „Jadwiga ze Zbrożków i Adam Harasowscy z pewnością zasłużyli na osobną monografię”.

</doc>
<doc id="3924886" url="https://pl.wikipedia.org/wiki?curid=3924886" title="Heartbreaker (album G-Dragona)">
Heartbreaker (album G-Dragona)

Heartbreaker – pierwszy solowy album studyjny G-Dragona, wydany 18 sierpnia 2009 roku przez YG Entertainment. Główny singel z płyty znalazł się na szczycie różnych list przebojów. Album sprzedał się w liczbie egzemplarzy.
17 października 2011 roku album został wydany ponownie z nową okładką.

</doc>
<doc id="3924887" url="https://pl.wikipedia.org/wiki?curid=3924887" title="William Haywood">
William Haywood

William (Bill) Haywood (ur. 4 lutego 1869 w Salt Lake City, zm. 18 maja 1928 w Moskwie) – amerykański radykalny aktywista związkowy i polityczny.
Życiorys.
W wieku 15 lat zaczął pracować w kopalni, później stał się aktywistą Zachodniej Federacji Górników ("Western Federation of Miners") i został jej skarbnikiem. Po powstaniu w 1905 związku zawodowego Robotnicy Przemysłowi Świata ("Industrial Workers of the World") stał się w końcu przywódcą. Za swoją działalność był aresztowany. Działał również w Socjalistycznej Partii Ameryki, 1909-1913 angażował się w akcje strajkowe. W 1917, krótko po przystąpieniu USA do I wojny światowej, został aresztowany w Chicago wraz z innymi działaczami Robotników Przemysłowych Świata. Po zwolnieniu za kaucją, w 1921 zdecydował się nie stawić na rozprawę i uciec do Rosji radzieckiej, gdzie pozostał do śmierci.

</doc>
<doc id="3924893" url="https://pl.wikipedia.org/wiki?curid=3924893" title="Hanna Świętnicka">
Hanna Świętnicka

Hanna Świętnicka (ur. 1984 w Gdańsku) – polska aktorka teatralna, filmowa i serialowa. W 2007 roku ukończyła Państwową Wyższą Szkołę Teatralną im. Ludwika Solskiego w Krakowie na zamiejscowym Wydziale Lalkarskim we Wrocławiu. Jeden z jej spektakli dyplomowych to "Raj srdce, labirynt sveta" zrealizowany w ramach stypendium w koprodukcji ze szkołami teatralnymi w Pradze i Bratysławie.
Kariera zawodowa.
Pracowała w Teatrze Lalek Rabcio w Rabce Zdroju (2007-2008), Nowym Teatrze im. Witkacego w Słupsku, Teatrze im. Aleksandra Sewruka w Elblągu (2009-2013). Od 2013 roku zawodowo związana z Teatrem Lalki i Aktora „Kubuś” w Kielcach, gdzie gra w spektaklach (m.in. Gerdę w “Królowej Śniegu” w reżyserii Roberta Drobniucha i Czerwonego Kapturka w “O Wilku i Czerwonym Kapturku” w reżyserii Przemysława Żmiejko). Prowadzi warsztaty teatralne dla dzieci i dorosłych, a także jest autorką i koordynatorką projektów artystycznych i edukacyjnych. W wolnym czasie dubbinguje bajki na kanale Cbeebies.
Życie prywatne.
Jest mężatką (Daniel Wiśniewski) i mamą dwójki dzieci.

</doc>
<doc id="3924894" url="https://pl.wikipedia.org/wiki?curid=3924894" title="Smok Feluś">
Smok Feluś

Smok Feluś / Przygody Smoka Felusia (niem. "Flitze Feuerzahn"), (ang. "Flitze Firetooth") – niemiecki serial animowany z 1997 roku.
Wersja polska.
Wersja z angielskim dubbingiem i polskim lektorem. Dystrybucja w Polsce: "Demel". Serial został wydany na VHS pod nazwą Smok Feluś oraz na VCD i DVD pod nazwą Przygody Smoka Felusia.
Spis odcinków.
Tytuły niemieckie.
Źródło:
Kontrowersje.
W trakcie oglądania serialu na kasecie VHS znalazły się treści pornograficzne, co wywołało skandal. Reportaż o tym pojawił się także w Uwadze! w 2005 roku.

</doc>
<doc id="3924895" url="https://pl.wikipedia.org/wiki?curid=3924895" title="We Own It (Fast &amp; Furious)">
We Own It (Fast &amp; Furious)

We Own It (Fast &amp; Furious) – singel amerykańskich raperów Wiza Khalify i 2 Chainza wydany w 2013 roku. Piosenka trafiła na ścieżkę dźwiękową "Fast &amp; Furious 6 (Original Motion Picture Soundtrack)" filmu "Szybcy i wściekli 6".
Teledysk.
Teledysk tekstowy do utworu został opublikowany 23 maja 2013 roku.

</doc>
<doc id="3924896" url="https://pl.wikipedia.org/wiki?curid=3924896" title="Bukietnica">
Bukietnica

Bukietnica ("Rafflesia") – rodzaj roślin z rodziny bukietnicowatych. Obejmuje 40 gatunków występujących w południowo-wschodniej Azji – w Tajlandii, Malezji, Filipinach i Indonezji. Nazwa naukowa rodzaju upamiętnia Sir Thomasa Stamforda Rafflesa – fundatora brytyjskiej kolonii w Singapurze. Bukietnica Arnolda ("Rafflesia arnoldii") znana jest jako roślina o największych kwiatach na Ziemi, przez co stanowi atrakcję dla ekoturystów.

</doc>
<doc id="3924897" url="https://pl.wikipedia.org/wiki?curid=3924897" title="Rafflesia">
Rafflesia



</doc>
<doc id="3924898" url="https://pl.wikipedia.org/wiki?curid=3924898" title="Cewi Zimmerman">
Cewi Zimmerman

Cewi Zimmerman, Henryk Zimmerman (hebr.: צבי הנריק צימרמן, ang.: "Zvi Zimmerman", ur. 2 stycznia 1913 w Skale Podolskiej, zm. 10 czerwca 2006) – izraelski prawnik, polityk i dyplomata, w latach 1959–1974 poseł do Knesetu z list Ogólnych Syjonistów, Partii Liberalnej i Gahalu, ambasador Izraela w Nowej Zelandii w latach 1983–1986. Podczas II wojny światowej współpracownik Henryka Sławika, następnie opiekun pamięci o nim.
Życiorys.
Urodził się 2 stycznia 1913 w Skale Podolskiej, na terenie ówczesnych Austro-Węgier. W II Rzeczypospolitej ukończył szkołę średnią. Od 1928 działał w ruchu młodych Ogólnych Syjonistów. Studiował na Wydziale Prawa i Administracji Uniwersytetu Jagiellońskiego, podczas studiów był przewodniczącym żydowskiej organizacji studenckiej Kadima w Krakowie oraz wiceprzewodniczącym jej ogólnopolskich struktur. Był także wiceprzewodniczącym syjonistycznej organizacji absolwentów uniwersytetów.
Podczas II wojny światowej działał w żydowskim ruchu oporu. Przebywał w krakowskim getcie, a po jego likwidacji w obozie pracy Plaszow, skąd udało mu się uciec i przedostać na Węgry – m.in. dzięki pomocy Henryka Sławika. Następnie współpracował ze Sławikiem i jego węgierskimi współpracownikami organizując dla żydowskich uciekinierów aryjskie dokumenty. Podczas tych działań Zimmerman sam musiał się ukrywać. W latach 1943–1944 pełnił funkcję przewodniczącego komitetu ds. uchodźców – najpierw w Budapeszcie, następnie w Bukareszcie. W 1944 opuścił Europę i wyemigrował do Palestyny.
W niepodległym Izraelu kontynuował działalność w ramach ugrupowania Ogólnych Syjonistów. W latach 1951–1959 był członkiem rady miejskiej Hajfy. W wyborach parlamentarnych w 1959 po raz pierwszy dostał się do izraelskiego parlamentu. Po połączeniu się Ogólnych Syjonistów z Partią Progresywną w 1961 uzyskał reelekcję z listy Partii Liberalnej. W tym samym roku zeznawał w procesie Adolfa Eichmanna. W kolejnych wyborach zdobył mandat z listy nowo powstałego bloku Gahal (czyli Liberałów i Herutu). Po raz czwarty – i ostatni – dostał się do Knesetu w 1969. W siódmej kadencji był zastępcą przewodniczącego parlamentu. W latach 1969–1982 przewodniczył organizacji Ogólnych Syjonistów. W latach 1983–1986 był ambasadorem Izraela w Nowej Zelandii.
Pod koniec lat osiemdziesiątych XX wieku przyjechał do Polski poszukiwać śladów Henryka Sławika, przyczynił się przywrócenia pamięci o jego działaniach i przyznania mu tytułu Sprawiedliwego Wśród Narodów Świata.
W 1997 ukazała się po polsku jego książka autobiograficzna "Przeżyłem, pamiętam, świadczę".
Zmarł 10 czerwca 2006 w wieku dziewięćdziesięciu trzech lat.

</doc>
<doc id="3924900" url="https://pl.wikipedia.org/wiki?curid=3924900" title="Theo Zurenuoc">
Theo Zurenuoc

Theodore Zurenouc – papuański polityk, deputowany do Parlamentu Narodowego od 2007, minister edukacji w latach 2011–2012, przewodniczący Parlamentu Narodowego od 3 sierpnia 2012. Od 18 do 28 lutego 2017 pełniący obowiązki gubernatora generalnego Papui-Nowej Gwinei.
Życiorys.
Edukację rozpoczynał w mieście Finschhafen, a kontynuował w Sogeri National High School w Sogeri w Prowincji Centralnej. W latach 1983–1986 studiował księgowość na Uniwersytecie Technicznym Papui-Nowej Gwinei w Lae. 
W wyborach parlamentarnych w czerwcu i lipcu 2007 został po raz pierwszy wybrany w skład Parlamentu Narodowego jako kandydat niezależny z okręgu Finschhafen. W późniejszym czasie wstąpił w szeregi Ludowej Partii Postępu (People's Progress Party, PPP). 5 sierpnia 2011 został mianowany ministrem edukacji w rządzie premiera Petera O’Neilla, którym pozostał do 3 sierpnia 2012. 
W wyborach parlamentarnych w czerwcu i lipcu 2012 uzyskał reelekcję w tym samym okręgu jako kandydat PPP. 3 sierpnia 2012 został wybranym przewodniczącym Parlamentu Narodowego. W maju 2015 opuścił szeregi PPP, wstępując jednocześnie do Ludowej Narodowej Partii Kongresowej (People's National Congress Party, PNCP). Po śmierci Micheala Ogio 18 lutego 2017, zgodnie z konstytucją przejął obowiązki gubernatora generalnego jako przewodniczący parlamentu.

</doc>
<doc id="3924903" url="https://pl.wikipedia.org/wiki?curid=3924903" title="Zvi Henryk Zimmerman">
Zvi Henryk Zimmerman



</doc>
<doc id="3924904" url="https://pl.wikipedia.org/wiki?curid=3924904" title="Cewi Henryk Zimmerman">
Cewi Henryk Zimmerman



</doc>
<doc id="3924905" url="https://pl.wikipedia.org/wiki?curid=3924905" title="Cwi Zimmerman">
Cwi Zimmerman



</doc>
<doc id="3924907" url="https://pl.wikipedia.org/wiki?curid=3924907" title="Henryk Zimmerman">
Henryk Zimmerman



</doc>
<doc id="3924909" url="https://pl.wikipedia.org/wiki?curid=3924909" title="Henryk Zvi Zimmerman">
Henryk Zvi Zimmerman



</doc>
<doc id="3924910" url="https://pl.wikipedia.org/wiki?curid=3924910" title="Zvi Zimmerman">
Zvi Zimmerman



</doc>
<doc id="3924912" url="https://pl.wikipedia.org/wiki?curid=3924912" title="Ellen Ochoa">
Ellen Ochoa

Ellen Ochoa (ur. 10 maja 1958 w Los Angeles) – amerykańska inżynier, astronautka, dyrektor Centrum Lotów Kosmicznych im. Lyndona B. Johnsona.
Życiorys.
Ochoa ukończyła Grossmont High School w El Cajon w 1975 roku. Jej rodzice rozwiedli się, kiedy była w szkole średniej. Mieszkała ze swoją matką, trzema braćmi i siostrą.
W 1980 roku otrzymała licencjat (tytuł "Bachelor of Science") San Diego State University, a następnie uzyskała magisterium (1981) i doktorat (1985) na Uniwersytecie Stanforda.
Stanowisko dyrektora Centrum Lotów Kosmicznych objęła 31 grudnia 2012 roku, po przejściu na emeryturę Michaela Coatsa. Jest drugą kobietą w historii NASA na tym stanowisku. W 1993 roku została pierwszą Latynoamerykanką w kosmosie, uczestnicząc w 9 -dniowej misji na wahadłowcu kosmicznym Discovery.
Jej mężem jest prawnik Coe Miles. Mają dwóch synów.

</doc>
<doc id="3924913" url="https://pl.wikipedia.org/wiki?curid=3924913" title="Brodek lancetowaty">
Brodek lancetowaty

Brodek lancetowaty ("Tortula lanceola" R.H. Zander) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej (Stany Zjednoczone), Europie, Azji i północnej Afryce.
Systematyka i nazewnictwo.
Synonimy: "Didymodon lanceolatus" (Hedw.) Bals.-Criv. &amp; De Not., "Encalypta lanceolata" Hedw., "Pottia lanceolata" (Hedw.) Müll. Hal., "Tortula lanceolata" (Hedw.) P. Beauv.

</doc>
<doc id="3924916" url="https://pl.wikipedia.org/wiki?curid=3924916" title="Tortula lanceola">
Tortula lanceola



</doc>
<doc id="3924925" url="https://pl.wikipedia.org/wiki?curid=3924925" title="Zamach terrorystyczny w Dhace (2016)">
Zamach terrorystyczny w Dhace (2016)



</doc>
<doc id="3924928" url="https://pl.wikipedia.org/wiki?curid=3924928" title="Walter Goszyc">
Walter Goszyc

Walter Goszyc (ur. 5 sierpnia 1931 w Miechowicach, zm. 26 lipca 1994) – polski elektryk, poseł na Sejm PRL VII kadencji.
Życiorys.
Uzyskał wykształcenie średnie, z zawodu elektryk. W 1947 wstąpił do Związku Walki Młodych, następnie był członkiem Związku Młodzieży Polskiej i Związku Młodzieży Socjalistycznej. Został członkiem Polskiej Zjednoczonej Partii Robotniczej w 1970.
Od 1958 pracował jako górnik-elektryk w Kopalni Węgla Kamiennego „Miechowice” w Bytomiu. W 1968 złożył egzamin na mistrza elektryka, a w 1971 został absolwentem Wydziału Ekonomii Politycznej w Bytomiu, na Wieczorowym Uniwersytecie Marksizmu-Leninizmu. W 1976 uzyskał mandat posła na Sejm PRL w okręgu Bytom. Zasiadał w Komisji Górnictwa, Energetyki i Chemii oraz w Komisji Kultury i Sztuki.
Pochowany na cmentarzu parafialnym w Stolarzowicach.

</doc>
<doc id="3924930" url="https://pl.wikipedia.org/wiki?curid=3924930" title="Bonnie J. Dunbar">
Bonnie J. Dunbar

Bonnie Jeanne Dunbar (ur. 3 marca 1949 w Sunnyside w stanie Waszyngton) – emerytowana amerykańska astronautka, inżynier. Związana z Texas A&amp;M University. 
Otrzymała licencjat (w 1971) i magisterium (1975) w dziedzinie inżynierii ceramicznej na University of Washington oraz doktorat z inżynierii mechanicznej i biomedycznej na University of Houston (1983).
Przez 27 lat pracowała w NASA, początkowo na stanowisku kontrolerki lotów i obsługi ładunku w Centrum Lotów Kosmicznych imienia Lyndona B. Johnsona. Od sierpnia 1981 r. astronautka NASA. Przebywała w przestrzeni pozaziemskiej łącznie 50 dni, podczas pięciu lotów kosmicznych. Po zakończeniu służby w NASA w 2005 roku kontynuowała działalność naukową i skoncentrowała się na edukacji, obejmując stanowisko prezesa muzeum w Seattle.

</doc>
<doc id="3924932" url="https://pl.wikipedia.org/wiki?curid=3924932" title="Alex White">
Alex White

Alex White (ur. 3 grudnia 1958 w Dublinie) – irlandzki polityk i prawnik, działacz Partii Pracy, parlamentarzysta, w latach 2014–2016 minister.
Życiorys.
Uczęszczał do Chanel College Coolock, następnie studiował prawo w Trinity College w Dublinie, po czym kształcił się w King’s Inns, instytucji szkolącej kadry prawnicze. W 1987 uzyskał uprawnienia zawodowe i podjął praktykę prawniczą. Przez dziesięć lat był producentem programów dla Raidió Teilifís Éireann, a od 1990 do 1994 wydawcą programu radiowego "The Gay Byrne Show". Zasiadał we władzach związku zawodowego SIPTU.
Zaangażował się w działalność polityczną w ramach Partii Pracy. W 2004 został radnym hrabstwa Dublin Południowy. W 2007 bezskutecznie kandydował do Dáil Éireann, w tym samym roku zasiadł w Seanad Éireann jako przedstawiciel panelu kulturalno-edukacyjnego. W wyborach w 2011 uzyskał mandat Teachta Dála 31. kadencji. W październiku 2012 został ministrem stanu (niewchodzącym w skład rządu) w departamencie zdrowia. W lipcu 2014 objął urząd ministra komunikacji, energii i zasobów naturalnych, zastępując Pata Rabbitte'a. Sprawował go do maja 2016. Wcześniej w tym samym roku nie uzyskał poselskiej reelekcji. W 2017 dołączył do rady hrabstwa Dún Laoghaire-Rathdown.

</doc>
<doc id="3924934" url="https://pl.wikipedia.org/wiki?curid=3924934" title="Kazimierz Galusik">
Kazimierz Galusik

Kazimierz Galusik (ur. 25 stycznia 1933 w Wąbiewie, zm. 28 stycznia 2018 w Lubsku) – polski monter, poseł na Sejm PRL VII kadencji.
Życiorys.
Syn Wawrzyna i Władysławy. Uzyskał wykształcenie zasadnicze zawodowe. Pracował jako monter wagonowy w Zastalu w Zielonej Górze. W 1976 uzyskał mandat posła na Sejm PRL w okręgu Zielona Góra z ramienia Polskiej Zjednoczonej Partii Robotniczej. Zasiadał w Komisji Komunikacji i Łączności oraz w Komisji Kultury i Sztuki.
Żonaty z Bronisławą. Pochowany 31 stycznia 2018 na cmentarzu komunalnym przy ul. Wrocławskiej w Zielonej Górze.

</doc>
<doc id="3924935" url="https://pl.wikipedia.org/wiki?curid=3924935" title="Nancy J. Currie">
Nancy J. Currie

Nancy Jane Currie-Gregg z d. Decker (ur. 29 grudnia 1958 w Wilmington) – amerykańska astronautka, inżynier, pilot wojskowy. W czasie swojej kariery w NASA czterokrotnie podróżowała w kosmos na pokładzie amerykańskich promów kosmicznych.
Urodziła się w Wilmington, w stanie Delaware. W 1977 roku ukończyła Troy High School w Troy, w stanie Ohio, a następnie otrzymała z wyróżnieniem tytuł licencjata w dziedzinie nauk biologicznych na Ohio State University w 1980 roku.
Przez 23 lata służyła w US Army aż do przejścia na emeryturę w maju 2005 roku. Była instruktorem lotniczym w U.S. Army Aviation Center i służyła na różnych stanowiskach dowódczych. Wylatała ponad 4000 godzin na różnych typach samolotów i śmigłowców. Dosłużyła się rangi pułkownika.
Kariera astronauty.
We wrześniu 1987 została przydzielona do Centrum Lotów Kosmicznych imienia Lyndona B. Johnsona jako inżynier symulacji lotu. Została wybrana na astronautkę w 1990 roku, program szkolenia astronautów ukończyła w roku 1991.
Czterokrotnie podróżowała w kosmos. Pierwszy raz na pokładzie wahadłowca Endeavour w ramach misji STS-57 (21 czerwca – 1 lipca 1993). Podczas misji Currie wykonała 22 eksperymenty z dziedziny materiałoznawstwa i nauk o Ziemi, była także operatorką ramienia robotycznego promu podczas wyjścia w otwartą przestrzeń dwóch innych astronautów.
Była także członkiem misji STS-70 na pokładzie promu Discovery (13–22 lipca 1995) oraz STS-88 (wahadłowiec Endeavour; 4–15 grudnia 1998), podczas której załoga rozpoczęła prace nad zbudowaniem Międzynarodowej Stacji Kosmicznej. Currie była głównym operatorem robotycznego ramienia, dzięki któremu połączono w jedną całość rosyjskie i amerykańskie elementy przyszłej stacji.
Ostatnim jej lotem był STS-109 na pokładzie wahadłowca Columbia (1–12 marca 2002), podczas którego Currie sterowała robotycznym ramieniem podczas naprawy teleskopu Hubble’a.
Pracowała na stanowiskach kierowniczych w różnych ośrodkach i biurach NASA. Obecnie (2016) jest głównym inżynierem w NASA Engineering and Safety Center.
Życie prywatne.
Trzykrotnie wychodziła za mąż: za Richarda J. Sherlocka, Davida W. Currie (zmarł w 2011) oraz Timothy’ego R. Gregga. Ma jedną córkę.

</doc>
<doc id="3924937" url="https://pl.wikipedia.org/wiki?curid=3924937" title="Zamach w Aleksandrii (1 stycznia 2011)">
Zamach w Aleksandrii (1 stycznia 2011)



</doc>
<doc id="3924941" url="https://pl.wikipedia.org/wiki?curid=3924941" title="Zamach w Szarm el-Szejk (23 lipca 2005)">
Zamach w Szarm el-Szejk (23 lipca 2005)



</doc>
<doc id="3924943" url="https://pl.wikipedia.org/wiki?curid=3924943" title="Tadeusz Kensy">
Tadeusz Kensy

Tadeusz Kensy (ur. 11 listopada 1955 w Sośnicy) – uczestnik przedsierpniowej opozycji demokratycznej w PRL i działacz „pierwszej” „Solidarności”. 
Wykształcenie.
Ukończył Liceum Ogólnokształcące w Ropczycach (1974), administrację na Wydziale Prawa i Administracji Uniwersytetu Jagiellońskiego (1978) oraz kursy spawania; elektrycznego i gazowego w ZDZ w Rzeszowie (1984).
Działalność opozycyjna w PRL.
W maju 1977 r. związał się z powstałym w Krakowie Studenckim Komitetem Solidarności; od 15 września 1977 do października 1978 był członkiem-rzecznikiem tzw. „drugiej dziesiątki” SKS-u; od maja do września 1978 podpisywał za redakcję (razem z Danutą Sotwin), drukował i kolportował pismo „Sygnał”, prowadził biuro interwencji SKS-u.
Sygnatariusz dokumentów, apeli, protestów i deklaracji SKS-u, podpisał też powstałą w kręgu KOR-owskiej opozycji Deklarację Ruchu Demokratycznego z dnia 18 września 1977 r. Pomysłodawca i wykonawca kilkudziesięciu plakatów wyszydzających 60. rocznicę rewolucji październikowej i uczestnik akcji ich rozlepiania w Krakowie i Nowej Hucie w dniu 5 listopada 1977 r,; autor projektów i współwykonawca plakatów do akcji przeciw bibliotecznym RES-om. Współpracownik KSS „KOR”, kolporter „Robotnika” i innych wydawnictw bezdebitowych. 
Od marca 1979 współpracownik Komitetu Samoobrony Chłopskiej Ziemi Rzeszowskiej w Łowisku; od maja 1980 do lutego 1983 współredaktor niezależnego pisma chłopskiego „Wieś Rzeszowska”, kolporter „Placówki”. 
Od 7 września 1980 organizował na Rzeszowszczyźnie koła „Solidarności Wiejskiej” i jej strukturę wojewódzką. 
Od 27 września 1980 przewodniczący komitetu założycielskiego, od 16 listopada komisji zakładowej NSZZ „Solidarność” w PKS. Współorganizator i członek prezydium zarządu regionu MKZ i MKR Rzeszów, odpowiedzialny w tym ostatnim za informację, propagandę i działalność wszechnicy związkowej. 
Redaktor „Solidarności Związkowej” (1980) i „WRYJ-a” (1981). 
Uczestnik I Krajowego Zjazdu Delegatów, 5 października wybrany głosami 519 delegatów do Komisji Krajowej NSZZ „Solidarność”. 
Współpracownik i doradca wspierający zorganizowanie rzeszowskich struktur NZS i Niezależnego Zrzeszenia Uczniów (NZU). 
Współpracował ze studentami w organizacji i uczestniczył w zakazanych przez prezydium MKR obchodach 11 listopada 1980 r. 
W grudniu 1980 współorganizator, a od 5 stycznia do 20 lutego 1981 r. uczestnik chłopskiego tzw. strajku rzeszowskiego, odpowiedzialny za jego utrzymywanie; potem społeczny sekretarz biura WKZ NSZZ RI „Solidarność” w Rzeszowie aż do zakończenia procesu jego organizacji w lipcu 1981 r. 
Od początku 1981 r. był podejrzewany przez SB o niechętny stosunek do Lecha Wałęsy. W czasie wyborów przewodniczącego Komisji Krajowej „Solidarności” głosował – jak cała grupa delegatów związanych z KOR-em - na Andrzeja Gwiazdę. 
W listopadzie 1981r. współorganizator okupacji siedmiu urzędów gminnych w regionie, opiekun, doradca i zwolennik ich kontynuowania pomimo zagrożenia za strony ZOMO oraz ugodowej postawy większości czołowych działaczy obydwu Związków, m.in.: Jana Kułaja, Józefa Ślisza, Antoniego Kopaczewskiego, Stanisława Alota, Zbigniewa Sieczkosia. 
Członek Regionalnego Komitetu Obrony Więzionych za Przekonania oraz Społecznego Komitetu Funduszu Oświaty Narodowej, w listopadzie 1981 organizator rzeszowskiego Klubu Samorządnej Rzeczypospolitej. Był autorem statutu i organizatorem utworzenia latem 1981 r. w PKS samorządu pracowniczego przedsiębiorstwa społecznego, który, legalnie wybrany, funkcjonował do wprowadzenia stanu wojennego. Zwolennik samorządności zakładowej i terytorialnej, upowszechniał idee samorządności w regionie.Dążył do wspólnego, „federacyjnego” i lojalnego wobec siebie działania związków: pracowniczego i rolniczego. Propagował tezy Uchwały Programowej NSZZ „Solidarność” i czynił starania na rzecz jej wszechstronnego przestrzegania i wykonywania.
Po wprowadzeniu stanu wojennego (13 grudnia 1981) internowany w Ostródzie, następnie więziony w Iławie, Załężu, Piaskach i Nowym Łupkowie do 9 grudnia 1982 roku.
Pomiędzy wrześniem 1977 a majem 1989 inwigilowany, podsłuchiwany, rewidowany i kilkanaście razy zatrzymywany przez SB, poddawany szykanom i prowokacjom. Figurant kilku spraw operacyjnego rozpracowania, w tym m.in. prowadzonych przeciw niemu o kryptonimach: „Prawnik II”, „Gablota” i „Idol”. Trzykrotnie karany przez kolegia ds. wykroczeń karami grzywny. 
Nie rozmawiał z funkcjonariuszami SB, nie odpowiadał na pytania, odmawiał wychodzenia na „rozmowy” w trakcie internowania.
Nie uczestniczył w strukturach rzeszowskiego solidarnościowego „podziemia”. W kwietniu 1983 został wyrzucony z pracy w PKS, w styczniu 1984 z zajmowanego mieszkania. Przez ponad rok bezrobotny. Zdobył „robotnicze” kwalifikacje i do roku 1990 pracował w prywatnych zakładach. 
W roku 1985 zorganizował i prowadził „Duszpasterstwo Młodych” przy klasztorze o.o. Bernardynów w Rzeszowie. 
Od roku 1986 był zwolennikiem czasowego połączenia „solidarnościowych” związków i jak najszybszego powrotu do jawnej działalności oraz podejmowania rozmów z władzami z całkowitym wykluczeniem „pośrednictwa” SB, co jednak nie uzyskało poparcia większości byłych funkcyjnych działaczy w regionie rzeszowskim, z których wielu pozostawało pod wpływem funkcjonariuszy SB oraz jej agentów, w tym z kręgów duszpasterskich. 
Będąc zwolennikiem kontynuacji działalności legalnie, demokratycznie wybranych w roku 1981 władz Związku - nie uczestniczył w Komitetach Obywatelskich. Był przeciwny formule „okrągłego stołu”, nie głosował w wyborach 4 czerwca 1989 r. 
W maju 1989 podjął, już bezskutecznie, spóźnioną próbę wyemigrowania do Szwecji. 
Działalność publiczna po roku 1989.
W latach 1989-1991 był „eksternistycznym” wiceprzewodniczącym komisji zakładowej w PKS, gdzie nie pracował oraz doradcą WKZ NSZZ RI „Solidarność” w Rzeszowie. Od początku 1990 organizował różne formy pomocy i rozwoju dla wsi i rolnictwa, zajmował się uzyskiwaniem finansowania lokalnych przedsięwzięć gospodarczych i infrastrukturalnych ze środków finansowych zagranicznych. W roku 1991 przystąpił do Polskiego Komitetu Współpracy z COPA-COGECA. Współpracował z amerykańską US AID i pierwszymi programami pomocowymi Unii Europejskiej w ramach PHARE. Blisko współpracował z Fundacją Programów Pomocy dla Rolnictwa FAPA, współtworzył statut, inicjował w roku 1992 powstanie jej ośrodka w Rzeszowie. Angażował się w tworzenie warunków rozwoju niezależnej telefonii spółdzielczej, do roku 2000 uczestniczył w pracach rad nadzorczych kilku lokalnych, jeszcze niezależnych spółek telekomunikacyjnych: PTW (TELER) S.A. w Mielcu, Telefony Brzeskie S.A., Telekomunikacja Dębicka S.A.. Był autorem używanego do dziś statutu Okręgowej Spółdzielni Telefonicznej w Tyczynie z siedzibą w Chmielniku (teraz: OST w Tyczynie) oraz wielu innych spółdzielni różnych branż, w tym czołowych polskich spółdzielni mleczarskich, a także autorem poradnika pt. „Piszemy statut. Vedemecum spółdzielcy” (). Redagował regionalny „Biuletyn Spółdzielczy” (1992-1995). W roku 1997 przeprowadził skutecznie, jako negocjator, postępowanie w sporze zbiorowym w Cukrowni „Ropczyce”. Od roku 1998 był członkiem organów zarządzających komercyjnych podmiotów gospodarczych. Wspierał organizacyjnie powstawanie Podkarpackiej Izby Rolniczej. 
Przynależność do organizacji i partii.
W latach 1975-1977 należał do SZSP, 1977-1978 do krakowskiego SKS-u. Od 1979 do sierpnia 1980 był członkiem Związku Zawodowego Transportowców i Drogowców, od września 1980 do roku 1991 członkiem „Solidarności”, w 1981 członkiem Klubu Samorządnej Rzeczpospolitej. W roku 1990 tworzył w województwie rzeszowskim PSL „Solidarność”, był jego członkiem i sekretarzem struktury wojewódzkiej do roku 1991 tj. do przekształcenia się partii w SL-Ch. W roku 2006 organizował i prowadził kampanię wyborczą kandydata PiS na prezydenta Rzeszowa. W listopadzie 2007 został przyjęty do PiS.
Przebieg pracy zawodowej.
Pracował jako: urzędnik w PKS Rzeszów (1978-1983), działacz związkowy „Solidarności” (1981), malarz pokojowy (1983), ślusarz-spawacz w zakładzie rzemieślniczym (1984-1987), robotnik/ brygadzista/ majster (P.Z.„Comindex”; 1987-1990), działacz gospodarczy: Zakład Działalności Gospodarczej przy RW NSZZ RI „Solidarność” w Rzeszowie (1990-1991), Fundacja RRSG (1990-1994) i spółdzielczy: FSW – ROUS; (1991-1998), menadżer: CITO sp. z o.o, Yaruba Capital Investments S.A., MSB sp. z o.o., „Chmielnik-Zdrój” S.A., RARR S.A. (1998-2009). 
Odznaczenie i nagrody.
W roku 1991 był wyróżniony symboliczną nagrodą amerykańskiej organizacji VOCA za działania na rzecz polskiego rolnictwa, w 1995 - złotą odznaką honorową ZMW „Wici”. W roku 1996 otrzymał resortową odznakę „Za zasługi dla oświaty”, oraz odznakę „Zasłużonego działacza ruchu spółdzielczego”. W roku 2006 odbierał w imieniu zarządzanej przez siebie spółki „Chmielnik-Zdrój” statuetkę „Dobroczyńcy roku” przyznawaną przez Polską Akademię Filantropii.
19 marca 2007 r. z rąk Jana Olszewskiego odebrał przyznany mu przez prezydenta Lecha Kaczyńskiego „za wybitne zasługi w działalności na rzecz przemian demokratycznych” Krzyż Komandorski Orderu Odrodzenia Polski.
W roku 2019 został przez prezydenta Andrzeja Dudę odznaczony Medalem Stulecia Odzyskanej Niepodległości (2019).
Życie prywatne.
Mieszka w Rzeszowie, ma pięcioro dzieci i pięcioro wnuków. Do roku 2016 czynny spółdzielca. Od marca 2009 roku jest rencistą; od października 2013 - inwalida II grupy. Wykazuje aktywność na forum mediów społecznościowych.

</doc>
<doc id="3924945" url="https://pl.wikipedia.org/wiki?curid=3924945" title="Aleksander Gajdek">
Aleksander Gajdek

Aleksander Henryk Gajdek (ur. 2 marca 1933 w Rzeszowie, zm. 24 lutego 2019 tamże) – polski ślusarz i polityk, poseł na Sejm PRL VI i VII kadencji.
Życiorys.
Syn Stanisława i Marii. Od 1947 do 1948 należał do Związku Walki Młodych, a następnie był działaczem Powszechnej Organizacji „Służba Polsce”. Uzyskał wykształcenie zasadnicze zawodowe. W 1952 podjął pracę jako elektryk, a następnie jako ślusarz w Wytwórni Sprzętu Komunikacyjnego „Delta” w Rzeszowie. W 1955 został członkiem Polskiej Zjednoczonej Partii Robotniczej. W 1967 wszedł w skład Wojewódzkiej Komisji Kontroli Partyjnej, a w latach 1971–1975 zasiadał w Centralnej Komisji Kontroli Partyjnej. Był delegatem na VI i VII Zjazd PZPR. W grudniu 1974 został członkiem plenum i egzekutywy Komitetu Zakładowego partii w Wytwórni Sprzętu Komunikacyjnego „PZL-Rzeszów”, a w lutym 1975 zasiadł w analogicznych organach Komitetu Wojewódzkiego PZPR w Rzeszowie. W 1972 i 1976 uzyskiwał mandat posła na Sejm PRL w okręgu Rzeszów. Przez dwie kadencje zasiadał w Komisji Obrony Narodowej. Ponadto w trakcie VI kadencji zasiadał w Komisji Przemysłu Ciężkiego i Maszynowego, a w trakcie VII w Komisji Przemysłu Ciężkiego, Maszynowego i Hutnictwa.
Pochowany na cmentarzu Wilkowyja w Rzeszowie.

</doc>
<doc id="3924946" url="https://pl.wikipedia.org/wiki?curid=3924946" title="Reprezentacja Anglii w krykiecie mężczyzn">
Reprezentacja Anglii w krykiecie mężczyzn

Reprezentacja Anglii w krykiecie mężczyzn – drużyna sportowa krykieta, reprezentująca Anglię i Walię (do roku 1992 również Szkocję) w meczach i turniejach międzynarodowych. Za jej funkcjonowanie odpowiedzialny jest England and Wales Cricket Board.
Krykiet jest dyscypliną, która wywodzi się z Wielkiej Brytanii. Podobną do krykieta grę uprawiano tam już w XIII wieku. Anglicy rozpowszechnili także krykiet w swoich koloniach: w Indiach, Australii i na Karaibach. Reprezentacji Anglii jest trzykrotnym wicemistrzem świata z lat 1979, 1987 i 1992 oraz aktualnym mistrzem świata z 2019. Do tej pory mistrzostwa świata pięciokrotnie rozgrywano w Anglii. Jest także dwukrotnym wicemistrzem ICC Champions Trophy oraz mistrzem i aktualnym wicemistrzem ICC World Twenty20.

</doc>
<doc id="3924947" url="https://pl.wikipedia.org/wiki?curid=3924947" title="Zamach terrorystyczny w Sehwanie (2017)">
Zamach terrorystyczny w Sehwanie (2017)



</doc>
<doc id="3924950" url="https://pl.wikipedia.org/wiki?curid=3924950" title="Nakuru (jezioro)">
Nakuru (jezioro)

Nakuru – alkaliczne, słone i endoreiczne jezioro w środkowej Kenii położone w Wielkim Rowie Wschodnim. Powierzchnia Nakuru jest warunkowana przede wszystkim ilością wody niesionej przez uchodzące do niego rzeki okresowe – Makalia, Nderit, Naishi, Njoro, Larmudiac. Jest to jezioro płytkie. Średnia głębokość obserwowana w latach 1925–1979 wynosiła 2,5 m, maksymalna 4,5 m; średnia miesięczna w latach 1992–2002 – 1,1 m. Średnia objętość w latach 1925–1979 wynosiła około 92 mln m³.
Leżące na wysokości około 1759 m n.p.m. jezioro Nakuru jest jednym z najwyżej położonych jezior w Kenii. Zasilane jest głównie przez uchodzące do zbiornika rzeki. Ilość dostarczanej przez nie wody jest zmienna w zależności od warunków klimatycznych. Do jeziora odprowadzone są również oczyszczone ścieki z miasta Nakuru. W przeciwieństwie do niżej zlokalizowanych naturalnych zbiorników wodnych rowu tektonicznego zasilanie podziemne jest niewielkie. Położone u wschodniego brzegu źródła ciepłej i słodkiej wody, w tym źródła Baharani, dostarczają około 0,6 m³/s.
Jezioro znajduje się w obszarze Parku Narodowego Jeziora Nakuru. Ten z kolei w 1990 został wpisany na listę terenów chronionych konwencją ramsarską.

</doc>
<doc id="3924951" url="https://pl.wikipedia.org/wiki?curid=3924951" title="Ådalselva">
Ådalselva

Ådalselva – rzeka w południowej Norwegii, słynna z licznych wodospadów, których energię wykorzystuje się do celów przemysłowych. Właściwie stanowi ona odcinek rzeki Begna od jeziora Sperillen do połączenia z rzeką Randselva w mieście Hønefoss.

</doc>
<doc id="3924952" url="https://pl.wikipedia.org/wiki?curid=3924952" title="Linia E metra w Porto">
Linia E metra w Porto

Linia E – oznaczona kolorem fioletowym linia metra w Porto łącząca port lotniczy Francisco Sá Carneiro z "freguesia" („parafią”) Campanhã we wschodniej części miasta.
Na trasie linii fioletowej znajduje się 21 stacji, spośród których aż 19 przypada na odcinek wspólny z innymi liniami. Całkowita długość trasy wynosi 16,76 km a średni czas przejazdu to 37 minut.
Na dwóch śródmiejskich odcinkach tory wiodą pod ziemią: poprzez dawny kolejowy Túnel da Lapa oraz tunel Trindade – Campanhã.
Historia.
Powstanie linii E związane jest ściśle z budowa innych linii metra w Porto, w szczególności zaś linii czerwonej (B), którą otwarto w połowie marca 2005 roku. Zaledwie dwa tygodnie wcześniej rozpoczęto pracę nad jej odgałęzieniem łączącym stację Verdes i połączoną z lotniskiem stację Aeroporto. Oficjalne otwarcie nastąpiło 27 maja 2006 r. a część funduszy pochodziła z unijnego Funduszu Spójności. Po raz pierwszy w Portugalii i po raz drugi na Półwyspie Iberyjskim skomunikowano lotnisko z centrum miasta przy pomocy linii metra.

</doc>
<doc id="3924954" url="https://pl.wikipedia.org/wiki?curid=3924954" title="Zamach bombowy w Islamabadzie (20 września 2008)">
Zamach bombowy w Islamabadzie (20 września 2008)



</doc>
<doc id="3924957" url="https://pl.wikipedia.org/wiki?curid=3924957" title="Mieczysław Furmanek">
Mieczysław Furmanek

Mieczysław Furmanek (ur. 12 stycznia 1937 w Radzięcinie) – polski rolnik i działacz komunistyczny, poseł na Sejm PRL VI i VII kadencji.
Życiorys.
Uzyskał wykształcenie podstawowe, z zawodu rolnik. Działał w Związku Młodzieży Polskiej i od w 1959 w Polskiej Zjednoczonej Partii Robotniczej, w której pełnił funkcję sekretarza Komitetu Gminnego, zasiadał też w Komitecie Powiatowym partii w Biłgoraju (od 1966 w jego egzekutywie) i od 1968 w Komitecie Wojewódzkim w Lublinie. W 1969 został radnym Gromadzkiej Rady Narodowej, wiceprezesem kółka rolniczego, a także przewodniczącym Gromadzkiego Społecznego Komitetu Ochotniczej Rezerwy Milicji Obywatelskiej. W 1972 i 1976 uzyskiwał mandat posła na Sejm PRL w okręgach kolejno Kraśnik i Zamość. Przez dwie kadencje zasiadał w Komisji Oświaty i Wychowania. Ponadto w trakcie VI kadencji zasiadał w Komisji Drobnej Wytwórczości, Spółdzielczości Pracy i Rzemiosła, a w trakcie VII w Komisji Handlu Wewnętrznego, Drobnej Wytwórczości i Usług.

</doc>
<doc id="3924958" url="https://pl.wikipedia.org/wiki?curid=3924958" title="Albuch">
Albuch

Albuch – północno-wschodnia część Jury Szwabskiej, położona na zachód od doliny rzeki Brenz, między miastami Heidenheim an der Brenz, Aalen i Geislingen an der Steige.
Obszar Albuch stanowią w znacznej części płaskowyże o stromych zboczach, porośnięte rozległymi lasami. Północno-zachodni skraj płaskowyżu zajmują zalesione wzgórza "Kaiserberge" z widokowymi szczytami Stuifen (757 m n.p.m.), Hohenrechberg (707 m n.p.m.) i Hohenstaufen (684 m n.p.m.). Osobliwością rejonu jest Krater Steinheim, powstały 15 mln lat temu w wyniku uderzenia ok. 150-metrowego meteorytu i zajmowany obecnie przez miasto Steinheim am Albuch.
Obszar stanowił dawniej część wirtemberskiego okręgu Jagst.

</doc>
<doc id="3924959" url="https://pl.wikipedia.org/wiki?curid=3924959" title="Zamach w Orakzai (10 października 2008)">
Zamach w Orakzai (10 października 2008)



</doc>
<doc id="3924963" url="https://pl.wikipedia.org/wiki?curid=3924963" title="Słobidka-Humenećka">
Słobidka-Humenećka

Słobidka-Humenećka (ukr. Слобідка-Гуменецька, pol. hist. Słobódka Humieniecka, ros. Слободка-Гуменецкая) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3924964" url="https://pl.wikipedia.org/wiki?curid=3924964" title="Józef Drzewiecki (1923–2012)">
Józef Drzewiecki (1923–2012)

Józef Drzewiecki (ur. 23 marca 1923 w Janikowie, zm. 27 grudnia 2012) – polski polityk, poseł na Sejm PRL VI i VII kadencji.
Życiorys.
Uzyskał wykształcenie średnie niepełne, z zawodu kierowca mechanik. Podczas II wojny światowej był więźniem obozu w Sachsenhausen. Po wojnie był kierowcą, a następnie kontrolerem technicznym w Motozbycie. W 1951 został kierowcą w Wojewódzkim Przedsiębiorstwie Państwowej Komunikacji Samochodowej. W latach 1949–1954 należał do Związku Młodzieży Polskiej, a od 1954 do Polskiej Zjednoczonej Partii Robotniczej, w której pełnił funkcje sekretarza podstawowej organizacji partyjnej i członka egzekutywy Komitetu Dzielnicowego Poznań-Wilda. Był ławnikiem Kolegium do spraw Wykroczeń przy Prezydium Dzielnicowej Rady Narodowej. Działał również w Związku Zawodowym Transportowców i Drogowców. Był delegatem na IV i VII Zjazd PZPR. W 1972 i 1976 uzyskiwał mandat posła na Sejm PRL w okręgu Poznań. Przez dwie kadencje zasiadał w Komisji Komunikacji i Łączności, której w trakcie VII kadencji był przewodniczącym.
Pochowany 2 stycznia 2013 na cmentarzu Miłostowo w Poznaniu (pole 40, kwatera 4).

</doc>
<doc id="3924965" url="https://pl.wikipedia.org/wiki?curid=3924965" title="Humenci">
Humenci

Humenci (ukr. Гуменці) – wieś na Ukrainie, nad Mukszą, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.
We wsi znajdują się pokłady węgla kamiennego oraz stacja kolejowa Humenci na linii Chmielnicki – Kelmieńce.

</doc>
<doc id="3924966" url="https://pl.wikipedia.org/wiki?curid=3924966" title="Siergiej Pietrow (zapaśnik)">
Siergiej Pietrow (zapaśnik)

Siergiej Dmitrijewicz Pietrow (ros. Сергей Дмитриевич Петров; ur. 10 maja 1980) – rosyjski zapaśnik walczący w stylu klasycznym. Szósty na mistrzostwach Europy w 2004. Wojskowy wicemistrz świata w 2005. Czwarty w Pucharze Świata w 2003 i 2006; szósty w 2005 i ósmy w 2007. Mistrz Europy juniorów w 2000. Trzeci na mistrzostwach Rosji w 2005, 2006 i 2007 roku.

</doc>
<doc id="3924967" url="https://pl.wikipedia.org/wiki?curid=3924967" title="Sergey Petrov">
Sergey Petrov



</doc>
<doc id="3924970" url="https://pl.wikipedia.org/wiki?curid=3924970" title="Tadeusz Gąsiorek">
Tadeusz Gąsiorek

Tadeusz Gąsiorek (ur. 10 czerwca 1939 w Ossali, zm. 2 sierpnia 2014 w Tarnobrzegu) – polski ślusarz, poseł na Sejm PRL VI i VII kadencji.
Życiorys.
Syn Ludwika i Marianny. Uzyskał wykształcenie zasadnicze zawodowe. W 1965 podjął pracę w Kopalni Siarki w Machowie. W 1966 wstąpił do Polskiej Zjednoczonej Partii Robotniczej. W 1968 objął w niej funkcje I sekretarza oddziałowej organizacji partyjnej i członka komitetu zakładowego Kopalni Machów, a w 1970 zasiadł w Komitecie Zakładowym PZPR Kombinatu „Siarkopol”. Następnie został członkiem Komitetu Powiatowego w Tarnobrzegu. Był delegatem na VI zjazd PZPR, na którym wszedł w skład Centralnej Komisji Rewizyjnej. W 1972 i 1976 uzyskiwał mandat posła na Sejm PRL w okręgu Tarnobrzeg. Przez dwie kadencje zasiadał w Komisji Górnictwa, Energetyki i Chemii. W trakcie VII kadencji ponadto zasiadał w Komisji Nauki i Postępu Technicznego.

</doc>
<doc id="3924971" url="https://pl.wikipedia.org/wiki?curid=3924971" title="Oscar Nkolo">
Oscar Nkolo

Oscar Nkolo Kanowa C.I.C.M. (ur. 8 września 1957 w Mbuji-Mayi) – kongijski duchowny katolicki, biskup Mweka od 2017.
Życiorys.
Prezbiterat.
Święcenia kapłańskie przyjął 19 lipca 1987 w zgromadzeniu szeutystów. Po święceniach rozpoczął pracę misyjną na Dominikanie, pełniąc funkcje m.in. wiceprowincjała i dyrektora pre-nowicjatu. Po rocznych studiach w Stanach Zjednoczonych powrócił do kraju i objął stanowisko rektora scholastykatu w Kinszasie. Później był m.in. prokuratorem pomocniczym i przełożonym afrykańskiej prowincji oraz mistrzem międzynarodowego nowicjatu zakonnego.
Episkopat.
18 lutego 2017 papież Franciszek mianował go biskupem ordynariuszem diecezji Mweka. Sakry udzielił mu 28 maja 2017 kardynał Laurent Monsengwo Pasinya.

</doc>
<doc id="3924976" url="https://pl.wikipedia.org/wiki?curid=3924976" title="Gianni Francesco Mattioli">
Gianni Francesco Mattioli

Gianni Francesco Mattioli (ur. 29 stycznia 1940 w Genui) – włoski polityk, fizyk i nauczyciel akademicki, parlamentarzysta, w latach 2000–2001 minister ds. polityki wspólnotowej.
Życiorys.
Z wykształcenia fizyk. Został nauczycielem akademickim na Uniwersytecie Rzymskim – La Sapienza, specjalizując się w zagadnieniach z zakresu mechaniki kwantowej. Pod koniec lat 70. zaczął się angażować w działalność organizacji ekologicznych i antynuklearnych. Był założycielem periodyku „Quale energia?”, poświęconego problemom dotyczącym energii.
W 1987 wybrany na posła do Izby Deputowanych. Z powodzeniem ubiegał się o reelekcję w 1992, 1994 i 1996, zasiadając w niższej izbie włoskiego parlamentu do 2001 w okresie IX, X, XI i XII kadencji. Od 1997 działał w Federacji Zielonych, był m.in. przewodniczącym jej frakcji poselskiej. W połowie lat 90. przeszedł do Sojuszu Demokratycznego Willera Bordona, po czym powrócił do swojego poprzedniego ugrupowania.
W latach 1996–1998 zajmował stanowisko podsekretarza stanu w resorcie robót publicznych. Od 25 kwietnia 2000 do 11 czerwca 2001 sprawował urząd ministra ds. polityki wspólnotowej w drugim rządzie Giuliana Amato. Od 2009 związany z ugrupowaniem Lewica, Ekologia, Wolność, wchodząc w skład władz krajowych tej formacji.
Odznaczony Orderem Zasługi Republiki Włoskiej I klasy (2001).

</doc>
<doc id="3924977" url="https://pl.wikipedia.org/wiki?curid=3924977" title="Stefania Kamińska">
Stefania Kamińska

Stefania Kamińska (ur. 25 sierpnia 1939 w Kobylinie) – polska nauczycielka, poseł na Sejm PRL VII kadencji.
Życiorys.
W 1966 ukończyła Studium Nauczycielskie w Gdańsku, uzyskała wykształcenie wyższe niepełne. W 1972 objęła funkcję wicedyrektora Szkoły Podstawowej w Łęgowie, a w latach 1984–1988 zajmowała stanowisko jej dyrektora.
W 1968 przystąpiła do Polskiej Zjednoczonej Partii Robotniczej, a w następnym roku została sekretarzem jej POP w szkole, zasiadła też w Komitecie Gminnym PZPR. W 1976 uzyskała mandat posła na Sejm PRL w okręgu Gdańsk. Zasiadała w Komisji Oświaty i Wychowania oraz w Komisji Spraw Wewnętrznych i Wymiaru Sprawiedliwości.
Odznaczono ją Krzyżem „Za Zasługi dla ZHP” za pracę instruktorską w Związku Harcerstwa Polskiego.

</doc>
<doc id="3924978" url="https://pl.wikipedia.org/wiki?curid=3924978" title="Reprezentacja Anglii w krykiecie">
Reprezentacja Anglii w krykiecie



</doc>
<doc id="3924980" url="https://pl.wikipedia.org/wiki?curid=3924980" title="Spisek niewolników (1749)">
Spisek niewolników (1749)

Spisek niewolników (, ), znany też jako Rewolta niewolników () – nieudany spisek muzułmańskich niewolników na rządzonej przez Zakon Joannitów Malcie, mający na celu wywołanie rebelii, zamordowanie wielkiego mistrza Manuela Pinto i przejęcie wyspy. Rewolta miała rozpocząć się 29 czerwca 1749 roku, lecz plany zostały zdradzone zakonowi jeszcze przed jej rozpoczęciem. Spiskowcy zostali aresztowani i większość z nich później stracono.
Podłoże buntu.
W połowie XVIII wieku na Malcie rządzonej przez joannitów było około 9 000 muzułmańskich niewolników. Otrzymali oni prawo zbierania się na modlitwy. Chociaż istniało prawo zabraniające im kontaktów z Maltańczykami, nie było ono zawsze egzekwowane. Niektórzy niewolnicy trudnili się handlem, i czasem mogli sprzedawać swoje towary na ulicach i placach Valletty.
W lutym 1748 roku na tureckim statku "Lupa" zbuntowali się, wzięci w niewolę, węgierscy, gruzińscy i maltańscy galernicy. Turecka załoga oraz pasażerowie (m.in. Mustafa, pasza prowincji na Rodosie), w liczbie ponad 150, zostali ich jeńcami. Buntownicy dopłynęli zdobytym statkiem na Maltę, gdzie ich tureccy jeńcy sprzedani zostali w niewolę. Jedynie na Mustafę, po naciskach ze strony Francji (w związku z ), nałożono areszt domowy, z którego później został on uwolniony. Przeszedł na chrześcijaństwo, poślubił kobietę z Malty, mógł więc tam pozostać.
Spisek.
Mustafa zaplanował początek rewolty niewolników na 29 czerwca 1749 roku. Na ten dzień przypada uroczystość Świętych Apostołów Piotra i Pawła (), w Pałacu Wielkiego Mistrza w Valletcie miał się odbywać bankiet. Niewolnicy zamierzali zatruć jedzenie na przyjęciu, we wszystkich zajazdach oraz innych pałacach. Po bankiecie mała grupa spiskowców miała zamordować śpiącego wielkiego mistrza Manuela Pinto, kiedy 100 pałacowych niewolników rozbrajałoby gwardię. Po tym planowano atak na Slaves' Prison, aby uwolnić pozostałych, oraz na Fort Saint Elmo, w celu zabrania broni ze zbrojowni. Po otrzymaniu sygnału od rebeliantów osmańscy bejowie z Tunisu, Trypolisu i Algieru mieli wysłać swoje floty, aby najechały i zdobyły Maltę.
Odkrycie spisku i działania późniejsze.
Spisek został ujawniony 6 czerwca, trzy tygodnie przed planowanym rozpoczęciem rewolty. Trzech niewolników spotkało się w sklepie z kawą w Valletcie w celu omówienia działań. Kiedy wybuchła między nimi kłótnia, zaczęli mówić po arabsku sądząc, że nikt nie zna tego języka. Jednak właściciel sklepu, pochodzący z Palestyny Żyd, którego trudno było o to podejrzewać, gdyż przeszedł na chrześcijaństwo i ożenił się z Maltanką, Giuseppe Cohen, podsłuchał ich rozmowę o buncie i zaraz po zamknięciu sklepu, prawie przed północą, powiadomił wielkiego mistrza. Niewolnicy zostali aresztowani, i po torturach wyjawili plany spisku.
Przywódcy zostali aresztowani. Trzydziestu ośmiu z nich osądzono i stracono, zaś 125 innych zostało powieszonych na Palace Square w Valletcie. Ośmiu zostało napiętnowanych wypaleniem litery "R" (jak "ribelli" – buntownik) na ich czole, następnie zesłanych dożywotnio na galery. Pod naciskiem Francji, Mustafa Pasza, który stał za buntem, nie został stracony, lecz odpłynął na Rodos na francuskim statku.
Konsekwencje.
Po udaremnieniu spisku wielki mistrz Pinto poinformował o nim swoich ambasadorów w Europie. Zaostrzono prawo, ograniczając przemieszczanie się niewolników. Nie mogli oni wychodzić poza granice miasta ani wchodzić do żadnych budowli fortyfikacyjnych. Zezwolono im na gromadzenie się jedynie na modlitwy w swoich meczetach. Na noc musieli wracać do więzienia niewolników. Co więcej, zabroniono im noszenia jakiejkolwiek broni oraz kluczy do budynków rządowych.
Giuseppe Cohen, który ujawnił plan, otrzymał emeryturę w wysokości 300 scudi rocznie ze skarbca Zakonu, i dodatkowo 200 scudi od "Università" (rady miasta) Valletty. Dostał również umeblowany dom w Valletcie, będący wcześniej siedzibą "Università", zanim ta w roku 1721 przeniosła się do nowej siedziby. Dom pozostawał w rodzinie Cohen do roku 1773, kiedy w zamian za regularnie otrzymywane wpłaty za budynek, przekazany został on w ręce Monte di Pietà.
Manuel Pinto da Fonseca dożył 92 lat, urząd wielkiego mistrza sprawował przez 32 lata.

</doc>
<doc id="3924986" url="https://pl.wikipedia.org/wiki?curid=3924986" title="Brodek ucięty">
Brodek ucięty

Brodek ucięty ("Tortula truncata" (Hedw.) Mitt.) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej (Kanada, Stany Zjednoczone), na południu Ameryki Południowej, w Europie, Azji, północnej Afryce, na wyspach Oceanu Atlantyckiego, Nowej Zelandii i Australii. W Polsce podawany m.in. z Gorców i obszaru województwa śląskiego.
Systematyka i nazewnictwo.
Synonimy: "Gymnostomum truncatum" Hedw., "Pottia truncata" (Hedw.) Bruch &amp; Schimp.
Zagrożenia.
Gatunek wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.), w Czechach: LC (2005 r.).

</doc>
<doc id="3924987" url="https://pl.wikipedia.org/wiki?curid=3924987" title="Władimir Lubimow">
Władimir Lubimow

Władimir Borisowicz Lubimow (ros. Владимир Борисович Любимов; ur. 7 kwietnia 1981) – rosyjski zapaśnik walczący w stylu klasycznym. Trzeci na wojskowych mistrzostwach świata w 2005. Mistrz Europy juniorów w 2000 roku. Medalista mistrzostw Rosji juniorów.

</doc>
<doc id="3924989" url="https://pl.wikipedia.org/wiki?curid=3924989" title="Vladimir Lyubimov">
Vladimir Lyubimov



</doc>
<doc id="3924991" url="https://pl.wikipedia.org/wiki?curid=3924991" title="Zulfikar Džumhur">
Zulfikar Džumhur

Zulfikar Džumhur ps. Zuko (ur. 24 września 1920 w Konjicu, zm. 27 listopada 1989 w Herceg Novi) – jugosłowiański pisarz, scenarzysta i karykaturzysta, pochodzenia bośniackiego.
Życiorys.
Był synem imama Abduselama Džumhura (1885-1933) i Vasviji z d. Tufo. W dzieciństwie wraz z rodziną przeniósł się z Konjica do Belgradu, gdzie jego ojciec otrzymał posadę w armii jugosłowiańskiej. Po ukończeniu dwóch klas szkoły średniej przeniósł się do Sarajewa, gdzie w 1939 ukończył szkołę średnią. Rozpoczął studia na Wydziale Prawa Uniwersytetu w Belgradzie, ale wkrótce je przerwał. Studia dokończył w Akademii Sztuk Pięknych w Belgradzie (klasa Petara Dobrovicia).
W latach 70. Džumhur wraz z grupą zaprzyjaźnionych artystów bywał częstym gościem belgradzkiej dzielnicy Skadarlija. Z pomocą przyjaciół odnowił kawiarnię Tri šešira (Trzy kapelusze), która stała się miejscem spotkań środowiska artystycznego.
Twórczość.
W 1947 Džumhur opublikował swoje pierwsze karykatury w czasopiśmie wojskowym. Wkrótce stał się jednym z najbardziej cenionych karykaturzystów, publikując swoje dzieła w "Politice", "Borbie", "Oslobođenju", a także w magazynach "NIN" i "Danas". Dorobek twórczy Džumhura obejmuje ponad 10 tysięcy karykatur i ilustracji. Przez ponad dziesięć lat występował w programie "Hodoljublje", wyświetlanym przez TV Sarajevo. Pisał scenariusze do filmów krótkometrażowych i programów telewizyjnych.
W 1958 opublikował swoją pierwszą książkę "Nekrolog jednoj čaršiji" (Nekrolog małego miasteczka), opowiadając historię bośniackiego miasta Počitelj od średniowiecza do czasów współczesnych w konwencji relacji z podróży. Do tej konwencji nawiązywał w kolejnych książkach, przedstawiających podróżnicze opowieści Džumhura.

</doc>
<doc id="3924992" url="https://pl.wikipedia.org/wiki?curid=3924992" title="Tortula truncata">
Tortula truncata



</doc>
<doc id="3924995" url="https://pl.wikipedia.org/wiki?curid=3924995" title="Archimède (1909)">
Archimède (1909)

Archimède (Q73) – francuski oceaniczny okręt podwodny z okresu I wojny światowej. Został zwodowany 4 sierpnia 1909 roku w stoczni Arsenal de Cherbourg, a do służby w Marine nationale wszedł we wrześniu 1911 roku. Początkowo operował na wodach kanału La Manche i Atlantyku, a podczas wojny pływał na Morzu Północnym i Adriatyku, gdzie zatopił cztery austro-węgierskie transportowce. Jednostka została skreślona z listy floty w listopadzie 1919 roku.
Projekt i budowa.
„Archimède” zamówiony został na podstawie programu rozbudowy floty francuskiej z 1906 roku. Jednostkę zaprojektował inż. Julien Hutter, powiększając rozmiary stworzonego przez inż. Maxime’a Laubeufa projektu "Pluviôse". Oprócz zwiększonej wyporności, na okręcie zainstalowano mocniejszy napęd.
„Archimède” zbudowany został w Arsenale w Cherbourgu. Stępkę okrętu położono w styczniu 1908 roku, został zwodowany 4 sierpnia 1909 roku, a do służby przyjęto go we wrześniu 1911 roku. Okrętowi nadano nazwę na cześć wybitnego greckiego filozofa i matematyka – Archimedesa. Jednostka otrzymała numer burtowy Q73.
Dane taktyczno–techniczne.
„Archimède” był średniej wielkości dwukadłubowym, oceanicznym okrętem podwodnym. Długość całkowita wynosiła 60,5 metra, szerokość 5,6 metra i zanurzenie 4,1 metra. Wyporność w położeniu nawodnym wynosiła 598 ton, a w zanurzeniu 810,5 tony. Jednostka posiadała trzy stery głębokości i jeden kierunku. Okręt napędzany był na powierzchni przez dwie maszyny parowe potrójnego rozprężania o łącznej mocy 1700 koni mechanicznych (KM), do których parę dostarczały dwa kotły du Temple. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,92 węzła na powierzchni i 10,95 węzła w zanurzeniu. Zasięg wynosił 1160 Mm przy prędkości 10 węzłów (lub 680 Mm przy prędkości 15 węzłów) w położeniu nawodnym oraz 100 Mm przy prędkości 4,5 węzła pod wodą. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torped kalibru 450 mm: jedną wewnętrzną na dziobie, cztery zewnętrzne systemu Drzewieckiego oraz dwie zewnętrzne po obu stronach kiosku, z łącznym zapasem 8 torped model 1904.
Załoga okrętu składała się z 26 oficerów, podoficerów i marynarzy.
Służba.
„Archimède” początkowo pełnił służbę na wodach kanału La Manche i Atlantyku. W połowie 1915 roku okręt stacjonował w Harwich, operując na Morzu Północnym wraz z brytyjskimi okrętami podwodnymi. Następnie jednostkę przeniesiono na Adriatyk, gdzie pływał do zakończenia wojny. 9 maja 1916 roku jego ofiarą padł austro-węgierski transportowiec „Dubrovnik”, zaś trzy dni później jego los podzielił „Albanien”. Okręt został skreślony z listy floty 12 listopada 1919 roku.

</doc>
<doc id="3924999" url="https://pl.wikipedia.org/wiki?curid=3924999" title="Jewgienij Krawczenko (zapaśnik)">
Jewgienij Krawczenko (zapaśnik)

Jewgienij Krawczenko (ros. Евгений Кравченко; ur. 24 maja 1984) – rosyjski zapaśnik walczący w stylu klasycznym. Wojskowy wicemistrz świata w 2005. Trzeci na mistrzostwach Europy juniorów w 2002. Medalista mistrzostw Rosji juniorów.

</doc>
<doc id="3925000" url="https://pl.wikipedia.org/wiki?curid=3925000" title="Evgeni Kravchenko">
Evgeni Kravchenko



</doc>
<doc id="3925001" url="https://pl.wikipedia.org/wiki?curid=3925001" title="Sam Reinhart">
Sam Reinhart

Sam Reinhart (ur. 6 listopada 1995 w North Vancouver) – kanadyjski hokeista występujący na pozycji środkowego napastnika w Buffalo Sabres z National Hockey League (NHL).
Kariera.
Sam Reinhart został wybrany przez Buffalo Sabres z numerem 2. w NHL Entry Draft 2014. W lipcu 2014 strony uzgodniły warunki pierwszego kontraktu Reinharta w NHL (entry-level contract). W NHL zadebiutował 9 października 2014 w rozpoczynającym sezon 2014-15 spotkaniu z Columbus Blue Jackets. Pierwszy punkt w lidze zdobył 25 października 2014, asystując przy golu Nicolasa Deslauriers'a w spotkaniu z San Jose Sharks. Po rozegraniu 9 spotkań Reinhart został odesłany do Kootenay Ice z Western Hockey League (WHL). Sezon 2015-2016 rozpoczął w pierwszej linii z Evanderem Kane’em i Jackiem Eichelem, zastępując kontuzjowanego Briana Giontę. Pierwszą bramkę w rozgrywkach zdobył 18 października 2015 w meczu z Tampa Bay Lightning.
We wrześniu 2018 zawodnik podpisał z drużyną z Buffalo 2-letni kontrakt.

</doc>
<doc id="3925004" url="https://pl.wikipedia.org/wiki?curid=3925004" title="Günter Kuhnke">
Günter Kuhnke

Günter Kuhnke (ur. 7 września 1912 w Elblągu, zm. 11 października 1990 w Schortens) – niemiecki oficer, dowódca okrętów podwodnych (U-Bootów) z okresu II wojny światowej, as wojny podwodnej.
Życiorys.
Günter Kuhnke wstąpił do Reichsmarine w kwietniu 1931 roku. Po kilkumiesięcznej służbie na „pancerniku kieszonkowym” „Admiral Scheer” we wrześniu 1935 roku został przeniesiony do odradzającej się floty podwodnej. Po odbyciu standardowego szkolenia w październiku 1938 roku objął dowództwo U-28, okrętu podwodnego typu "VIIA", bazującego początkowo w Wilhelmshaven.
Po wybuchu wojny odbył na nim sześć patroli bojowych mających na celu stawianie min i zwalczanie nieprzyjacielskiej żeglugi u wybrzeży Wysp Brytyjskich. Zatopił 12 jednostek o łącznej pojemności 51 829 BRT (w tym jeden o tonażu 9577 BRT uszkodzony na minie, uznany za stratę całkowitą), jeden okręt pomocniczy (okręt-pułapkę HMS „Cape Howe” 4443 BRT) i uszkodził 2 statki (łącznie 10067 BRT). 19 września 1940 roku w uznaniu zasług (część z nich była jednak efektem wyolbrzymianych w raportach sukcesów) został odznaczony Krzyżem Rycerskim.
W styczniu 1941 roku Kuhnke zdał dowództwo U-28, które przejął po nim dotychczasowy pierwszy oficer oberleutnant Friedrich Guggenberger. Dwa miesiące później objął większy okręt typu "IXC" – U-125, na którym odbył dwa bezowocne patrole, w tym dłuższy na wodach środkowego Atlantyku. 
W styczniu 1942 roku Kuhnke został mianowany dowódcą 10. Flotylli U-Bootów bazującej w Lorient (Francja). Pomiędzy końcem sierpnia a połową października 1944 roku przeprowadził ostatni ocalały okręt flotylli – U-853 (typu "IXC/40") do Norwegii, a później bazy we Flensburgu (Niemcy). Po objęciu dowództwa 33. Flotylli sprawował tę funkcję do końca wojny.
W 1955 roku wstąpił do odradzającej się niemieckiej marynarki (Bundesmarine), do października 1960 roku służył jako dowódca niszczyciela Z-2 ("ex"-USS „Ringgold”). Później dowódca flotylli niszczycieli, w 1966 roku mianowany został szefem Departamentu Marynarki w Sztabie Generalnym, zaś w 1972 roku odszedł na emeryturę w stopniu kontradmirała.

</doc>
<doc id="3925012" url="https://pl.wikipedia.org/wiki?curid=3925012" title="Kail Piho">
Kail Piho

Kail Piho (ur. 28 maja 1991 w Võru) – estoński kombinator norweski. Pięciokrotny uczestnik mistrzostw świata seniorów (2009, 2011, 2013, 2015 i 2017) oraz juniorów (2008, 2009, 2010 i 2011). Medalista mistrzostw kraju.
Życiorys.
W latach 2008–2011 czterokrotnie brał udział w mistrzostwach świata juniorów, najwyżej plasując się na 12. miejscu indywidualnie (Gundersen HS100/10 km w 2011) oraz 7. pozycji drużynowo (Gundersen HS106/4x5 km w 2010). Tyle samo razy wystąpił w mistrzostwach świata seniorów (w latach 2009, 2011, 2013 i 2015) – indywidualnie najlepszy wynik zanotował w 2013 (27. miejsce w rywalizacji metodą Gundersena HS134/10 km), a drużynowo w 2009 (9. pozycja w konkursie drużynowym HS134/4x5 km).
29 listopada 2008 w Ruce zadebiutował w Pucharze Świata, zajmując 44. pozycję (Gundersen HS142/10 km). Pierwsze punkty tego cyklu zdobył 26 lutego 2012 w Libercu, gdzie był 29. (Gundersen HS100/10 km). W klasyfikacji generalnej PŚ najwyżej uplasował się w sezonie 2012/2013, gdy z dorobkiem 36 punktów został sklasyfikowany na 42. miejscu.
12 marca 2011, wraz z reprezentacją Estonii w skokach narciarskich, wystąpił w konkursie drużynowym Pucharu Świata, plasując się na ostatniej, 9. pozycji.
Wielokrotny medalista mistrzostw Estonii w skokach narciarskich oraz kombinacji norweskiej.
Jego bracia (Kaarel, Mats i Han-Hendrik) również uprawiają kombinację norweską lub skoki narciarskie.
Po sezonie 2017/2018 zakończył karierę sportową.

</doc>
<doc id="3925015" url="https://pl.wikipedia.org/wiki?curid=3925015" title="Bartłomiej Bis">
Bartłomiej Bis

Bartłomiej Bis (ur. 25 marca 1997 w Kielcach) – polski piłkarz ręczny, obrotowy, od 2019 zawodnik Górnika Zabrze.
Kariera sportowa.
W 2015 rozpoczął treningi z pierwszą drużyną Vive Kielce. W Superlidze zadebiutował 9 września 2015 w wygranym meczu z Zagłębiem Lubin (37:22), natomiast pierwszą bramkę w najwyższej klasie rozgrywkowej rzucił trzy dni później w spotkaniu z Gwardią Opole (38:26). W sezonie 2015/2016 występował jednak przede wszystkim w drugiej drużynie kieleckiego klubu (wywalczył z nią awans do I ligi), rozgrywając w II lidze i barażach 23 mecze, w których zdobył 102 bramki. Obecnie występuje w barwach NMC Górnika Zabrze.
W sezonie 2016/2017, w którym rozegrał w Superlidze 13 spotkań i rzucił 17 goli, zdobył z kielecką drużyną mistrzostwo Polski. Ponownie regularnie występował w drugim zespole Vive, w barwach którego rozegrał 26 spotkań i zdobył 126 bramek, zajmując 8. miejsce w klasyfikacji najlepszych strzelców I ligi. W 2017 został formalnie włączony do kadry pierwszej drużyny, podpisując z kieleckim klubem dwuletni kontrakt. W sezonie 2017/2018 wystąpił w 20 meczach Superligi, w których rzucił 43 gole. Pod koniec lutego 2018 w spotkaniu ze Spójnią Gdynia (46:27) zerwał więzadło krzyżowe przednie w lewym kolanie (uraz nastąpił bez kontaktu z innym zawodnikiem). Tydzień później przeszedł zabieg artroskopowej rekonstrukcji więzadła, a następnie rozpoczął kilkumiesięczną rehabilitację. Z powodu urazu pauzował przez 36 tygodni. Do gry powrócił 6 listopada 2018, występując w wygranym spotkaniu ligowym z MKS-em Kalisz (37:27), w którym zdobył jednego gola.
W 2014 uczestniczył w mistrzostwach Europy U-18 w Polsce, podczas których zagrał w dwóch meczach. W 2015 wziął udział w mistrzostwach świata U-19 w Rosji, w których rzucił cztery gole. W 2016 wystąpił w mistrzostwach Europy U-20 w Danii, podczas których zdobył 12 bramek w siedmiu spotkaniach
W kadrze narodowej zadebiutował 21 grudnia 2020 roku w przegranym meczu towarzyskim z Algierią (23:26).
Życie prywatne.
Absolwent VI Liceum Ogólnokształcącego im. Juliusza Słowackiego w Kielcach. W 2016 rozpoczął studia na Wydziale Mechatroniki i Budowy Maszyn Politechniki Świętokrzyskiej.

</doc>
<doc id="3925018" url="https://pl.wikipedia.org/wiki?curid=3925018" title="Reprezentacja Indii w krykiecie mężczyzn">
Reprezentacja Indii w krykiecie mężczyzn

Reprezentacja Indii w krykiecie mężczyzn – drużyna sportowa krykieta, reprezentująca Indie w meczach i turniejach międzynarodowych. Potocznie drużyna nazywana jest "Men in Blue". Za jej funkcjonowanie odpowiedzialny jest Board of Control for Cricket in India.
Reprezentacja Indii jest wicemistrzem oraz dwukrotnym mistrzem świata z lat 1983 i 2011. Do tej pory MŚ trzykrotnie rozgrywano w Indiach, w 1987, 1996 i 2011 r. W 2023 kraj ten po raz kolejny będzie gospodarzem tej imprezy. Indie są także wicemistrzem i dwukrotnym, aktualnym mistrzem ICC Champions Trophy. W ICC World Twenty20 reprezentacja ta zdobywała tytuły mistrza i wicemistrza. Indie są sześciokrotnym tryumfatorem Pucharu Azji.

</doc>
<doc id="3925023" url="https://pl.wikipedia.org/wiki?curid=3925023" title="Jatrofa">
Jatrofa

Jatrofa, jatropa ("Jatropha" L.) – rodzaj roślin z rodziny wilczomleczowatych. Obejmuje co najmniej 175 gatunków. Większość z nich rośnie na kontynentach amerykańskich – od południowej części USA poprzez Amerykę Środkową po Południową. Około 70 gatunków rośnie dziko w Afryce. Liczne gatunki z tego rodzaju zostały szeroko rozprzestrzenione w strefie międzyzwrotnikowej. Liczne gatunki uprawiane są jako ozdobne (zwłaszcza "J. integerrima, J. multifida, J. podagrica, J. curcas, J. gossypiifolia"). Jatrofa przeczyszczająca jest szeroko uprawiana dla nasion, z których wytwarza się biodiesel, a poza tym są one spożywane po upieczeniu. Ten gatunek i liczne pozostałe są wykorzystywane lub badane pod kątem wykorzystania w lecznictwie.
Systematyka.
W obrębie rodziny wilczomleczowatych rodzaj należy do podrodziny "Crotonoideae" i plemienia "Jatropheae".

</doc>
<doc id="3925024" url="https://pl.wikipedia.org/wiki?curid=3925024" title="Jatropha">
Jatropha



</doc>
<doc id="3925025" url="https://pl.wikipedia.org/wiki?curid=3925025" title="US Open 1970">
US Open 1970

US Open 1970 – ostatni, czwarty w sezonie tenisowy turniej wielkoszlemowy, który odbywał się pomiędzy 2 a 13 września, na trawiastych kortach nowojorskiego "West Side Tennis Club" w dzielnicy Forest Hills. Była to 90. edycja rozgrywek. Pula nagród wyniosła 176 000 dolarów amerykańskich.

</doc>
<doc id="3925027" url="https://pl.wikipedia.org/wiki?curid=3925027" title="Reprezentacja Indii w krykiecie">
Reprezentacja Indii w krykiecie



</doc>
<doc id="3925039" url="https://pl.wikipedia.org/wiki?curid=3925039" title="Dewas">
Dewas

Dewas (hindi देवास, trl. "Devās") – miasto w zachodnio-środkowych Indiach, w stanie Madhja Pradeś, w dystrykcie Dewas, na płaskowyżu Malwa, około 160 km na południowy zachód od stolicy stanu – Bhopalu. Jest siedzibą administracyjną dystryktu.
W 2011 miasto zamieszkiwało 289 550 osób. Mężczyźni stanowili 51,8% populacji, kobiety 48,2%. Umiejętność pisania posiadało 84,64% mieszkańców w przedziale wiekowym od siedmiu lat wzwyż, przy czym odsetek ten był wyższy u mężczyzn – 91,13%. Wśród kobiet wynosił 77,69%. Dzieci do lat sześciu stanowiły 12,2% ogółu mieszkańców miasta. W strukturze wyznaniowej zdecydowanie przeważali hinduiści – niecałe 78%. Islam deklarowało blisko 20%.
Istotne znaczenie w gospodarce miasta i w kształtowaniu jego przestrzeni odgrywa przemysł. Dewas położone jest przy linii kolejowej, dzięki której mieszkańcy miasta mają możliwość bezpośredniego dotarcia do dużych ośrodków miejskich, jak m.in. Mumbaj, Pune, Indore.

</doc>
<doc id="3925042" url="https://pl.wikipedia.org/wiki?curid=3925042" title="Chyžky (przełęcz)">
Chyžky (przełęcz)

Chyžky (ok. 1330 m) – szeroka, trawiasta przełęcz w grupie górskiej Wielkiej Fatry na Słowacji.
Oddziela szczyt Ploská (1532 m) na północnym wschodzie) od bardzo blisko położonego i niewybitnego szczytu Chyžky (1342 m) na południowym zachodzie. Stoki południowo-wschodnie opadają do doliny potoku o nazwie Zelený potok, północno-zachodnie do doliny Necpalskiego potoku ("Necpalský potok"). Północne stoki przełęczy porasta las, południowe są trawiaste (są to duże hale). 
Przełęcz Chyžky jest dużym węzłem szlaków turystycznych. Krzyżują się na niej 3 szlaki; czerwony biegnący główną granią Wielkiej Fatry, żółty stanowiący dojście z miejscowości Liptovské Revúce na przełęcz, oraz krótki niebieski, którym można obejść od zachodu szczyt Ploská bez wspinania się na niego.

</doc>
<doc id="3925043" url="https://pl.wikipedia.org/wiki?curid=3925043" title="Muzeum Sztuk Pięknych w Lipsku">
Muzeum Sztuk Pięknych w Lipsku

Muzeum Sztuk Pięknych w Lipsku () – muzeum sztuki w Lipsku, w Niemczech.
Historia.
Podwaliny pod Muzeum Sztuki w Lipsku położyli XIX-wieczni entuzjaści sztuki: Maximilian Speck von Sternburg i Marion Bühler-Brockhaus. Oboje posiadali bogate zbiory malarstwa francuskiego. Do tego grona należał również współczesny kolekcjoner Harald Falckenberg. Dzięki ich zaangażowaniu, jak i wielu innych kupców, sprzedawców i bankierów skupionych wokół lipskiego Stowarzyszenia Sztuki, 10 grudnia 1848 roku powstało Muzeum Miejskie, w późniejszym okresie przemianowane na Muzeum Sztuki Pięknej.
W pierwszych dniach muzeum posiadało zaledwie ok. sto dzieł malarstwa XIX-wiecznego. Z czasem za sprawą darczyńców, m.in. dzięki Maximilianowi von Sternburg Speck, Alfredowi Thieme i Adolfowi Schletterowi, kolekcja szybko rozrastała się. W 1858 roku otwarto nową siedzibę muzeum przy Augustusplatz, zaprojektowaną przez Ludwiga Langego w stylu włoskiego renesansu. Do muzeum trafiały kolejne prywatne kolekcje, m.in. Hugo Lichta i Fritza von Harcka.
W 1937 roku naziści na fali propagandowej kampanii przeciw sztuce wynaturzonej, skonfiskowali 394 obrazy i druki, głównie ekspresjonistów. W nocy z dnia 4 grudnia 1943 roku, budynek został zniszczony podczas alianckiego bombardowania. Mimo to znaczna część zbiorów, która została wcześniej wyniesiona, ocalała. Po wojnie zbiory muzealne trafiały do różnych instytucji m.in. swoją wystawę miały w gmachu Federalnego Sądu Administracyjnego. W 2004 roku kolekcja powróciła na Sachsenplatz, do nowoczesnego budynku w kształcie sześcianu.
Kolekcja.
Obecna kolekcja Muzeum Sztuk Pięknych w Lipsku obejmuje około 3500 obrazów, tysiąc rzeźb i grafik z okresu od późnego średniowiecza do współczesności, skupiając się na niemieckiej i niderlandzkiej sztuce XV i XVI wieku, sztuce holenderskiej z XVII wieku, sztuce francuskiej z XIX wieku i sztuce niemieckiej obejmującej okres od XVIII do XX wieku.
Ważnymi elementami kolekcji są dzieła holenderskich i niemieckich starych mistrzów (Halsa i Crancha, Rubensa, Tintoretta), romantyków (Friedericha) i przedstawicieli szkoły malarskiej w Düsseldorfie (Achenbacha). Oddzielne piętro zostało przeznaczone na wyeksponowanie kolekcji prac Maxa Klingera i Maxa Beckmanna.

</doc>
<doc id="3925044" url="https://pl.wikipedia.org/wiki?curid=3925044" title="Chyžky">
Chyžky



</doc>
<doc id="3925054" url="https://pl.wikipedia.org/wiki?curid=3925054" title="Guillermo Lasso">
Guillermo Lasso

Guillermo Alberto Santiago Lasso Mendoza (ur. 16 listopada 1955 w Guayaquil) – ekwadorski polityk i ekonomista, gubernator prowincji Guayas w latach 1998–1999, minister gospodarki w 1999 roku, od 2021 roku prezydent Ekwadoru.
Życiorys.
Młodość i edukacja.
Guillermo Lasso urodził się jako najmłodsze z jedenaściorga dzieci. Jego ojciec, Enrique Lasso Alvarado, był funkcjonariuszem publicznym w Guayaquil. Z powodów ekonomicznych w czasie nauki w szkole średniej podjął pracę w niepełnym wymiarze w kilku firmach finansowych. W 1974 ukończył Colegio San José La Salle i rozpoczął studia na Wydziale Ekonomicznym Pontificia Universidad Católica del Ecuador w Quito. Zrezygnował jednakże z nauki na drugim roku studiów, by rozpocząć pracę w sektorze prywatnym. W 1981 poślubił Maríę de Lourdes Alcívar Crespo, z którą ma pięcioro dzieci.
Praca w bankach.
W 1977 rozpoczął pracę w firmie ProCrédito. Rok później założył wspólnie z bratem własną firmę Constructora Alfa y Omega. W 1980 został zastępcą dyrektora spółki Finansur, a w 1984 jej dyrektorem. W 1989 objął funkcję wiceprezesa banku Banco de Guayaquil, a pięć lat później funkcję prezesa, którą pełnił do maja 2012.
Kariera polityczna.
Po objęciu urzędu przez prezydenta Jamila Mahuada, 10 sierpnia 1998 został mianowany gubernatorem prowincji Guayas. Po roku, 17 sierpnia 1999 objął nowo utworzony urząd superministra gospodarki, koordynujący prace resortów finansów i energii. 24 września 1999 podał się do dymisji, w proteście przeciwko decyzji prezydenta Mahuada o uchwaleniu moratorium na spłatę zadłużenia zagranicznego Ekwadoru. W 2011 otrzymał tytuł doctor honoris causa od Universidad de las Américas w Quito.
Do aktywności politycznej powrócił w 2012, kiedy zdecydował się na udział w wyborach prezydenckich. W maju 2012 zrezygnował z funkcji prezesa Banco de Guayaquil, w sierpniu 2012 wstąpił do nowo utworzonego ruchu politycznego Tworzenie Możliwości, a w październiku 2012 został jego kandydatem na urząd prezydenta. W wyborach prezydenckich 17 lutego 2013 zajął drugie miejsce, zdobywając 22,7% głosów i przegrywając z urzędującym prezydentem Rafaelem Correą (zdobył 57,2% głosów).
Po raz drugi wziął udział w wyborach prezydenckich w 2017. Opowiadał się za niezależnością banku centralnego od władzy wykonawczej oraz zapowiedział usunięcie z ekwadorskiej ambasady w Londynie przebywającego tam założyciela serwisu WikiLeaks, Juliana Assange’a.
W pierwszej turze wyborów 19 lutego 2017 zajął drugie miejsce z wynikiem 28,1% głosów, przegrywając z Lenínem Moreno (39,3%). Ponieważ żaden z kandydatów nie zdobył ponad 40% głosów, z co najmniej 10-procentową przewagą nad kontrkandydatem, 2 kwietnia 2017 Moreno i Lasso zmierzyli się w drugiej turze wyborów. Lasso przegrał w niej z Morenem, uzyskując 48,85% głosów. Po tym jak sondaże exit poll wskazywały początkowo na jego wygraną, domagał się ponownego przeliczenia głosów, a jego zwolennicy protestowali na ulicach stolicy.
W pierwszej turze wyborów prezydenckich w 2021 roku zajął drugie miejsce. W drugiej turze wyborów pokonał socjalistę Andresa Arauza stosunkiem głosów 52,36–47,64%.
Poglądy polityczne.
W 2021 roku jego kampania wyborcza opierała się na powrocie do wolnego rynku, ochronie środowiska naturalnego, a także praw osób LGBT. Określa się jako liberał, jest zwolennikiem wolnego rynku.

</doc>
<doc id="3925062" url="https://pl.wikipedia.org/wiki?curid=3925062" title="Nikola Stajković">
Nikola Stajković

Nikola Stajković (ur. 1959, zm. 17 lutego 2017) – austriacki pływak.
Kariera.
Pięciokrotnie startował na igrzyskach olimpijskich w latach 1972, 1976, 1980, 1988, 1992. W 1981 zdobył brązowy medal, a w 1987 srebrny na mistrzostwach świata.

</doc>
<doc id="3925065" url="https://pl.wikipedia.org/wiki?curid=3925065" title="Sarah Siddons">
Sarah Siddons

Sarah Siddons (ur. 5 lipca 1755 w Brecon, zm. 8 czerwca 1831 w Londynie) – walijska aktorka teatralna.
Była najstarszym z dwanaściorga dzieci Rogera i Sary Kemble, prowadzących wędrowną trupę aktorską. Liczne z ich dzieci kontynuowały potem karierę aktorską. Sarah występowały na scenie już jako dziecko, ale równocześnie uczęszczała do szkół w miastach, gdzie przebywali. Jako nastolatka zakochała się w Williamie Siddonsie, również występującym w trupie jej rodziców. Początkowo nie aprobowali oni tego związku, jednak ostatecznie wyrazili zgodę na ślub, który odbył się w listopadzie 1773 w Holy Trinity Church w Coventry. 
Po przyjęciu nazwiska męża zaczęła występować w Cheltenham w innej grupie aktorskiej. Jej rola Belvidery w sztuce "Venice Preserv’d" Thomasa Otwaya zyskała na tyle duży rozgłos, że David Garrick, wysłał swoich przedstawicieli, aby obejrzeli jej występ. Sarah Siddons grała wówczas Rosalindę w Jak wam się podoba. Garrick zaproponował jej kontrakt, jednak pierwsze występy w Drury Lane w 1775 roku zakończyły się niepowodzeniem i Siddons wróciła do teatrów objazdowych. 
W 1782 roku Richard Brinsley Sheridan ponownie zaproponował jej współpracę z Drury Lane. Jej rola Izabeli w "Fatal Marriage" Thomasa Southerne'a okazała się wielkim sukcesem. Stała się uznaną aktorską szekspirowską, wśród jej ról były m.in. Wolumnia w Koriolanie, Konstancja w Życiu i śmierci króla Jana, Katarzyna Aragońska w Henryku VIII, ale największe uznanie zyskała kreowana przez nią Lady Makbet. 
W 1783 roku powierzono jej nauczanie królewskich dzieci dykcji. Z regularnych występów scenicznych zrezygnowała w 1812 roku. Zmarła 8 czerwca 1831 w Londynie.

</doc>
<doc id="3925067" url="https://pl.wikipedia.org/wiki?curid=3925067" title="Michel-Marie-Bernard Calvet">
Michel-Marie-Bernard Calvet



</doc>
<doc id="3925072" url="https://pl.wikipedia.org/wiki?curid=3925072" title="Siergiej Petrow">
Siergiej Petrow



</doc>
<doc id="3925073" url="https://pl.wikipedia.org/wiki?curid=3925073" title="Siergiej Pietrow">
Siergiej Pietrow



</doc>
<doc id="3925084" url="https://pl.wikipedia.org/wiki?curid=3925084" title="GameFAQs">
GameFAQs

GameFAQs – serwis poświęcony grom komputerowym skupiający się głównie na poradnikach. Na stronie można znaleźć także zrzuty ekranu, filmy i recenzje. Zawartość GameFAQ jest tworzona przez wolontariuszy. Serwis był notowany w rankingu Alexa na miejscu 18 336 (maj 2020).
Strona została założona pod nazwą „Video Game FAQ Archive” przez programistę i gracza Jeffa Veaseya. Jego podstawowym celem było zebranie w jedno miejsce wszelkich poradników i tzw. FAQ. W 1996 stronę przeniesiono pod adres gamefaqs.com i zmieniono nazwę na GameFAQs. 9 sierpnia 2000 roku serwis miał po raz pierwszy milion wyświetleń w jednym dniu.
W 2007 roku Jeff Veasey ogłosił, że odchodzi, a jego miejsce zajmie inny pracownik Allen Tyner.

</doc>
<doc id="3925085" url="https://pl.wikipedia.org/wiki?curid=3925085" title="Reprezentacja Australii w krykiecie">
Reprezentacja Australii w krykiecie



</doc>
<doc id="3925087" url="https://pl.wikipedia.org/wiki?curid=3925087" title="Reprezentacja Bangladeszu w krykiecie">
Reprezentacja Bangladeszu w krykiecie



</doc>
<doc id="3925089" url="https://pl.wikipedia.org/wiki?curid=3925089" title="RavenEye">
RavenEye

RavenEye – brytyjskie trio rockowe, założone w Milton Keynes w 2014 r. W skład zespołu wchodzą: gitarzysta i wokalista Oli Brown, basista Aaron Spiers i perkusista Adam Breeze. Ich brzmienie to połączenie nowoczesnego garażowego rocka z elementami bluesa.
Historia.
Gitarzysta bluesowy – Oli Brown założył RavenEye w 2014r. wraz z perkusistą Kevem Hickmanem i basistą, Australijczykiem, Aaronem Spiersem. Latem tego samego roku jako support Joe Satrianiego wyruszyli w dwumiesięczną trasę po Europie. Pracowity rok zakończyły festiwale w Hiszpanii oraz trasa po Wielkiej Brytanii.
W styczniu 2015 r. zespół wydał swój pierwszy singiel – Breaking Out, który w niecały miesiąc zdobył ponad 100 tys. odtworzeń w portalu 
SoundCloud oraz był jednym z nagrań tygodnia według brytyjskiego magazynu Classic Rock.
W kwietniu 2015 r. RavenEye występowali przed szwedzkim zespołem Blues Pills w czasie ich trasy po Wielkiej Brytanii. Niedługo po tym nastąpiła seria koncertów w Hiszpanii, scenę dzielili wtedy z tamtejszym zespołem – Last Fair Deal. Debiutancka EP trio – Breaking Out ukazała się 28 kwietnia 2015 r., wraz z nią zespół wydał również klip do tytułowego utworu. W czerwcu i lipcu tego samego roku Brytyjczycy zagrali przed Slashem na europejskiej części trasy World On Fire. Po dwóch koncertach, na których występowali przed Deep Purple, RavenEye znów pojawiło się jako support Slasha w Europie, w listopadzie 2015 r. W kwietniu 2016 r. zespół wraz z The Darkness koncertował w USA. W czerwcu tego samego roku zagrał kilka wspólnych koncertów w Europie z amerykańską grupą rockową – Halestorm (na trasie gościnnie RavenEye wspomagał perkusista Chris Grant).
Po decyzji o odejściu perkusisty – Keva Hickmana szeregi zespołu zasilił, w sierpniu 2016 r., Adam Breeze. We wrześniu tego samego roku RavenEye w roli supportu niemieckiej grupy Zodiac wyruszyło w trasę po Niemczech i Francji, na której obok brytyjskiego trio pojawiła się również szwedzka grupa – Honeymoon Disease. Zespół od lipca 2016 r. współpracuje z włoską wytwórnią Frontiers Records i to właśnie pod jej skrzydłami 23 września 2016r. RavenEye wydało swój pierwszy studyjny album – NOVA, którego producentem stał się Warren Riker. NOVA to 11 autorskich utworów utrzymanych w klimacie blues rockowym. Perkusję na płycie nagrywał gościnnie Gunnar Olsen. Pierwszym singlem promującym płytę był utwór Hero, kolejnymi Inside i Madeline, do wszystkich pojawiły się również klipy. W październiku i listopadzie 2016 r. zespół promował debiutancki album na klubowej trasie po Wielkiej Brytanii i Irlandii Północnej. Brytyjczycy zagrali swój pierwszy koncert w Polsce 20 listopada 2015 roku. Gwiazdą główną tego wieczoru był Slash z zespołem.

</doc>
<doc id="3925092" url="https://pl.wikipedia.org/wiki?curid=3925092" title="Reprezentacja Indii Zachodnich w krykiecie">
Reprezentacja Indii Zachodnich w krykiecie



</doc>
<doc id="3925094" url="https://pl.wikipedia.org/wiki?curid=3925094" title="Reprezentacja Sri Lanki w krykiecie">
Reprezentacja Sri Lanki w krykiecie



</doc>
<doc id="3925103" url="https://pl.wikipedia.org/wiki?curid=3925103" title="Michael T. Flynn">
Michael T. Flynn

Michael T. Flynn (ur. 1958) – amerykański wojskowy, pisarz i polityk, w 2017 r. doradca ds. bezpieczeństwa narodowego w administracji Donalda Trumpa.
Życiorys.
Urodzony w grudniu 1958 roku. W 1981 r. ukończył University of Rhode Island, po czym wstąpił do wojska, w którym trafił do wywiadu. Pełnił kolejno funkcje szefa wywiadu w dowództwie operacji specjalnych w Iraku i Afganistanie (2004–2007), dowództwie generalnym (2007–2008), kolegium połączonych sztabów (2008–2009), International Security Assistance Force (2009–2010), po czym objął funkcję szefa Agencji Wywiadowczej Departamentu Obrony (2012–2014), jednak został zmuszony do odejścia z powodu chaotycznego sposobu zarządzania. W jego własnej opinii powodem było natomiast jego twarde stanowisko w kwestii zwalczania islamskiego terroryzmu. Z armii odszedł w stopniu generała porucznika i założył firmę doradczą Flynn Intel Group, która ma niejasne powiązania biznesowe w krajach Bliskiego Wschodu i prawdopodobnie lobbuje w USA na rzecz tureckiego rządu.
W następnych latach krytykował władze za brak zdecydowanych działań przeciw terrorystom, głosił też, że USA są w stanie wojny z globalnym islamem. Jako orędownik zdecydowanej walki przeciw terroryzmowi był zwolennikiem współpracy z Rosją – do tej tezy przekonał Donalda Trumpa. Dodatkowo w grudniu 2015 r. pojechał do Moskwy na 10. urodziny propagandowej rosyjskiej telewizji Russia Today, a co najmniej kilka razy wystąpił w niej w roli eksperta.
W kampanii prezydenckiej w 2016 r. mocno wspierał jej późniejszego zwycięzcę, Donalda Trumpa. W nowej administracji objął posadę doradcy ds. bezpieczeństwa narodowego, jednak ustąpił ze stanowiska po 24 dniach, 13 lutego 2017 r., gdy na jaw wyszły jego kontakty z ambasadą Rosji w okresie między wyborami prezydenckimi i zaprzysiężeniem nowego prezydenta i to, że zataił je przed wiceprezydentem i przedstawicielami FBI. Początkowo Flynn zaprzeczał tym kontaktom, ale po ujawnieniu kolejnych dowodów zmuszony był podać się do dymisji. Efektem konfliktu prezydenta Trumpa z wywiadem oraz ujawnieniem kontaktów Flynna z Rosjanami, amerykańskie służby wywiadowcze znacząco ograniczyły przepływ informacji do Białego Domu. Senatorowie zarówno z Partii Demokratycznej jak i Partii Republikańskiej zapowiedzieli parlamentarne śledztwo w sprawie Flynna.
1 grudnia 2017 r. prokurator Robert Mueller oskarżył Flynna jako pierwszego członka administracji Białego Domu o celowe i świadome składanie fałszywych zeznań w sprawie spotkania z rosyjskim ambasadorem w grudniu poprzedniego roku. 
Wraz z Michaelem Ledeenem jest autorem książki "The Field of Fight: How We Can Win the Global War Against Radical Islam and Its Allies" (2016 r.).
Żonaty z Lori Flynn, para ma dwóch synów.

</doc>
<doc id="3925109" url="https://pl.wikipedia.org/wiki?curid=3925109" title="Werbka (rejon kamieniecki)">
Werbka (rejon kamieniecki)

Werbka (ukr. Вербка) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925115" url="https://pl.wikipedia.org/wiki?curid=3925115" title="Pudliwci">
Pudliwci

Pudliwci () – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925120" url="https://pl.wikipedia.org/wiki?curid=3925120" title="Reprezentacja Nowej Zelandii w krykiecie mężczyzn">
Reprezentacja Nowej Zelandii w krykiecie mężczyzn

Reprezentacja Nowej Zelandii w krykiecie mężczyzn – drużyna sportowa krykieta, reprezentująca Nową Zelandię w meczach i turniejach międzynarodowych. Potocznie zespół nazywany jest "Black Caps". Za jej funkcjonowanie odpowiedzialny jest New Zealand Cricket.
Reprezentacji Nowej Zelandii jest aktualnym wicemistrzem świata z roku 2015 oraz sześciokrotnym półfinalistą tych rozgrywek. Do tej pory MŚ dwukrotnie rozgrywano w Nowej Zelandii, w 1992 i 2015. W obu edycjach organizowała je wspólnie z Australią. Zespół Nowej Zelandii w ICC Champions Trophy raz zdobył mistrzostwo, raz wicemistrzostwo i raz dotarł do półfinału. W ICC World Twenty20 najlepszym do tej pory wynikiem było dwukrotne dotarcie do półfinału.

</doc>
<doc id="3925122" url="https://pl.wikipedia.org/wiki?curid=3925122" title="Ludwik Miklaszewski">
Ludwik Miklaszewski

Ludwik Miklaszewski (ur. 17 sierpnia 1869 w Kostrzynie, zm. 23 lipca 1931 w Poznaniu) – polski mistrz krawiecki, działacz społeczny i poseł na Sejm II RP (1928–1930).
Życiorys.
Syn krawca, od młodości udzielał się społecznie. W czasie służby w armii pruskiej, którą odbywał w Kilonii, działał (tajnie) w tamtejszej organizacji polonijnej. Po odejściu z wojska, kontynuował tą działalność, już jawnie. Przez kilka lat przebywał w Berlinie, doskonaląc umiejętności i działając w organizacjach polonijnych.
W 1900 przeniósł się do Poznania gdzie założył firmę „Pracownia Ubiorów Męskich i Skład Sukna”, która stała się jedną z największych firm krawieckich w Wielkopolsce.
Udzielał się w organizacjach rzemieślniczych. Przewodniczył Towarzystwu Młodych Przemysłowców (później został jego prezesem honorowym), był starszym cechu krawieckiego i przewodniczył Polakom w Izbie Rzemieślniczej. Działając w Izbie Rzemieślniczej (wybrany do niej został w 1906) postulował równouprawnienie kobiet.
W czasie powstania wielkopolskiego Naczelna Rada Ludowa mianowała go komisarzem Izby Rzemieślniczej, co doprowadziło do szybkiego jej przejęcia przez Polaków.
Po odzyskaniu przez Polskę niepodległości został pierwszym polskim burmistrzem Kostrzynia. Był też członkiem Rady Nadzorczej Banku Przemysłowców i członkiem prezydium Naczelnej Rady Rzemiosła Polskiego w Warszawie.
Należał do Związku Ludowo-Narodowego. W 1928 został wybrany do Sejmu z Listy Katolicko-Narodowej. Po 1930 popadł w konflikt z Endecją i postulował utworzenie apolitycznej organizacji rzemieślniczej (która miała jednak popierać Piłsudskiego). Protestował przeciw sprawie brzeskiej. Zmarł po krótkiej chorobie i został pochowany w Kostrzynie.
Rodzina.
Ojcem Ludwika Miklaszewskiego był krawiec Tomasz Miklaszewski, a matką Marianna z Kwiatkowskich. Sam Ludwik Miklaszewski ożenił się ze Stefanią Rutkowską i miał 5 synów oraz 2 córki. Brat Ludwika, Jan Miklaszewski (1885-1954), miał 9w latach 1905-1920) warsztat krawiecki w Berlinie. Tamże prowadził bibliotekę Związku Towarzystw Polskich w Berlinie. Po przeniesieniu się do Poznania był działaczem rzemieślniczym, założycielem Związku Cechów Krawieckich. W 1935 przeniósł się do Szklarki Śląskiej, gdzie mieszkał do śmierci.

</doc>
<doc id="3925124" url="https://pl.wikipedia.org/wiki?curid=3925124" title="Mick Blue">
Mick Blue

Mick Blue (ur. 9 września 1976 w Grazu) – austriacki aktor i reżyser filmów pornograficznych, także licencjonowany kierowca wyścigowy Sports Car Club of America (SCCA). 
W 2018 znalazł się na miejscu ósmym rankingu „Najczęściej i najchętniej oglądanych ogierów branży dla dorosłych wg danych z takich stron, jak Pornhub czy RedTube”.
Jego pseudonim artystyczny, który w czerwcu 2001 w Paryżu na planie filmu Goldlight Productions "Pod sutanną ukrywa się duża...sprawa" ("Sotto l’Abito Talare si Nasconde un Grande... Affare", 2001) zasugerowali kierownik produkcji Hansi Nussbaum i wizażystka, przyjął od tytułu komedii romantycznej "Mickey Niebieskie Oko" (oryg. "Mickey Blue Eyes") z Hugh Grantem. 
Wczesne lata.
Urodził się w Grazu w Austrii, stolicy kraju związkowego Styria i powiatu Graz-Umgebung, w tym samym regionie, gdzie Arnold Schwarzenegger. Blue od zawsze miał wysoki popęd płciowy i zaczął się masturbować w wieku 12 lat. To była pierwsza rzecz, jaką zrobiłby po powrocie ze szkoły, by móc skupić się na swojej pracy domowej. Jego ulubionymi wykonawcami porno stali się Rocco Siffredi, Teresa Orlowski i David Perry. Po ukończeniu szkoły Franklin Pierce High School w Tacoma, był dyrektorem handlowym firmy budowlanej.
Kiedy ukończył 18 lat, chciał zostać gwiazdą porno i twierdził, że spróbuje, jeśli jego praca nie zadziała. Po czterech latach pracy, zaczął wysyłać listy do firm i producentów filmów pornograficznych na podstawie ich adresów na odwrocie wypożyczonych kaset wideo VHS. Nawiązał kontakty w Berlinie. Był gościem austriackiego programu ORF 2 "Die Barbara Karlich Show" (1999). Przełom nastąpił dopiero w 2000, gdy Thomas Janiseh, właściciel austriackiego magazynu dla dorosłych „ÖKM”, zaproponował mu udział w konkursie gang bangu z udziałem 30 innych mężczyzn i 5 dziewczyn. Blue wygrał konkurs, a właściciel zaprosił go na sesję zdjęciową z kilkoma kobietami i innym mężczyzną. Podczas imprezy w Salzburgu spotkał odpowiednich producentów filmowych. Thomas Janisch polecił Micka Blue niemieckiej wytwórni Videorama, gdzie nakręcił pierwsze filmy. 
Początki kariery w Europie.
Po raz pierwszy stanął przed kamerą w Paryżu we wrześniu 2000, pracując dla Videorama w filmie Harry’ego S. Morgana "Maximum Perversum 71: Mit der Faust im Arsch" w roli asystenta detektywa (Conny Dachs). W październiku 2000 gościł na targach przemysłu pornograficznego Venus Berlin, aby nawiązać nowe kontakty. Kolejne trzy filmy Videorama to "Fetish 9: Schwarze Messe" (2000), "Maximum Perversum 72: Exzesse der Lust" (2001) i "Extrem 16: Nasse Spalten" (2001). Jednak na nowe oferty czekał aż do marca 2001 i zaczął coraz więcej pracować w Niemczech dla firm takich jak Magma, Viedeorama, Touch Video, Multi-Media-Verlag (MMV), Puaka, DBM Video i Goldlight. Pod pseudonimem Mikki Blue wystąpił we włoskich realizacjach Mario Salieri Entertainment Group – "Ślub czystości" ("Voto di castità", 2001) i "Pokusa" ("Sotto l’Abito Talare si Nasconde un Grande... Affare", 2001) w scenie z zakonnicą. W październiku 2001 na targach przemysłu pornograficznego Venus Berlin poznał takich aktorów porno jak Zenza Raggi i Franco Roccaforte, którzy z kolei w 2002 w Budapeszcie przedstawili go takim realizatorom jak Gianfranco Romangnoli i Kovi. Wkrótce pracował dla reżyserów takich jak Antonio Adamo, Max Belocchio, Christoph Clark, Tanja Hayd, Anita Rinaldi, Toni Ribas, Nacho Vidal, Rocco Siffredi i John Leslie. 
W 2002 pracował na planie filmowym głównie w Europie. W krótkim czasie stał się jednym z najbardziej rozchwytywanych aktorów porno. W marcu 2003 dostał swoją pierwszą nagrodę w Brukseli w Belgii dla najlepszego aktora drugoplanowego w Niemczech, a w październiku 2003 w Berlinie otrzymał nominację do nagrody Venus dla najlepszego zagranicznego wykonawcy roku; wygrał Rocco Siffredi.
W hiszpańskiej realizacji Razorback "Prezent" ("The Gift", 2006), nagrodzonej statuetką Ninfa jako najlepszy hiszpański film i za najlepszy scenariusz hiszpański (Roberto Valtueña), z Ramónem Guevarą zagrał postać ambitnego Carlosa. W 2008 na Festival Internacional de Cine Erótico de Barcelona został uhonorowany nagrodą Ninfa w kategorii „najlepszy aktor” za rolę Peque w sensacyjnym filmie fantastycznonaukowym Razorback / Thagson "Świat psów" ("Mundo Perro", 2008) w reż. Roberta Valtueñy. W 2009 na Festiwalu Filmów Erotycznych w Cannes otrzymał nominację do Hot d’Or w kategorii „Najlepszy wykonawca europejski”.
Kariera w Stanach Zjednoczonych.
W listopadzie 2003 rozpoczął pracę w amerykańskich produkcjach, a w 2004 otrzymał trzy nominacje do nagrody AVN Award w kategoriach: zagraniczny wykonawca roku, najlepsza scena seksu w parze i najlepsza scena seksu analnego. W styczniu 2005 podpisał kontrakt z Zero Tolerance Entertainment. Stał się jednym z najbardziej poszukiwanych wykonawców w branży i nakręcił niektóre z najlepszych scen z największymi nazwiskami w porno, takimi jak Dillion Harper, Brandi Love, Riley Reid, Mia Malkova i Kayden Kross.
Jego debiutem reżyserskim był film "Meet the Fuckers" (2005). Wyreżyserował kilka produkcji dla Elegant Angel w Los Angeles pod pseudonimem Grazer. Występował także w parodiach porno filmów hollywoodzkich, w tym "Who’s Nailin' Paylin?" (2008) w roli rosyjskiego żołnierza, "" (2008) jako członek załogi, "2040" (2009) w roli robota, "Fly Girls" (2010) jako pasażer w locie, "Top Guns" (2011) jako Papa, "Śpiąca królewna" – "Sleeping Beauty XXX: An Axel Braun Parody" (2014) jako król Stefan czy "Czarna Wdowa" – "Black Widow XXX: An Axel Braun Parody" (2021) w roli rosyjskiego porywacza. W latach 2011-2018 pracował dla Kink.com w San Francisco w scenach BDSM z Asą Akirą, Jamesem Deenem, Evanem Stone, Markiem Davisem, Ramonem Nomarem i Tonim Ribasem. W realizacji "Sisterhood 2" (2013) pojawił się jako ksiądz w scenie z dwiema zakonnicami – Jessicą Jaymes i Nikki Benz. Wystąpił w dramatach Pure Taboo w reż. duetu Bree Mills i Craven Moorehead: "Zasiłek: Opieka nad dziećmi" ("The Allowance: The Babysitting Job", 2017) w roli pana Bauera, który wynajmuje do opieki nad niemowlęciem 18-letnią dziewicę, "Nie rozmawiaj z nieznajomymi" ("Don’t Talk to Strangers", 2017) jako mąż nieznajomej kobiety i luźnej adaptacji porno filmu "Annie" – "Anne Act Three: The Scam" (2018) w roli kamerdynera Bruna, "Studia w rozdziawioniu" ("A Study in Gaping", 2018) z Adrianą Chechik w roli opętanego profesora Claremonta i "Ojciec spuszczony ze smyczy" ("A Father Unleashed", 2018) w roli wujka Gusa, który namawia swojego brata (Steve Holmes) do seksu z pasierbicą. W dramacie "Ministerstwo zła" ("Ministry of Evil", 2019) zagrał zboczonego księdza zakonu monastycznego. W telewizyjnym melodramacie "Ekspozycja" ("Exposure", 2019) wystąpił w roli fotografa Dennisa Paula. W komedii "Jaye Summers Gets Her Throat Stretched for Choir by the Priest!" (2019) pojawił się jako ksiądz.
Jednym z najważniejszych wydarzeń w jego karierze był odwrotny gang bang z udziałem Skin Diamond, Adriany Chechik, Carter Cruise, Dahlia Sky i jego żony, Anikki Albrite w "Mick Blue is One Lucky Bastard" (2014), za który był nominowany do AVN Award w kategorii najlepsza scena seksu grupowego.
W 2015 z żoną Anikką Albrite i Claudio Maestro założył firmę producencką BAM Visions, dystrybuowaną przez Evil Angel.
23 stycznia 2016 w Hard Rock Hotel &amp; Casino w Las Vegas zdobył 23 nominacje do nagrody AVN w kategoriach: 5 – najlepsza scena seksu analnego, 2 – najlepsza scena seksu podwójnej penetracji, 5 – najlepsza scena seksu grupowego, 3 – najlepsza scena seksu triolizmu – chłopak/chłopak/dziewczyna, 3 – najlepsza scena seksu trójosobowego – dziewczyna/dziewczyna/chłopak, 1 – nagrody fanów jako ulubiony gwiazdor porno, 1 – wykonawca roku i 3 – najbardziej skandaliczna scena seksu.
W 2016 trafił na listę CNBC „Brudny Tuzin: największe gwiazdy porno” ("The Dirty Dozen: Porn's biggest stars"). 28 grudnia 2016 znalazł się na liście finalistów alei sław Hall of Fame, a 21 stycznia 2017 roku w Las Vegas podczas gali wręczenia nagród Adult Video News Awards (AVN) otrzymał nagrodę honorową AVN, a także odebrał nagrodę w kategorii wykonawca roku.
W maju 2018 firma Fleshlight w Teksasie wypuściła na rynek atrapę prącia jako odlew zewnętrznych narządów płciowych Micka Blue i sporządziła ich silikonowe kopie. W sierpniu 2022 zajął drugie miejsce na liście Adult Entertainment Broadcast Network „gwiazdorów porno lata 2022”.
W styczniu 2023 został wprowadzony do alei sław Brazzers Hall of Fame.
Obecność w kulturze masowej.
W 2004 grał w Burgtheater w Wiedniu w sztuce Elfriede Jelinek "Bambiland" w reż. Christopha Schlingensiefa z Udo Kierem. Blue wystąpił w austriackim filmie dokumentalnym "Porno Unplugged" (2008). Pojawił się jako Mick w austriackiej komedii Davida Ungera "Nigdy nie jest gorzej!" ("Schlimmer geht’s nimmer!", 2008). Film był pokazywany na festiwalu Diagonale, w austriackich kinach i został wydany na DVD w Niemczech w 2009. Gościł w filmach dokumentalnych: "Porno Unplugged" (2008) oraz "The New Erotic: Art Sex Revolution" (2011), a także w programach telewizyjnych, w tym "Best in Sex: 2016 AVN Awards" (2016). Był DJem w filmie Fritza Treibera "Chimney or Pit" (2015).
Wystąpił jako Jules w dramacie Ninji Thyberg "Pleasure" (2021), prezentowanym na 73. Festiwalu Filmowym w Cannes, który miał swoją premierę 1 lutego 2021 na Sundance Film Festival w sekcji Konkursu Dramatycznego Kina Światowego.
Osiągnięcia sportowe w wyścigach samochodowych.
– "„Kiedy byłem małym chłopcem interesowałem się sportami motorowymi. Teraz skończyłem 40 lat i chcę spełnić moje marzenie z dzieciństwa. Jestem zdeterminowany, aby ścigać się w IndyCar Series do 2020”" – powiedział we wrześniu 2017 na YouTube. Jako licencjonowany kierowca wyścigowy Sports Car Club of America (SCCA) podjął współpracę z Abergel Motorsports, sponsorowany przez firmę Bad Dragon w Phoenix stanu Arizona. Następnym krokiem był udział w [USF4] Championship Series 2017, gdzie startował samochodem Mazda MX-5. Blue brał również udział w serii American Endurance Racing. W kwietniu 2019 zwyciężył w mistrzostwach Western Endurance Racing Challenge w Buttonwillow. 
18 września 2022 wygrał mistrzostwa National Auto Sport Association Racing na torze wyścigowym WeatherTech Raceway Laguna Seca w Monterey w Kalifornii. W styczniu 2023 zajął drugie miejsce w NASA SoCal Regional Championship i mistrzostw WERC 2022 w Huntington Beach w Regionie Południowej Kalifornii.
Życie prywatne.
W styczniu 2013, podczas gali wręczenia nagród AVN związał się z amerykańską aktorką porno Anikką Albrite, którą poślubił 14 marca 2014. W 2015 Blue i Albrite zdobyli AVN Award dla wykonawców roku, dzięki czemu byli pierwszym w historii małżeństwem, które odebrało jednocześnie nagrody w tej samej kategorii. Mick Blue i Anikka Albrite byli opisani w czerwcowym numerze brytyjskiej edycji magazynu „GQ” (2015) przez Ankę Radakovich. 
W 2018 Blue i Albrite zostali rodzicami.
W 2017 na kanale WoodRocket w programie specjalizującym się parodiami porno "Ask a Porn Star", Mick Blue wyznał, że jego zdaniem ani Donald Trump, ani Hillary Clinton nie zasługuje na tytuł prezydenta.
Swoją przygodę ze sportem Mick Blue rozpoczął jako narciarz zjazdowy w Austrii. Otrzymał certyfikat Divemastera. Jako posiadacz białego pasa w brazylijskim jiu-jitsu, 9 października 2010 zdobył niebieski pas w turnieju brazylijskiego jiu-jitsu w Los Angeles, a z czasem otrzymał brązowy pas. 12 września 2022 Blue ujawnił na swojej oficjalnej stronie na Instagramie, że jest praktykującym brazylijskie jiu-jitsu, który trenował pod okiem Fábio Leopoldo. 16 grudnia 2022 zdobył czarny pas.

</doc>
<doc id="3925125" url="https://pl.wikipedia.org/wiki?curid=3925125" title="Śiwapuri">
Śiwapuri

Śiwapuri (hindi शिवपुरी, trl. "Śivapurī") – miasto w środkowo-północnych Indiach, w północnej części stanu Madhja Pradeś, około 240 km na północ od stolicy stanu – Bhopalu. Jest siedzibą administracyjną dystryktu.
W 2011 miasto zamieszkiwało 179 977 osób. Mężczyźni stanowili 52,9% populacji, kobiety 47,1%. Umiejętność pisania posiadało 77,84% mieszkańców w przedziale wiekowym od siedmiu lat wzwyż, przy czym odsetek ten był wyższy u mężczyzn – 84,62%. Wśród kobiet wynosił 70,23%. Dzieci do lat sześciu stanowiły 13% ogółu mieszkańców miasta. W strukturze wyznaniowej zdecydowanie przeważali hinduiści – ponad 83%. Islam deklarowało ponad 13,6%. Ponad 2% liczyła społeczność dźinistów.
Nazwa Śiwapuri oznacza „Miasto Śiwy” – jednego z głównych dewów w hinduizmie.

</doc>
<doc id="3925132" url="https://pl.wikipedia.org/wiki?curid=3925132" title="Étienne Hubert de Cambacérès">
Étienne Hubert de Cambacérès

Étienne Hubert de Cambacérès (ur. 11 września 1756 w Montpellier, zm. 25 października 1818 w Rouen) – francuski duchowny katolicki, kardynał, arcybiskup Rouen, senator i hrabia I Cesarstwa Francuskiego, w okresie Restauracji Burbonów Par Francji, brat prawnika oraz polityka Jeana Jacques'a Régisa de Cambacérès'a (w latach 1808–1814 księcia Parmy).
Życiorys.
Święcenia kapłańskie przyjął w 1780. 9 kwietnia 1802 został wybrany arcybiskupem Rouen (urząd powiązany z tytułem prymasa Normandii), którym pozostał już do śmierci. 11 kwietnia 1802 w Paryżu otrzymał sakrę z rąk kardynała Giovanniego Battisty Caprary (współkonsekratorami byli biskupi Michel-François du Vivier de Lorry i Jean-Baptiste-Marie de Maillé de La Tour-Landry). 17 stycznia 1803 Pius VII wyniósł go do godności kardynalskiej, a 1 lutego 1805 nadał mu tytuł kardynała prezbitera Santo Stefano al Monte Celio.

</doc>
<doc id="3925133" url="https://pl.wikipedia.org/wiki?curid=3925133" title="Milt Schmidt">
Milt Schmidt

Milton Conrad „Milt” Schmidt (ur. 5 marca 1918 w Kitchener, zm. 4 stycznia 2017 w Needham) – kanadyjski zawodowy hokeista na lodzie. Grał na pozycji napastnika, głównie w zespole Boston Bruins z National Hockey League (NHL), gdzie tworzył tzw. „Kraut Line”, wraz z Woodym Dumartem (lewoskrzydłowy) i Bobbym Bauerem (prawoskrzydłowy). W 1961 roku został wprowadzony do Hockey Hall of Fame. 1 stycznia 2017 roku, podczas ceremonii poprzedzającej NHL Centennial Classic, został przedstawiony jako jeden ze stu najlepszych zawodników w historii NHL ("100 Greatest NHL Players"). Zmarł 4 stycznia 2017 roku, w wieku 98 lat.

</doc>
<doc id="3925134" url="https://pl.wikipedia.org/wiki?curid=3925134" title="Etienne-Hubert Cambracérès">
Etienne-Hubert Cambracérès



</doc>
<doc id="3925144" url="https://pl.wikipedia.org/wiki?curid=3925144" title="Dom Rubensa">
Dom Rubensa

Dom Rubensa – były dom i pracownia niderlandzkiego malarza Petera Paula Rubensa w Antwerpii; obecnie muzeum sztuki.
Historia budynku.
Po poślubieniu w 1609 roku Isabelli Brant, w dwa lata później malarz nabył dom przy ówczesnej ulicy Vaartstraat, stojący nad brzegiem kanału (dziś nieistniejącego). Artysta natychmiast polecił go rozbudować według własnych projektów, wzorujących się na architekturze włoskiej. Dzięki temu do flamandzkiego budynku dodano siedzibę w stylu włoskim z portykiem, wewnętrznym dziedzińcem i pawilonem. W środku znajdowała się m.in. biblioteka, uważana za jedną z największych w Antwerpii. W ogrodzie wzniesiono łuk triumfalny, kopulasty budynek przeznaczony na zbiory dzieł sztuki i rozmaite pawilony.
W domu mieściła się wielka pracownia oraz prywatne muzeum Rubensa ze zbiorami antyków, obrazów włoskich i niderlandzkich z XV i XVI wieku. We wspomnianej pracowni naukę malarstwa pobierały dziesiątki jego uczniów, w tym Antoon van Dyck (od roku 1616) czy Jordaens (od 1617). Po śmierci Rubensa w 1640, jego druga małżonka, Helena Fourment, w 1650 wynajęła budynek Williamowi Cavendishowi i jego żonie, pisarce i filozof Margaret. Gdy małżeństwo opuściło dom w 1660 roku, został on sprzedany.
W 1937 roku rada miasta kupiła obiekt, a po gruntownej renowacji w 1946 roku został on otwarty dla publiczności jako dom-muzeum Rubensa. Pomieszczenia zostały wypełnione obrazami malarza (dziesięć jego prac) i współczesnych mu artystów. Na tyłach ogrodu znajduje się siedziba Rubenianum, ośrodka poświęconego badaniu twórczości Rubensa.

</doc>
<doc id="3925148" url="https://pl.wikipedia.org/wiki?curid=3925148" title="Etienne-Hubert de Cambacérès">
Etienne-Hubert de Cambacérès



</doc>
<doc id="3925165" url="https://pl.wikipedia.org/wiki?curid=3925165" title="Zastrzalin">
Zastrzalin

Zastrzalin ("Podocarpus" Persoon) – rodzaj drzew i krzewów z rodziny zastrzalinowatych ("Podocarpaceae"), najbardziej zróżnicowany gatunkowo rodzaj w tej rodzinie. Obejmuje co najmniej 108 gatunków. Występują one w południowej Afryce, południowo-wschodniej Azji (po Japonię na północy), w Australii i Nowej Zelandii, w Ameryce Południowej i Środkowej po Antyle i południowy Meksyk na północy. W wielu obszarach drzewa te odgrywają istotną rolę w lasach, np. w górach afrykańskich i azjatyckich. Najczęściej rosną w lasach wilgotnych. Niektóre gatunki są popularnie sadzone jako ozdobne, zwłaszcza "P. salignus" i "P. macrophyllus". Stanowią ważne źródło drewna w tropikach i strefie subtropikalnej. Drewno jest trwałe, a przy tym łatwe do obróbki, zwykle żółtawe, czasem czerwonawe lub brązowe. Dobrze się impregnuje, maluje i przyjmuje politurę. Stosowane jest w meblarstwie, rzeźbiarstwie i na podkłady kolejowe.
Systematyka.
Rodzaj zaliczany jest do rodziny zastrzalinowatych ("Podocarpaceae").

</doc>
<doc id="3925166" url="https://pl.wikipedia.org/wiki?curid=3925166" title="Podocarpus">
Podocarpus



</doc>
<doc id="3925178" url="https://pl.wikipedia.org/wiki?curid=3925178" title="The Descent of Odin. An Ode">
The Descent of Odin. An Ode

The Descent of Odin. An Ode – wiersz osiemnastowiecznego angielskiego poety Thomasa Graya. Utwór jest oparty na mitologii skandynawskiej, jest zresztą tłumaczeniem ze staroskandynawskiego, co autor zaznacza w podtytule. Opowiada o podróży Odyna w zaświaty. Udał się on do podziemi, aby dowiedzieć się u Heli, władczyni krainy umarłych, o los swojego syna, Baldera. Wieszczka powiedziała mu, że Balder z ginie z ręki Hodera, ale potem będzie pomszczony przez Valego, syna Odyna i Rindy.
Utwór jest napisany wierszem zasadniczo jambicznym czterostopowym, obfitującym w aliteracje, jak "saddled straight his coal-black steed". Aliteracja była wspólnym dziedzictwem narodów dawnej wspólnoty germańskiej. W epoce staroangielskiej aliterowane były nawet chrześcijańskie modlitwy, jak "Ojcze nasz". Został ogłoszony w tomiku "Poems by Mr. Gray", wydanym w 1768.

</doc>
<doc id="3925184" url="https://pl.wikipedia.org/wiki?curid=3925184" title="Hołoskiw (rejon kamieniecki)">
Hołoskiw (rejon kamieniecki)

Hołoskiw (ukr. Голосків) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925185" url="https://pl.wikipedia.org/wiki?curid=3925185" title="Maciej Bobrowicz">
Maciej Bobrowicz

Maciej Zbigniew Bobrowicz (ur. 1954) – polski prawnik, radca prawny, prezes Krajowej Rady Radców Prawnych (2007–2010, 2010–2013, 2016-2020).
Życiorys.
Ukończył studia prawnicze na Wydziale Prawa i Administracji Uniwersytetu im. Adama Mickiewicza w Poznaniu.
Dodatkowo ukończył:
W 1983 został radcą prawnym. Prowadzi kancelarię radcy prawnego w Zielonej Górze. Został arbitrem Sądu Arbitrażowego w Konfederacji Lewiatan i mediatorem w Centrum Mediacji Gospodarczej Lewiatana.
W 2007 został po raz pierwszy wybrany na stanowisko prezesa Krajowej Rady Radców Prawnych, po raz drugi w 2010 i po raz trzeci w 2016.
Objął stanowisko przewodniczącego utworzonego w 2015 Porozumienia Samorządów Zawodowych i Stowarzyszeń Prawniczych.
W 2017 został członkiem Społecznej Komisji Kodyfikacyjnej.
Publikacje.
Autor pierwszych w Polsce książek o mediacji gospodarczej

</doc>
<doc id="3925186" url="https://pl.wikipedia.org/wiki?curid=3925186" title="Mandsaur">
Mandsaur

Mandsaur (hindi मंदसौर, trl. "Maṁḍsaur") – miasto w zachodnio-środkowych Indiach, w północno-zachodniej części stanu Madhja Pradeś, około 250 km na północny zachód od stolicy stanu – Bhopalu. Jest siedzibą administracyjną dystryktu. Leży w zachodniej jego części, przy drodze NH-79.
W 2011 miasto zamieszkiwało 141 667 osób. Mężczyźni stanowili 51,2% populacji, kobiety 48,8%. Umiejętność pisania posiadało 85,71% mieszkańców w przedziale wiekowym od siedmiu lat wzwyż, przy czym odsetek ten był wyższy u mężczyzn – 91,26%. Wśród kobiet wynosił 79,92%. Dzieci do lat sześciu stanowiły 11,5% ogółu mieszkańców miasta. W strukturze wyznaniowej zdecydowanie przeważali hinduiści – ponad 67%. Islam deklarowało około 25%. Niecałe 6,5% liczyła społeczność dźinistów.
Jedną z głównych atrakcji turystycznych miasta jest Świątynia Paśupatinath. Ma czworo drzwi, przy czym wejściowymi są drzwi od zachodu. W części zachodniej świątyni znajduje się wyrzeźbiony w skale wizerunek Śiwy – jednego z głównych dewów w hinduizmie.

</doc>
<doc id="3925188" url="https://pl.wikipedia.org/wiki?curid=3925188" title="Jewgienij Popow (zapaśnik)">
Jewgienij Popow (zapaśnik)

Jewgienij Wasiliewicz Popow (ros. Евгений Васильевич Попов; ur. 10 czerwca 1986) – rosyjski zapaśnik startujący w stylu klasycznym. Zajął dziesiąte miejsce na mistrzostwach świata w 2009. Brązowy medalista mistrzostw Europy w 2008. Wojskowy mistrz świata w 2006. Piąty w Pucharze Świata w 2007. Trzeci na MŚ juniorów w 2006. Mistrz Rosji w 2007; drugi w 2006, 2008 i 2009 roku.

</doc>
<doc id="3925192" url="https://pl.wikipedia.org/wiki?curid=3925192" title="Witold Jaros">
Witold Jaros

Witold Jaros (ur. 30 października 1942 w Radomsku) – polski lakiernik, poseł na Sejm PRL VII kadencji.
Życiorys.
Uzyskał wykształcenie zasadnicze zawodowe. Pracował jako lakiernik w Zakładach Przemysłu Meblarskiego im. Gwardii Ludowej w Radomsku. Był inicjatorem ruchu racjonalizatorskiego. Został odznaczony odznaką „Zasłużony Przodownik Pracy Socjalistycznej” i Medalem 30-lecia Polski Ludowej. W 1975 był delegatem na VII Zjazd Polskiej Zjednoczonej Partii Robotniczej. W 1976 z jej ramienia uzyskał mandat posła na Sejm PRL w okręgu Piotrków Trybunalski. Zasiadał w Komisji Leśnictwa i Przemysłu Drzewnego oraz w Komisji Spraw Zagranicznych.

</doc>
<doc id="3925194" url="https://pl.wikipedia.org/wiki?curid=3925194" title="Marian Konieczny (ur. 1937)">
Marian Konieczny (ur. 1937)

Marian Konieczny (ur. 3 listopada 1937 w Górach) – polski górnik, poseł na Sejm PRL VII kadencji.
Życiorys.
Uzyskał wykształcenie podstawowe. Podjął pracę jako górnik w Kopalni Węgla Kamiennego „Sosnowiec”. W 1962 wstąpił do Polskiej Zjednoczonej Partii Robotniczej. W 1976 uzyskał mandat posła na Sejm PRL w okręgu Sosnowiec. Zasiadał w Komisji Górnictwa, Energetyki i Chemii oraz w Komisji Pracy i Spraw Socjalnych.

</doc>
<doc id="3925202" url="https://pl.wikipedia.org/wiki?curid=3925202" title="Nihyn">
Nihyn

Nihyn (ukr. Нігин) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.
We wsi znajduje się stacja kolejowa Nihyn na linii Chmielnicki – Kelmieńce.

</doc>
<doc id="3925203" url="https://pl.wikipedia.org/wiki?curid=3925203" title="Dawid Kaładze">
Dawid Kaładze

Dawid Kaładze (ros. Давид Каладзе; ur. 24 maja 1985) – rosyjski zapaśnik startujący w stylu klasycznym. Wojskowy mistrz świata w 2006 roku.

</doc>
<doc id="3925205" url="https://pl.wikipedia.org/wiki?curid=3925205" title="David Kaladze">
David Kaladze



</doc>
<doc id="3925216" url="https://pl.wikipedia.org/wiki?curid=3925216" title="Urszula Kozłowicz">
Urszula Kozłowicz

Urszula Krystyna Kozłowicz (ur. 3 czerwca 1950 w Wałbrzychu) – polska zootechnik, poseł na Sejm PRL VII kadencji.
Życiorys.
Uzyskała wykształcenie średnie. Pracowała jako zootechnik w RSP „Nowy Świat” w Dobrzycy. W 1976 uzyskała mandat posła na Sejm PRL w okręgu Kalisz z ramienia Polskiej Zjednoczonej Partii Robotniczej. Zasiadała w Komisji Rolnictwa i Przemysłu Spożywczego oraz w Komisji Spraw Zagranicznych.

</doc>
<doc id="3925219" url="https://pl.wikipedia.org/wiki?curid=3925219" title="Jabłoń leśna">
Jabłoń leśna



</doc>
<doc id="3925221" url="https://pl.wikipedia.org/wiki?curid=3925221" title="Ewa Kwiatkowska (prawnik)">
Ewa Kwiatkowska (prawnik)

Ewa Zofia Kwiatkowska (ur. 14 maja 1930 w Częstochowie) – polska sędzia, poseł na Sejm PRL VII kadencji.
Życiorys.
W 1951 przystąpiła do Polskiej Zjednoczonej Partii Robotniczej. W 1956 uzyskała wykształcenie wyższe na Wydziale Prawa Uniwersytetu Wrocławskiego. W 1960 mianowano ją aplikantem sądowym w okręgu Sądu Wojewódzkiego we Wrocławiu. W 1962 pracowała jako asesor sądowy w Sądzie Powiatowym w Wałbrzychu. W latach 1963–1967 była sędzią, a także wiceprezesem Sądu Powiatowego w Trzebnicy. Od 1967 do 1970 pełniła funkcję prezesa Sądu Powiatowego w Oleśnicy, a w latach 1970–1974 była sędzią Sądu Wojewódzkiego we Wrocławiu. Z dniem 1 stycznia 1975 powołano ją na stanowisko sędziego w Okręgowym Sądzie Pracy i Ubezpieczeń Społecznych we Wrocławiu. W 1976 uzyskała mandat posła na Sejm PRL w okręgu Wrocław. Zasiadała w Komisji Spraw Wewnętrznych i Wymiaru Sprawiedliwości oraz w Komisji Pracy i Spraw Socjalnych, której był zastępcą przewodniczącego.

</doc>
<doc id="3925224" url="https://pl.wikipedia.org/wiki?curid=3925224" title="Leśny dziad">
Leśny dziad



</doc>
<doc id="3925225" url="https://pl.wikipedia.org/wiki?curid=3925225" title="Laskowy">
Laskowy



</doc>
<doc id="3925228" url="https://pl.wikipedia.org/wiki?curid=3925228" title="Jerzy Kułtuniak">
Jerzy Kułtuniak

Jerzy Kułtuniak (ur. 28 sierpnia 1930 w Poznaniu) – polski dziennikarz, poseł na Sejm PRL VII kadencji.
Życiorys.
Syn Tomasza i Katarzyny. W 1955 uzyskał wykształcenie w zakresie filologii polskiej na Uniwersytecie Poznańskim i został dziennikarzem „Gazety Poznańskiej”. W 1957 przeszedł na niespełna 10 lat do pracy w redakcji Zachodniej Agencji Prasowej (późniejszy „Interpress”). Od 1967 do sierpnia 1968 był zastępcą redaktora naczelnego w Polskim Radiu w Poznaniu. Od września 1968, przeniósłszy się do Katowic, był zastępcą redaktora naczelnego „Trybuny Robotniczej”. W listopadzie 1972 został jej redaktorem naczelnym.
W 1961 został członkiem Polskiej Zjednoczonej Partii Robotniczej. W latach 1973–1978 zasiadał w egzekutywie Komitetu Wojewódzkiego partii w Katowicach. W 1976 uzyskał mandat posła na Sejm PRL w okręgu Gliwice. Był członkiem Komisji Handlu Zagranicznego oraz Komisji Mandatowo-Regulaminowej.

</doc>
<doc id="3925235" url="https://pl.wikipedia.org/wiki?curid=3925235" title="Edward Jaremek">
Edward Jaremek

Edward Jaremek (ur. 10 sierpnia 1933 w Orchowcu, zm. 7 sierpnia 1981) – polski spawacz, poseł na Sejm PRL VI i VII kadencji.
Życiorys.
Uzyskał wykształcenie podstawowe, z zawodu spawacz. W 1956 podjął pracę w Wytwórni Sprzętu Komunikacyjnego w Świdniku. Był przewodniczącym oddziałowej rady związkowej, a także członkiem egzekutywy oddziałowej organizacji partyjnej Polskiej Zjednoczonej Partii Robotniczej. W 1968 zasiadł w egzekutywie komitetu zakładowego partii. W 1972 i 1976 uzyskiwał mandat posła na Sejm PRL w okręgu Lublin. Przez dwie kadencje zasiadał w Komisji Obrony Narodowej oraz w Komisji Przemysłu Lekkiego.
Żonaty z Czesławą, pochowany na cmentarzu komunalnym Majdanek w Lublinie (kwatera S2C2-7-4).

</doc>
<doc id="3925236" url="https://pl.wikipedia.org/wiki?curid=3925236" title="Gajowy Marucha">
Gajowy Marucha



</doc>
<doc id="3925240" url="https://pl.wikipedia.org/wiki?curid=3925240" title="Bronisław Jurkiewicz">
Bronisław Jurkiewicz

Bronisław Jurkiewicz (ur. 30 lipca 1929 w Samborze, zm. 21 grudnia 1995 w Warszawie) – polski ekonomista planista, poseł na Sejm PRL VI i VII kadencji.
Życiorys.
Syn Marcina i Katarzyny. Podczas II wojny światowej pracował w warsztacie ślusarskim. W 1948 został absolwentem liceum ogólnokształcącego w Brzegu nad Odrą i członkiem Związku Młodzieży Polskiej. W latach 1948–1950 zatrudniony był w Centrali Handlowej Ceramiki, po czym (do 1952) pracował w Centrali Technicznej w Szczecinie. W latach 1952–1953 był kierownikiem działu kontroli w Polskiej Żegludze Morskiej w Szczecinie. Jednocześnie ukończył studia w Wyższej Szkole Ekonomicznej w Szczecinie oraz w Szkole Głównej Planowania i Statystyki. W 1953 podjął pracę w Zakładach Stolarki Budowlanej w Wołominie (doszedł do stanowiska dyrektora przedsiębiorstwa). Do Polskiej Zjednoczonej Partii Robotniczej wstąpił w 1955. W 1971 był delegatem na jej VI Zjazd. Zasiadał w Miejskiej Radzie Narodowej w Wołominie. W 1972 i 1976 uzyskiwał mandat posła na Sejm PRL w okręgu Otwock i Warszawa Praga-Północ. Przez dwie kadencje zasiadał w Komisji Przemysłu Lekkiego. Ponadto w trakcie VI kadencji zasiadał w Komisji Budownictwa i Gospodarki Komunalnej, a w trakcie VII w Komisji Budownictwa i Przemysłu Materiałów Budowlanych.
Autor licznych opracowań branżowych w dziedzinie zarządzania i produkcji.

</doc>
<doc id="3925241" url="https://pl.wikipedia.org/wiki?curid=3925241" title="Anna Kiełcz">
Anna Kiełcz

Anna Kiełcz z domu Mazurek (ur. 6 kwietnia 1928 w Białymstoku, zm. 16 stycznia 2018 tamże) – polska włókienniczka, poseł na Sejm PRL VI i VII kadencji.
Życiorys.
Córka Bolesława i Anny. Uzyskał wykształcenie podstawowe, z zawodu włókniarz. Od 1945 przez wiele lat była cerowaczką w Zakładach Przemysłu Wełnianego im. Sierżana w Białymstoku. W 1945 wstąpiła do Związku Walki Młodych, następnie należała do Związku Młodzieży Socjalistycznej. W 1955 została członkinią Polskiej Zjednoczonej Partii Robotniczej, gdzie pełniła funkcje sekretarza Oddziałowej Organizacji Partyjnej, a także zasiadała w Komitecie Miejskim i w Komitecie Wojewódzkim w Białymstoku. Była też delegatką na V Zjazd PZPR. W 1972 i 1976 uzyskiwała mandat posła na Sejm PRL w okręgu Białystok. Przez dwie kadencje zasiadała w Komisji Przemysłu Lekkiego, a ponadto w trakcie VII kadencji zasiadała w Komisji Pracy i Spraw Socjalnych.

</doc>
<doc id="3925242" url="https://pl.wikipedia.org/wiki?curid=3925242" title="Basang Boktajew">
Basang Boktajew

Basang Władimirowicz Boktajew (ros. Басанг Владимирович Боктаев; ur. 20 sierpnia 1983) – rosyjski zapaśnik startujący w stylu klasycznym. Wojskowy wicemistrz świata w 2006. Mistrz Europy juniorów w 2002. Medalista mistrzostw Rosji juniorów, piąty w 2006 w kategorii seniorów

</doc>
<doc id="3925243" url="https://pl.wikipedia.org/wiki?curid=3925243" title="Basang Boktaev">
Basang Boktaev



</doc>
<doc id="3925246" url="https://pl.wikipedia.org/wiki?curid=3925246" title="Edward Kondak">
Edward Kondak

Edward Kondak (ur. 29 sierpnia 1929 w Skidlu, zm. 7 stycznia 1995) – polski robotnik i polityk komunistyczny, poseł na Sejm PRL VI i VII kadencji.
Życiorys.
Syn Aleksandra i Marii. Uzyskał wykształcenie zasadnicze zawodowe. Pracował jako mistrz działu produkcji Państwowego Ośrodka Maszynowego w Pieckach. Od 1953 był robotnikiem, a następnie brygadzistą. Zajmował stanowisko zastępcy przewodniczącego rady robotniczej.
Przez kilka lat zasiadał w zarządzie Związku Młodzieży Polskiej (do 1955). W 1954 został członkiem Polskiej Zjednoczonej Partii Robotniczej, zostając sekretarzem podstawowej organizacji partyjnej w POM w Pieckach, którym był do 1961. W latach 1961–1965 pełnił funkcję sekretarza Komitetu Gromadzkiego partii w Pieckach. Od 1965 do 1973 był członkiem egzekutywy Komitetu Powiatowego PZPR w Mrągowie, a następnie (do 1981) egzekutywy Komitetu Gminnego partii w Pieckach, w którym od listopada 1981 do lutego 1982 pełnił funkcję sekretarza organizacyjnego. Następnie (do końca 1986) zajmował stanowisko kierownika Rejonowego Ośrodka Pracy Partyjnej w Mrągowie (w Komitecie Wojewódzkim PZPR w Olsztynie).
Był radnym Wojewódzkiej Rady Narodowej w Olsztynie. W 1972 i 1976 uzyskiwał mandat posła na Sejm PRL w okręgu Olsztyn. Przez dwie kadencje zasiadał w Komisji Rolnictwa i Przemysłu Spożywczego. Ponadto w trakcie VII kadencji zasiadał w Komisji Administracji, Gospodarki Terenowej i Ochrony Środowiska oraz w Komisji Gospodarki Morskiej i Żeglugi.
Był żonaty z Jadwigą (1931–2009). Pochowany na cmentarzu parafialnym w Pieckach.

</doc>
<doc id="3925247" url="https://pl.wikipedia.org/wiki?curid=3925247" title="Michał Kolanowski">
Michał Kolanowski

Michał Kolanowski (ur. 18 września 1936 w Przybysławiu, zm. 2 lutego 2016 w Słupsku) – polski stolarz, poseł na Sejm PRL VI i VII kadencji.
Życiorys.
Syn Jana i Franciszki. W 1953 został absolwentem Zasadniczej Szkoły Zawodowej Przemysłu Drzewnego w Jarocinie i stolarzem w Sobieszowskiej Fabryce Mebli. W styczniu 1955 przeszedł do pracy w Słupskich Fabrykach Mebli. Pełnił funkcje przewodniczącego rady zakładowej i członka prezydium rady zakładowej. W 1956 przystąpił do Polskiej Zjednoczonej Partii Robotniczej. Zasiadał w Komitecie Miejskim i Gminnym partii w Słupsku oraz w egzekutywie oddziałowej organizacji partyjnej przy SFM. W latach 1973–1981 był członkiem egzekutywy Komitetów Wojewódzkich PZPR (do 1975 w Koszalinie, a następnie w Słupsku). Zasiadał w prezydium Wojewódzkiego Komitetu Frontu Jedności Narodu.
W 1972 i 1976 uzyskiwał mandat posła na Sejm PRL w okręgach kolejno koszalińskim i słupskim. Przez dwie kadencje zasiadał w Komisji Leśnictwa i Przemysłu Drzewnego, ponadto w trakcie VII kadencji zasiadał w Komisji Zdrowia i Kultury Fizycznej.
Pochowany na Starym Cmentarzu w Słupsku.

</doc>
<doc id="3925248" url="https://pl.wikipedia.org/wiki?curid=3925248" title="Jan Kotwicki">
Jan Kotwicki

Jan Kotwicki (ur. 3 października 1898 w , zm. 11 lipca 1943 w Chrynowie) – polski duchowny katolicki, ostatni proboszcz parafii rzymskokatolickiej w Chrynowie, zamordowany przez oddział UPA w ramach tzw. krwawej niedzieli na Wołyniu.
Wczesne lata.
Urodził się w 3 października 1898 r. w Szyjeckiej Budzie w powiecie żytomierskim w rodzinie rolników (zubożała szlachta) Celestyna i Petroneli z Mościckich. Gimnazjum ukończył w Żytomierzu i tam też w 1917 r. wstąpił do seminarium duchownego. W roku szkolnym 1921/1922 przyjął w seminarium duchownym w Gnieźnie święcenia kapłańskie: subdiakonat, diakonat i prezbiterat.
Posługa kapłańska w Rosji sowieckiej.
Po święceniach otrzymał nominację na wikariusza parafii katedralnej w Żytomierzu na terytorium Ukraińskiej Socjalistycznej Republiki Radzieckiej. W sierpniu 1922 r. udał się przez zieloną granicę na miejsce przeznaczenia. 4 listopada 1923 r. został aresztowany razem z proboszczem ks. Andrzejem Fedukowiczem. Po kilku tygodniach został zwolniony. 9 maja 1924 ponownie został uwięziony w Żytomierzu. W grudniu 1924 r. przewieziono go do więzienia w Charkowie. 22 września 1925 r. otrzymał wyrok trzech lat łagru na Wyspach Sołowieckich. W maju 1927 r. przewieziono go do więzienia na Butyrkach w Moskwie. 27 lipca 1927 r. zwolniony z zakazem przebywania w Moskwie, w guberniach: leningradzkiej, kijowskiej, charkowskiej, chersońskiej i północno-kaukaskim kraju. 3 stycznia 1928 r. – w ramach wymiany więźniów między Polską i ZSRR – razem z księżmi Zygmuntem Chmielnickim i Kazimierzem Sokołowskim wrócił do Polski. 
Posługa kapłańska w II RP.
W latach 1929–1930 był wikariuszem w parafii Równem i Kowlu, jednocześnie administrował parafią Zasmyki. W latach 1931–1934 był proboszczem parafii Zofiówka (dek. łucki), od sierpnia 1934 r. – proboszczem parafii Białozórka (dek. Krzemieniec). W czerwcu 1935 r. został proboszczem parafii w Wyszogródku (dek. Krzemieniec). Na początku 1938 r. został przeniesiony na stanowisko proboszcza parafii Sokul (dek. Kołki). Od dnia 2 października 1941 r. mieszkał w Kowlu i obsługiwał parafie: Ratno, Buceń, Zabłocie i Niesuchojeże w dekanacie Kamień Koszyrski. 5 maja 1942 r. został proboszczem parafii Chrynów (dek. Włodzimierz Wołyński, diecezja łucka).
Okoliczności śmierci.
Ks. Jan Kotwicki odprawiał mszę świętą w Chrynowie 11 lipca 1943 r. o godz. 11:00, gdy kościół został zaatakowany przez oddziały UPA.
O losach proboszcza z Chrynowa zachowały się relacje świadków. Relacja byłego ministranta Zygmunta Abramowskiego:
Zwłoki księdza Kotwickiego 14 lipca 1943 r. zabrała furmanką jego ocalała z masakry siostra i dwie pomagające jej kobiety do Włodzimierza Wołyńskiego, gdzie został pochowany na cmentarzu parafialnym.
Upamiętnienia.
Osoba ks. Kotwickiego została upamiętniona w 2006 r. na tablicy pamiątkowej „Księża wołyńscy zamordowani przez OUN-UPA w latach 1939–1944” wmurowanej w ścianę Kaplicy Wołyńskiej w Sanktuarium Matki Bożej Bolesnej Królowej Polski w Kałkowie-Godowie, oraz w 2014 r. na pomniku „Pamięci księży z kresów wschodnich RP pomordowanych przez OUN-UPA w latach 1939–1947” wystawionym przed kościołem pw. Wniebowzięcia Najświętszej Marii Panny w Czerwonej Wodzie. Inną formę upamiętnienia stanowią krążące po Polsce wystawy „Niedokończone Msze wołyńskie” oraz rokrocznie odprawiana 11 lipca w łuckiej katedrze z inicjatywy ordynariusza diecezji łuckiej bp Marcjana Trofimiaka niedokończona Msza św.

</doc>
<doc id="3925249" url="https://pl.wikipedia.org/wiki?curid=3925249" title="Adam Kuć">
Adam Kuć

Adam Kuć (ur. 11 kwietnia 1927 w Gdowie, zm. 7 listopada 2015) – polski rolnik i polityk komunistyczny, poseł na Sejm PRL VI i VII kadencji.
Życiorys.
Syn Jana i Wiktorii. Uzyskał wykształcenie zasadnicze zawodowe. Pracował w Gdowie we własnym gospodarstwie rolnym. Zasiadał w egzekutywie Komitetu Powiatowego Polskiej Zjednoczonej Partii Robotniczej w Myślenicach. Pełnił funkcję prezesa Powiatowego Związku Kółek Rolniczych (kierował także jednym KR), wchodził również w skład władz Centralnego Związku KR. Stał na czele Międzykółkowej Bazy Maszynowej w Gdowie.
Zasiadał w Komitecie Wojewódzkim PZPR. W 1972 i 1976 uzyskiwał mandat posła na Sejm PRL w okręgach kolejno Wadowice i Kraków. Przez dwie kadencje był członkiem Komisji Rolnictwa i Przemysłu Spożywczego, ponadto w trakcie VII kadencji zasiadał w Komisji Spraw Wewnętrznych i Wymiaru Sprawiedliwości. W lutym 1978 został członkiem Komitetu Krakowskiego PZPR, w którego egzekutywie zasiadał od grudnia 1979 do czerwca 1981.
Pochowany na cmentarzu parafialnym w Gdowie.

</doc>
<doc id="3925256" url="https://pl.wikipedia.org/wiki?curid=3925256" title="Teresa Lebiedzińska-Torbus">
Teresa Lebiedzińska-Torbus

Teresa Lebiedzińska-Torbus (ur. 15 lutego 1934 w Warszawie, zm. 24 września 1991) – polska lekarka, poseł na Sejm PRL VI i VII kadencji.
Życiorys.
W 1958 uzyskała wykształcenie wyższe na Wydziale Lekarskim Ogólnym Akademii Medycznej w Warszawie. Po odbyciu stażu pracowała jako lekarz rejonowy oraz asystent oddziału ginekologiczno-położniczego Szpitala Powiatowego w Nowym Dworze Mazowieckim. Posiadała specjalizacje II stopnia z zakresu organizacji ochrony zdrowia, a także I stopnia z zakresu położnictwa i ginekologii. W 1965 objęła obowiązki kierownika Wydziału Zdrowia i Opieki Społecznej Prezydium Powiatowej Rady Narodowej. W latach 1973–1991 zajmowała stanowisko dyrektora Zespołu Opieki Zdrowotnej w nowodworskim szpitalu.
Działała w Związku Młodzieży Polskiej, a od 1966 w Polskiej Zjednoczonej Partii Robotniczej. Zasiadała w egzekutywie jej Komitetu Powiatowego w Nowym Dworze Mazowieckim. Była także działaczką Ligi Kobiet i Polskiego Czerwonego Krzyża. Zasiadała w Miejskiej Radzie Narodowej i Powiatowej Radzie Narodowej w Nowym Dworze Mazowieckim. W 1972 i 1976 uzyskiwała mandat posła na Sejm PRL w okręgach kolejno Ciechanów i Warszawa Praga-Północ. Przez dwie kadencje zasiadała w Komisji Zdrowia i Kultury Fizycznej, której była zastępcą przewodniczącego.

</doc>
<doc id="3925259" url="https://pl.wikipedia.org/wiki?curid=3925259" title="Dziadówki">
Dziadówki



</doc>
<doc id="3925265" url="https://pl.wikipedia.org/wiki?curid=3925265" title="Stanisława Kirsch-Dzierwa">
Stanisława Kirsch-Dzierwa

Stanisława Kirsch-Dzierwa (ur. 4 stycznia 1920 w Parczewie, zm. 30 sierpnia 2005) – polska pedagog i polityk, poseł na Sejm PRL V, VI i VII kadencji.
Życiorys.
Uzyskała wykształcenie wyższe niepełne filologii polskiej w Studium Nauczycielskim. W 1944 została nauczycielką języka polskiego w szkole podstawowej w Amelinie, a w 1952 kierownikiem (następnie dyrektorem, pełniąc funkcję do 1984) szkoły podstawowej w Paszkach Dużych. Należała do Związku Nauczycielstwa Polskiego. W 1957 przystąpiła do Polskiej Zjednoczonej Partii Robotniczej, w której pełniła funkcje sekretarza podstawowej organizacji partyjnej, a także zasiadała w Komitecie Powiatowym i w Komitecie Wojewódzkim partii. W latach 1950–1965 była członkinią Powiatowej Rady Narodowej, a potem Wojewódzkich Radach Narodowych w Lublinie i następnie w Białej Podlaskiej. Ponadto prowadziła wraz z mężem Tadeuszem (jej poprzednikiem na funkcji kierownika szkoły w Paszkach Dużych) uniwersytet ludowy. W 1971 objęła mandat posła, zastępując zmarłego Grzegorza Korczyńskiego z okręgu Radzyń Podlaski. W 1972 uzyskała mandat w tym samym okręgu, a w 1976 w okręgu Biała Podlaska. W trakcie VI i VII kadencji zasiadała w Komisji Oświaty i Wychowania. Ponadto w trakcie VI kadencji zasiadała w Komisji Drobnej Wytwórczości, Spółdzielczości Pracy i Rzemiosła, a w trakcie VII w Komisji Handlu Wewnętrznego, Drobnej Wytwórczości i Usług.

</doc>
<doc id="3925266" url="https://pl.wikipedia.org/wiki?curid=3925266" title="Dziadówki (Nawarzyce)">
Dziadówki (Nawarzyce)

Dziadówki – część wsi Nawarzyce w Polsce, położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 Dziadówki należały administracyjnie do województwa kieleckiego.

</doc>
<doc id="3925272" url="https://pl.wikipedia.org/wiki?curid=3925272" title="Kolonie (Nawarzyce)">
Kolonie (Nawarzyce)

Kolonie – część wsi Nawarzyce w Polsce, położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 Kolonie należały administracyjnie do województwa kieleckiego.

</doc>
<doc id="3925274" url="https://pl.wikipedia.org/wiki?curid=3925274" title="Parcelacja (Nawarzyce)">
Parcelacja (Nawarzyce)

Parcelacja – część wsi Nawarzyce w Polsce, położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 Parcelacja należała administracyjnie do województwa kieleckiego.

</doc>
<doc id="3925282" url="https://pl.wikipedia.org/wiki?curid=3925282" title="Torpeda Howell Mark 1">
Torpeda Howell Mark 1



</doc>
<doc id="3925283" url="https://pl.wikipedia.org/wiki?curid=3925283" title="Sawah Besar (Dżakarta Centralna)">
Sawah Besar (Dżakarta Centralna)

Sawah Besar – dzielnica Dżakarty Centralnej. W dzielnicy znajduje się między innymi, największy w Azji Południowo-Wschodniej meczet – "Masjid Istiqlal".
Podział.
W skład dzielnicy wchodzi pięć gmin ("kelurahan"):

</doc>
<doc id="3925288" url="https://pl.wikipedia.org/wiki?curid=3925288" title="Chyžky (szczyt)">
Chyžky (szczyt)

Chyžky (1342 m) – dwuwierzchołkowy szczyt w Wielkiej Fatrze w Karpatach Zachodnich na Słowacji. Znajduje się tuż po południowo-zachodniej stronie przełęczy Chyžky (ok. 1330 m), oddzielającej go od szczytu Ploská (1532 m). Wierzchołek zachodni porasta las, wschodni, niższy jest trawiasty. W południowo-zachodnim kierunku od zachodniego szczytu Chyžek grzbiet łagodnie wznosi się do Koniarek ("Koniarky", 1440 m). Porośnięte lasem stoki północno-zachodnie opadają do Necpalskiej doliny ("Necpalská dolina"). Stoki południowo-zachodnie, w górnej części trawiaste, niżej porośnięte lasem opadają do Zelenej doliny (odnoga Revúckiej doliny). Nieco pod grzbietem znajduje się na nich pasterski Salaš pod Chyžkami.
Chyžky to mało wybitne, niewielkie wzniesienie w grzbiecie Wielkiej Fatry. Zaliczane jest do tzw. Halnej Fatry (słow. "Hôľna Fatra") – części gór, która charakteryzuje się wysokogórską, lecz generalnie dość łagodną rzeźbą terenu i występowaniem rozległych łąk górskich sztucznie obniżonego tu piętra alpejskiego w strefach grzbietowych. Nadal prowadzony jest na nim wypas owiec
Przez zachodni wierzchołek prowadzi szlak turystyczny – Magistala Wielkofatrzańska ("Veľkofatranská Magistrála"). 

</doc>
<doc id="3925293" url="https://pl.wikipedia.org/wiki?curid=3925293" title="Randová">
Randová

Randová – potok, dopływ Zelenego potoku na Słowacji. Wypływa na wysokości około 1420 m na północno-zachodnich stokach Suchego Wierchu w Wielkiej Fatrze. Uchodzi do Zelenego potoku na wysokości około 950 m, w tym samym miejscu, co potok spływający z południowych stoków Ploski.
Zlewnia potoku Randová obejmuje porośnięte lasem wschodnie stoki suchego Wierchu. Górna jej część to objęte ochroną ścisłą obszary rezerwatu Suchý vrch.

</doc>
<doc id="3925350" url="https://pl.wikipedia.org/wiki?curid=3925350" title="Władysława Nawrocka">
Władysława Nawrocka

Władysława Nawrocka (ur. 14 lipca 1917 we Lwowie, zm. 26 marca 2007 w Dallas, Stany Zjednoczone) – polska aktorka.
Życiorys.
W czasie okupacji niemieckiej występowała w Teatrze Komedia w Warszawie. W latach 1945–46 aktorka Teatru Kameralnego TUR w Krakowie. Następnie aktorka Teatru Powszechnego TUR w Łodzi (1947), Dolnośląskiego we Wrocławiu (1948–52), Teatru Domu Wojska Polskiego w Warszawie (1952), Teatru Wybrzeże w Gdańsku (1953–55), Teatru Ludowego w Warszawie (1955–57) oraz Teatru Współczesnego w Warszawie.
Była pierwszą żoną Stanisława Dygata i matką Magdy Dygat-Dudzińskiej.

</doc>
<doc id="3925351" url="https://pl.wikipedia.org/wiki?curid=3925351" title="Uwolniony Tezeusz">
Uwolniony Tezeusz



</doc>
<doc id="3925358" url="https://pl.wikipedia.org/wiki?curid=3925358" title="Działania psychologiczne">
Działania psychologiczne



</doc>
<doc id="3925378" url="https://pl.wikipedia.org/wiki?curid=3925378" title="Torpeda Mark 27 Cutie">
Torpeda Mark 27 Cutie

Torpeda Mark 27 Cutie – amerykańska elektryczna torpeda samonaprowadzająca kalibru 483 mm z pasywnym naprowadzaniem akustycznym z czasów II wojny światowej, skonstruowana do zwalczania nawodnych okrętów eskorty. Mark 27 opracowana została w latach 1943–1944 przez Bell Labs na bazie lotniczej torpedy przeciwpodwodnej Mark 24 „Fido”. Około 1100 torped Mark 27 Mod 0, które pozostawały w służbie w latach 1944–1946, zostało wyprodukowanych przez Western Electric, jako odpalane z okrętów podwodnych torpedy do samoobrony przed okrętami ZOP.
W trakcie wojny podwodnej na Pacyfiku wystrzelono ogółem 106 torped tego typu przeciwko japońskim okrętom eskorty, z których 33 trafiły w cel, zatapiając 24 jednostki oraz uszkadzając 9 kolejnych. Po zakończeniu działań wojennych na Pacyfiku, Ordnance Research Laboratory uniwersytetu stanowego Pensylwanii opracowało modyfikację Mod 4 przeznaczoną do zwalczania zanurzonych okrętów podwodnych, która w liczbie około 3000 sztuk pozostawała w służbie w latach 1949–1960.
Rozwój projektu.
Zakończony sukcesem proces rozwojowy lotniczej samonaprowadzającej się na źródło sygnału akustycznego torpedy przeciwpodwodnej Mark 24 wywołał zainteresowanie marynarki amerykańskiej zaadaptowaniem jej systemu naprowadzania dla potrzeb nowej torpedy okrętów podwodnych służącej zwalczaniu nawodnych jednostek eskorty. Nowa torpeda pełnić więc miała w United States Navy rolę, jaką w marynarce niemieckiej pełniła torpeda G7e. Idea tego typu torpedy wypłynęła po raz pierwszy na konferencji w Wydziału 6 National Defense Research Committee (NDRC) – pod przewodnictwem dr Johna Tate’a, fizyka z Uniwersytetu Minnesoty. W trakcie tej konferencji, NDRC otrzymała zadanie rozpatrzenia możliwych modyfikacji torpedy Mk 24 w celu umożliwienia jej użycia z okrętów podwodnych przeciwko małym okrętom nawodnym. Początkowo rozważano możliwość wystrzeliwania torpedy z wyrzutni za pomocą sprężonego powietrza, marynarka jednak szybko zdecydowała, że z taktycznego punktu widzenia, preferowanym rozwiązaniem byłoby samodzielne wypływanie torpedy z wyrzutni torpedowej. Rozprężające się skompresowane powietrze wydostając się na powierzchnię w widoczny sposób zdradzałoby bowiem pozycję zanurzonego okrętu podwodnego.
Głównym celem nowej broni miały być niewielkie jednostki, często przebudowane sampany, które ścigały amerykańskie okręty podwodne, od 1943 roku coraz częściej operujące na płytkich wodach przybrzeżnych. Jednostki te miały zbyt małe zanurzenie i zwykłe torpedy najczęściej przechodziły bezskutecznie pod ich dnem. W trakcie konferencji NDRC otrzymała zadanie rozpatrzenia możliwych modyfikacji torpedy Mk 24 w celu umożliwienia jej użycia z okrętów podwodnych przeciwko takim ścigaczom.
Po podjęciu decyzji o opracowaniu nowej torpedy, jej konstrukcja została powierzona przedsiębiorstwu telekomunikacyjnemu Bell Laboratories, która w ciągu niecałego miesiąca zmodyfikowała torpedę Mk 24 w prototyp, który został z sukcesem wystrzelony z wyrzutni torpedowej, wypływając za pomocą własnego silnika z wyrzutni umieszczonej na barce testowej. Nowa torpeda o nazwie kodowej „Cutie” została oznaczona jako Mark 27 (Mk 27). Kontrakt na produkcję Mk 27 został podpisany z przedsiębiorstwem Western Electric, które między lipcem 1944 a kwietniem 1945 roku dostarczyło marynarce 1100 sztuk torped tego typu.
W roku 1948, w odpowiedzi na budzące niepokój raporty wywiadu o intensywnym rozwoju radzieckiej floty podwodnej, marynarka amerykańska zleciła należącemu do uniwersytetu stanowego Pensylwanii (Penn State) Ordnance Research Laboratory przyśpieszenie prac nad kolejną modyfikacją torpedy Mark 27 oznaczoną jako Mod 4. W efekcie tego programu powstać miała pierwsza amerykańska torpeda okrętów podwodnych dedykowana zwalczaniu innych zanurzonych jednostek (przy czym zachowała ona także rolę pocisku przeciw okrętom nawodnym). Jeszcze jednak przed zakończeniem programu konstrukcyjnego tej modyfikacji, Biuro Uzbrojenia Biura Okrętów zdawało sobie sprawę z ograniczeń tej konstrukcji. Wprawdzie wynosząca zaledwie 16 węzłów maksymalna prędkość tego modelu miała zaletę skrytości działania, jednak prędkość ta ograniczała jej zastosowanie jedynie do zwalczania celów płynących nie szybciej niż 14 węzłów. Stosunkowo prosta i nie najnowsza już konstrukcja układu naprowadzania była przy tym wrażliwa na wystrzeliwane z okrętu stanowiącego cel pozoratory i inne fałszywe źródła dźwięku. Toteż już w 1946 roku Penn State wraz z Westinghouse podjęły współpracę prowadzącą do rozwoju konstrukcji nowej torpedy Mark 37, której opracowanie w 1956 roku zakończyło rozwój Mark 27. Niemniej w międzyczasie torpeda Mk27 Mod 4 została przyjęta do uzbrojenia jako broń przejściowa, do czasu dopracowania nowszych konstrukcji. W latach 1946–1954 American Kitchens Division AVCO Corp., z Connersville, i Naval Ordnance Plant w Forest Park dostarczyły marynarce ok. 3000 sztuk.
Torpeda w modelu Mod 4 podległa dalszym modyfikacjom przez dodanie bębna kabla i urządzeń związanych ze sterowaniem przewodowym, jak również modyfikacjom systemu napędowego, jednak powstała w wyniku tego programu konstrukcja została już oznaczona Mark 39.
Konstrukcja.
Oryginalna torpeda Mk 27 Mod 0 była zmodyfikowaną torpedą Mk 24 o średnicy 483 mm (19 cali) i zwiększonej długości korpusu. Na kadłubie dodano jednocalowe drewniane listwy, by dopasować ją do standardowej wyrzutni kalibru 533 milimetrów (21 cali). Celem zwiększenia bezpieczeństwa jej używania z pokładu okrętu podwodnego, zmieniono położenie urządzenia odbezpieczającego, przenosząc je ze szczytu torpedy i umiejscawiając u podstawy pocisku. Zainstalowano w niej szereg urządzeń kontrolujących uzbrajanie się torpedy, oraz wprowadzono wymagane dla samodzielnego wypływania uruchamianie silnika przed startem. Torpeda Mark 27 Mod 0 miała jedną śrubę, napędzaną przez silnik elektryczny zasilany energią z umieszczonej w kadłubie dużej baterii elektrycznej (akumulatora). Przy całkowitej długości 228 centymetrów (90 cali) oraz masie 327 kilogramów (720 funtów), zdolna była do osiągnięcia maksymalnej prędkości 12 węzłów i utrzymania jej na dystansie do 5000 jardów (4570 m).
Torpeda Mk 27 Mod 0 wyposażona była w głowicę elaborowaną HBX, o nieco większej masie od głowicy Mk 24, wynoszącej w przypadku Cutie 43 kilogramy, z zapalnikiem kontaktowym Mark 11 Mod 2. Podobnie jak w przypadku torpedy Fido, naprowadzanie na cel zapewniał układ czterech symetrycznie rozmieszczonych wzdłuż obwodu sekcji środkowej pasywnych hydrofonów, skierowanych w prawo, lewo, w górę oraz w dół pocisku, co zapewniało pokrycie sensorami każdego kierunku, z którego mógł dobiegać dźwięk, przy jednoczesnym umożliwieniu porównania sygnału z prawego i lewego hydrofonu, celem odchylenia płaszczyzn sterowych właściwego dla pozycji celu względem torpedy. Układ kontroli torpedy sterował ruchem płaszczyzn sterowych proporcjonalnie do różnicy między siłami sygnałów akustycznych dobiegających do prawego i lewego hydrofonu. Podobnie jak w przypadku torped Fido, było to radykalne odejście od prostego sterowania żyroskopowego dotychczasowych torped, w których płaszczyzny sterowe odchylane były maksymalnie w prawo bądź maksymalnie w lewo. Zmiana bezpiecznika torpedy uniemożliwiała jej atakowanie celów poniżej poziomu zanurzenia jednostek nawodnych – w przeciwieństwie do torped Mark 24, którym bezpiecznik uniemożliwiał atakowanie celów na głębokości mniejszej niż 30 stóp (9 m). Uniemożliwiało to atak torpedy Mk 27 na okręt macierzysty.
Dzięki zastosowaniu swobodnego wypływu torpedy z wyrzutni, wyeliminowano hałas towarzyszący pneumatycznemu wyrzutowi torpedy z wyrzutni. Dzięki temu rozwiązaniu okręt mógł ze znacznej głębokości w skryty sposób wystrzelić torpedę, która po osiągnięciu głębokości ok. 12 metrów, włączała swój oparty na pasywnym przeszukiwaniu środowiska akustycznego układ naprowadzania.
Późniejsze wersje torpedy były dłuższe i cięższe. Mod 3 miała długość nieco ponad 10 stóp (3 metry), była też szybsza i przenosiła głowicę o masie 200 funtów (90 kg). Mod 3 wyposażona została w żyroskop kierujący torpedą podczas ruchu pocisku na wprost, przed rozpoczęciem akustycznego przeszukiwania środowiska wodnego. Przed końcem wojny zdołano jednak wykonać jedynie sześć sztuk torped tej wersji.
Przeznaczona do zwalczania zanurzonych okrętów podwodnych Mod 4 miała identyczną średnicę, przy długości 125,75 in (319,4 cm) ważyła jednak 1175 funtów (533 kg), jej wypełniona HBX głowica bojowa zaś miała masę 128 funtów (58 kg).
Użycie.
Pierwsze Mark 27 zostały przekazane amerykańskiej flocie podwodnej w lecie 1944 roku. Początkowo trapiły je częste awarie, późniejsze egzemplarze produkcyjne funkcjonowały lepiej. Pierwszą jednostką, której oficjalnie uznano zatopienie wrogiej jednostki przy pomocy torpedy Mk 27 był USS „Sea Owl” (SS-405) – okręt podwodny typu "Balao", który 11 grudnia 1944 roku za pomocą pojedynczej torpedy zatopił 135-tonowy japoński okręt patrolowy na Morzu Żółtym. Do końca wojny jednak wystrzelono już tylko 106 torped tego typu przeciwko wrogim okrętom eskorty, z których 33 trafiły w cel, zatapiając 24 jednostki oraz uszkadzając 9 kolejnych. Dawało to 31-procentowy wskaźnik sukcesu, zbliżony do odpowiedniego wskaźnika amerykańskich torped konwencjonalnych. Torpeda była nieefektywna przeciw celom płynącym szybciej niż 8,5 węzła, z drugiej zaś strony okazała się skuteczna także przeciw większym jednostkom – ponieważ jej system naprowadzania kierował ją bezpośrednio na śruby okrętu, które mogła zniszczyć lub uszkodzić nawet niewielka głowica „Cutie”. Unieruchomioną jednostkę można było potem dobić zwyczajną, ciężką torpedą. Ponadto Mark 27 od początku projektowana była jako broń, która uszkadzając wrogą jednostkę zmuszała ją do przerwania ataku na okręt podwodny („mission killer”), a nie jako pocisk do zatapiania okrętów („ship killer”).
Wobec powojennej zmiany statusu Związku Radzieckiego z sojusznika na zimnowojennego przeciwnika, w 1949 roku do służby weszły przeznaczone do zwalczania radzieckich okrętów podwodnych torpedy Mk 27 w najnowszej odmianie Mod 4. Mod 4 była pierwszą amerykańską torpedą konstrukcyjnie przeznaczoną dla okrętów podwodnych celem zwalczania innych zanurzonych jednostek tej klasy. Mimo niedoskonałości tej konstrukcji, wykorzystywano ją operacyjnie aż do roku 1960.

</doc>
<doc id="3925379" url="https://pl.wikipedia.org/wiki?curid=3925379" title="Asen Razcwetnikow">
Asen Razcwetnikow

Asen Razcwetnikow, właśc. "A. Kołarow" (bułg. Асен Разцветников (А. Коларов), 1897-1951) – bułgarski poeta i tłumacz.
Sympatyzował z ruchem komunistycznym - wywodził się z kręgu poetów "wrześniowców", tworzących pod wrażeniem wydarzeń powstania wrześniowego z 1923. Tworzył rewolucyjne ballady zamieszczone w tomie "Żertweni kładi" i poematy "Mor" i "Zatwor" (wszystkie powstały w 1924), w których posługiwał się motywami biblijnymi i baśniowymi, wyrażając protest przeciw pogromowi uczestników powstania wrześniowego, elegijny żal nad zabitymi i kult ofiarnictwa. W późniejszym okresie pisał lirykę refleksyjną, pejzażową i miłosną, dając w niej wyraz samotności, rozpaczy i tęsknoty za życiem wiejskim - m.in. w poemacie "Dwojnik" (1927) i zbiorze "Płaninski weczeri" (1934). Przetłumaczył również m.in. "Iliadę" Homera, "Hermana i Dorotę" Goethego i "Świętoszka" Moliera.

</doc>
<doc id="3925388" url="https://pl.wikipedia.org/wiki?curid=3925388" title="Banany">
Banany



</doc>
<doc id="3925402" url="https://pl.wikipedia.org/wiki?curid=3925402" title="Lista państw świata według PKB (parytet siły nabywczej) per capita">
Lista państw świata według PKB (parytet siły nabywczej) per capita

Poniższa lista przedstawia państwa lub "terytoria zależne" (pozycje nieponumerowane) uszeregowane według wielkości PKB per capita (według parytetu siły nabywczej) w latach 1980–2018. Dane wyrażono w cenach bieżących (tzn. nie wyeliminowano efektu wzrostu cen), a zatem mogą one służyć jedynie do porównań realnego PKB per capita między państwami w wybranym roku, ale nie można na ich podstawie określić realnego wzrostu PKB per capita. Dane pochodzą z raportu World Economic Outlook Database opublikowanego 9 kwietnia 2019 r. przez Międzynarodowy Fundusz Walutowy.

</doc>
<doc id="3925403" url="https://pl.wikipedia.org/wiki?curid=3925403" title="Czereśnie">
Czereśnie

Czereśnie – jadalne owoce wiśni ptasiej, zwanej także czereśnią, trześnią, u odmian uprawnych nierzadko też pochodzenia mieszańcowego w wyniku krzyżowania z wiśnią pospolitą i w takim przypadku zwane też czerechami.
Właściwości czereśni.
Owoce kuliste typu pestkowca. U roślin dziko rosnących niewielkich rozmiarów i o niewielkich walorach smakowych. U odmian uprawnych bardzo zróżnicowane w smaku, wielkości, barwie i konsystencji. W sumie znanych jest ponad tysiąc odmian czereśni. Wyróżnia się dwie zasadnicze grupy odmian dający owoce zwane „sercówkami” (var. "juliana") i „chrząstkami” (var. "duracina"). Te pierwsze mają miąższ miękki, soczysty, a drugie bardziej zwarty, jędrny i są odporniejsze na transport. Owoce mogą mieć barwę żółtą, czerwoną, do bardzo ciemnoczerwonej, niemal czarnej. Popularne odmiany mają owoce średnie, duże i bardzo duże o masie od ok. 4 do 11 g. Zbierane są u odmian wczesnych na początku czerwca, a sezon na te owoce kończy się u odmian późnych w końcu lipca.
Czereśnie mają wartość kaloryczną wynoszącą 63 kcal oraz wartość energetyczną 265 kJ na 100 g. Są bogate w węglowodany, składniki mineralne i witaminę C. Zawierają bowiem 13,3 g węglowodanów przyswajalnych (glukoza 6,1 g; fruktoza 5,4 g; sacharoza 0,5 g) na 100 g produktu, a także 1,3 g błonnika pokarmowego. Czereśnie są znacznym źródłem potasu (202 mg/100 g). Z witamin szczególnie dużo zawierają kwasu askorbinowego (15 mg/100 g) oraz β-karotenu (69 µg/100 g) i witaminy A (12 µg/100 g). Wspomnieć należy również o dużej zawartości kwasu asparaginowego (612 mg/100 g), największej spośród owoców uprawianych w Polsce.
Przechowywanie i zastosowania kulinarne.
Czereśnie są nietrwałe i nie mogą być przechowywane dłużej niż kilka dni. Można wydłużyć czas przechowywania pod warunkiem utrzymywania owoców w stanie suchym, z szypułkami i ułożone płytką warstwą. Maksymalny czas przechowywania wynosi do 2 tygodni przy wilgotności właściwej powietrza wynoszącej 82–85% i w temperaturze od -0,5 do +2 °C. Mogą być mrożone, ale wymaga to uprzedniego drylowania owoców. Są też kandyzowane, a najczęściej przechowywane są jako przetwory.
Czereśnie mogą być spożywane w stanie świeżym i nadają się do przetworów. Ponieważ większość odmian jest słodka, bez kwaskowatości, do przetworów z czereśni (dżemów, galaretek) zaleca się dodawanie soku z porzeczek. Czereśnie mogą być po wydrylowaniu marynowane w occie i w takiej postaci stosowane jako dodatek do pasztetów i mięs. Świeże owoce dodawane są w sezonie ich zbioru do deserów owocowych i ciast, np. do tart. Sporządza się z nich likiery i syropy. Kandyzowane stosowane są jako dekoracja deserów i ciast.

</doc>
<doc id="3925410" url="https://pl.wikipedia.org/wiki?curid=3925410" title="Huntington (Herefordshire)">
Huntington (Herefordshire)



</doc>
<doc id="3925411" url="https://pl.wikipedia.org/wiki?curid=3925411" title="Francisco Calvo Serraller">
Francisco Calvo Serraller

Francisco Calvo Serraller (ur. 19 kwietnia 1948 w Madrycie, zm. 16 listopada 2018 tamże) – hiszpański historyk i krytyk sztuki, eseista i wykładowca uniwersytecki. Jego praca naukowa koncentrowała się wokół malarstwa hiszpańskiego z XIX i XX w. W latach 1993–1994 był dyrektorem Muzeum Prado, a od 2001 członkiem Królewskiej Akademii Sztuk Pięknych św. Ferdynanda. 

</doc>
<doc id="3925412" url="https://pl.wikipedia.org/wiki?curid=3925412" title="Archimedes (ujednoznacznienie)">
Archimedes (ujednoznacznienie)

Osoby:
Astronomia:
Technika:

</doc>
<doc id="3925413" url="https://pl.wikipedia.org/wiki?curid=3925413" title="PKB per capita">
PKB per capita



</doc>
<doc id="3925415" url="https://pl.wikipedia.org/wiki?curid=3925415" title="Huntington (Hereford)">
Huntington (Hereford)

Huntington – wieś w Anglii, w Herefordshire, w dystrykcie (unitary authority) Herefordshire. Leży 3,2 km od miasta Hereford i 194,1 km od Londynu. W 1931 roku civil parish liczyła 137 mieszkańców.

</doc>
<doc id="3925423" url="https://pl.wikipedia.org/wiki?curid=3925423" title="Odznaka Honorowa za Zasługi dla Niepodległości 1956-1989">
Odznaka Honorowa za Zasługi dla Niepodległości 1956-1989



</doc>
<doc id="3925424" url="https://pl.wikipedia.org/wiki?curid=3925424" title="Talcha">
Talcha

Talcha (arab. طلخا, "Ṭalkhā") – miasto w północnym Egipcie, w muhafazie Ad-Dakahlijja. Leży w Delcie Nilu, nad lewym brzegiem ramienia Damietty, w zespole miejskim Al-Mansury (po przeciwnej stronie rzeki niż Al-Mansura). W 2006 roku liczyło ok. 78 tys. mieszkańców. Jest ośrodkiem rejonu rolniczego (bawełna, ryż). Znajduje się tu zespół elektrowni cieplnych, z których najnowsza ma moc 750 MW.

</doc>
<doc id="3925428" url="https://pl.wikipedia.org/wiki?curid=3925428" title="Rekonstrukcja pociążowa">
Rekonstrukcja pociążowa

Rekontrukcja pociążowa (ang. "mommy makeover") to zabieg chirurgiczny składający się z kilku procedur, mających za zadanie poprawę wyglądu kobiecego ciała po przebytej ciąży. Najczęściej wykonuje się abdominoplastykę, powiększanie piersi lub ich lifting, liposukcje lub termolifting.
Po przebytej ciąży brzuch często pozostaje obwisły, piersi opadnięte, tradycyjne metody jak dieta i ćwiczenia nie przynoszą oczekiwanych rezultatów. Dla tych właśnie kobiet często jedyną szansą na odzyskanie dawnej sylwetki jest zabieg rekonstrukcji pociążowej. Zabieg rekonstrukcji pociążowej pozwala odzyskać sylwetkę sprzed ciąży. Wadami zabiegu są złożoność procedury chirurgicznej, ryzyko wystąpienia powikłań oraz wrażliwość zabiegu na zmiany masy ciała i przyszłej ciąży.
Kandydatka do zabiegu.
Odpowiednią kandydatkę do zabiegu cechuje się obwisłą skórą brzucha i opadającymi piersiami. Kiedy tradycyjne metody odzyskania dawnej sylwetki nie przyniosły oczekiwanych rezultatów. Kobieta powinna cieszyć się ogólnie dobrym stanem zdrowia, nie paląca, mająca realne oczekiwania wobec zabiegu.
Zabieg chirurgiczny wiąże się z ryzykiem wystąpienia powikłań, aby zminimalizować ryzyko ich wystąpienia, pacjentka nie powinna mieć przeciwwskazań podnoszących ryzyko wystąpienia ewentualnych komplikacji. Bezwzględnie zabieg nie może być przeprowadzony u kobiet w ciąży, które mają problemy z nadciśnieniem tętniczym, chorują na cukrzyce lub mają problemy z krzepliwością krwi.
Bezpieczeństwo zabiegu.
Każdy zabieg chirurgiczny wiąże się z ryzykiem wystąpienia powikłań. Są to typowe powikłania występujące przy zabiegu abdominoplastyki i operacji piersi. Zaliczyć do nich można: krwiaki, obrzęki, infekcje, blizny i zakrzepica żył. Innymi powikłaniami są problemy z gojeniem się ran, zmiany czucia, drętwienie, asymetria lub przebarwienia skóry.
Przygotowanie do zabiegu.
Każdy zabieg chirurgiczny powinien być poprzedzony konsultacjami chirurgicznymi. Podczas konsultacji lekarz zleca wykonanie podstawowych badań w celu wykluczenia istnienia przeciwwskazań do zabiegu. Aby efekt końcowy zabiegu był trwały najpierw należy osiągnąć swoją optymalną wagę, zastosować zdrową dietę i odpowiednie ćwiczenia. Na co najmniej 6 tygodni przed zabiegiem powinno się zaprzestać palenia tytoniu oraz przyjmowaniu leków mogących wpływać na rozrzedzenie krwi. Do leków tych zaliczamy aspirynę i wszystkie jej pochodne. Na okres pooperacyjny należy zapewnić sobie opiekę drugiej osoby. Wszystkie najważniejsze rzeczy tj. tabletki, woda do picia itp. powinny znajdować się zasięgu ręki, tak aby nie było trzeba się schylać i nadwyrężać.
Przebieg zabiegu.
To jak wyglądać będzie procedura zabiegu uzależnione jest od procedur, jakie zostały przewidziane podczas rekonstrukcji pociążowej:
"Abdominoplastyka" – zabieg polega ma poprawie wyglądu brzucha poprzez usunięcie nadmiaru skóry, mięśnie brzucha są zszywane w celu poprawy ich napięcia.
"Liposukcja" – zabieg polega na pozbyciu się nadmiaru tkanki tłuszczowej poprzez jej odessanie. Liposukcja w tym przypadku obejmuje okolice bioder, ud i boczków.
"Lifting piersi" – zabieg polega na uniesieniu obwisłych piersi i nadanie im przez to młodszego wyglądu. Chirurg poprzez usunięciu nadmiaru skóry zmienia również położenie piersi.
"Redukcja piersi" – procedura chirurgiczna polegająca na zmniejszeniu rozmiaru piersi. Chirurg poprzez odpowiednie nacięcia usuwa nadmiar tkanki tłuszczowej i gruczołu piersiowego oraz nadmiar skóry.
"Powiększenie piersi" – zabieg polega na powiększeniu piersi przy pomocy implantów lub własnej tkanki tłuszczowej. Po wykonaniu odpowiednich nacięć lekarz umieszcza implanty pod gruczołem piersiowym lub pod mięśniem piersiowym większym.
Rekonwalescencja.
Podobnie jak zabieg okres rekonwalescencji uzależniony jest od wykonanych procedur. Ze względu na złożoność zabiegu powrót do zdrowia może trwać nawet kilka miesięcy. Bezpośrednio po zabiegu w ranach umieszczane są dreny w celu łatwiejszego odprowadzenia płynów i krwi na zewnątrz. Po zabiegu konieczne jest noszenie specjalnej odzieży uciskowej lub bandaży, które mają na celu zmniejszenie obrzęków. Przez najbliższe dwa tygodnie po zabiegu należy unikać forsowania się. Dolegliwości bólowe łagodzone są przy pomocy doustnych środków przeciwbólowych.

</doc>
<doc id="3925436" url="https://pl.wikipedia.org/wiki?curid=3925436" title="Lista państw świata według PKB per capita">
Lista państw świata według PKB per capita



</doc>
<doc id="3925439" url="https://pl.wikipedia.org/wiki?curid=3925439" title="Sen Katayama">
Sen Katayama

, właściwie – japoński dziennikarz, działacz związkowy, komunista.
Życiorys.
Urodził się w rodzinie chłopskiej. W 1881 przeniósł się do Tokio, gdzie pracował jako zecer i jednocześnie zajmował się samokształceniem, w 1884 wyjechał do Stanów Zjednoczonych, gdzie był kucharzem, zecerem i pracownikiem pralni. W 1895 ukończył studia na Uniwersytecie Yale. Wykazywał duże zainteresowanie problemami socjalnymi i ruchem robotniczym, w listopadzie 1894 udał się do Anglii w celu lepszego poznania ruchu związkowego, w 1896 wrócił do Japonii i stał się aktywistą ruchu robotniczego. W 1897 był jednym z założycieli Towarzystwa Pomocy Organizacji Związków Zawodowych i pierwszego pisma robotniczego "Rodo Sekai", a w 1898 Towarzystwa Studiów nad Socjalizmem, w 1901 był jednym z inicjatorów założenia Socjaldemokratycznej Partii Japonii (która natychmiast została zdelegalizowana przez japońskie władze). Stał się jednym z głównych propagandystów socjalizmu w Japonii, w 1900 został zaocznie wybrany członkiem biura Komitetu Wykonawczego II Międzynarodówki. W sierpniu 1904 uczestniczył w VI Kongresie Międzynarodówki w Amsterdamie, na którym wystąpił przeciwko wojnie rosyjsko-japońskiej i wymienił z Gieorgijem Plechanowem uścisk dłoni na znak solidarności robotników japońskich i rosyjskich. Brał udział w przygotowaniach do założenia Socjalistycznej Partii Japonii w lutym 1906, w latach 1907–1911 redagował gazetę "Siakai Simbun", prowadził szeroką działalność propagandową wśród robotników. Zorganizował strajk tokijskich tramwajarzy (od grudnia 1911 do stycznia 1912), za co został skazany na 9 miesięcy więzienia. W 1914 wyjechał do Stanów Zjednoczonych, gdzie związał się z tamtejszym ruchem socjalistycznym, 1914-1919 wydawał gazetę "Heymin", występował przeciwko I wojnie światowej, jako „imperialistycznej”, w 1918 założył pierwsze komunistyczne grupy wśród japońskich robotników w Stanach Zjednoczonych. W 1920 przetłumaczył na japoński dzieło Lenina "Państwo i rewolucja". W 1921, uciekając przed policją, udał się do Meksyku, skąd 14 grudnia 1921 wyjechał do Rosji radzieckiej i w styczniu–lutym 1922 brał aktywny udział w 1 Zjeździe Robotników Dalekiego Wschodu, na którym ostro potępił zagraniczną interwencję przeciw Republice Radzieckiej. Wyjeżdżał na Daleki Wschód i pisał ulotki dla japońskich żołnierzy. W 1922 był jednym z założycieli Komunistycznej Partii Japonii. Był aktywnym działaczem Kominternu, w listopadzie 1922 został wybrany członkiem jego Komitetu Wykonawczego i następnie Prezydium Komitetu Wykonawczego. W 1927 i 1929 brał udział w kongresach antyimperialistycznych w Brukseli i Frankfurcie nad Menem, a w 1932 w antywojennym kongresie w Amsterdamie. Został pochowany na cmentarzu Przy Murze Kremlowskim.

</doc>
<doc id="3925442" url="https://pl.wikipedia.org/wiki?curid=3925442" title="Dakchigo kkonminam band">
Dakchigo kkonminam band

Dakchigo kkonminam band (Hangul: 닥치고 꽃미남 밴드 "Dakchigo kkonminam baendeu") – południowokoreański serial telewizyjny emitowany na antenie tvN. Serial był emitowany od 30 stycznia do 20 marca 2012 roku, w poniedziałki i wtorki o 23:00, liczy 16 odcinków. Główne role odgrywają w nim Sung Joon, Jo Bo-ah, L, Jung Eui-chul, Lee Hyun-jae, Yoo Min-kyu i Kim Min-seok.
Serial przedstawia historię dwóch zespołów rockowych i o tym, jak radzą sobie z przyjaźniami i pasją do muzyki. Była to druga część serii „Oh! Boy” stacji tvN o tzw. „Flower Boys”, skierowana do nastoletnich odbiorców, jego kontynuacją był serial "Iutjip kkonminam" (2013).

</doc>
<doc id="3925450" url="https://pl.wikipedia.org/wiki?curid=3925450" title="The Big Fisherman">
The Big Fisherman

The Big Fisherman (pol. Wielki Rybak) – amerykański dramat historyczny z 1959 w reżyserii Franka Borzage'a, na motywach powieści Lloyda C. Douglasa "Wielki Rybak", opublikowanej w 1948.
Film był nominowany do potrójnego Oscara w 1960: za zdjęcia, za scenografię oraz za kostiumy.
Opis fabuły.
Szymon, prosty rybak z Galilei przeżywa duchową transformację, z wiary dziecka przechodzi do wiary wielkiego ewangelizatora, naśladowcy Mistrza z Nazaretu. Także Fara, nieślubna córka Heroda Antypasa, spotykając Jana Chrzciciela, poznała również Jezusa, który odmienił jej życie, od zemsty do miłosierdzia.

</doc>
<doc id="3925451" url="https://pl.wikipedia.org/wiki?curid=3925451" title="Shut Up Flower Boy Band">
Shut Up Flower Boy Band



</doc>
<doc id="3925452" url="https://pl.wikipedia.org/wiki?curid=3925452" title="EDFA">
EDFA



</doc>
<doc id="3925459" url="https://pl.wikipedia.org/wiki?curid=3925459" title="Aalbuch">
Aalbuch



</doc>
<doc id="3925460" url="https://pl.wikipedia.org/wiki?curid=3925460" title="PKW KFOR">
PKW KFOR



</doc>
<doc id="3925461" url="https://pl.wikipedia.org/wiki?curid=3925461" title="Jordania na Letnich Igrzyskach Olimpijskich 1988">
Jordania na Letnich Igrzyskach Olimpijskich 1988

Jordanię na Letnich Igrzyskach Olimpijskich 1988, które odbyły się w Seulu reprezentowało 7 zawodników. Nie zdobyli oni żadnego medalu.
Reprezentanci.
Zapasy.
Mężczyźni – styl wolny
Mężczyźni – styl klasyczny

</doc>
<doc id="3925464" url="https://pl.wikipedia.org/wiki?curid=3925464" title="Ripynci (rejon kamieniecki)">
Ripynci (rejon kamieniecki)

Ripynci (ukr. Ріпинці, pol. hist. "Rzepińce") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Poza obszarem Polski w wyniku II rozbioru.
Właścicielem wsi był m.in. Teodor Potocki.

</doc>
<doc id="3925469" url="https://pl.wikipedia.org/wiki?curid=3925469" title="Irma Kozina">
Irma Kozina

Irma Marzena Kozina (ur. 1964 w Suchej Beskidzkiej) – polska historyczka sztuki, do 2017 adiunkt na Uniwersytecie Śląskim, następnie profesor Akademii Sztuk Pięknych w Katowicach.
Życiorys.
Ukończyła studia w Instytucie Historii Sztuki Uniwersytetu Jagiellońskiego. W latach 1988–2017 pracowała w Wydziale Nauk Społecznych Uniwersytetu Śląskiego (obecnie jako profesor uczelni w Zakładzie Teorii i Historii Sztuki Akademii Sztuk Pięknych w Katowicach). Stopień doktora uzyskała w 1996 na Uniwersytecie Wrocławskim, natomiast stopień doktora habilitowanego w 2007 na Uniwersytecie Warszawskim na podstawie wydanej dwa lata wcześniej publikacji "Chaos i uporządkowanie. Dylematy architektoniczne na przemysłowym Górnym Śląsku w latach 1763–1955". W grudniu 2021 roku nadano jej tytuł profesora nauk humanistycznych.
Specjalizuje się w badaniach nad sztuką i urbanistyką Śląska, historią designu i sztuką współczesną. Działaczka społeczna, m.in. pomysłodawczyni demonstracji przeciwko niszczeniu starego dworca w Katowicach. Wraz z Tomaszem Malkowskim broniła też „kielichów Brutala” (modernistycznego dworca katowickiego zaprojektowanego przez trio warszawskich „Tygrysów”).
Autorka publikacji poruszających tematykę sztuki i historii Górnego Śląska.
Uhonorowana Nagrodą im. ks. Augustina Weltzla „Górnośląski Tacyt” za 2012 (nagrodzona za publikację "Ikony dizajnu w województwie śląskim") oraz odznaką honorową „Zasłużony dla Kultury Polskiej” w 2018 roku, laureatka Śląskiej Nagrody Naukowej w 2020 roku.

</doc>
<doc id="3925472" url="https://pl.wikipedia.org/wiki?curid=3925472" title="Flashlight">
Flashlight

Flashlight – singel polskiej piosenkarki Kasi Moś, wydany 10 lutego 2017. Piosenkę napisali Kasia Moś, Pete Barringer oraz Rickard Bonde Truumeel. 
18 lutego singiel wygrał krajowe eliminacje eurowizyjne, dzięki czemu reprezentował Polskę w 62. Konkursie Piosenki Eurowizji w 2017.
Utwór znalazł się na 55. miejscu listy AirPlay, najczęściej odtwarzanych utworów w polskich rozgłośniach radiowych. Do piosenki został zrealizowany teledysk, który miał premierę 12 lutego 2017 w serwisie YouTube. Piosenkarka wystąpiła w nim nago, co stało się tematem licznych publikacji medialnych.
Geneza.
Utwór powstał podczas sesji nagraniowej zrealizowanej w czasie pobytu Kasi Moś w Londynie. Piosenka została napisana przez wykonawczynię oraz dwóch brytyjskich producentów – Pete’a Barringera oraz Rickarda Bonde Truumeela. 
Teledysk.
12 lutego 2017 w serwisie YouTube ukazał się oficjalny teledysk do utworu. Za realizację materiału odpowiedzialni byli Maciek „Hiacenty” Malinowski, Sebastian Ledwoń i Marcin Bania. W klipie Kasia Moś wystąpiła nago, a gościnnie pojawili się w nim członkowie Orkiestry Aukso prowadzonej przez ojca piosenkarki, Marka Mosia.
Konkurs Piosenki Eurowizji.
Utwór został zgłoszony jako propozycja piosenki do 62. Konkursu Piosenki Eurowizji organizowanego w Kijowie w maju 2017. Utwór zakwalifikował się do stawki finałowej krajowych eliminacji eurowizyjnych, które odbyły się 18 lutego 2017. Propozycja została zaprezentowana jako szósta w kolejności. Ostatecznie zdobyła największą liczbę 19 punktów po zliczeniu głosów telewidzów (2. miejsce) i jurorów (1. miejsce z maksymalną liczbą 50 punktów), dzięki czemu wygrała krajowe eliminacje i reprezentowała Polskę w 62. Konkursie Piosenki Eurowizji. Piosenka została zaśpiewana przez Moś podczas pierwszego półfinału, który odbył się 9 maja 2017, i została zakwalifikowana do finału. 13 maja utwór zajął 22. miejsce w koncercie finałowym konkursu.
Odbiór i wykonania na żywo.
Po premierze utwór „Flashlight” zdobył wiele pozytywnych recenzji od krytyków oraz fanów Konkursu Piosenki Eurowizji. Po zwycięstwie w krajowych eliminacjach otrzymał kolejne dobre oceny.
Pierwsze wykonanie utworu na żywo miało miejsce 10 lutego 2017 w programie śniadaniowym "Dzień dobry TVN". Później został zaprezentowany m.in. w programie "Pytanie na śniadanie" w TVP2. 18 lutego piosenka została wykonana podczas krajowych eliminacji do 62. Konkursu Piosenki Eurowizji. Piosenkarce na scenie towarzyszył klawiszowiec, skrzypek, perkusista i gitarzysta. 25 lutego artystka gościnnie zaśpiewała utwór podczas finału ukraińskich selekcji eurowizyjnych. Na przełomie marca i kwietnia piosenka zostanie zaprezentowana przez reprezentantkę na koncertach promocyjnych w: Amsterdamie ("Eurovision in Concert"), Londynie ("London Eurovision Party"), Madrycie ("Spain Eurovision Pre-Party"), Tel Awiwie ("Israel’s Calling") i Rydze ("Eurovision Pre-Party Riga").

</doc>
<doc id="3925474" url="https://pl.wikipedia.org/wiki?curid=3925474" title="Szustiwci">
Szustiwci

Szustiwci (ukr. Шустівці) – wieś na Ukrainie, w obwodzie chmielnickim, w rejonie kamienieckim, nad Zbruczem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925477" url="https://pl.wikipedia.org/wiki?curid=3925477" title="Ajjub Kara">
Ajjub Kara

Ajjub Kara (hebr.: איוב קרא, arab.: أيوب قرا, ang.: "Ayoob Kara", ur. 12 marca 1955 w Izraelu) – izraelski polityk pochodzenia arabskiego, druz, w latach 2017–2019 minister komunikacji, w 2017 minister w Kancelarii Premiera, w latach 2009–2013 wiceminister ds. rozwoju Negewu i Galilei, w latach 2015–2017 wiceminister rozwoju regionalnego, w latach 1999–2006, 2009–2013 oraz 2015–2019 poseł do Knesetu z listy Likudu.
Życiorys.
Urodził się 12 marca 1955 w Izraelu. Ukończył studia na Uniwersytecie Telawiwskim. Jest majorem rezerwy.
W wyborach parlamentarnych w 1999 po raz pierwszy dostał się do izraelskiego parlamentu z listy Likudu. Uzyskał reelekcję w kolejnych wyborach, jednak w 2006 nie zdobył mandatu. Powrócił do Knesetu po wyborach w 2009, a 1 kwietnia 2009 został powołany na stanowisko wiceministra odpowiedzialnego za rozwój Negew i Galilei w II rządzie Binjamina Netanjahu, funkcję sprawował do 5 lutego 2013. W 2013 utracił miejsce w parlamencie, ale odzyskał je w przyśpieszonych wyborach w 2015.
19 maja 2015 wszedł w skład IV rządu Netanjahu jako wiceminister rozwoju regionalnego, stanowisko to sprawował z dwudniową przerwą do 20 stycznia 2017. Trzy dni później został ministrem w Kancelarii Premiera, stanowisko pełnił to do 29 maja kiedy objął fotel ministra komunikacji. W kwietniu 2019 utracił miejsce w parlamencie, a 26 czerwca stracił stanowisko ministerialne.
Życie prywatne.
Jest żonaty, ma sześcioro dzieci. Mieszka w Dalijat al-Karmil w dystrykcie Hajfy.

</doc>
<doc id="3925478" url="https://pl.wikipedia.org/wiki?curid=3925478" title="Ayoob Kara">
Ayoob Kara



</doc>
<doc id="3925481" url="https://pl.wikipedia.org/wiki?curid=3925481" title="Stanisław Bednarz">
Stanisław Bednarz



</doc>
<doc id="3925482" url="https://pl.wikipedia.org/wiki?curid=3925482" title="Adil al-Dżubajr">
Adil al-Dżubajr

Adil ibn Ahmad al-Dżubajr (ar. عادل بن أحمد الجبير; ur. 1 lutego 1962 w Al-Madżmie) – saudyjski dyplomata, minister spraw zagranicznych Arabii Saudyjskiej w latach 2015-2018, w latach 2007-2015 ambasador Arabii Saudyjskiej w Stanach Zjednoczonych.
Życiorys.
Ukończył studia magisterskie w zakresie nauk politycznych i ekonomii na University of North Texas, z wyróżnieniem, w 1982. Dwa lata później uzyskał także magisterium w dziedzinie stosunków międzynarodowych na Georgetown University w 1984.
Od 1987 pozostaje w służbie dyplomatycznej Arabii Saudyjskiej. W latach 1987-1990 pracował w ambasadzie swojego kraju w Waszyngtonie jako specjalny asystent ambasadora. Następnie od 1990 do 1991 pracował w saudyjskim biurze informacyjnym powstałym w związku z operacją Pustynna Burza. Był członkiem saudyjskiej delegacji na konferencję pokojową w Madrycie w 1991 oraz na wielostronne rozmowy o kontroli zbrojeń w Waszyngtonie rok później. Również w 1992 przebywał w Somalii razem z saudyjskimi żołnierzami w ramach operacji Przywrócić Nadzieję.
Jesienią 2000 został oficjalnym doradcą ds. zagranicznych na dworze następcy tronu Arabii Saudyjskiej, zaś w latach 2005-2007 był jednym z doradców króla Abd Allaha ibn Abd al-Aziza.
W 2007 został ambasadorem Arabii Saudyjskiej w Stanach Zjednoczonych. Był pierwszą w historii osobą spoza saudyjskiej rodziny królewskiej, której powierzono to stanowisko.
W 2011 irańskie siły Ghods, jednostka specjalna w strukturze Korpusu Strażników Rewolucji Islamskiej, planowały zamach na jego życie, który ostatecznie nie doszedł do skutku, gdyż niedoszły zabójca ambasadora okazał się informatorem amerykańskiej Drug Enforcement Administration.
29 kwietnia 2015 król Salman ibn Abd al-Aziz mianował go ministrem spraw zagranicznych Arabii Saudyjskiej. Na stanowisku pozostał do 2018, gdy na jego miejsce powołano Ibrahima al-Asafa.
Oprócz ojczystego języka arabskiego włada językami angielskim i niemieckim.
Jest żonaty z Farah al-Fajiz. Mają trójkę dzieci, wychowują ponadto dwóch synów kobiety z pierwszego małżeństwa.

</doc>
<doc id="3925483" url="https://pl.wikipedia.org/wiki?curid=3925483" title="Miasta ze statusem City w Anglii">
Miasta ze statusem City w Anglii



</doc>
<doc id="3925485" url="https://pl.wikipedia.org/wiki?curid=3925485" title="Parajiwka">
Parajiwka

Parajiwka (ukr. Параївка) – wieś na Ukrainie, w obwodzie chmielnickim, w rejonie kamienieckim, nad Zbruczem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925486" url="https://pl.wikipedia.org/wiki?curid=3925486" title="Jordania na Letnich Igrzyskach Olimpijskich 1980">
Jordania na Letnich Igrzyskach Olimpijskich 1980

Jordanię na Letnich Igrzyskach Olimpijskich 1980, które odbyły się w Moskwie reprezentowało 4 zawodników. Nie zdobyli oni żadnego medalu.

</doc>
<doc id="3925490" url="https://pl.wikipedia.org/wiki?curid=3925490" title="Jadwiga Malinowska">
Jadwiga Malinowska

Jadwiga Malinowska (ur. 9 kwietnia 1942 w Sielcu) – polska iglarka, poseł na Sejm PRL VII kadencji.
Życiorys.
Uzyskała wykształcenie podstawowe. Pracowała jako iglarka w Przędzalni Czesankowej „Vigoprim” w Łodzi. W 1961 wstąpiła do Polskiej Zjednoczonej Partii Robotniczej. Była członkiem jej Komitetu Zakładowego i Komitetu Dzielnicowego Łódź-Polesie. W 1976 uzyskała mandat posła na Sejm PRL w okręgu Łódź-Bałuty. Zasiadała w Komisji Pracy i Spraw Socjalnych oraz w Komisji Przemysłu Lekkiego.

</doc>
<doc id="3925491" url="https://pl.wikipedia.org/wiki?curid=3925491" title="Tata, mama, moja kobieta i ja">
Tata, mama, moja kobieta i ja

Tata, mama, moja kobieta i ja (fr. "Papa, maman, ma femme et moi") – francuski czarno-biały film komediowy z 1955 roku. Sequel filmu "Tata, mama, gosposia i ja".
Alternatywny polski tytuł: "Tata, mama, moja żona i ja".
Opis fabuły.
Robert Langlois (Robert Lamoureux) żeni się ze swoją byłą służącą Catherine (Nicole Courcel). Problemy finansowe zmuszają małżonków do zamieszkania pod jednym dachem z rodzicami Roberta. Okazuje się, że życie we czwórkę w małym mieszkaniu, sprawia wiele problemów.

</doc>
<doc id="3925492" url="https://pl.wikipedia.org/wiki?curid=3925492" title="Dwór w Tąpadłej">
Dwór w Tąpadłej



</doc>
<doc id="3925494" url="https://pl.wikipedia.org/wiki?curid=3925494" title="Starosvětské písničky a jiné písně">
Starosvětské písničky a jiné písně

Starosvětské písničky a jiné písně – cykl wierszy czeskiego poety Josefa Václava Sládka, opublikowany w 1891. Zawiera wiersze o tematyce wiejskiej. Składające się na zbiorek utwory są napisane przeważnie przy użyciu prostych, czterowersowych strof. Wyjątkowo poeta stosuje bardziej skomplikowane formy jak oktostych. Tomik został zadedykowany przyjacielowi poety Josefowi Thomayerowi.

</doc>
<doc id="3925495" url="https://pl.wikipedia.org/wiki?curid=3925495" title="Tata, mama, moja żona i ja">
Tata, mama, moja żona i ja



</doc>
<doc id="3925497" url="https://pl.wikipedia.org/wiki?curid=3925497" title="Adamiwka (rejon kamieniecki)">
Adamiwka (rejon kamieniecki)

Adamiwka (ukr. Адамівка, ros. Адамовка) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925500" url="https://pl.wikipedia.org/wiki?curid=3925500" title="Kizia">
Kizia

Kizia (ukr. Кізя) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925501" url="https://pl.wikipedia.org/wiki?curid=3925501" title="Stanisław Bednarz (bokser)">
Stanisław Bednarz (bokser)

Stanisław Bednarz – polski bokser, toromistrz żużlowy.
Życiorys.
Był pięściarzem w sekcji pięściarskiej Stali Sanok trenowany przez Tadeusza Nowakowskiego. W 1972 zdobył wicemistrzostwo Polski juniorów i został powołany do kadry Polski. Został wybrany najlepszym sportowcem klubu ZKS Stal Sanok za rok 1972. W związku z powołaniem do odbycia zasadniczej służby wojskowej przez pewien czas trenował w Legii Warszawa, po czym w 1974 został przeniesiony do odbywania służby w Elblągu. W 1976 dotarł do finału III Indywidualnych Mistrzostw Okręgu w Boksie w wadze średniej, lecz nie został dopuszczony przez lekarza do falki o mistrzostwo. Na przełomie lat 70./80. startował w mistrzostwach Polski seniorów (w 1981 dotarł do 1/8 finału w wadze do 75 kg).
Wybrany najpopularniejszym sportowcem ZKS Stal Sanok za rok 1972.
Po zakończeniu kariery zawodniczej został toromistrzem w klubie żużlowym w Krośnie (KKŻ Krosno do 1997, KSŻ Krosno do 2007, później KSM Krosno).

</doc>
<doc id="3925502" url="https://pl.wikipedia.org/wiki?curid=3925502" title="Noc z Ofelią (Holan)">
Noc z Ofelią (Holan)

Noc z Ofelią (cz. Noc s Ofélií) – poemat dialogowy czeskiego poety Vladimír Holana, stanowiący swego rodzaju puentę do poematu Noc z Hamletem. Utwór został opublikowany w 1973, a potem włączony do tomu dzieł zebranych poety pod tytułem "Nokturnál". Jest napisany wierszem wolnym.
Przekład.
Na język polski utwór przełożył Józef Waczków. Przekład został opublikowany w polskim wyborze liryki Holana zatytułowanym "Płacz symbolów" z 1978.

</doc>
<doc id="3925505" url="https://pl.wikipedia.org/wiki?curid=3925505" title="Sobór w Konstancji (film)">
Sobór w Konstancji (film)

Sobór w Konstancji (cz. "Jan Hus") – czechosłowacki film historyczny z 1955 roku w reżyserii Otakara Vávry, zrealizowany na podstawie powieści Aloisa Jiráska opartej na biografii czeskiego reformatora religijnego, Jana Husa.
Film stanowi pierwszą część "Trylogii Husyckiej" Otakara Vavry. Jego kontynuacjami są filmy "Jan Žižka" (1957) oraz "Przeciw wszystkim" (1957).

</doc>
<doc id="3925509" url="https://pl.wikipedia.org/wiki?curid=3925509" title="Dobrowilla (obwód chmielnicki)">
Dobrowilla (obwód chmielnicki)

Dobrowilla (ukr. Добровілля) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925511" url="https://pl.wikipedia.org/wiki?curid=3925511" title="Stefan Matlęga">
Stefan Matlęga

Stefan Matlęga (ur. 6 stycznia 1924 w Bronowie k. Płocka, zm. 23 listopada 2013) – polski suwnicowy i działacz komunistyczny, poseł na Sejm PRL VI i VII kadencji.
Życiorys.
Syn Jana i Czesławy. Uzyskał wykształcenie podstawowe, z zawodu suwnicowy. W 1945 wstąpił do Polskiej Partii Robotniczej i Związku Walki Młodych, a w 1948 wraz z PPR do Polskiej Zjednoczonej Partii Robotniczej.
W 1945 był pracownikiem cukrowni Borowiczki, w latach 1946–1948 pracował w Rejonie Dróg Publicznych w Płocku, a w latach 1948–1950 zatrudniony był w płockiej Fabryce Maszyn Żniwnych. W 1950 skierowano go na szkolenie do szkoły partyjnej w Konstancinie, którą ukończył w 1951. Skierowany został następnie do pracy w aparacie partyjnym na funkcję sekretarza Komitetu Gminnego w Lelisie, skąd po roku przeniesiono go do gminy Rzekuń. W maju 1953 został instruktorem w Komitecie Powiatowym PZPR w Ostrołęce. W 1962 został brygadzistą Ostrołęckich Zakładów Celulozowo-Papierniczych. 
W 1972 i 1976 uzyskiwał mandat posła na Sejm PRL w okręgu Ostrołęka. Przez dwie kadencje zasiadał w Komisji Leśnictwa i Przemysłu Drzewnego, której w trakcie VII kadencji był zastępcą przewodniczącego. Od 1975 do 1981 był członkiem Komitetu Wojewódzkiego PZPR w Ostrołęce, w tym w latach 1975–1978 i 1979–1981 jego egzekutywy. Był również zastępcą członka Komitetu Centralnego PZPR.
Pochowany na cmentarzu miejskim w Ostrołęce.

</doc>
<doc id="3925514" url="https://pl.wikipedia.org/wiki?curid=3925514" title="Ofir Akunis">
Ofir Akunis

Ofir Akunis (hebr.: אופיר אקוניס, ur. 28 maja 1973 w Tel Awiwie) – izraelski dziennikarz i polityk, od 2020 do 2021 minister współpracy regionalnej, od stycznia do maja 2020 roku minister pracy i opieki społecznej, w latach 2015–2020 i od 2022 minister nauki, technologii i kosmosu, w 2015 minister bez teki, w latach 2013–2015 wiceminister, od 2009 poseł do Knesetu z listy Likudu.
Życiorys.
Urodził się 28 maja 1973 w Tel Awiwie. Pracował jako dziennikarz, rzecznik prasowy, był doradcą Binjamina Netanjahu ds. mediów.
W wyborach parlamentarnych w 2009 po raz pierwszy dostał się do izraelskiego parlamentu. Zasiadał w Knesetach XVIII, XIX i XX kadencji. W trzecim rządzie Binjamina Netanjahu był wiceministrem w Kancelarii Premiera odpowiedzialnym za łączność z parlamentem, a od 9 grudnia 2014 wiceministrem ochrony środowiska. 14 maja 2015 wszedł w skład czwartego rządu Netanjahu początkowo jako minister bez teki, 2 września zastąpił Danny’ego Danona na stanowisku ministra nauki, technologii i kosmosu.
W wyborach w kwietniu 2019 uzyskał reelekcję.
29 grudnia 2022 został zaprzysiężony na ministra nauki, technologii i kosmosu w IV rządzie Binjamina Netanjahu. 
Życie prywatne.
Jest żonaty, ma dwoje dzieci.

</doc>
<doc id="3925517" url="https://pl.wikipedia.org/wiki?curid=3925517" title="Hungarian Ladies Open 2017">
Hungarian Ladies Open 2017

Hungarian Ladies Open 2017 – tenisowy turniej WTA kategorii WTA International Series w sezonie 2017 z cyklu Hungarian Ladies Open rozgrywany w dniach 20–26 lutego 2017 roku w Budapeszcie na kortach twardych o puli nagród wynoszącej 250 000 dolarów amerykańskich.

</doc>
<doc id="3925518" url="https://pl.wikipedia.org/wiki?curid=3925518" title="Jan Hus (film)">
Jan Hus (film)



</doc>
<doc id="3925519" url="https://pl.wikipedia.org/wiki?curid=3925519" title="Jodhaa Akbar">
Jodhaa Akbar



</doc>
<doc id="3925521" url="https://pl.wikipedia.org/wiki?curid=3925521" title="Noc z Hamletem (Holan)">
Noc z Hamletem (Holan)

Noc z Hamletem () – poemat dialogowy czeskiego poety Vladimír Holana, uważany powszechnie za jego najwybitniejsze dzieło. 
Treść.
Utwór jest wielowątkowy, stanowi summę życiowych doświadczeń i przemyśleń autora, jego poglądów na temat człowieka, świata i sensu twórczości literackiej. Jest trudny w odbiorze. Zawiera wiele symboli, obcojęzycznych wtrętów i aluzji literackich. Utwór powstawał długo, w najgorszym okresie życia Holana, kiedy nie mógł on oficjalnie publikować, w latach 1949-1956. Został zaprezentowany publicznie w 1962 i wydany w formie książkowej w 1964. Jest napisany zasadniczo wierszem wolnym.
Przekład.
"Noc z Hamletem" należy do najczęściej tłumaczonych utworów Holana. Istnieją zarówno pełne, jak i fragmentaryczne przekłady dzieła. Na niemiecki utwór przetłumaczył Reiner Kunze. Na język polski poemat przełożył Józef Waczków. Przekład został opublikowany w polskim wyborze liryki Holana zatytułowanym Płacz symbolów z 1978.
Zobacz też: Noc z Ofelią.

</doc>
<doc id="3925523" url="https://pl.wikipedia.org/wiki?curid=3925523" title="Marian Matera">
Marian Matera

Marian Matera (ur. 8 lutego 1937 w Chełmie) – polski ślusarz i działacz socjalistyczny, poseł na Sejm PRL VI i VII kadencji.
Życiorys.
Uzyskał wykształcenie zasadnicze zawodowe. W 1954 pracował w brygadzie Powszechnej Organizacji „Służba Polsce”, od 1955 w Rejonie Eksploatacji Dróg Publicznych w Chełmie, a od 1960 w Kombinacie Cementowym „Chełm”. Tam ukończył kurs suwnicowych i ślusarski. W 1964 został brygadzistą w wydziale mechanicznym. Był tam tokarzem-suwnicowym, a od 1968 ślusarzem narzędziowym w narzędziowni.
W 1952 przystąpił do Związku Młodzieży Polskiej, a w 1956 do Polskiej Zjednoczonej Partii Robotniczej. Był przewodniczącym Zarządu Zakładowego ZMP w Rejonie Eksploatacji Dróg Publicznych. W 1964 wstąpił do Związku Młodzieży Socjalistycznej. W 1966 został I sekretarzem OOP PZPR i Zakładowym Społecznym Inspektorem Pracy. Zasiadał w Komitecie Wojewódzkim partii w Chełmie. W 1972 i 1976 uzyskiwał mandat posła na Sejm PRL w okręgu Chełm. Przez dwie kadencje zasiadał w Komisji Pracy i Spraw Socjalnych. Ponadto w trakcie VI kadencji zasiadał w Komisji Budownictwa i Gospodarki Komunalnej, a w trakcie VII w Komisji Budownictwa i Przemysłu Materiałów Budowlanych.

</doc>
<doc id="3925527" url="https://pl.wikipedia.org/wiki?curid=3925527" title="Jan Hus (ujednoznacznienie)">
Jan Hus (ujednoznacznienie)



</doc>
<doc id="3925530" url="https://pl.wikipedia.org/wiki?curid=3925530" title="Gresham (Oregon)">
Gresham (Oregon)

Gresham – miasto ("city") w Stanach Zjednoczonych, w stanie Oregon, w środkowej części hrabstwa Multnomah. W 2010 było zamieszkiwane przez 105 594 osób. Leży w bezpośrednim sąsiedztwie Portland. Wzdłuż północnej granicy miasta przepływa rzeka Kolumbia.
Jest czwartym pod względem liczby ludności miastem w stanie Oregon. W porównaniu do roku 2000, gdy liczba mieszkańców wynosiła 90 205 osób, nastąpił wzrost populacji o przeszło 17%. W 1990 miasto liczyło 68 249 osób. Gęstość zaludnienia w 2010 wynosiła 1740 os./km². W samym roku zajmowało powierzchnię 60,68 km², z czego 0,59 km² stanowiły obszary pod wodami powierzchniowymi.
Pierwsi osadnicy pojawili się w 1851. Prawa miejskie miasto otrzymało w 1905.
W mieście jest ponad 300 akrów parków miejskich, 840 akrów obszarów naturalnych i 8 mil ścieżek.

</doc>
<doc id="3925531" url="https://pl.wikipedia.org/wiki?curid=3925531" title="Jordania na Letnich Igrzyskach Olimpijskich 2016">
Jordania na Letnich Igrzyskach Olimpijskich 2016

Jordanię na Letnich Igrzyskach Olimpijskich 2016, które odbyły się w Rio de Janeiro reprezentowało 8 zawodników. Podczas tych igrzysk Jordania zdobyła swój pierwszy olimpijski medal.
Był to dziesiąty start reprezentacji Jordanii na letnich igrzyskach olimpijskich.
Reprezentanci.
Boks.
Mężczyźni
Judo.
Mężczyźni

</doc>
<doc id="3925534" url="https://pl.wikipedia.org/wiki?curid=3925534" title="Mirosław Martin">
Mirosław Martin

Mirosław Martin (ur. 4 marca 1931 w Skarżysku-Kamiennej, zm. 16 kwietnia 1992) – polski ślusarz, poseł na Sejm PRL VI i VII kadencji.
Życiorys.
Uzyskał wykształcenie zasadnicze zawodowe. Pracował w Kielcach. Zatrudniony był w Wojewódzkim Zarządzie Przemysłu Terenowego, następnie w Bazie Transportu Kieleckiego Przemysłowego Zjednoczenia Budowlanego, w Przedsiębiorstwie Robót Inżynieryjno-Montażowych „Mostostal” oraz w Fabryce Kwasu Siarkowego. Ukończywszy kurs mistrzowski, został ślusarzem w Zakładach Precyzyjnych „Iskra”. Był też nastawiaczem maszyn w Fabryce Łożysk Tocznych „Iskra”. Do Polskiej Zjednoczonej Partii Robotniczej wstąpił w 1951. Zasiadał w jej Komitecie Miejskim w Kielcach, był też delegatem na VI Zjazd partii. W 1972 i 1976 uzyskiwał mandat posła na Sejm PRL w okręgu Kielce. Przez dwie kadencje zasiadał w Komisji Mandatowo-Regulaminowej. Ponadto w trakcie VI kadencji zasiadał w Komisji Przemysłu Ciężkiego i Maszynowego, a w trakcie VII w Komisji Przemysłu Ciężkiego, Maszynowego i Hutnictwa.
Pochowany na cmentarzu komunalnym w Cedzynie.

</doc>
<doc id="3925535" url="https://pl.wikipedia.org/wiki?curid=3925535" title="Manuba">
Manuba

Manuba ( "Manūbah", fr. "La Manouba", "Manouba") – miasto w północnej Tunezji, ośrodek administracyjny wilajetu Manuba. Należy do zespołu miejskiego Tunisu, leży na zachód od centrum Tunisu. W 2014 roku Manuba liczyła około 42 tysięcy mieszkańców.
Miasto jest siedzibą uniwersytetu (ar. "جامعة منوبة", fr. "Université de la Manouba"), na którym studiuje około 26 tysięcy studentów.
Gdy Tunezja znajdowała się pod zwierzchnictwem Imperium Osmańskiego, w Manubie budowali swoje letnie rezydencje bejowie Tunisu i inni ważni dostojnicy. W dawnym pałacu beja Hamuda Paszy zbudowanym w 1798 roku mieści się obecnie Narodowe Muzeum Wojskowe. W jego sąsiedztwie znajduje się pałac Kobbet El Nhas zbudowany około 1756 roku przez beja Muhammada ar-Raszida, a gruntownie rozbudowany przez Hamuda Paszę.

</doc>
<doc id="3925537" url="https://pl.wikipedia.org/wiki?curid=3925537" title="Patrynci">
Patrynci

Patrynci (ukr. Патринці, pol. hist. "Patryńce") – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925538" url="https://pl.wikipedia.org/wiki?curid=3925538" title="OTCF">
OTCF

OTCF S.A. – polska spółka odzieżowa specjalizująca się w tworzeniu, produkcji i sprzedaży odzieży sportowej i akcesoriów dla konsumentów oraz sportu zawodowego. 
Historia.
Założycielem firmy OTCF jest Igor Klaja. 
Kalendarium:
Marki OTCF.
W swoim portfolio posiada sportowe marki 4F oraz Outhorn. Spółka posiada sieć sprzedaży, na którą składa się ma 200 sklepów detalicznych oraz 161 stoisk partnerskich w Polsce, a także łącznie kilkanaście na Litwie, Łotwie, Słowacji, w Rumunii oraz Czechach. Oprócz tego spółka posiada markę Outhorn, dystrybuowaną w kanale hurtowym i w sklepach własnych. Siedziba spółki mieści się w Krakowie, firma prowadzi też biuro w Warszawie. 
4F - marka odzieży i akcesoriów sportowych. Partner Polskiego Komitetu Olimpijskiego oraz szeregu związków sportowych w Europie. 
4F Junior – marka ubrań i akcesoriów dla dzieci i młodzieży. 
4F PROteam – linia dedykowana profesjonalistom i najbardziej wymagającym amatorom. Kolekcje podzielone są według rodzaju i intensywności wykonywanej aktywności fizycznej oraz typu sylwetki.
Outhorn – marka odzieży i akcesoriów dla klientów, którzy prowadzą aktywny styl życia. Kolekcje produktów na co dzień uzupełniane są ofertą ubrań funkcyjnych – do fitnessu, wypraw trekkingowych i jazdy na nartach. Odzież Outhorn można kupić w sklepie online oraz w multibrandowych sklepach sportowych na terenie całej Polski.  
Everhill – marka dostępnej cenowo odzieży sportowej, sprzedawana w sklepach sieciowych, outletach oraz sklepach internetowych w Polsce i za granicą.
Under Armour – od 2020 firma OTCF jest wyłącznym autoryzowanym dystrybutorem amerykańskiej marki w Polsce.
Sieć sprzedaży.
Spółka OTCF posiada sieć sprzedaży, na którą składa się 200 sklepów detalicznych pod marką 4F oraz 161 stoisk partnerskich w Polsce, a także łącznie kilkanaście na Litwie, Łotwie, Słowacji, w Rumunii oraz Czechach. Marka Outhorn dostępna jest m.in. w Niemczech, Austrii, Wielkiej Brytanii, Australii, Rosji i Hiszpanii. 
Współpraca z komitetami olimpijskimi.
Polski Komitet Olimpijski 
Współpraca 4F i Polskiego Komitetu Olimpijskiego trwa od 2008. Marka 4F dostarczyła stroje startowe i reprezentacyjne podczas zimowych igrzysk olimpijskich w: Vancouver w 2010, Soczi w 2014, PyeongChang w 2018 oraz letnich igrzysk olimpijskich w Londynie w 2012 i Rio de Janeiro w 2016. Marka przygotowała także stroje polskiej reprezentacji na Igrzyska Olimpijskie Tokio 2020.
Marka ubrała też polskie reprezentacje podczas Igrzysk Europejskich (Baku 2015 oraz Mińsk 2019), Młodzieżowych Igrzysk Olimpijskich (Singapur 2010, Nankin 2014, Lillehammer 2016, Buenos Aires 2016, Lozanna 2020) oraz Europejskich Młodzieżowych Igrzysk Olimpijskich (Trabzon 2011, Utrecht 2013, Braszów 2014, Voralberg i Liechtenstein 2015, Tbilisi 2015, Gyor 2017, Sarajewo 2019 oraz Baku 2019). 
Łotewski Komitet Olimpijski
Współpraca 4F z Łotewskim Komitetem Olimpijskim została nawiązana w listopadzie 2015 roku i dotyczy przygotowania pełnej kolekcji olimpijskiej na letnie igrzyska olimpijskie Rio 2016, na zimowe igrzyska olimpijskie w koreańskim Pjongczangu w 2018, na Letnie Igrzyska w Tokio 2020.
Serbski Komitet Olimpijski
W styczniu 2016 została podpisana umowa sponsoringowa, która obejmuje przygotowanie kompletnej kolekcji dla reprezentacji Serbii na letnie igrzyska olimpijskie Rio de Janeiro 2016, na zimowe igrzyska olimpijskie Pjongczang 2018, na Letnie Igrzyska w Tokio 2020 oraz Zimowe Igrzyska w Pekinie 2022. Serbski zespół znalazł się w piątce najlepiej ubranych drużyn na ceremonii otwarcia igrzysk olimpijskich Rio 2016, a ubrania marki 4F nosił między innymi tenisista Novak Djokovic..
Chorwacki Komitet Olimpijski
Chorwacka reprezentacja po raz pierwszy wystąpiła w strojach przygotowanych przez 4F podczas Igrzysk Olimpijskich w PyeongChang 2018. Kolejna kolekcja zostanie dostarczona na Letnie Igrzyska w Tokio 2020.
Helleński Komitet Olimpijski
Po raz pierwszy marka 4F przygotowała kolekcję dla greckiej reprezentacji na Igrzyska Zimowe w Pjongczangu w 2018 roku. Kolejna kolekcja zostanie dostarczona na Letnie Igrzyska w Tokio 2020.
Macedoński Komitet Olimpijski
Współpraca 4F z Macedońskim Komitetem Olimpijskim rozpoczęła się w 2017 roku, a macedońska reprezentacja po raz pierwszy wystąpiła w strojach przygotowanych przez markę podczas Igrzysk Olimpijskich w Pjongczangu w 2018. Kolejna kolekcja zostanie dostarczona na Letnie Igrzyska w Tokio 2020.
Słowacki Komitet Olimpijski
Współpraca nawiązana w 2019 r. Kontrakt obejmuje przygotowanie strojów dla zawodników, trenerów i osób wchodzących w skład kadry olimpijskiej na Letnie Igrzyska w Tokio 2020 i Zimowe Igrzyska w Pekinie 2022.
Litewski Komitet Olimpijski
Współpraca nawiązana w 2019 r. Kontrakt obejmuje przygotowanie strojów dla zawodników, trenerów i osób wchodzących w skład kadry olimpijskiej na Letnie Igrzyska w Tokio 2020 i Zimowe Igrzyska w Pekinie 2022.
Współpraca ze Związkami Sportowymi.
Marka 4F jest partnerem profesjonalnego sportu już od 2007 roku kiedy rozpoczęła się współpraca z Polskim Związkiem Narciarskim. W 2010 roku został podpisany kontrakt z Polskim Związkiem Biathlonu, a potem kolejno z Polskim Związkiem Lekkiej Atletyki (2013) oraz Polskim Związkiem Łyżwiarstwa Szybkiego (2014). Na początku roku 2017 marka ogłosiła rozpoczęcie współpracy z pierwszym związkiem sportu drużynowego - Związkiem Piłki Ręcznej w Polsce. Od 2018 roku marka współpracuje ze Słowackim Związkiem Biathlonu, a od 2019 – Litewskim Związkiem Lekkiej Atletyki i Czeskim Związkiem Narciarskim.

</doc>
<doc id="3925540" url="https://pl.wikipedia.org/wiki?curid=3925540" title="Józef Marchewka">
Józef Marchewka

Józef Marchewka (ur. 8 marca 1923 w Bukowie, zm. 27 lipca 2018 w Złocieńcu) – polski ślusarz, poseł na Sejm PRL VI i VII kadencji.
Życiorys.
Syn Józefa i Wiktorii. Uzyskał wykształcenie zasadnicze zawodowe. Ukończywszy zasadniczą służbę wojskową, był od 1947 do 1949 pracownikiem cywilnym Dywizji Rolno-Gospodarczej, po czym pracował w Państwowym Ośrodku Maszynowym, a od 1956 był ślusarzem i maszynistą pomp wodociągowych w Miejskim Przedsiębiorstwie Gospodarki Komunalnej i Mieszkaniowej w Złocieńcu. 15 października 1960 został członkiem Polskiej Zjednoczonej Partii Robotniczej. Od czerwca 1975 do stycznia 1980 zasiadał w egzekutywie jej Komitetu Wojewódzkiego w Koszalinie.
W 1972 i 1976 uzyskiwał mandat posła na Sejm PRL w okręgach kolejno Szczecinek i Koszalin. W trakcie VI kadencji zasiadał w Komisji Budownictwa i Gospodarki Komunalnej, a w trakcie VII w Komisji Administracji, Gospodarki Terenowej i Ochrony Środowiska oraz w Komisji Budownictwa i Przemysłu Materiałów Budowlanych.
Pochowany na cmentarzu komunalnym w Złocieńcu.

</doc>
<doc id="3925543" url="https://pl.wikipedia.org/wiki?curid=3925543" title="Otcf">
Otcf



</doc>
<doc id="3925544" url="https://pl.wikipedia.org/wiki?curid=3925544" title="Demszyn">
Demszyn

Demszyn (ukr. Демшин) – wieś na Ukrainie, w obwodzie chmielnickim, w rejonie kamienieckim, przy ujście Tarnawy do Dniestru.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925549" url="https://pl.wikipedia.org/wiki?curid=3925549" title="Nikita Pawłunowski">
Nikita Pawłunowski

Nikita Pietrowicz Pawłunowski (ros. Никита Петрович Павлуновский, ur. 1892 w Niżnym Reucie w guberni kurskiej, zm. 20 października 1918 k. stanicy Tałowo w guberni woroneskiej) – rosyjski rewolucjonista, funkcjonariusz Czeki.
Miał brata Iwana. Był działaczem SDPRR(b), w kwietniu 1916 został aresztowany i w październiku 1916 skazany na zesłanie pod nadzór policji do Woroneża, 19 marca 1917 amnestionowany po rewolucji lutowej. W październiku 1917 został komisarzem woroneskiego oddziału Banku Państwowego, od 17 czerwca do 4 września 1918 przewodniczącym woroneskiej gubernialnej Czeki, następnie dowódcą oddziału "czerwonych" w wojnie domowej. Zginął w walkach w guberni woroneskiej.

</doc>
<doc id="3925551" url="https://pl.wikipedia.org/wiki?curid=3925551" title="Silesia.info.pl">
Silesia.info.pl

Silesia.info.pl – sieć polskich portali internetowych, uruchomiona w 2015 roku, powstała na bazie wcześniej istniejącego portalu BliżejMiasta.pl, stanowiącego własność "Silnet.pl". Swoim zasięgiem obejmuje kilkanaście miast Górnego Śląska i Zagłębia.
Głównym założeniem portali miejskich jest przekazywanie zawsze aktualnych i wiarygodnych informacji dotyczących życia w danym mieście. Dzięki tworzeniu codziennie autorskich tekstów, współpracy z lokalnymi instytucjami, ośrodkami sportu czy kultury, portale miejskie sieci Silesia.Info.pl stanowią źródło informacji o danym mieście.
Aktualnie sieć składa się z 19 odrębnych portali zlokalizowanych w następujących miastach:

</doc>
<doc id="3925555" url="https://pl.wikipedia.org/wiki?curid=3925555" title="Umar Abd ar-Rahman">
Umar Abd ar-Rahman

Umar Abd ar-Rahman, Omar Abdel-Rahman (ur. 3 maja 1938 w Ad-Dakahlijji, zm. 18 lutego 2017 w Granville) – egipski działacz muzułmański, duchowy lider Al-Dżama'a al-Islamijja. Nazywany „ślepym szejkiem”.
Życiorys.
W 1981 podejrzewano go, a następnie został uniewinniony od zarzutu zabójstwa prezydenta Anwara as-Sadata. W latach 90. brał udział w zamachach terrorystycznych. Aresztowany i skazany na dożywotne pozbawienie wolności za pomoc w przygotowaniu zamachu na World Trade Center w 1993 roku. Według agencji Reuters zmagał się z chorobą wieńcową oraz cukrzycą. Zmarł 18 lutego 2017.

</doc>
<doc id="3925556" url="https://pl.wikipedia.org/wiki?curid=3925556" title="Hove (ujednoznacznienie)">
Hove (ujednoznacznienie)



</doc>
<doc id="3925564" url="https://pl.wikipedia.org/wiki?curid=3925564" title="Kołodijiwka (obwód chmielnicki)">
Kołodijiwka (obwód chmielnicki)

Kołodijiwka (ukr. Колодіївка) – wieś na Ukrainie, w obwodzie chmielnickim, w rejonie kamienieckim, nad Dniestrem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925565" url="https://pl.wikipedia.org/wiki?curid=3925565" title="Bodaczówka">
Bodaczówka



</doc>
<doc id="3925567" url="https://pl.wikipedia.org/wiki?curid=3925567" title="Maciej Majkut">
Maciej Majkut

Maciej Antoni Majkut (ur. 5 maja 1946 w Oświęcimiu) – polski technik mechanik i działacz socjalistyczny, poseł na Sejm PRL VI i VII kadencji.
Życiorys.
Syn Alfonsa i Antoniny. W 1961 wstąpił do Związku Młodzieży Socjalistycznej, a w 1966 do Polskiej Zjednoczonej Partii Robotniczej. W tym samym roku ukończył Technikum Chemiczne w Oświęcimiu (zdobywając wykształcenie średnie i zawód technik mechanik), a w 1969 został absolwentem Międzywojewódzkiej Szkoły Partyjnej przy KW PZPR w Katowicach. Pracował jako kontroler aparatury pomiarowej w Zakładach Chemicznych „Oświęcim”. 9 listopada 1977 został przewodniczącym Zarządu Wojewódzkiego Związku Socjalistycznej Młodzieży Polskiej i Rady Wojewódzkiej Federacji Socjalistycznych Związków Młodzieży Polskiej w Bielsku-Białej. Następnie został członkiem Komitetu Zakładowego PZPR Zakładów Chemicznych „Oświęcim” oraz Komitetu Powiatowego i Komitetu Miejskiego partii w Oświęcimiu, potem zasiadł w Komitecie Wojewódzkim PZPR w Bielsku-Białej. W 1972 i 1976 uzyskiwał mandat posła na Sejm PRL w okręgach kolejno Chrzanów i Bielsko-Biała. Przez dwie kadencje zasiadał w Komisji Górnictwa, Energetyki i Chemii. Ponadto w trakcie VI kadencji pełnił funkcję sekretarza Sejmu i zasiadał w Komisji Prac Ustawodawczych, a w trakcie VII w Komisji Gospodarki Morskiej i Żeglugi. Od 1978 do 1979 był członkiem egzekutywy KW PZPR w Bielsku-Białej, od czerwca 1980 do sierpnia 1981 I sekretarzem KZ ZCh „Oświęcim”, od września 1981 do lutego 1982 kierownikiem MOPIW w KM PZPR w Oświęcimiu, a od marca 1982 do lutego 1984 w KW PZPR zastępcą kierownika i prawdopodobnie starszym instruktorem Rejonowego Ośrodka Pracy Partyjnej w Oświęcimiu.
Otrzymał kilkanaście odznaczeń, m.in. Złoty i Srebrny Krzyż Zasługi, Brązowy Medal „Za zasługi dla obronności kraju” oraz Srebrne i Brązowe odznaczenie im. Janka Krasickiego.

</doc>
<doc id="3925569" url="https://pl.wikipedia.org/wiki?curid=3925569" title="Kruszaniwka">
Kruszaniwka

Kruszaniwka (ukr. Крушанівка) – wieś na Ukrainie, w obwodzie chmielnickim, w rejonie kamienieckim, nad Dniestrem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925574" url="https://pl.wikipedia.org/wiki?curid=3925574" title="Rajćur">
Rajćur

Rajćur (hindi रायचूर, trl. "Rāycūr") – miasto w środkowo-południowych Indiach, we wschodniej części stanu Karnataka, w dystrykcie Rajćur, około 360 km na północ od stolicy stanu – Bengaluru. Jest siedzibą administracyjną dystryktu.
W 2011 miasto zamieszkiwało 234 073 osoby. Mężczyźni stanowili 50,3% populacji, kobiety 49,7%. Umiejętność pisania posiadało 77,65% mieszkańców w przedziale wiekowym od siedmiu lat wzwyż, przy czym odsetek ten był wyższy u mężczyzn – 85,15%. Wśród kobiet wynosił 70,13%. Dzieci do lat sześciu stanowiły 12,5% ogółu mieszkańców miasta. W strukturze wyznaniowej zdecydowanie przeważali hinduiści – 67,61%. Islam deklarowało 29,87%; 1,84% liczyła społeczność chrześcijan i 0,94% dźinistów.
W mieście znajduje się jedyne obserwatorium meteorologiczne w dystrykcie. Najzimniejszym miesiącem jest grudzień ze średnią dobową temperaturą maksymalną wynoszącą 29,3 °C i średnią dobową minimalną – 17,7 °C. Najcieplejszym miesiącem jest maj ze średnią dobową temperaturą maksymalną wynoszącą 39,8 °C. Najwyższą temperaturę – 45,6 °C – zanotowano 23 maja 1928, najniższą – 10,0 °C – 1 stycznia 1899 i 13 grudnia 1945.

</doc>
<doc id="3925575" url="https://pl.wikipedia.org/wiki?curid=3925575" title="Paweł Markowski (górnik)">
Paweł Markowski (górnik)

Paweł Markowski (ur. 1960) – polski inżynier górnik.
Życiorys.
Absolwent Wydziału Geoinżynierii, Górnictwa i Geologii Politechniki Wrocławskiej (1986). Rozpoczął karierę zawodową w KGHM Polska Miedź S.A. Dwukrotnie był dyrektorem kopalni O/ZG „Polkowice-Sieroszowice”, a następnie pracował w zarządzie KGHM Polska Miedź S.A. na stanowisku Dyrektora Generalnego ds. Górnictwa.

</doc>
<doc id="3925584" url="https://pl.wikipedia.org/wiki?curid=3925584" title="Huta im. T. Sendzimira">
Huta im. T. Sendzimira



</doc>
<doc id="3925590" url="https://pl.wikipedia.org/wiki?curid=3925590" title="Kazimierz Kuraś">
Kazimierz Kuraś

Kazimierz Kuraś (ur. 26 grudnia 1926 w Krakowie, zm. 13 listopada 2013) – polski polityk, poseł na Sejm PRL IV, V, VI i VII kadencji.
Życiorys.
Uzyskał wykształcenie średnie, z zawodu technik mechanik. W 1945 wstąpił do Polskiej Partii Robotniczej, w 1948 do Polskiej Zjednoczonej Partii Robotniczej. W latach 1950–1957 był pracownikiem przedsiębiorstwa „Beton Stal” w Łęgu, a potem Zjednoczenia Przemysłowym Budowy Huty im. Lenina (był tam robotnikiem, a następnie mistrzem budowlanym). Od kwietnia 1957 pełnił funkcję brygadzisty w Zakładzie Koksochemicznym Huty im. Lenina.
Zasiadał w plenum Komitetu Krakowskiego PZPR i w egzekutywie Komitetu Fabrycznego partii. W latach 1961–1965 był radnym Dzielnicowej Rady Narodowej w Nowej Hucie. W 1965, 1969, 1972 i 1976 uzyskiwał mandat posła na Sejm PRL w okręgu Kraków. W trakcie IV, V i VI kadencji zasiadał w Komisji Handlu Wewnętrznego. Ponadto w trakcie VI kadencji pełnił funkcję zastępcy przewodniczącego Komisji Przemysłu Ciężkiego i Maszynowego, a w trakcie VII Komisji Przemysłu Ciężkiego, Maszynowego i Hutnictwa.
Działał w Związku Bojowników o Wolność i Demokrację i Związku Kombatantów RP i Byłych Więźniów Politycznych. Był inicjatorem odbudowy Pomnika Grunwaldzkiego w Krakowie i budowy Nowohuckiego Centrum Kultury. Zmarł po długiej chorobie, pochowany został 18 listopada 2013 na cmentarzu Prądnik Czerwony (kwatera CCXLVIII-płd.-12).

</doc>
<doc id="3925597" url="https://pl.wikipedia.org/wiki?curid=3925597" title="Przodopłciowe">
Przodopłciowe

Przodopłciowe, wije przodopłciowe (Progoneata) – takson wijów, obejmujący wszystkie ich gromady, z wyjątkiem pareczników, określanych jako tyłopłciowe.
Charakterystyczną cechą tych wijów jest umiejscowienie otworów płciowych z przodu tułowia, pomiędzy odnóżami tułowiowymi drugiej pary. Inne apomorfie, które mają świadczyć o monofiletyzmie grupy to obecność apodem sternalnych i trichobotria z bulwiasto nabrzmiałymi nasadami oraz cechy embriogenezy: rozwój jelita środkowego i przekształcenie się witellofagów w ciałko tłuszczowe następują w obrębie żółtka.
Do przodopłciowych zalicza się: dwuparce, skąponogi i drobnonogi. Dwuparce łączy się ze skąponogami w takson dwuprzysadkowych (Dignatha) lub też skąponogi łączy się z drobnonogami w takson Edafopoda.
Najstarsze znane skamieniałości wijów, pochodzą z górnego syluru i należą do dwuparców, a więc przodopłciowych.

</doc>
<doc id="3925598" url="https://pl.wikipedia.org/wiki?curid=3925598" title="Progoneata">
Progoneata



</doc>
<doc id="3925599" url="https://pl.wikipedia.org/wiki?curid=3925599" title="Wije przodopłciowe">
Wije przodopłciowe



</doc>
<doc id="3925600" url="https://pl.wikipedia.org/wiki?curid=3925600" title="Zdzisław Kwieciński">
Zdzisław Kwieciński

Zdzisław Kwieciński (ur. 29 września 1925 w Radomiu, zm. 3 kwietnia 1997) – polski ekonomista i polityk, poseł na Sejm PRL V, VI i VII kadencji.
Życiorys.
Syn Józefa i Marii. W latach 1941–1945 był pracownikiem fizycznym w fabryce Bata w Radomiu (późniejsze Zakłady Obuwia „Radoskór”), a następnie (do 1950) w Radomskich Zakładach Obuwia Nr 1. Był wówczas także powołanej do ochrony obiektów przemysłowych funkcjonariuszem Milicji Robotniczej. Uzyskał wykształcenie wyższe ekonomiczne w Szkole Głównej Planowania i Statystyki w Warszawie.
Od początku lutego 1947 należał do Polskiej Partii Robotniczej, z którą w grudniu 1948 przystąpił do Polskiej Zjednoczonej Partii Robotniczej, zostając sekretarzem jej oddziałowej organizacji partyjnej w zakładach, w których wówczas pracował. W komitecie zakładowym partii w Zakładach Metalowych im. gen. Waltera od 1951 do 1952 był instruktorem, a następnie (do 1953) II sekretarzem. Następnie pełnił tę funkcję w podstawowej organizacji partyjnej przy tych zakładach (przez pół roku) oraz w Centralnej Szkole Partyjnej im. Juliana Marchlewskiego (do 1954). Od września do listopada 1954 był I sekretarzem komitetu powiatowego PZPR w Zwoleniu, następnie (do października 1956) zastępcą kierownika wydziału ekonomicznego komitetu wojewódzkiego partii w Kielcach, a w latach 1956–1962 sekretarzem komitetu miejskiego w Kielcach (do 1958 organizacyjnym, a następnie I). W 1960 zasiadł także w egzekutywie KW w Kielcach, a od 1962 do 1965 był wiceprzewodniczącym Wojewódzkiej Komisji Kontroli Partyjnej. W 1965 powrócił do Radomia, zostając w czerwcu I sekretarzem tamtejszego KM PZPR (był nim do 1975, od 1969 jednocześnie zasiadając ponownie w egzekutywie KW w Kielcach). Od 1975 był członkiem KW PZPR w Radomiu, gdzie do 1976 pełnił funkcję sekretarza, w 1981 (od 16 marca do 10 lipca) I sekretarza, a w latach 1975–1978 i od 1981 zasiadał w egzekutywie.
W 1969, 1972 i 1976 uzyskiwał mandat posła na Sejm PRL w okręgu Radom. Przez trzy kadencje zasiadał w Komisji Obrony Narodowej. Ponadto w trakcie V i VI kadencji zasiadał w Komisji Budownictwa i Gospodarki Komunalnej, a w trakcie VI i VII w Komisji Przemysłu Lekkiego.
Pochowany na Cmentarzu Komunalnym w Radomiu.

</doc>
<doc id="3925601" url="https://pl.wikipedia.org/wiki?curid=3925601" title="Owady nowoskrzydłe">
Owady nowoskrzydłe



</doc>
<doc id="3925606" url="https://pl.wikipedia.org/wiki?curid=3925606" title="Shōnan no Kaze">
Shōnan no Kaze

 – japoński zespół muzyczny wykonujący utwory z gatunku reggae, hip-hop, ska-core i J-pop, założony w 2001 roku w prefekturze Kanagawa.
Historia.
Zespół został założony w 2001 roku w Shōnan przez Red Rice’a oraz Han-kuna, który interesował się gatunkiem reggae za sprawą utworu „Untold Stories” wykonywanego przez Buju Banton. Red Rice, będąc przypadkowym fanem reggae i hip-hopu dzięki festiwalom rozwinął zamiłowania do tych gatunków. W czasie nagrywania utworów, Red Rice i Han-kun spotkali się z Shock Eye’m który wcześniej pracował jako DJ hip-hop’owy i prywatnie przyjaźnił się z Wakadaną, zarządcą baru reggae w Shōnan.
Od momentu powstania zespołu nagrane utwory pojawiły się w albumach kompilacyjnych, a także współpracowali z innymi artystami. W 2003 roku wydali swój debiutancki album pod tytułem , dzięki nowo utworzonej przez nich wytwórni 134 Recordings.
Ich drugi album wydany 18 sierpnia 2004 zajął 5. miejsce na liście Oricon w dwóch listach „Top 20”. 8 marca 2006 zespół wydał singiel , który sprzedał się w liczbie 520 000 egzemplarzy, co przyczyniło się do uplasowania na 8. miejscu w rankingu największych hitów 2006 roku według Oricon. 30 czerwca tego samego roku, w sprzedaży ukazał się kolejny album zespołu o nazwie , które zdobyło 1. miejsce w rankingu Oricon.
Od tego czasu zespół miał inne hity takie jak "Ōgon Soul", "Koi Shigure" czy „Gachi-zakura”. Dwa z nich znalazły się w czwartym albumie wydanym 8 kwietnia 2009, który zajął 1. miejsce w rankingu Oricon.
W 2008 roku Han-kun wydał swój pierwszy album solowy. W 2011 roku ukazała się kompilacja pod tytułem .
W tym samym roku stworzyli utwór "Just Like More" do anime Kaden Rider Gaim pod inną nazwą zespołu , a w 2016 roku – "Ike! Tiger Mask" (opening) i "KING OF THE WILD" (ending) do anime Tiger Mask W. W 2018 roku zespół stworzył też muzykę do openingu anime Grand Blue.

</doc>
<doc id="3925613" url="https://pl.wikipedia.org/wiki?curid=3925613" title="Janina Młynarczyk">
Janina Młynarczyk

Janina Młynarczyk (ur. 2 stycznia 1935 w Żydowie, zm. 21 marca 2016 w Kaliszu) – polska snowaczka i działaczka partyjna, poseł na Sejm PRL VII kadencji.
Życiorys.
Córka Władysława i Marianny. Uzyskała wykształcenie zasadnicze zawodowe. Pracowała jako robotnica w Fabryce Wyrobów Runowych „Runotex” w Kaliszu. W 1964 wstąpiła do Polskiej Zjednoczonej Partii Robotniczej, gdzie była II sekretarzem podstawowej organizacji partyjnej, a także zasiadała w egzekutywach Komitetów: Zakładowego i Wojewódzkiego. Była też delegatką na VII Zjazd PZPR. W 1976 uzyskała mandat posła na Sejm PRL w okręgu Kalisz. Zasiadała w Komisji Przemysłu Lekkiego.

</doc>
<doc id="3925617" url="https://pl.wikipedia.org/wiki?curid=3925617" title="Witold Możdżyński">
Witold Możdżyński

Witold Jerzy Możdżyński (ur. 6 stycznia 1946 w Kowalewie Pomorskim) – polski górnik i działacz partyjny, poseł na Sejm PRL VII kadencji.
Życiorys.
Syn Franciszka i Anastazji. W styczniu 1969 podjął pracę w Zakładach Górniczych Lubin. W 1972 został absolwentem Technikum Górnictwa Rud dla pracujących w Lubinie, następnie był operatorem maszyn przodkowych w Zakładach Górniczych Lubin.
W 1966 wstąpił do Polskiej Zjednoczonej Partii Robotniczej. Był w niej grupowym partyjnym, zasiadał też w plenum Komitetu Zakładowego w ZG Lubin oraz w egzekutywach Komitetu Miejskiego w Lubinie i Komitetu Wojewódzkiego w Legnicy. W 1976 uzyskał mandat posła na Sejm PRL w okręgu Legnica. Zasiadał w Komisji Górnictwa, Energetyki i Chemii oraz w Komisji Handlu Zagranicznego. Po zakończeniu pełnienia mandatu posła, w latach 1980–1985 był słuchaczem na Wydziale Nauk Społeczno-Ekonomicznych kolejno Wyższej Szkoły Nauk Społecznych przy KC PZPR i Akademii Nauk Społecznych. W 1981 był starszym inspektorem (od kwietnia do maja) i inspektorem (od czerwca do lipca) KM PZPR w Lubinie oraz starszym instruktorem (od sierpnia do września) i starszym inspektorem (od października do grudnia) KW PZPR w Legnicy. Od kwietnia 1981 był ponadto (do lipca 1983) starszym instruktorem w KM partii w Lubinie, a następnie (do stycznia 1984) sekretarzem KM. Od lutego 1984 przed dwa lata pełnił funkcję zastępcy kierownika Rejonowego Ośrodka Pracy Partyjnej w Lubinie, w KW PZPR w Legnicy. Od marca 1986 do maja 1987 był zastępcą kierownika Wydziału Rolnego KW.
Do marca 2017 zasiadał w zarządzie lubińskiego oddziału Stowarzyszenia Emerytów i Rencistów Byłych Pracowników KGHM Polska Miedź S.A.

</doc>
<doc id="3925618" url="https://pl.wikipedia.org/wiki?curid=3925618" title="Dwuprzysadkowe">
Dwuprzysadkowe

Dwuprzysadkowe (Dignatha) – takson wijów, obejmujący dwuparce i skąponogi.
Charakterystyczną cechą tych wijów jest brak odnóży (przydatków) na zaszczękowym segmencie ciała. Oznacza to, że brak u nich szczęk drugiej pary, a otwór gębowy odgraniczony jest z tyłu tylko szczękami I pary. Część naukowców uważa jednak, że gantochilarium dwuparców jest budowane również przez szczęki II pary – w takim przypadku za apomorfię aparatu gębowego Dignatha uznać należy obecność płytki międzyszczękowej, połączonej ze szczękami. Monofiletyzm grupy potwierdzają też: położenie ujść przewodów nasiennych na stożkowatych penisach, obecność po wylęgu nieruchomego stadium rozwojowego oraz tylko 3 pary odnóży u pierwszego stadium ruchomego. Ponadto dwuparce łączą z Hexamerocerata przetchlinki zlokalizowane u nasady nóg i otwierające się do, pełniących funkcję apodem, kieszonek tchawkowych.
Najstarsze znane skamieniałości wijów, pochodzą z górnego syluru i należą do dwuparców, a więc dwuprzysadkowych.

</doc>
<doc id="3925621" url="https://pl.wikipedia.org/wiki?curid=3925621" title="Dignatha">
Dignatha



</doc>
<doc id="3925622" url="https://pl.wikipedia.org/wiki?curid=3925622" title="Wieroński">
Wieroński



</doc>
<doc id="3925623" url="https://pl.wikipedia.org/wiki?curid=3925623" title="Black River-Matheson (Ontario)">
Black River-Matheson (Ontario)



</doc>
<doc id="3925625" url="https://pl.wikipedia.org/wiki?curid=3925625" title="Mistrzostwa Europy w Lekkoatletyce 2016 – skok w dal mężczyzn">
Mistrzostwa Europy w Lekkoatletyce 2016 – skok w dal mężczyzn

Skok w dal mężczyzn – jedna z konkurencji technicznych rozgrywanych podczas lekkoatletycznych mistrzostw Europy na Stadionie Olimpijskim w Amsterdamie.
Rezultaty.
Kwalifikacje.
Awans: 8,00 m (Q) lub 12 najlepszych rezultatów (q).
Źródło: .
Finał.
Źródło: .

</doc>
<doc id="3925626" url="https://pl.wikipedia.org/wiki?curid=3925626" title="Fauquier-Strickland (Ontario)">
Fauquier-Strickland (Ontario)



</doc>
<doc id="3925628" url="https://pl.wikipedia.org/wiki?curid=3925628" title="Mattice-Val Côté (Ontario)">
Mattice-Val Côté (Ontario)



</doc>
<doc id="3925629" url="https://pl.wikipedia.org/wiki?curid=3925629" title="Łyskiwci">
Łyskiwci

Łyskiwci (ukr. Лисківці) – wieś na Ukrainie, w obwodzie chmielnickim, w rejonie kamienieckim, nad Uszycą.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925630" url="https://pl.wikipedia.org/wiki?curid=3925630" title="Trójprzysadkowe">
Trójprzysadkowe

Trójprzysadkowe (Trignatha) – różnie definiowany takson stawonogów.
Takson ten wprowadził w 1947 roku Tiegs, zaliczając doń drobnonogi, pareczniki i sześcionogi – wszystkie te grupy charakteryzują się obecnością 3 par przysadek gębowych tj. żuwaczek i 2 par szczęk. Po zawężeniu jego znaczenia do wijów, obejmuje on tylko drobnonogi i pareczniki. Przy użyciu w systematyce taksonu przodopłciowych, trójprzysadkowe stają się taksonem monotypowym, obejmującym tylko drobnonogi.

</doc>
<doc id="3925631" url="https://pl.wikipedia.org/wiki?curid=3925631" title="Opasatika (Ontario)">
Opasatika (Ontario)



</doc>
<doc id="3925632" url="https://pl.wikipedia.org/wiki?curid=3925632" title="Val Rita-Harty (Ontario)">
Val Rita-Harty (Ontario)



</doc>
<doc id="3925633" url="https://pl.wikipedia.org/wiki?curid=3925633" title="Amarawati (Maharasztra)">
Amarawati (Maharasztra)

Amarawati (hindi अमरावती, trl. "Amarāvatī") – miasto w środkowych Indiach, we wschodniej części stanu Maharasztra, w dystrykcie Amarawati, około 550 km na północny wschód od stolicy stanu – Mumbaju. Jest siedzibą administracyjną dystryktu.
W 2011 miasto zamieszkiwało 647 057 osób. Mężczyźni stanowili 51% populacji, kobiety 49%. Umiejętność pisania posiadało 92,07% mieszkańców w przedziale wiekowym od siedmiu lat wzwyż, przy czym odsetek ten był wyższy u mężczyzn – 94,23%. Wśród kobiet wynosił 89,84%. Dzieci do lat sześciu stanowiły 10,1% ogółu mieszkańców miasta. W strukturze wyznaniowej zdecydowanie przeważali hinduiści – 61,83%. Islam deklarowało 23,73%; 12,87% liczyła społeczność buddystów, 0,88% dźinistów, 0,39% chrześcijan i 0,15% sikhów.
Miasto położone jest na wysokości ok. 340 m n.p.m. W jego wschodniej części położone są dwa jeziora – Chhatri Talao i Wadali Talao.

</doc>
<doc id="3925634" url="https://pl.wikipedia.org/wiki?curid=3925634" title="Ear Falls (Ontario)">
Ear Falls (Ontario)



</doc>
<doc id="3925636" url="https://pl.wikipedia.org/wiki?curid=3925636" title="Jan Sobol (piłkarz ręczny)">
Jan Sobol (piłkarz ręczny)

Jan Sobol (ur. 22 maja 1984 w Karwinie) – czeski piłkarz ręczny, prawoskrzydłowy, od 2017 zawodnik Dijon Bourgogne Handball.
Będąc graczem czeskiego Baníku Karwina, rzucił w ciągu pięciu sezonów 71 bramek w Lidze Mistrzów. Od grudnia 2006 do czerwca 2010 występował w Montpellier Handball. We francuskiej ekstraklasie rozegrał w tym czasie 69 meczów, w których zdobył 192 gole. Dla Montpellier Handball rzucił ponadto 45 bramek w LM (w sezonie 2009/2010 dotarł w niej ze swoim klubem do ćwierćfinału). W sezonie 2010/2011 był graczem słowackiego Tatrana Preszów, zaś w sezonie 2011/2012 występował w macedońskim Vardarze Skopje, z którym wygrał rozgrywki Ligi SEHA – w finałowym meczu z Metalurgiem Skopje (21:18) zdobył sześć bramek i został wybrany najlepszym graczem spotkania. W 2012 powrócił do Tatrana Preszów, zaś na początku 2013 podpisał kontrakt z Azotami-Puławy. W sezonie 2013/2014 był ich najlepszym strzelcem w Superlidze – zdobył 131 goli. W puławskiej drużynie występował do końca sezonu 2016/2017. W tym czasie rozegrał w najwyższej klasie rozgrywkowej 126 meczów, w których rzucił 464 bramki. Ponadto zdobył 64 gole w Challenge Cup i cztery w Pucharze EHF. W 2017 przeszedł do francuskiego Dijon Bourgogne Handball.
W 2002 uczestniczył w młodzieżowych mistrzostwach Europy w Polsce, podczas których zagrał w sześciu meczach i zdobył 9 bramek.
W reprezentacji Czech zadebiutował 28 października 2005 w meczu z Egiptem (28:25), natomiast pierwsze trzy bramki zdobył następnego dnia w spotkaniu z Holandią (23:21). W 2007 wraz z kadrą narodową uczestniczył w mistrzostwach świata w Niemczech, podczas których rzucił 19 bramek. W 2015 wystąpił w mistrzostwach świata w Katarze – zagrał w siedmiu spotkaniach, zdobywając 19 goli. Reprezentował Czechy również na mistrzostwach Europy w 2008, 2010, 2012 i 2014.

</doc>
<doc id="3925637" url="https://pl.wikipedia.org/wiki?curid=3925637" title="Historia Gotów">
Historia Gotów

Historia Gotów – zaginione dzieło po łacinie z VI wieku autorstwa Kasjodora, opisujące dzieje Gotów.
Dzieło Kasjodora znane jest ze streszczenia dokonanego przez Jordanesa w pracy "Getica". We wstępie do swojego dzieła Jordanes informował, że streszczenie Kasjodora wykonał na prośbę swojego przyjaciela Kastaliusza, zaś oryginał miał do wglądu jedynie przez trzy dni, w związku z czym nie oddaje dokładnie słów księgi, lecz raczej jej sens.
"Historia" została napisana przez Kasjodora na polecenie króla Teodoryka. Pomysł jej napisania zrodził się prawdopodobnie w latach 523–526, zaś w 533 była publicznie znana. Dzieło składało się z 12 ksiąg opisujących pochodzenie, miejsca i zwyczaje Gotów, ze szczególnym uwzględnieniem dynastii Amalów. Celem dzieła było nie tylko przedstawienie faktów, ale niosło też przesłanie o konieczności współpracy Rzymian i Gotów w imię swej przeszłości i przyszłości.

</doc>
<doc id="3925638" url="https://pl.wikipedia.org/wiki?curid=3925638" title="Jan Žižka (film)">
Jan Žižka (film)

Jan Žižka (cz. "Jan Žižka") – czechosłowacki film historyczny z 1956 roku, zrealizowany na podstawie biografii czeskiego husyty Jan Žižka. Adaptacja książki Aloisa Jiráska. Film jest kontynuacją filmu "Sobór w Konstancji" (1955).
Film stanowi drugą część "Trylogii Husyckiej" Otakara Vavry. Jego kontynuacją jest film "Przeciw wszystkim" (1957).

</doc>
<doc id="3925639" url="https://pl.wikipedia.org/wiki?curid=3925639" title="Pismo N'Ko">
Pismo N'Ko



</doc>
<doc id="3925641" url="https://pl.wikipedia.org/wiki?curid=3925641" title="Zamach w Stambule (12 stycznia 2016)">
Zamach w Stambule (12 stycznia 2016)

Zamach w Stambule 12 stycznia 2016 – samobójczy atak, do którego doszło 12 stycznia 2016 w stambulskiej dzielnicy Sultanahmet. Sprawcą ataku był terrorysta z Państwa Islamskiego Nabil Fadli.
Przebieg wydarzeń.
W miesiącach poprzedzających zamach w Turcji kilkakrotnie dochodziło do ataków terrorystycznych organizowanych przez Państwo Islamskie. Najkrwawsze miały miejsce w październiku 2015 na pokojowym zgromadzeniu w Ankarze oraz w lipcu tego samego roku w Suruc.
Zamachowiec wysadził się w powietrze w popularnej wśród turystów dzielnicy Sultanahmet, w parku, ok. 25 metrów od Błękitnego Meczetu. W momencie ataku miejsce nie było zatłoczone, znajdowały się w nim swobodnie przechadzające się grupy turystów. W zamachu, poza samym napastnikiem, zginęło dziesięć osób, z tego ośmioro turystów z Niemiec i jeden Peruwiańczyk, a piętnaście zostało rannych.
Tło i przyczyny zamachu.
Państwo Islamskie stanowiło w okresie przeprowadzenia zamachu jedno z najpoważniejszych zagrożeń dla bezpieczeństwa i stabilności Turcji, od 2013 jest uznawane przez Ankarę za organizację terrorystyczną. Równocześnie władze tureckie były oskarżane (przez opozycję, organizacje kurdyjskie, jak również Rosję) o współpracę z tą organizacją terrorystyczną m.in. poprzez dozbrajanie jej, tolerowanie przepływu dżihadystów przez granicę turecką i prowadzenie przez nich agitacji na terytorium Turcji. Publiczne wyrażanie sympatii wobec Państwa Islamskiego zarzucano politykom rządzącej Partii Sprawiedliwości i Rozwoju. Przyczyną, dla której Turcja miałaby tolerować lub nawet wspierać IS, jest jego skrajna wrogość wobec rządów Baszszara al-Asada w Syrii; Ankara również w 2016 dążyła do ich obalenia, wspierając otwarcie organizacje opozycji syryjskiej w wojnie domowej. Drugą przyczyną ambiwalencji w stosunkach między IS a Turcją jest wspólna wrogość wobec kurdyjskich organizacji zbrojnych, w tym niepodległościowych. Według Mateusza Chudziaka właśnie ambiwalencja polityki Ankary wobec Państwa Islamskiego zachęciła terrorystów do przeniesienia działań na terytorium tureckie, zorganizowania na nim ataków na Kurdów, a w dalszej kolejności także na innych "wrogów islamu" w rozumieniu IS – za takowych uważa się np. turystów z Europy Zachodniej.
Wskazywano, że Państwo Islamskie uderzyło w przybywających do Turcji gości z zagranicy, by zaszkodzić gospodarce kraju, której ważną gałęzią jest turystyka.
Zamachowiec.
Wicepremier Turcji Numan Kurtulmuş poinformował, że zamachowiec urodził się w 1988 r. i pochodził z Syrii, najprawdopodobniej niedawno przybył do Turcji i nie był podejrzewany o terroryzm ani w związku z tym obserwowany. 13 stycznia poinformowano, iż mężczyzna nazywał się Nabil Fadli, urodził się w 1988 w Arabii Saudyjskiej i przybył do Turcji podając się za uchodźcę z Syrii 18 grudnia 2015. Przed przekroczeniem granicy walczył w Syrii w szeregach Państwa Islamskiego. Według władz tureckich został wzięty do niewoli i był torturowany przez jedną ze zbrojnych organizacji kurdyjskich; Kurdowie zaprzeczyli tym informacjom. Mężczyzna miał należeć do grupy planującej zamach na 31 grudnia, jednak wykrycie pierwotnego planu zmusiło go do zmiany zamiarów.
Reakcje.
Premier Turcji Ahmet Davutoğlu oznajmił po zamachu, że jego sprawca był związany z Państwem Islamskim i obiecał, że Turcja będzie kontynuować walkę z tą organizacją do momentu, dopóki nie przestanie ona stanowić zagrożenia. Zamach potępili również prezydent Turcji Recep Tayyip Erdoğan oraz kanclerz Niemiec Angela Merkel.

</doc>
<doc id="3925642" url="https://pl.wikipedia.org/wiki?curid=3925642" title="Sioux Lookout (Ontario)">
Sioux Lookout (Ontario)



</doc>
<doc id="3925643" url="https://pl.wikipedia.org/wiki?curid=3925643" title="Sioux Narrows Nestor Falls (Ontario)">
Sioux Narrows Nestor Falls (Ontario)



</doc>
<doc id="3925644" url="https://pl.wikipedia.org/wiki?curid=3925644" title="Assiginack (Ontario)">
Assiginack (Ontario)



</doc>
<doc id="3925645" url="https://pl.wikipedia.org/wiki?curid=3925645" title="Burpee and Mills (Ontario)">
Burpee and Mills (Ontario)



</doc>
<doc id="3925646" url="https://pl.wikipedia.org/wiki?curid=3925646" title="Horajiwka">
Horajiwka

Horajiwka (ukr. Гораївка) – wieś na Ukrainie, w obwodzie chmielnickim, w rejonie kamienieckim, nad Dniestrem.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3925647" url="https://pl.wikipedia.org/wiki?curid=3925647" title="Central Manitoulin (Ontario)">
Central Manitoulin (Ontario)



</doc>
<doc id="3925648" url="https://pl.wikipedia.org/wiki?curid=3925648" title="Gorajówka">
Gorajówka



</doc>
<doc id="3925649" url="https://pl.wikipedia.org/wiki?curid=3925649" title="Tehkummah (Ontario)">
Tehkummah (Ontario)



</doc>
<doc id="3925650" url="https://pl.wikipedia.org/wiki?curid=3925650" title="Keteleeria">
Keteleeria

Keteleeria ("Keteleeria") – rodzaj drzew z rodziny sosnowatych. Obejmuje trzy gatunki występujące w południowo-wschodniej Azji (Laos, Wietnam, Chiny), na północy po Tajwan.
Systematyka.
W zależności od ujęcia i przyjmowanych rang systematycznych wyróżnia się w obrębie rodzaju od dwóch do sześciu gatunków. Rodzaj należy w obrębie rodziny sosnowatych ("Pinaceae") do podrodziny jodłowych ("Abietoideae" Pilg.).

</doc>
<doc id="3925651" url="https://pl.wikipedia.org/wiki?curid=3925651" title="Muskoka Lakes (Ontario)">
Muskoka Lakes (Ontario)



</doc>
<doc id="3925652" url="https://pl.wikipedia.org/wiki?curid=3925652" title="East Ferris (Ontario)">
East Ferris (Ontario)



</doc>
<doc id="3925653" url="https://pl.wikipedia.org/wiki?curid=3925653" title="Chaber jednokoszyczkowy">
Chaber jednokoszyczkowy

Chaber jednokoszyczkowy ("Centaurea uniflora" ) – gatunek rośliny z rodziny astrowatych ("Compositae"). Występuje naturalnie w południowo-zachodnich Alpach – na obszarze od Ligurii, Piemontu i Doliny Aosty we Włoszech przez Alpy Nadmorskie, Prowansję, Delfinat i Sabaudię we Francji aż do kantonu Wallis (Valais) w Szwajcarii.
Biologia i ekologia.
Rośnie na łąkach, w zaroślach i na skalistych zboczach z ekspozycją na słońce. Występuje na wysokości od 1500 do 2600 m n.p.m. Kwitnie od lipca do września.

</doc>
<doc id="3925654" url="https://pl.wikipedia.org/wiki?curid=3925654" title="Centaurea uniflora">
Centaurea uniflora



</doc>
<doc id="3925655" url="https://pl.wikipedia.org/wiki?curid=3925655" title="Papineau-Cameron (Ontario)">
Papineau-Cameron (Ontario)



</doc>
<doc id="3925657" url="https://pl.wikipedia.org/wiki?curid=3925657" title="Czabaniwka (obwód chmielnicki)">
Czabaniwka (obwód chmielnicki)

Czabaniwka (ukr. Чабанівка) – wieś na Ukrainie, w obwodzie chmielnickim, w rejonie kamienieckim, nad Uszycą.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.
We wsi urodził się Jan Tokarzewski-Karaszewicz.

</doc>
<doc id="3925658" url="https://pl.wikipedia.org/wiki?curid=3925658" title="Central Huron (Ontario)">
Central Huron (Ontario)



</doc>
<doc id="3925659" url="https://pl.wikipedia.org/wiki?curid=3925659" title="Matachewan (Ontario)">
Matachewan (Ontario)



</doc>
<doc id="3925660" url="https://pl.wikipedia.org/wiki?curid=3925660" title="Wiktor Żytłowski">
Wiktor Żytłowski

Wiktor Żytłowski, ps. "Bertyński" (ur. 1900 w Żytomierzu, zm. 3 listopada 1937 w Kommunarce) – komunista, zastępca członka Komitetu Centralnego Komunistycznej Partii Polski (1930-35), członek KC KPP (1935-37), pracownik aparatu Komitetu Wykonawczego Kominternu, funkcjonariusz Wydziału Specjalnego (kontrwywiadowczego) OGPU/NKWD.
Życiorys.
Pochodził z rodziny żydowskiej, uzyskał średnie wykształcenie. Członek KPRP od 1920, jeden z przywódców organizacji partyjnej w Łodzi i członek komitetu okręgowego partii. W latach 1921-24 więziony. Od 1924 w ZSRR. Członek WKP(b). Pracownik Komitetu Wykonawczego Kominternu. Funkcjonariusz Wydziału Specjalnego OGPU w Moskwie, w latach 1926-28 zastępca szefa wydziału OGPU. Po przejęciu na VI plenum KC KPP (18-25 czerwca 1929, Berlin) władzy w partii przez frakcję „mniejszości” z Julianem Leszczyńskim-Leńskim na czele Żytłowski został mianowany na sekretarza utworzonej wówczas Komisji Bezpieczeństwa przy Biurze Politycznym KC KPP. Komisja zajmować się miała „walką z prowokacją w partii”. Na V zjeździe KPP (16—29 sierpnia 1930 Peterhof k. Leningradu) wybrany do KC KPP jako zastępca członka KC, od 1935 członek KC. Członek Sekretariatu Krajo­wego KC KPP. Delegat na III, IV i V Kongres Kominternu.
Jako pierwszy, już w 1930 wysuwał tezy o „piłsudczykowskiej prowokacji” w KPP. Wyłożył je obszerniej w 1934 w broszurze "U źródeł peowiackiej prowokacji w KPP".
W okresie "wielkiej czystki" 15 maja 1937 aresztowany przez NKWD. 1 listopada 1937 zatwierdzony przez Stalina i Mołotowa do rozstrzelania na liście obok 143 innych. 3 listopada 1937 skazany na śmierć przez Kolegium Wojskowe Sądu Najwyższego ZSRR z zarzutu o "udział w terrorystyczno-dywersyjnej organizacji szpiegowskiej". Rozstrzelany tego samego dnia w miejscu egzekucji Kommunarka pod Moskwą, pochowany anonimowo. 
Zrehabilitowany 9 maja 1956 postanowieniem Kolegium Wojskowego SN ZSRR.

</doc>
<doc id="3925661" url="https://pl.wikipedia.org/wiki?curid=3925661" title="Lanark Highlands (Ontario)">
Lanark Highlands (Ontario)



</doc>
<doc id="3925662" url="https://pl.wikipedia.org/wiki?curid=3925662" title="Grey Highlands (Ontario)">
Grey Highlands (Ontario)



</doc>
<doc id="3925663" url="https://pl.wikipedia.org/wiki?curid=3925663" title="Greater Madawaska (Ontario)">
Greater Madawaska (Ontario)



</doc>
<doc id="3925664" url="https://pl.wikipedia.org/wiki?curid=3925664" title="Front of Yonge (Ontario)">
Front of Yonge (Ontario)



</doc>
<doc id="3925665" url="https://pl.wikipedia.org/wiki?curid=3925665" title="Cramahe (Ontario)">
Cramahe (Ontario)



</doc>
<doc id="3925666" url="https://pl.wikipedia.org/wiki?curid=3925666" title="Centre Wellington (Ontario)">
Centre Wellington (Ontario)



</doc>
<doc id="3925667" url="https://pl.wikipedia.org/wiki?curid=3925667" title="Eugeniusz Obuchowski">
Eugeniusz Obuchowski

Eugeniusz Obuchowski (ur. 22 września 1933 w Wierzbicznie, powiat kowelski) – polski zootechnik i działacz partyjny, poseł na Sejm PRL VII kadencji.
Życiorys.
Syn Franciszka i Anny, od 1945 mieszkał w województwie bydgoskim. Ukończył szkołę podstawową i w 1954 Technikum Weterynaryjne we Wrześni. W tym samym roku wstąpił do Polskiej Zjednoczonej Partii Robotniczej. Odbył staż pracy w Państwowym Zakładzie Unasieniania Zwierząt w Międzychodzie. Od 1955 pracował w Państwowej Stadninie Koni (najpierw jako zootechnik, następnie był zastępcą dyrektora). W 1964 objął stanowisko dyrektora Państwowego Ośrodka Hodowli Zarodowej w Grabowie. Był radnym Wojewódzkiej Rady Narodowej w Łomży. W lipcu 1975 zasiadł w egzekutywie Komitetu Gminnego PZPR w Grabowie, a w listopadzie tego samego roku w Komitecie Wojewódzkim partii w Łomży (był jego członkiem do stycznia 1980). W 1976 uzyskał mandat posła na Sejm PRL w okręgu Łomża, zasiadając w Komisji Nauki i Postępu Technicznego oraz w Komisji Rolnictwa i Przemysłu Spożywczego.

</doc>
<doc id="3925668" url="https://pl.wikipedia.org/wiki?curid=3925668" title="Centre Hastings (Ontario)">
Centre Hastings (Ontario)



</doc>
<doc id="3925670" url="https://pl.wikipedia.org/wiki?curid=3925670" title="South Algonquin (Ontario)">
South Algonquin (Ontario)



</doc>
<doc id="3925672" url="https://pl.wikipedia.org/wiki?curid=3925672" title="Nipissing (Ontario)">
Nipissing (Ontario)



</doc>
<doc id="3925674" url="https://pl.wikipedia.org/wiki?curid=3925674" title="Marek Ordon">
Marek Ordon

Marek Stanisław Ordon (ur. 3 sierpnia 1947 w Kamienicy Polskiej) – polski górnik, poseł na Sejm PRL VII kadencji.
Życiorys.
W 1966 został stażystą w KGHM Lubin, a od 1967 zatrudniony był w Kopalni Rud Żelaza „Osiny” w Osinach – Wydział Kopalnia „Dębowiec”. Początkowo pracował jako cieśla wentylacyjny, a następnie od 1968 jako nadgórnik. W latach 1971–1975 studiował na studiach wieczorowych Politechniki Częstochowskiej. Należał do Związku Młodzieży Socjalistycznej, do Polskiej Zjednoczonej Partii Robotniczej wstąpił w 1967. W 1976 uzyskał mandat posła na Sejm PRL w okręgu Częstochowa. Zasiadał w Komisji Budownictwa i Przemysłu Materiałów Budowlanych oraz w Komisji Spraw Zagranicznych. Ponadto pełnił funkcję sekretarza Sejmu.

</doc>
<doc id="3925675" url="https://pl.wikipedia.org/wiki?curid=3925675" title="Mun Jae-in">
Mun Jae-in

Mun Jae-in (kor. 문재인, ur. 24 stycznia 1953 w Geoje) – południowokoreański polityk i prawnik, prezydent Republiki Korei w latach 2017–2022.
Życiorys.
Urodził się w 1953 roku w mieście Geoje, dokąd jego rodzice uciekli z rodzinnego miasta Hamhŭng w Korei Północnej w wyniku wojny koreańskiej. Po ich przeprowadzce do Pusan, uczęszczał tam do szkoły średniej Kyungnam High School. W 1972 roku rozpoczął studia prawnicze na Uniwersytecie Kyung Hee w Seulu. Dwa lata później zaangażował się w działalność studencką i ruch protestów przeciwko reżimowi prezydenta Park Chung-hee i wprowadzonym przez niego zmianom do konstytucji, zwiększającym zakres jego władzy. Za udział w protestach został w 1975 roku wydalony z uczelni oraz aresztowany. 
Po zwolnieniu z aresztu, został zmuszony do odbycia służby wojskowej. Służył w jednostkach specjalnych wojsk powietrznodesantowych pod dowództwem generała i przyszłego prezydenta Chun Doo-hwana. Po zakończeniu służby, w 1980 roku powrócił na studia. Jednakże w maju 1980 roku, ponownie zaangażował się w prodemokratyczne protesty w czasie tzw. seulskiej wiosny przeciwko zamachowi stanu Chun Doo-hwana, w związku z czym został aresztowany i oskarżony o łamanie przepisów stanu wojennego. Został jednakże wkrótce zwolniony, po czym kontynuował naukę w Judicial Research and Training Institute oraz zdał egzamin prawniczy. Z powodów politycznych nie został jednak przyjęty na aplikację sędziowską. 
W 1982 roku powrócił do rodzinnego Pusan, gdzie poznał przyszłego prezydenta Roh Moo-hyuna i wspólnie z nim prowadził kancelarię prawniczą, specjalizującą się w sprawach z zakresu prawa pracy oraz ochrony praw człowieka. W czerwcu 1987 roku, wspólnie z Roh Moo-hyunem, zaangażował się w protesty domagające się procesu demokratyzacji kraju. Był jednym z przywódców oddziału National Movement for Achieving Democratic Constitution w Pusan. W wyniku protestów, w 1988 roku w Korei Południowej odbyły się demokratyczne wybory, w których Roh Moo-hyun uzyskał mandat parlamentarny. Mun Jae-in powrócił natomiast do zawodu prawnika. 
W działalność polityczną zaangażował się w 2002 roku, kiedy wszedł w skład komitetu wyborczego Roh Moo-hyuna przed wyborami prezydenckimi w grudniu 2002 roku. Po jego wygranej i objęciu urzędu prezydenta w lutym 2003 roku, rozpoczął pracę w jego kancelarii, jako sekretarz stanu ds. cywilnych. W marcu 2007 roku objął natomiast stanowisko szefa kancelarii prezydenta, które zajmował do końca jego prezydentury w lutym 2008 roku. 
W czerwcu 2012 roku ogłosił zamiar startu w wyborach prezydenckich z ramienia Partii Demokratycznej. W wyborach 19 grudnia 2012 roku zajął drugie miejsce z wynikiem 48% głosów, przegrywając z Park Geun-hye (51,6% głosów), córką byłego prezydenta Park Chung-hee. Od 1 września 2015 do 27 stycznia 2016 roku pełnił funkcję przewodniczącego Sojuszu Nowej Polityki na rzecz Demokracji (New Politics Alliance for Democracy, NPAD), powstałego w 2014 roku z przekształcenia Partii Demokratycznej.
Po raz kolejny ubiegał się o urząd prezydenta w czasie wcześniejszych wyborów prezydenckich z 9 maja 2017. Ich organizacja została wymuszona impeachmentem prezydent Park 10 marca 2017 z powodu jej udziału w aferze korupcyjnej. W marcu i kwietniu 2017 Mun wygrał prawybory w Partii Demokratycznej i został jej kandydatem w wyborach. W głosowaniu 9 maja 2017 zajął pierwsze, uzyskując 41,1% głosów poparcia. 10 maja 2017 roku został uroczyście zaprzysiężony na urząd Prezydenta Korei Południowej.
Życie prywatne.
Mun Jae-in jest żonaty, ma syna i córkę, oraz jest katolikiem.

</doc>
<doc id="3925677" url="https://pl.wikipedia.org/wiki?curid=3925677" title="Atikokan (Ontario)">
Atikokan (Ontario)



</doc>
<doc id="3925681" url="https://pl.wikipedia.org/wiki?curid=3925681" title="Maria Olczyk">
Maria Olczyk

Maria Olczyk (ur. 30 marca 1943 w Częstochowie, zm. 30 września 2002) – polska prządka i działaczka partyjna, poseł na Sejm PRL VII kadencji.
Życiorys.
Córka Zdzisława i Stanisławy. Uzyskała wykształcenie zasadnicze zawodowe. Była prządką, a następnie brygadzistką w Częstochowskich Zakładach Przemysłu Lniarskiego „Stradom”. Ukończyła także Wyższą Szkołę Partyjną przy KW PZPR w Częstochowie.
Do Polskiej Zjednoczonej Partii Robotniczej wstąpiła w 1963. Była w niej sekretarzem podstawowej organizacji partyjnej, od 1973 do 1975 zasiadała w Komitecie Miejskim partii w Częstochowie, a w latach 1975–1979 była członkiem częstochowskiego Komitetu Wojewódzkiego partii (w tym do 1978 jego egzekutywy). W 1975 była też delegatką na VII Zjazd PZPR. W 1976 uzyskała mandat posła na Sejm PRL w okręgu Częstochowa. Zasiadała w Komisji Pracy i Spraw Socjalnych oraz w Komisji Przemysłu Lekkiego. Od kwietnia 1978 do lipca 1981 była I sekretarzem Komitetu Zakładowego PZPR w Częstochowskich Zakładach Przemysłu Lniarskiego. W listopadzie 1980 ponownie zasiadła w KW partii w Częstochowie i jego egzekutywie.
Pochowana na cmentarzu Rakowskim w Częstochowie.

</doc>
<doc id="3925683" url="https://pl.wikipedia.org/wiki?curid=3925683" title="Markstay-Warren (Ontario)">
Markstay-Warren (Ontario)



</doc>
<doc id="3925684" url="https://pl.wikipedia.org/wiki?curid=3925684" title="Nairn and Hyman (Ontario)">
Nairn and Hyman (Ontario)



</doc>
<doc id="3925685" url="https://pl.wikipedia.org/wiki?curid=3925685" title="Sables-Spanish Rivers (Ontario)">
Sables-Spanish Rivers (Ontario)



</doc>
<doc id="3925686" url="https://pl.wikipedia.org/wiki?curid=3925686" title="Stefania Oryl">
Stefania Oryl

Stefania Barbara Oryl z domu Mankiewicz (ur. 18 listopada 1925 w Sobieniach-Jeziorach, zm. 29 marca 2013) – polska nauczycielka, oligofrenopedagog, poseł na Sejm PRL VII kadencji.
Życiorys.
Podczas okupacji była łączniczką Armii Krajowej na Podlasiu. Ukończyła liceum pedagogiczne w Leśnej Podlaskiej. W 1948 rozpoczęła studia na Uniwersytecie Warszawskim (których nie ukończyła), równocześnie podejmując pracę w szkole specjalnej. Była dyrektorką Szkoły Podstawowej Specjalnej w Warszawie. W 1976 uzyskała mandat posła na Sejm PRL w okręgu Warszawa-Ochota z ramienia Polskiej Zjednoczonej Partii Robotniczej. Zasiadała w Komisji Kultury i Sztuki oraz w Komisji Oświaty i Wychowania.
Pochowana na cmentarzu komunalnym Północnym w Warszawie.

</doc>
<doc id="3925687" url="https://pl.wikipedia.org/wiki?curid=3925687" title="Naskałka pełzająca">
Naskałka pełzająca

Naskałka pełzająca ("Loiseleuria procumbens" (L.) Loisel.) – gatunek rośliny z rodziny wrzosowatych ("Ericaceae" Juss.). Występuje naturalnie w klimacie umiarkowanym półkuli północnej. Jest często zaobserwowany w Alpach Centralnych, natomiast jest rzadko spotykany w Północnych i Południowych Alpach Wapiennych. 
Biologia i ekologia.
Rośnie na skałach, graniach oraz zaroślach krzewinkowych. Preferuje podłoże kamieniste, o kwaśnym odczynie, ubogie w wapń, w miejscach gdzie zimą nie zalega śnieg. Występuje na wysokości od 2000 do 2400 m n.p.m. Kwitnie od czerwca do lipca.

</doc>
<doc id="3925688" url="https://pl.wikipedia.org/wiki?curid=3925688" title="Manitouwadge (Ontario)">
Manitouwadge (Ontario)



</doc>
<doc id="3925689" url="https://pl.wikipedia.org/wiki?curid=3925689" title="Loiseleuria procumbens">
Loiseleuria procumbens



</doc>
<doc id="3925693" url="https://pl.wikipedia.org/wiki?curid=3925693" title="Jan Pawlak (poseł)">
Jan Pawlak (poseł)

Jan Pawlak (ur. 7 lipca 1922 w Charchowie) – polski robotnik, poseł na Sejm PRL VII kadencji.
Życiorys.
Uzyskał wykształcenie podstawowe. W 1945 był traktorzystą w Technicznej Obsłudze Rolniczej w Raciborzu, a potem w PGR Strzybnik. Pracował też jako brygadzista w Raciborskiej Fabryce Kotłów. Należał do Polskiej Zjednoczonej Partii Robotniczej. W latach 1952–1956 był instruktorem jej Komitetu Powiatowego w Raciborzu, zasiadał też w plenum Komitetu Zakładowego partii. W 1976 uzyskał mandat posła na Sejm PRL w okręgu Rybnik. Zasiadał w Komisji Handlu Zagranicznego oraz w Komisji Mandatowo-Regulaminowej.

</doc>
<doc id="3925694" url="https://pl.wikipedia.org/wiki?curid=3925694" title="Moraesigye">
Moraesigye

Moraesigye (Hangul: 모래시계, hancha: 모래時計; także znany jako "Sandglass") – południowokoreański serial telewizyjny emitowany na antenie SBS od 9 stycznia do 16 lutego 1995 roku. Serial emitowany był od poniedziałku do czwartku o 21:55, liczył 24 odcinki.
Jest to koreański serial z jedną z najwyższych oglądalności 64,5% (z dnia 6 lutego 1995 r.) i średnią oglądalnością 50,5%, a także jest uważany za jeden z najbardziej znaczących. Przedstawiona w nim rekonstrukcja powstania Gwangju (przeplatana z archiwalnym materiałem filmowym) została nazwana jedną z najbardziej realistycznych i pamiętnych momentów w historii koreańskiej telewizji.
Serial przedstawia historię dwóch młodych mężczyzn będących najlepszymi przyjaciółmi. Dorastają podczas koreańskiego burzliwego okresu politycznego, w latach 70-80 XX wieku.

</doc>
<doc id="3925696" url="https://pl.wikipedia.org/wiki?curid=3925696" title="Łęki (Zręczyce)">
Łęki (Zręczyce)

Łęki – część wsi Zręczyce w Polsce, położona w województwie małopolskim, w powiecie wielickim, w gminie Gdów.
W latach 1975–1998 Łęki administracyjnie należały do województwa krakowskiego.

</doc>
<doc id="3925716" url="https://pl.wikipedia.org/wiki?curid=3925716" title="Skałka (Zręczyce)">
Skałka (Zręczyce)

Skałka – część wsi Zręczyce w Polsce, położona w województwie małopolskim, w powiecie wielickim, w gminie Gdów.
W latach 1975–1998 Skałka administracyjnie należała do województwa krakowskiego.

</doc>
<doc id="3925722" url="https://pl.wikipedia.org/wiki?curid=3925722" title="Zygmunt Mocarski">
Zygmunt Mocarski

Zygmunt Mocarski (ur. 15 września 1894 w Zalesiu, powiat wyłkowyski, zm. 16 września 1941 w Warszawie) – polski historyk książki, bibliotekarz, bibliofil, organizator i dyrektor Książnicy Miejskiej im. Mikołaja Kopernika w Toruniu, członek założyciel Towarzystwa Bibliofilów Polskich w Warszawie, prezes Towarzystwa Bibliofilów im. Joachima Lelewela w Toruniu, sekretarz naukowy Towarzystwa Naukowego w Toruniu.
Życiorys.
Zygmunt Mocarski urodził się 15 września 1894 roku w Zalesiu k. Wyłkowyszek na Litwie. Był synem kowieńskiego adwokata Szymona Eustachego i Heleny Joanny z d. Zabielskiej. Po ukończeniu gimnazjum filologicznego w Kownie w 1913 roku, zapisał się na Uniwersytet w Petersburgu, gdzie studiował prawo oraz bibliotekoznawstwo. Został wówczas członkiem Rosyjskiego Towarzystwa Bibliologicznego przy tamtejszej Akademii Umiejętności oraz Piotrogrodzkiego Koła Warszawskiego Towarzystwa Opieki nad Zabytkami Przeszłości. W 1916 roku opublikował pierwsze prace z tego zakresu. Od października 1917 do lipca 1918 roku pracował w Wydziale Centralnym Opieki nad Polskimi Jeńcami Cywilnymi i Administracyjnie Zesłanymi w Piotrogrodzie.
Po ukończeniu studiów w 1918 roku wrócił do kraju. Od stycznia 1919 roku przez kilka miesięcy pracował w Bibliotece Katolickiego Uniwersytetu Lubelskiego, a w sierpniu tego roku został referentem bibliograficznym Wydziału Prasowego Ministerstwa Spraw Wewnętrznych, w którym zorganizował Referat Ewidencyjno-Bibliograficzny i opracował szereg okólników ministerialnych precyzujących przepisy ustawy prasowej. W 1920 roku zainicjował redagowanie Biuletynu Bibliograficznego, będącego pierwszą próbą bieżącej rejestracji druków w II RP i współpracował z redakcją Przewodnika Bibliograficznego. Był też członkiem założycielem Towarzystwa Bibliofilów Polskich w Warszawie. Od września 1922 do maja 1923 roku, jako ekspert ds. bibliotek w Komisji Mieszanej ds. Reewakuacyjnych i Specjalnych, wyjeżdżał do Moskwy i Piotrogrodu w sprawie rewindykacji polskich zbiorów bibliotecznych, m.in. Biblioteki Załuskich.
Od 1919 roku był członkiem Związku Bibliotekarzy Polskich (od 1923 w składzie Zarządu), a w 1928 roku należał do współzałożycieli jego Koła Poznańsko-Pomorskiego, pełniąc w nim następnie przez wiele lat funkcję członka Zarządu. W 1922 roku został też członkiem Towarzystwa Bibliograficznego przy Uniwersytecie Moskiewskim. W marcu 1923 roku wygrał, ogłoszony przez Zarząd Towarzystwa Naukowego w Toruniu, konkurs na dyrektora nowo tworzonej przez nie Książnicy Kopernikańskiej, z którą pozostał trwale związany aż do wybuchu wojny.
W 1926 roku współtworzył w Toruniu Towarzystwo Bibliofilów im. Joachima Lelewela, którego został prezesem, skupiające miłośników książki z Torunia i innych miast pomorskich, utrzymujące kontakty z podobnymi stowarzyszeniami w kraju i za granicą. Z jego ramienia uczestniczył w II Zjeździe Bibliofilów Polskich w Warszawie, III Zjeździe we Lwowie i IV Zjeździe w Poznaniu (na I Zjeździe w Krakowie w 1925 roku pełnił funkcję sekretarza). Brał udział w akcji przeciw sprzedaży za granicę pelplińskiego egzemplarza Biblii Gutenberga w 1929 roku.
Zygmunt Mocarski ożenił się w 1928 roku z Janiną Bohatyrówną, córką lekarza z Warszawy, z którą miał syna Szymona. W Toruniu mieszkał w budynku zajmowanym przez Książnicę przy ul. Wysokiej 16.
Od początku lat 30. był prezesem toruńskiego koła Towarzystwa Czytelni Ludowych, wpływając na profil jego bibliotekarstwa i dobór prelegentów w prowadzonej akcji spotkań z wybitnymi pisarzami. Uczestniczył w pracach Tymczasowego Komitetu Organizacyjnego Pomorskiego Instytutu Naukowego, którego celem było połączenie toruńskich instytucji naukowych w jeden wielki ośrodek badawczy. Komitet ten został przekształcony w 1932 roku w Komisję Zbiorów Pomorskich przy Instytucie Bałtyckim w Toruniu. W 1935 roku został członkiem Komisji Historycznej Poznańskiego Towarzystwa Przyjaciół Nauk. Opracował regulamin Komisji Nagród Pomorskich, w której uczestniczył. Od 1936 roku współpracował z Konfraternią Artystów w Toruniu, jako członek działającego w jej ramach Koła Literackiego i redakcji jej organu Teka Pomorska. Od tego roku też współpracował z Pomorską Rozgłośnią Polskiego Radia w Toruniu wygłaszając pogadanki księgoznawcze. Był ponadto członkiem Ligi Ochrony Przyrody i Towarzystwa Badania Historii Ruchu Niepodległościowego na Pomorzu. W powstałym w 1937 roku Towarzystwie Przyjaciół Torunia kierował sekcją wydawniczą.
We wrześniu 1939 roku znalazł się na liście skazanych przez Niemców na stracenie w ramach Intelligenzaktion na Pomorzu. Po aresztowaniu został jednak zwolniony dzięki interwencji pastora Reinholda Heuera, historyka, prezesa Coppernicus-Verein für Wissenschaaft und Kunst in Thorn. W listopadzie tego roku wyjechał do Warszawy, gdzie od czerwca 1940 roku otrzymał zatrudnienie w Archiwum Akt Nowych, jednocześnie badając zasoby magazynów Biblioteki Narodowej. Po ciężkiej chorobie zmarł 16 września 1941 roku. Pochowany na cmentarzu Bródnowskim (kwatera 11A-6-1).
Jego dokonania w Toruniu upamiętniają: tablica w nowym budynku Książnicy Kopernikańskiej przy ul. Słowackiego oraz nazwa ulicy na osiedlu Rubinkowo.
Praca w Książnicy.
Zdecydowana większość życia zawodowego Zygmunta Mocarskiego przypadła na kierowanie Książnicą Miejską im. Mikołaja Kopernika w Toruniu. Przybył on tam 15 maja 1923 roku, a 1 czerwca objął stanowisko dyrektora Książnicy i rozpoczął przygotowywanie jej do otwarcia dla czytelników, w siedzibie Towarzystwa Naukowego przy ul. Wysokiej. W referacie wygłoszonym na uroczystości otwarcia, pt. "O Książnicy Miejskiej im. Kopernika w Toruniu", wykazał już znajomość jej zawartości. Referat ten opublikowały Roczniki Towarzystwa Naukowego w Toruniu w 1925 roku.
Nowa biblioteka, utworzona oficjalnie 19 lutego 1923 roku, scalała cztery bogate księgozbiory toruńskie: Gimnazjum Akademickiego, Rady Miasta, TNT i Coppernicus-Verein für Wissenschaft und Kunst. Nadano jej nazwę Książnica Miejska oraz imię Mikołaja Kopernika, z okazji przypadającej w tym dniu 450. rocznicy jego urodzin. W ciągu kilku miesięcy dyrektor przygotował bibliotekę do udostępnienia, przeprowadził zwiezienie do niej zbiorów z czterech bibliotek źródłowych i uporządkowanie księgozbioru. W 1924 roku rozpoczął tworzenie nowych, kartkowych katalogów: alfabetycznego i rzeczowego, zastępujących dotychczasowe drukowane. Wprowadził udostępnianie zbiorów we wszystkie dni powszednie, zorganizował wypożyczalnię międzybiblioteczną, czytelnię ogólnodostępną i pracownię dla bibliotekarzy.
Za skromne kwoty z budżetu miejskiego dokonywał zakupów nowych wydawnictw, także zagranicznych, pozyskiwał zbiory prywatne, np. w 1932 roku Walentego Fiałka, księgarza i bibliofila chełmińskiego, starał się również o dary z Ministerstwa WRiOP i z dubletów polskich bibliotek uniwersyteckich. Wprowadził wymianę wydawnictw różnych ośrodków nauki za publikacje TNT i Coppernicus-Verein. W 1927 roku uzyskał egzemplarz obowiązkowy z drukarń województwa pomorskiego. W rezultacie jego starań, zbiory Książnicy Miejskiej Torunia w ciągu 15 lat powiększyły się o 40 tys. woluminów i w 1939 roku liczyły ich 140 tysięcy. Gromadząc przede wszystkim toruniana, pomeraniana i kopernikana, Książnica stała się znaczącą biblioteką regionalną, bardzo ważną nie tylko dla Torunia, ale też dla całego Pomorza i Polski.
Jednocześnie z pełnieniem funkcji dyrektora Książnicy, włączał się w prace TNT. Już w lipcu 1923 roku został jego członkiem, w następnym roku członkiem Zarządu i sekretarzem Wydziału Historyczno–Archeologicznego, od 1930 roku sekretarzem generalnym, a od 1934 roku członkiem Komitetu Redakcyjnego. Był animatorem i organizatorem wielu jego działań: przekształcił Roczniki TNT w serię monografii historycznych, wprowadził zasadę oceny wewnętrznej prac naukowych przed oddaniem ich do druku, zmodernizował szatę redakcyjną i graficzną Zapisek Historycznych, współtworzył komitety redakcyjne poszczególnych serii wydawniczych, zabiegał o powiększenie liczby członków Towarzystwa, wprowadził do niego młodych, pozyskiwał do współpracy uczonych spoza Pomorza.
W 1934 roku został również sekretarzem nowo powstałej Rady Zrzeszeń Naukowych, Artystycznych i Kulturalnych Ziemi Pomorskiej oraz przewodniczącym Komitetu Budowy Gmachu Muzeum Ziemi Pomorskiej, które miało stanąć przy ul. Chopina, gdzie znalazłaby też swoją siedzibę Książnica i Archiwum, jako kompleks potrzebny zwłaszcza dla badań pomorzoznawczych. Wszystkie te działania prowadzone bezpośrednio przez Zygmunta Mocarskiego, bądź pod jego kierownictwem, wynikały ze wspólnej z Zarządem TNT koncepcji, według której Książnica miała stać się ośrodkiem toruńskiego centrum nauki z perspektywą utworzenia w Toruniu uniwersytetu. Wyrazem tych dążeń były dwie jego publikacje: "Idea uniwersytetu pomorskiego a toruńskie środowisko naukowe" (Dzień Pomorza, 1934, nr 63) oraz "O potrzebie wyższego szkolnictwa na Pomorzu" (Awangarda Państwa Polskiego, 1938, nr 1/2, 4, 5/6 i odbitki). W 1937 roku został mianowany „dożywotnim dyrektorem” Toruńskiej Książnicy Miejskiej. 
Publikacje i zbiory.
Zygmunt Mocarski prowadził własne badania i publikował ich wyniki w pięciu głównych dziedzinach zainteresowań:
Swoje prace wydawał też w publikacjach Towarzystwa Naukowego w Toruniu oraz w czasopismach pomorskich i ogólnopolskich: Słowo Pomorskie i jego dodatek Mestwin, Teka Pomorska, Strażnica Zachodnia, Bibliotekarz, Ruch Literacki, Pamiętnik Literacki, Grafika Polska, Silva Rerum, Jantar, Gryf, Głos Pomorza, Dzień Pomorski. Pisał artykuły publicystyczne, głównie popularyzujące wartość księgozbioru Książnicy jako warsztatu naukowego, rozwój nauk na Pomorzu i ideę powołania uniwersytetu w Toruniu. Opracował kilka haseł do PSB. Ogółem jego dorobek naukowy obejmuje ponad 150 pozycji.
Dyrektor Książnicy Kopernikańskiej miał jeszcze liczne ważne zamierzenia badawcze i plany wydawnicze, m.in. zinwentaryzowanie druków pomorskich nie znanych Karolowi Estreicherowi, opracowanie monografii bibliograficznej źródeł i prac odnoszących się do przeszłości Pomorza, przygotowanie dalszego ciągu historii książki toruńskiej po roku 1793, monografii wybitnych przedstawicieli nauki na Pomorzu oraz rozwinięcie badań nad dziejami szkolnictwa i historii sztuki pomorskiej, o których sfinansowanie podjął starania. W ostatnim okresie przed wojną pracował też nad historią ekslibrisów toruńskich. Zachowała się w rękopisie jej pierwsza część poświęcona ekslibrisom zbieraczy toruńskich z XVII wieku.
Zygmunt Mocarski posiadał bogaty księgozbiór prywatny, gromadzony od wczesnej młodości. Były w nim starodruki, pierwodruki pisarzy polskich, grafika, ekslibrisy. Książki zaopatrywał w piękne oprawy wykonywane w znanych warsztatach warszawskich i toruńskich, a także paryskich. Znaczna ich część zawiera autografy i dedykacje dla właściciela. Posiadał własny ekslibris zaprojektowany w 1921 roku przez rosyjskiego malarza i grafika Aleksieja Ilicza Krawczenkę. Kolekcja obejmowała przede wszystkim druki bibliograficzne, bibliologiczne i bibliotekoznawcze, katalogi antykwaryczne i księgarskie. Dokładna wielkość jego księgozbioru nie jest znana. Wiadomo, że w latach 1945–46 Książnica zakupiła ponad 1000 należących wcześniej do niego dzieł, w tym 92 starodruki do 1800 roku i 212 druków z XIX wieku (sygnatury Moc.1 – Moc. 1011), zaś Biblioteka Uniwersytecka w Toruniu nabyła ok. 50 druków. Pojedyncze egzemplarze trafiły do prywatnych nabywców. Książki z dedykacjami zatrzymał jego syn.

</doc>
<doc id="3925729" url="https://pl.wikipedia.org/wiki?curid=3925729" title="Stanisław Roziewicz">
Stanisław Roziewicz

Stanisław Roziewicz (ur. 1 sierpnia 1935 w Hołobach) – polski tokarz, technik mechanik i polityk, poseł na Sejm PRL VI i VII kadencji.
Życiorys.
W 1952 został tokarzem w Fabryce Samochodów Osobowych na Żeraniu w Warszawie, skąd przeniósł się do Nysy, by pracować w Zakładach Urządzeń Przemysłowych. Początkowo został mistrzem, a w 1974 starszym mistrzem. W 1970 został absolwentem Technikum Mechanicznego dla pracujących w Nysie, uzyskując tytuł technika mechanika budowy aparatury chemicznej.
W 1951 został członkiem Związku Młodzieży Polskiej, a w 1955 Polskiej Zjednoczonej Partii Robotniczej, w której pełnił funkcję I sekretarza OOP na Wydziale Mechanicznym, w latach 1957–1970 (przez dwie kadencje) zasiadał w plenum Komitetu Wojewódzkiego. Był także członkiem plenum i egzekutywy Komitetu Zakładowego partii. Przez dwie kadencje był radnym PMRN w Nysie, a przez jedną kadencję ławnikiem ludowym w tamtejszym sądzie. W 1972 i 1976 uzyskiwał mandat posła na Sejm PRL w okręgach kolejno Nysa i Kędzierzyn-Koźle. Przez dwie kadencje zasiadał w Komisji Pracy i Spraw Socjalnych. Ponadto w trakcie VI kadencji zasiadał w Komisji Budownictwa i Gospodarki Komunalnej, a w trakcie VII w Komisji Oświaty i Wychowania.

</doc>
<doc id="3925731" url="https://pl.wikipedia.org/wiki?curid=3925731" title="Bolszoj Kamiennyj Most">
Bolszoj Kamiennyj Most

Bolszoj Kamiennyj Most (, "Wielki Kamienny Most") – stalowy most łukowy nad rzeką Moskwą przy zachodnim krańcu Kremla Moskiewskiego. Jego poprzednik był pierwszym kamiennym mostem w Moskwie. Istniejący most został ukończony w 1938 przez inżyniera Mikołaja Kałmykowa.
Bolszoj Kamiennyj Most (1692, zniszczony).
Pierwszy most na łodziach łączył Kreml z wioską Zamoskworeczie na pobliskim brzegu już w XV wieku. W 1643, Car Michał I zatrudnił Anie i Jogann Cristlerów, architektów ze Strasburga, by zaprojektowali kamienny most. Anie Christler i Car Michał zmarli w 1645, a konstrukcję przerwano.
Źródła o ukończeniu pierwszego "Kamiennego Mostu" są sprzeczne:
Bolszoj Kamiennyj Most (1859, zniszczony).
"Drugi Kamienny Most" został zbudowany w 1859 przez pułkownika Tannenberga w tym samym miejscu, na linii dzisiejszej ulicy Leniwka. Nowy most miał trzy stalowe łukowe przęsła (36+40+36 metrów) oparte o kamienne filary, podobne do tych w istniejących do dzisiaj Moście Nowospasskim i Moście Borodińskim. Główną wadą było to, że most uniemożliwiał swobodne przejście z jednej połowy wału na drugą. Ruch na moście odbywał się na tej samej wysokości, co ruch na wybrzeżach. Ten błąd został zauważony jeszcze przed powszechnym użyciem samochodów, dlatego w 1930 rozebrano drugi Kamienny Most, a Most Nowospasski, który tej wady nie posiada stoi do dziś.
Bolszoj Kamiennyj Most (1938).
Pierwszy konkurs na projekt Trzeciego Kamiennego Mostu odbył się w 1921; żadna z prac nie została wybrana. Drugi konkurs został wygrany przez inżynierów Mikołaja Kałmykowa i zespół architektów Szuko-Gelfrejch-Minkus.
Projekt Kałmykowa został wybudowany w latach 1935-1938 bliżej Kremla niż poprzednie mosty. Pojedyncze łukowe przęsło ma 105 metrów szerokości i 8,4 metra wysokości. Łącznie 6 stalowych łuków wspiera 40-metrową jezdnię. Całkowita długość, razem z podjazdami wynosi 487 metrów.

</doc>
<doc id="3925733" url="https://pl.wikipedia.org/wiki?curid=3925733" title="Opel Grandland">
Opel Grandland

Opel Grandland X – samochód osobowy typu crossover klasy kompaktowej produkowany pod niemiecką marką Opel w latach 2017 – 2021 oraz jako Opel Grandland od 2021 roku.
Historia i opis modelu.
Rozwój.
W marcu 2015 roku pojawiły się informacje, iż General Motors zawierając sojusz z francuskim Groupe PSA planuje opracować wspólnie nowe modele samochodów. Poza segmentem miejskich crossoverów Opel także w silnie rozwijającej się kategorii kompaktowych crossoverów postanowił przedstawić swojego reprezentanta skonstruowanego razem z francuskim koncernem docelowo mającego zastąpić model Zafira.
Po miesiącach spekulacji jesienią 2016 roku producent oficjalnie potwierdził nazwę samochodu i wstępne informację na jego temat. Grandland X był trzecim, po zmodernizowanej Mokce X i Crosslandzie X, modelem, który utworzył nową gamę crossoverów niemieckiego producenta z sufiksem "X". Docelowo pojazd zastąpił SUV-a Antara i Zafirę, która jednak powodu równolegle przeprowadzanego liftingu przez kolejne dwa lata oferowana była równolegle z Grandlandem X.
Premiera.
Pierwsze informacje na temat Opla Grandlad X przedstawiono w kwietniu 2017 roku. Samochód powstał jako bliźniacza konstrukcja wobec Peugeota 3008, wyróżniając się obłą, masywną sylwetką z agresywnie stylizowanymi reflektorami i dużą atrapą chłodnicy. Projekt deski rozdzielczej z charakterystycznym układem konsoli centralnej w kształcie litery "U" wzorowany był z kolei na kompaktowym modelu Astra. Polska premiera Opla Grandland X odbyła się 19 lipca 2017 roku, z kolei światowa prezentacja modelu odbyła się Salonie we Frankfurcie we wrześniu 2017 roku. 
Grandland X Hybrid4.
Pod koniec 2019 roku debiutowała hybrydowa odmiana pojazdu o nazwie "Hybrid4". Przednią oś napędza silnik 1,6 PureTech o mocy 200 KM i elektryczny o mocy 100 KM, natomiast tylną silnik elektryczny o mocy 113 KM. Łączna moc układu to 300 KM. Jest ot hybryda typu plug-in czyli z funkcją ładowania z gniazdka, a także z możliwością jazdy w trybie w pełni elektrycznym. Auto posiada akumulator litowo-jonowy o pojemności 13,2 kWh. Ładowanie ma trwać od ok. 7 godzin (na zwykłym gniazdku) do 1 godz. 40 min na domowej ładowarce naściennej o mocy 7,4 kW. Według obecnie obowiązującej normy testowej WLTP Grandland X Hybrid4 ma przejeżdżać 59 km. 
Lifting.
W czerwcu 2021 roku Opel przedstawił model po rozległej modernizacji, która podobnie jak w przypadku mniejszego Crosslanda przyniosła nowy pas przedni "Opel Vizor" z wąską, czarną atrapą chłodnicy i przeprojektowanymi reflektorami z diodami LED w kształcie bumerangu. Zgodnie z nową polityką nazewniczą, samochód zyskał nową, krótszą nazwę Opel Grandland, z zaplanowanym początkiem sprzedaży na jesień 2021 roku.
Zmiany wizualne objęły także przedni i tylny zderzak, a także nowy, szeroko rozstawiony napis z nazwą modelu na klapie bagażnika w czcionce przedstawionej rok wcześniej przy okazji drugiej generacji Mokki. 
Ostatnim obszarem, gdzie producent zastosował obszerne zmiany, jest zupełnie nowy projekt deski rozdzielczej nawiązujący do drugiej generacji Mokki z szeroko rozstawionym pasem dwóch wyświetlaczy "Pure Panel". Tworzy je ekran zegarów o przekątnej 12 cali oraz ekran systemu multimedialnego o przekątnej 10 cali. Niżej znalazł się wąski pas nawiewów.
Wersje wyposażenia.
W zależności od wersji wyposażeniowej pojazdu, auto wyposażone może być m.in. w system ABS, ESP, ASR, EDS, MSR, klimatyzację, elektryczne sterowanie szyb, elektryczne sterowanie lusterek, czujnik zmierzchu, czujnik deszczu, system Front Assist z funkcją awaryjnego hamowania, system Lane Assist, system wykrywania zmęczenia kierowcy, 7 poduszek powietrznych, a także światła do jazdy dziennej i tylne wykonane w technologii LED oraz wykonane w tej samej technologii światła mijania i drogowe, system multimedialny ekranem dotykowym oraz 8-głośnikami, elektrycznie sterowane fotele przednie(w tym fotele AGR), system kamer 360 stopni monitorujących otoczenie pojazdu, a także system bezkluczykowy i otwierania bagażnika bezdotykowo, nawigacji satelitarnej oraz adaptacyjny tempomat.

</doc>
<doc id="3925741" url="https://pl.wikipedia.org/wiki?curid=3925741" title="Maria Riemen-Maszczyk">
Maria Riemen-Maszczyk

Maria Riemen-Maszczyk (ur. 12 września 1937 w Warszawie, zm. 5 stycznia 2022 w Zakopanem) – polska nauczycielka, poseł na Sejm PRL VI i VII kadencji.
Życiorys.
Córka Tadeusza i Heleny. W 1955 ukończyła Liceum Ogólnokształcące im. Oswalda Balzera w Zakopanem, a w 1959 studia z zakresu geografii w Wyższej Szkole Pedagogicznej w Krakowie. Początkowo pracowała w Szkole Podstawowej nr 5 w Zakopanem, a następnie pełniła funkcję kierowniczki SP nr 8 w Zakopanem. W latach 1974–1984 była dyrektorką Liceum Ogólnokształcącego w Zakopanem. Od 1982 do 1984 pełniła też funkcję prezesa zarządu głównego Górskiego Ochotniczego Pogotowia Ratunkowego. W 1984 podjęła pracę na placówce dyplomatycznej w Niemczech Zachodnich.
Była członkinią Związku Harcerstwa Polskiego, potem Związku Młodzieży Polskiej, a na studiach w Zrzeszeniu Studentów Polskich. W 1963 została członkinią Polskiej Zjednoczonej Partii Robotniczej. W 1964 zasiadła w plenum Komitetu Miejskiego partii, a w 1975 w Komitecie Dzielnicowym PZPR w Nowym Sączu. W 1972 i 1976 uzyskiwała mandat posła na Sejm PRL w okręgu Nowy Sącz. Przez dwie kadencje zasiadała w Komisji Oświaty i Wychowania, której w trakcie VII kadencji była zastępcą przewodniczącego. Ponadto w trakcie VI kadencji zasiadała w Komisji Zdrowia i Kultury Fizycznej.
Pochowana 11 stycznia 2022 na Nowym Cmentarzu w Zakopanem (kw. K2-B-5).

</doc>
<doc id="3925743" url="https://pl.wikipedia.org/wiki?curid=3925743" title="Feliks Halpern">
Feliks Halpern



</doc>
<doc id="3925744" url="https://pl.wikipedia.org/wiki?curid=3925744" title="Pistacje">
Pistacje



</doc>
<doc id="3925745" url="https://pl.wikipedia.org/wiki?curid=3925745" title="Zajedle">
Zajedle

Zajedle – część wsi Zręczyce w Polsce, położona w województwie małopolskim, w powiecie wielickim, w gminie Gdów.
W latach 1975–1998 Zajedle administracyjnie należało do województwa krakowskiego.

</doc>
<doc id="3925747" url="https://pl.wikipedia.org/wiki?curid=3925747" title="Renault R.S.17">
Renault R.S.17

Renault R.S.17 – samochód Formuły 1, skonstruowany przez Renault na sezon 2017. Kierowcami bolidu zostali: Nico Hülkenberg, oraz Jolyon Palmer.
Prezentacja.
Prezentacja bolidu odbyła się 21 lutego 2017 roku w Londynie.

</doc>
<doc id="3925750" url="https://pl.wikipedia.org/wiki?curid=3925750" title="Zaprzykopie (Zręczyce)">
Zaprzykopie (Zręczyce)

Zaprzykopie – część wsi Zręczyce w Polsce, położona w województwie małopolskim, w powiecie wielickim, w gminie Gdów.
W latach 1975–1998 Zaprzykopie administracyjnie należało do województwa krakowskiego.

</doc>
<doc id="3925756" url="https://pl.wikipedia.org/wiki?curid=3925756" title="Zygmunt Raczkowski">
Zygmunt Raczkowski

Zygmunt Jerzy Raczkowski (ur. 7 października 1925 w Zaborowie, zm. 25 lipca 2002) – polski robotnik, poseł na Sejm PRL VI i VII kadencji.
Życiorys.
Uzyskał wykształcenie podstawowe. Początkowo pracował w Elektrowni w Gdańsku, a następnie w Nadmorskich Zakładach Przemysłu Drzewnego i (odbywszy służbę wojskową) w Spółdzielni Budowlanej w Oliwie, a także przez krótki okres w Polskich Liniach Oceanicznych, zaś od marca 1958 w Gdańskim Przedsiębiorstwie Budowlanym (gdzie w 1963 został przewodniczącym Rady Zakładowej). Do Polskiej Zjednoczonej Partii Robotniczej wstąpił w 1965. W latach 1966–1968 był zatrudniony na budowie w Libii, a następnie ponownie w Gdańskim Przedsiębiorstwie Budowlanym. W 1972 został przewodniczącym Zarządu Okręgu Związku Zawodowego Pracowników Przemysłu Budowlanego w Gdańsku. Po reorganizacji instancji związkowych objął stanowisko kierownika gdańskiego Oddziału Zarządu Głównego Związku Budowlanych. W 1974 objął mandat posła na Sejm PRL po zmarłym Jerzym Starościaku ze Zjednoczonego Stronnictwa Ludowego, a w 1976 ponownie uzyskał mandat (w obu kadencjach reprezentował okręg Gdańsk). W trakcie VI kadencji zasiadał w Komisji Budownictwa i Gospodarki Komunalnej, a w trakcie VII był zastępcą przewodniczącego Komisji Budownictwa i Przemysłu Materiałów Budowlanych.
Pochowany na Cmentarzu Oliwskim (kwatera 28-B-8).

</doc>
