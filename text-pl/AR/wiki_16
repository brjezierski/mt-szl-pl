<doc id="3925757" url="https://pl.wikipedia.org/wiki?curid=3925757" title="Mistrzostwa świata U-18 w piłce ręcznej kobiet">
Mistrzostwa świata U-18 w piłce ręcznej kobiet

Mistrzostwa świata U-18 w piłce ręcznej kobiet – oficjalny międzynarodowy turniej piłki ręcznej o randze mistrzostw świata organizowany przez IHF mający na celu wyłonienie najlepszej żeńskiej reprezentacji narodowej złożonej z zawodniczek do lat osiemnastu. Zawody odbywają się od 2006 roku w odstępach dwuletnich.

</doc>
<doc id="3925758" url="https://pl.wikipedia.org/wiki?curid=3925758" title="Mak Dizdar">
Mak Dizdar

Mak Dizdar, właśc. Mehmedalija Dizdar (ur. 17 października 1917 w Stolacu, zm. 14 lipca 1971 w Sarajewie) – jugosłowiański poeta, pochodzenia bośniackiego, brat pisarza Hamida Dizdara.
Życiorys.
Był drugim z trójki dzieci Muharema i Neziry z d. Babović. W 1936 przeniósł się wraz z rodziną ze Stolaca do Sarajewa, gdzie ukończył szkołę średnią. W czasie II wojny światowej związał się z kierowanym przez komunistów ruchem oporu. Obawiając się aresztowania przez władze NDH często zmieniał miejsce pobytu. W tym czasie zaczął posługiwać się pseudonimem Mak. Matka i siostra Dizdara zostały zamordowane w obozie Jasenovac.
Po zakończeniu wojny pełnił funkcję redaktora naczelnego pisma „Oslobođenje”. W ostatnich latach swojego życia pełnił także funkcję przewodniczącego Stowarzyszenia Pisarzy Bośni i Hercegowiny.
Życie prywatne.
Był żonaty, miał syna Envera (1944–2012) – dziennikarza i publicystę.
Twórczość.
Pierwsze utwory publikował w czasopiśmie "Gajret", założonym przez Safeta bega Bašagicia, w którym pracował jego brat Hamid. Na przełomie lat 60. i 70. opublikował dwa najbardziej znane tomiki poezji: "Kameni spavač" (Kamienny Śniarz) i "Modra rijeka" (Modra rzeka). W swojej poezji Dizdar nawiązywał do islamskich mistyków z Bośni, a także do pre-osmańskiej kultury chrześcijańskiej. Poeta przeciwstawiał się rosnącym wpływom języka serbskiego na dialekt bośniacki. Dał temu wyraz w artykule "Marginalije o jeziku i oko njega", opublikowanym w 1970. W 1969 został laureatem Złotego Wieńca, przyznawanego na Strużańskich wieczorach poezji. W 1966 otrzymał za swoją twórczość nagrodę Jovana Jovanovića Zmaja.
Utwory Dizdara w polskim przekładzie A. Dukanovicia i B. Nowaka publikowano w latach 1972–1975 w czasopismach "Poezja" i "Literatura na Świecie".
Pamięć.
Portret Maka Dizdara znajduje się na bośniackim banknocie 10 marek.

</doc>
<doc id="3925762" url="https://pl.wikipedia.org/wiki?curid=3925762" title="Szczodrzenica sitowata">
Szczodrzenica sitowata

Szczodrzenica sitowata ("Spartium junceum" L.) – gatunek rośliny z monotypowego rodzaju szczodrzenica ("Spartium") z rodziny bobowatych. Rośnie w makii, na suchych zboczach, w świetlistych lasach, zwykle na skałach wapiennych; w basenie Morza Śródziemnego. Kwitnie od maja do sierpnia. Roślina jest rozprzestrzeniona szeroko jako ozdobna i rośnie też zdziczała na obszarach suchych w południowej Europie, w Azji, Ameryce Północnej i Południowej. Z kwiatów wytwarza się żółty barwnik, a pędy wykorzystuje się w plecionkarstwie, do wyrobu koszyków. Pozyskuje się z nich także włókna o długości 20–30 cm, wykorzystywane do wyrobu nici, powrozów, sieci rybackich i wyrobu tkanin. Ziele zawiera także alkaloidy mające działanie przeczyszczające, przeciwwymiotne i moczopędne. Powodowały one także zatrucia, zwłaszcza gdy mylono kwiaty szczodrzenicy z kwiatami żarnowca miotlastego, z których wyrabiano wino.

</doc>
<doc id="3925764" url="https://pl.wikipedia.org/wiki?curid=3925764" title="Szczodrzenica">
Szczodrzenica



</doc>
<doc id="3925765" url="https://pl.wikipedia.org/wiki?curid=3925765" title="Spartium">
Spartium



</doc>
<doc id="3925766" url="https://pl.wikipedia.org/wiki?curid=3925766" title="Spartium junceum">
Spartium junceum



</doc>
<doc id="3925769" url="https://pl.wikipedia.org/wiki?curid=3925769" title="Jan Plasota">
Jan Plasota

Jan Władysław Plasota (ur. 14 sierpnia 1930 w Turowie, zm. 3 marca 2003 w Kobyłce) – polski ślusarz i działacz komunistyczny, poseł na Sejm PRL VI i VII kadencji.
Życiorys.
Syn Stanisława i Julianny. Uzyskał wykształcenie zasadnicze zawodowe. Pracował jako starszy mistrz ślusarski w Zakładach Wytwórczych Aparatury Rozdzielczej Wysokich Napięć im. Georgi Dymitrowa. Przewodniczył Radzie Robotniczej w swoim przedsiębiorstwie. Działał w Związku Walki Młodych i Związku Młodzieży Polskiej, następnie wstąpił do Polskiej Zjednoczonej Partii Robotniczej. Pełnił funkcje grupowego partyjnego, sekretarza oddziałowej organizacji partyjnej i sekretarza Komitetu Zakładowego PZPR. Był także delegatem na III, IV i V zjazd partii. W 1972 i 1976 uzyskiwał mandat posła na Sejm PRL w okręgu Warszawa-Praga i Warszawa-Praga Południe. W trakcie VI kadencji zasiadał w Komisji Przemysłu Ciężkiego i Maszynowego, a w trakcie VII kadencji w Komisji Przemysłu Ciężkiego, Maszynowego i Hutnictwa oraz w Komisji Spraw Zagranicznych.

</doc>
<doc id="3925771" url="https://pl.wikipedia.org/wiki?curid=3925771" title="Ohnice (Orten)">
Ohnice (Orten)

Ohnice (cz. Łopuchy) – tomik wierszy czeskiego poety Jiřego Ortena, ogłoszony pod pseudonimem Jiří Jakub za okupacji niemieckiej w 1941. Był on ostatnim zbiorkiem wydanym za życia autora. Orten poświęcił go pamięci zmarłego ojca (Otcově památce). Tomik składa się z czterech cykli: "Dvojitá tma", "Něžná cvičení", "Míra věcí" i "V ohni". 
Tytuł tomiku wzięła za swoją nazwę grupa poetycka "Ohnice", która wydała tak samo zatytułowany, dwutomowy almanach.

</doc>
<doc id="3925775" url="https://pl.wikipedia.org/wiki?curid=3925775" title="Karimnagar">
Karimnagar

Karimnagar (hindi करीमनगर, trl. "Karīmnagar") – miasto w środkowych Indiach, w środkowo-północnej części stanu Telangana, w dystrykcie Karimnagar, około 130 km na północny wschód od stolicy stanu – Hajdarabadu. Do 1 czerwca 2014 miasto było położone w stanie Andhra Pradeś. Jest siedzibą administracyjną dystryktu.
W 2011 miasto zamieszkiwało 261 185 osób. Mężczyźni stanowili 50,5% populacji, kobiety 49,5%. Umiejętność pisania posiadało 85,82% mieszkańców w przedziale wiekowym od siedmiu lat wzwyż, przy czym odsetek ten był wyższy u mężczyzn – 91,38%. Wśród kobiet wynosił 80,17%. Dzieci do lat sześciu stanowiły 10,1% ogółu mieszkańców miasta. W strukturze wyznaniowej zdecydowanie przeważali hinduiści – 77,10%. Islam deklarowało 20,71%; 1,30% liczyła społeczność chrześcijan, 0,37% sikhów, 0,02% buddystów i 0,02% dźinistów.
Nazwa miasta pochodzi od nazwiska Kazi Karimuddina – członka Zgromadzenia Konstytucyjnego, które w 1949 uchwaliło Konstytucję Indii.
W mieście rozwinął się przemysł spożywczy, bawełniany, drzewny oraz rzemieślniczy.

</doc>
<doc id="3925780" url="https://pl.wikipedia.org/wiki?curid=3925780" title="Jeskyně slov (Holan)">
Jeskyně slov (Holan)

Jeskyně slov (cz. "Jaskinia słów") – pierwszy tom dzieł zebranych ("Sebrané spisy") czeskiego poety Vladimíra Holana, opublikowany w 1965 nakładem państwowego wydawnictwa literatury pięknej, muzyki i sztuki ("Státní nakladatelství krásné literatury, hudby a umění"). Pieczę edytorską sprawował Vladimír Justl, znawca poezji Holana. Ilustracje sporządził Josef Šíma. Tom zawiera wiersze poety ze zbiorków opublikowanych przed II wojną światową, "Triumf smrti", "Vanutí", "ObloukV" , "Kameni, přicházíš...", "Záhřmotí" i "Mozartiana". Został wznowiony w 1999.
Podział na tomy zastosowany w dziełach zebranych Holana stał się podstawą polskiej edycji utworów poety, tomu "Płacz symbolów" z 1978.

</doc>
<doc id="3925784" url="https://pl.wikipedia.org/wiki?curid=3925784" title="Bukan chilijski">
Bukan chilijski

Bukan chilijski ("Nothofagus antarctica" (G.Forst.) Oerst.) – gatunek rośliny z rodziny bukanowatych ("Nothofagaceae"). Występuje naturalnie w Chile (od przylądka Horn po północną część kraju) i południowej Argentynie. Rośnie między innymi na Ziemi Ognistej. Ponadto bywa uprawiany. Do Europy został sprowadzony w 1830 roku. W Chile występuje pod lokalną nazwą "nirre".
Biologia i ekologia.
Charakteryzuje się szybkim wzrostem. Rośnie w lasach zrzucających liście, na bagnach, stepach oraz zboczach górskich. Występuje na wysokości do 2000 m n.p.m. Kwitnie późną wiosną. Kwiaty zapylane są przez owady.
Zastosowanie.
Gatunek ten jest uprawiany w północno-zachodniej Europie.

</doc>
<doc id="3925785" url="https://pl.wikipedia.org/wiki?curid=3925785" title="Marian Myszka">
Marian Myszka

Marian Myszka (ur. 9 czerwca 1929 w Jasieńcu Iłżeckim, zm. 3 stycznia 2020) – polski tokarz, poseł na Sejm PRL VI i VII kadencji.
Życiorys.
Syn Leona i Józefy. Ukończywszy szkołę zawodową, w 1950 podjął pracę w Fabryce Samochodów Ciężarowych „Star” w Starachowicach. Potem zatrudniony był w Technikum Budowy Samochodów, a od 1955 był tokarzem w Cementowni „Przyjaźń” w Wierzbicy. Do Polskiej Zjednoczonej Partii Robotniczej wstąpił w 1960. Przez okres kilku kadencji był sekretarzem oddziałowej organizacji partyjnej, zasiadał także w Radzie Zakładowej. W 1972 i 1976 uzyskiwał mandat posła na Sejm PRL w okręgach kolejno Końskie i Radom. W trakcie VI kadencji zasiadał w komisji Budownictwa i Gospodarki Komunalnej, a w trakcie VII w Komisji Administracji, Gospodarki Terenowej i Ochrony Środowiska oraz w Komisji Budownictwa i Przemysłu Materiałów Budowlanych.

</doc>
<doc id="3925787" url="https://pl.wikipedia.org/wiki?curid=3925787" title="Zátiší s kulichem, herbářem a kostkami (Weiner)">
Zátiší s kulichem, herbářem a kostkami (Weiner)

Zátiší s kulichem, herbářem a kostkami (cz. "Martwa natura z pójdźką, zielnikiem i kośćmi") – tomik wierszy czeskiego prozaika i poety Richarda Weinera, opublikowany w 1929. Zawiera surrealistyczne utwory poety. Tytuł zbiorku stał się inspiracją dla nazwy polskiego wyboru poezji Weinera, "Martwa natura z pójdźką" (Kraków, 1987).

</doc>
<doc id="3925792" url="https://pl.wikipedia.org/wiki?curid=3925792" title="Wiesław Mróz">
Wiesław Mróz

Wiesław Jan Mróz (ur. 27 marca 1936 w Falkowej, zm. 27 czerwca 2013 w Polanicy-Zdroju) – polski frezer i działacz partyjny, poseł na Sejm PRL VI i VII kadencji.
Życiorys.
Syn Piotra i Ludwiki. Uzyskał wykształcenie średnie. W 1958 podjął pracę w Dolnośląskich Zakładach Wytwórczych Aparatury Precyzyjnej „Fael” w Ząbkowicach Śląskich. W 1961 ukończył kurs frezerski, a w 1966 uzyskał dyplom mistrzowski w zawodzie frezera.
Członek Polskiej Zjednoczonej Partii Robotniczej od 1960, w której w latach 60. przez trzy kadencje pełnił funkcję I sekretarza oddziałowej organizacji partyjnej. W 1970 ukończył studia na Wydziale Ekonomicznym Wieczorowego Uniwersytetu Marksizmu-Leninizmu. W 1972 i 1976 uzyskiwał mandat posła na Sejm PRL w okręgach kolejno Ząbkowice Śląskie i Wałbrzych. Przez dwie kadencje zasiadał w Komisji Gospodarki Morskiej i Żeglugi. Ponadto w trakcie VI kadencji zasiadał w Komisji Przemysłu Ciężkiego i Maszynowego, a w trakcie VII w Komisji Przemysłu Ciężkiego, Maszynowego i Hutnictwa. W latach 1987–1990 pełnił funkcję I sekretarza Komitetu Zakładowego PZPR w „Faelu”.

</doc>
<doc id="3925809" url="https://pl.wikipedia.org/wiki?curid=3925809" title="Ludwika Mieszkowska">
Ludwika Mieszkowska

Ludwika Mieszkowska z domu Szymańska (ur. 18 czerwca 1921 w Warszawie, zm. 24 marca 1996 tamże) – polska technik elektroniki, poseł na Sejm PRL VI i VII kadencji.
Życiorys.
Córka Ludwika i Marianny. Uzyskała wykształcenie zasadnicze zawodowe. Podczas powstania warszawskiego wywieziono ją do obozu Mauthausen, a potem na roboty rolne w okolice Scherdung. Po powrocie do Polski była technikiem i kontrolerem jakości w Zakładach Wytwórczych Lamp Elektrycznych im. Róży Luksemburg w Warszawie. 
W 1947 wstąpiła do Polskiej Partii Robotniczej, a w 1948 przystąpiła wraz z nią do Polskiej Zjednoczonej Partii Robotniczej, gdzie zasiadała w Komitecie Zakładowym i w egzekutywie oddziałowej organizacji partyjnej. Była też przewodniczącą rady zakładowej. W 1972 i 1976 uzyskiwała mandat posła na Sejm PRL w okręgu Warszawa-Wola. Przez dwie kadencje zasiadała w Komisji Zdrowia i Kultury Fizycznej,a w trakcie VII kadencji ponadto w Komisji Administracji, Gospodarki Terenowej i Ochrony Środowiska.

</doc>
<doc id="3925814" url="https://pl.wikipedia.org/wiki?curid=3925814" title="Poems and Ballads">
Poems and Ballads

Poems and Ballads – tomik wierszy angielskiego poety Algernona Charlesa Swinburne’a, opublikowany w 1866. Dla publiczności wiktoriańskiej zbiór był szokujący z powodów obyczajowych, ze względu na ujecie tematyki erotycznej. Zawiera utwory o kunsztownej budowie wersyfikacyjnej, między innymi liryki realizujące model ballady francuskiej. W tomiku znalazł się poemat "Laus Veneris". Zbiorek został zadedykowany Edwardowi Burne-Jonesowi.
Zapewne najbardziej znanym utworem z tomiku "Poems and Ballads" jest "The Garden of Prozerpine" ("Ogród Persefony"), cytowany przez Przemysława Mroczkowskiego. Utwór charakteryzuje się typowym dla poetyki Swinburne’a użyciem wyrazistej aliteracji.
W tomiku zostały zamieszczone kontrowersyjne utwory "Faustine" i "Anactoria".
Przekłady.
Wiersz "Anaktoria" przełożył Jan Kasprowicz. "Ogród Persefony" przetłumaczył Stanisław Barańczak.
Zobacz też: "Dolores (Swinburne)".

</doc>
<doc id="3925820" url="https://pl.wikipedia.org/wiki?curid=3925820" title="Jan Mendalka">
Jan Mendalka

Jan Mendalka (ur. 16 lipca 1922 w Dłutowie, zm. 14 grudnia 2008) – polski technik mechanik, poseł na Sejm PRL VI i VII kadencji.
Życiorys.
Syn Józefa. W 1945 podjął pracę jako stolarz w Stoczni im. Komuny Paryskiej w Gdyni. W 1961 awansował na funkcję technologa ds. normowania pracy, a w 1968 został starszym mistrzem. W 1963 ukończył Technikum Budowy Okrętów.
Do Polskiej Zjednoczonej Partii Robotniczej wstąpił w 1948. Zasiadał w egzekutywie jej oddziałowej organizacji partyjnej, ponadto pełnił funkcję II i I sekretarza oddziałowej organizacji partyjnej wydziału drzewnego stoczni. Był radnym Miejskiej Rady Narodowej w Gdyni. W 1972 i 1976 uzyskiwał mandat posła na Sejm PRL w okręgu Gdynia. Przez dwie kadencje zasiadał w Komisji Gospodarki Morskiej i Żeglugi. Ponadto w trakcie VI kadencji zasiadał w Komisji Przemysłu Ciężkiego i Maszynowego, a w trakcie VII w Komisji Przemysłu Ciężkiego, Maszynowego i Hutnictwa.
Pochowany na Cmentarzu Komunalnym w Kosakowie.

</doc>
<doc id="3925823" url="https://pl.wikipedia.org/wiki?curid=3925823" title="Espen Sandberg">
Espen Sandberg

Espen Sandberg (ur. 17 czerwca 1971 w Sandefjord) – norweski reżyser filmowy. Zazwyczaj pracuje w duecie reżyserskim z Joachimem Rønningiem.
Debiutowali francusko-amerykańską komedią "SexiPistols" w 2006, z Salmą Hayek i Penélope Cruz w rolach głównych, wyprodukowaną przez Luca Bessona, który był także współtwórcą scenariusza. W 2008 na ekrany kin wszedł norwesko-niemiecko-duński film biograficzny "Max Manus" z Akselem Henniem w roli tytułowej. W 2012 nakręcili międzynarodową produkcję "Wyprawa Kon-Tiki", opowiadającą o wyprawie Thora Heyerdahla, z Pålem Sverrem Hagenem w roli głównej. Film był nominowany do Oscara dla najlepszego filmu nieanglojęzycznego, zdobył 12 nagród oraz 14 kolejnych nominacji. W 2014 wyreżyserowali dwa odcinki serialu "Marco Polo". W 2017 roku na ekrany kin weszła piąta część amerykańskiej superprodukcji "Piraci z Karaibów": "", wyreżyserowana przez norweski duet, w której wystąpili: Johnny Depp, Javier Bardem, Geoffrey Rush, Orlando Bloom oraz Paul McCartney. Na rok 2018 zapowiedziany jest pierwszy jego samodzielny film, biografia norweskiego polarnika – "Amundsen".
Filmografia.
Jako reżyser:

</doc>
<doc id="3925824" url="https://pl.wikipedia.org/wiki?curid=3925824" title="Joachim Rønning">
Joachim Rønning

Joachim Rønning (ur. 30 maja 1972 w Sandefjord) – norweski reżyser filmowy. Zwykle pracuje w duecie reżyserskim z Espenem Sandbergiem.
Debiutowali francusko-amerykańską komedią "SexiPistols" w 2006, z Salmą Hayek i Penélope Cruz w rolach głównych, wyprodukowaną przez Luca Bessona, który był także współtwórcą scenariusza. W 2008 na ekrany kin wszedł norwesko-niemiecko-duński film biograficzny "Max Manus" z Akselem Henniem w roli tytułowej. W 2012 nakręcili międzynarodową produkcję "Wyprawa Kon-Tiki", opowiadającą o wyprawie Thora Heyerdahla, z Pålem Sverrem Hagenem w roli głównej. Film był nominowany do Oscara dla najlepszego filmu nieanglojęzycznego, zdobył 12 nagród i 14 kolejnych nominacji W 2014 wyreżyserowali dwa odcinki serialu "Marco Polo". W 2017 roku na ekrany kin weszła piąta część amerykańskiej superprodukcji "Piraci z Karaibów": "", wyreżyserowana przez norweski duet, w której wystąpili: Johnny Depp, Javier Bardem, Geoffrey Rush, Orlando Bloom oraz Paul McCartney.
Filmografia.
Jako reżyser:

</doc>
<doc id="3925825" url="https://pl.wikipedia.org/wiki?curid=3925825" title="Joachim Roenning">
Joachim Roenning



</doc>
<doc id="3925826" url="https://pl.wikipedia.org/wiki?curid=3925826" title="Nothofagus antarctica">
Nothofagus antarctica



</doc>
<doc id="3925831" url="https://pl.wikipedia.org/wiki?curid=3925831" title="Songs before Sunrise">
Songs before Sunrise

Songs before Sunrise – tomik wierszy wiktoriańskiego poety i dramaturga Algernona Charlesa Swinburne’a, opublikowany w 1871. Głównym tematem zbiorku jest wolność. Ważnym impulsem do jego napisania było spotkanie Swinburne’a z włoskim bojownikiem Giuseppem Mazzinim, do którego doszło w 1867. Poeta napisał również "Odę do Mazziniego" ("Ode to Mazzini"), opublikowaną pośmiertnie.

</doc>
<doc id="3925833" url="https://pl.wikipedia.org/wiki?curid=3925833" title="Nefediwci">
Nefediwci

Nefediwci (ukr. Нефедівці, ros. Нефёдовцы) – wieś na Ukrainie, w obwodzie chmielnickim, w rejonie kamienieckim.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.
Wieś należała do klucza studenickiego, najpierw Kalinowskich (Niesiecki), następnie Potockich, Hieronima Sadowskiego, starosty rzeczyckiego i Moszyńskich. Józefa Moszyńska wniosła Nefedowce w dom Szembeków, od których pod koniec XIX wieku nabył je genera Lüders. Jego córka odsprzedała je Haraszczanieckiemu.

</doc>
<doc id="3925834" url="https://pl.wikipedia.org/wiki?curid=3925834" title="Jerzy Piotrowski (1928–1986)">
Jerzy Piotrowski (1928–1986)

Jerzy Piotrowski (ur. 21 listopada 1928 w Warszawie, zm. 7 maja 1986) – polski inżynier budownictwa i polityk, poseł na Sejm PRL VI i VII kadencji.
Życiorys.
W 1945 wstąpił do Związku Walki Młodych, a następnie do Związku Młodzieży Polskiej. W latach 1950–1955 zasiadał w zarządzie Zrzeszenia Studentów Polskich w Dniepropetrowsku. W 1955 uzyskał wykształcenie wyższe na Instytucie Inżynieryjno-Budowlanym w Dniepropetrowsku i został dyrektorem w kombinatach budownictwa mieszkaniowego „Południe”, „Wschód” i „Północ” w Warszawie oraz w innych jednostkach resortowych. W 1972 i 1976 uzyskiwał mandat posła na Sejm PRL w okręgach kolejno Warszawa-Praga i Warszawa-Praga Południe. Przez dwie kadencje zasiadał w Komisji Planu Gospodarczego, Budżetu i Finansów. Ponadto w trakcie VI kadencji zasiadał w Komisji Budownictwa i Gospodarki Komunalnej, a w trakcie VII w Komisji Budownictwa i Przemysłu Materiałów Budowlanych. W latach 1974–1977 zasiadał w plenum i w Komisji Budownictwa Komitetu Warszawskiego Polskiej Zjednoczonej Partii Robotniczej. W 1982 został doradcą ministra budownictwa i przemysłu materiałów budowlanych, a w 1984 dyrektorem departamentu budownictwa mieszkaniowego, zaś potem ogólnego w Ministerstwie Budownictwa, Gospodarki Przestrzennej i Komunalnej.
Został pochowany na Cmentarzu Wojskowym na Powązkach (kwatera C-A-42).

</doc>
<doc id="3925838" url="https://pl.wikipedia.org/wiki?curid=3925838" title="Kazimierz Raszkowski">
Kazimierz Raszkowski

Kazimierz Raszkowski (ur. 9 czerwca 1928 w Okoninie, zm. 12 czerwca 2002 w Grudziądzu) – polski ślusarz, poseł na Sejm PRL VI i VII kadencji.
Życiorys.
Uzyskał wykształcenie średnie, z zawodu ślusarz narzędziowy. Po II wojnie światowej pracował w Cukrowni Mełno, potem w Robotniczej Spółdzielni Wydawniczej „Prasa” we Wrocławiu, a od 1952 w Pomorskiej Odlewni i Emalierni w Grudziądzu. W 1954 został przewodniczącym Rady Zakładowej.
W 1946 został członkiem Związku Walki Młodych, a w 1951 Polskiej Zjednoczonej Partii Robotniczej w 1951, w której w 1956 został członkiem egzekutywy Komitetu Zakładowego, ponadto przez trzy kadencje zasiadał w egzekutywie Komitetu Wojewódzkiego. Był radnym Miejskiej Rady Narodowej. W 1972 i 1976 uzyskiwał mandat posła na Sejm PRL w okręgach kolejno Grudziądz i Toruń. Przez dwie kadencje zasiadał w Komisji Pracy i Spraw Socjalnych, której w trakcie VII kadencji był zastępcą przewodniczącego. Ponadto w trakcie VI kadencji zasiadał w Komisji Planu Gospodarczego, Budżetu i Finansów, a w trakcie VII w Komisji Przemysłu Ciężkiego, Maszynowego i Hutnictwa.
Pochowany na cmentarzu farnym w Grudziądzu.

</doc>
<doc id="3925840" url="https://pl.wikipedia.org/wiki?curid=3925840" title="Heusden-Zolder">
Heusden-Zolder

Heusden-Zolder – gmina położona w belgijskiej prowincji Limburgii niedaleko Hasselt.
Historia.
Gmina Heusden-Zolder powstała 1 stycznia 1977 roku w wyniku połączenia dwóch gmin: Heusden i Zolder. Obecnie składa się z byłych parafii Heusden, Berkenbos i Eversel oraz z czterech parafii dawnego Zolder: Boekt, Viversel, Bolderberg i Lindeman.
Heusden.
W VIII wieku region Heusden był terenem słabo zaludnionym. Obszar należał do parafii Bringen Paal i należał do św. Adelardusa, opata z Corbie. W Heusdenn na początku ósmego stulecia swoje kazania głosił św. Wilibrord. W X wieku obszar otrzymał nazwę "Husdinio". W przeciągu kolejnych stuleci nazwa przybierała nazwy: Hoesden (1098-1138), Heusden (1371), Huysden (1386), a obecnie Heusden. W XIV wieku Heusen stała się osobną parafią, pod jurysdykcją Beringen.
W XIV wieku Heusden został podniesiony do parafii. Heusden była "tweeheerlijck". W północnej części znajdował się pod jurysdykcją Beringen. W czasie rewolucji francuskiej gmina usamodzielniła się. W XX wieku gmina o dotychczas miejskim charakterze, przekształciła się w rejon górniczy z licznymi osadami mieszkalnymi.
Zolder.
Obszar gminy Zolder w dalekiej przeszłości był często zalewany przez morze. Od kwaśnych gleb piaszczystych, region nazwano Sueire, następnie Suylre, w okresie rewolucji francuskiej Soire, a ostatecznie Zolder.
Do 1241 roku Zolder należał do opactwa Herckenrode. W 1304 roku Arnold I, hrabia Loon oddał Zolden pod jurysdykcję Averbode. W 1793 roku francuska administracja podzieliła gminę na sześć części Dorp, Boekt, Bolderberg, Viversel, Stokrooi i Voort. Na początku XX wieku obszar Zolder, podobnie jak Heusden, został całkowicie przekształcony w wyniku odkrycia pokładów węgla i rozpoczęcia w 1923 roku jego wydobycia.
Wydobycie węgla na obszarze gminy Heusden-Zolder dało impuls do wzrostu populacji, rozwinięcia różnych gałęzi gospodarczych i handlowych. Na obszary ściągali liczni pracownicy z zagranicy, którzy stworzyli wielokulturową społeczność. Wydobycie węgla kamiennego zakończyło się w 1992 roku (kopalnia w Zolder był ostatnią kopalnią w Belgii, Holandii i Luksemburgu), mimo to większość imigrantów zdecydowała się na pozostanie w gminie.
Populacja.
W dniu 1 stycznia 2006 całkowita populacja w Heusden-Zolder liczyła 30769. Łączna powierzchnia gminy wynosi 53,23 km², co daje gęstość zaludnienia 578 mieszkańców na km².

</doc>
<doc id="3925841" url="https://pl.wikipedia.org/wiki?curid=3925841" title="Kościół Wniebowzięcia Najświętszej Maryi Panny w Biestrzykowicach">
Kościół Wniebowzięcia Najświętszej Maryi Panny w Biestrzykowicach

Kościół Wniebowzięcia Najświętszej Maryi Panny – rzymskokatolicki kościół parafialny w Biestrzykowicach. Świątynia należy do parafii Wniebowzięcia Najświętszej Maryi Panny w Biestrzykowicach, w dekanacie Namysłów zachód, archidiecezji wrocławskiej. 
4 lutego 1966 roku kościół został wpisany do Rejestru zabytków województwa opolskiego pod numerem 1101/66.
Historia.
Jest to budowla wzniesiona w 1639 roku. Początkowo należała do protestantów a od 1654 roku stał się kościołem katolickim. W 1838 roku została rozebrana drewniana wieża, którą zastąpiono w 1839 roku murowaną. Świątynia była remontowana w 1888 roku i latach 1915. W nocy z 20 na 21 października 1991 roku dach świątyni i część wyposażenia wnętrza zostały zniszczone przez pożar. Budowla została odremontowana w 1993 roku. W tym samym roku została ponownie konsekrowana przez kardynała Henryka Gulbinowicza, ówczesnego metropolitę wrocławskiego.
Architektura i wnętrze.
Jest to jednonawowa, orientowana, drewniana świątynia, o konstrukcji słupowo – ramowej. Kościół posiada prezbiterium mniejsze w stosunku do nawy, zamknięte trójbocznie z murowaną boczną piętrową zakrystią. Murowana wieża wzniesiona na planie kwadratu znajduje się od frontu. Jest ona zwieńczona dachem piramidalnym wykonanym z blachy. Dach świątyni jest dwukalenicowy, nakryty blachą. Wnętrze jest otynkowane i nakryte stropem płaskim. Polichromia wykonana w 1918 roku przez Leszczyńskiego została zniszczona. Chór muzyczny posiada barokowy prospekt organowy z XVIII wieku. Ambona powstała w połowie XVII wieku. Chrzcielnica pochodzi z połowy XVIII wieku. Zachowała się płyta nagrobna Ewy Poser z 1611 roku z podobizną zmarłej, której fundatorem jest syn zmarłej Daniel Poser. Na płycie znajduje się płaskorzeźba zmarłej oraz cztery kartusze herbowe. Przed kościołem na kolumnach umieszczone zostały figury Matki Boskiej i św. Józefa.

</doc>
<doc id="3925844" url="https://pl.wikipedia.org/wiki?curid=3925844" title="Realistické sloky (Sova)">
Realistické sloky (Sova)

Realistické sloky (cz. "realistyczne strofy") – debiutancki tomik wierszy czeskiego poety Antonína Sovy, opublikowany w 1890. Tytuł zbiorku odpowiada jego zawartości, ponieważ zostały w nim wydane utwory przedstawiające sceny z życia codziennego w mieście, pisane zgodnie z poetyką realizmu. Język tych wierszy zawiera elementy potoczne. W późniejszej twórczości Sova odszedł o realizmu w stronę impresjonizmu.

</doc>
<doc id="3925846" url="https://pl.wikipedia.org/wiki?curid=3925846" title="Květy intimních nálad (Sova)">
Květy intimních nálad (Sova)

Květy intimních nálad (cz. "Kwiaty intymnych nastrojów") – drugi po "Realistycznych strofach", a zarazem pierwszy utrzymany w poetyce impresjonizmu tomik czeskiego poety Antonína Sovy, opublikowany w 1891. Zbiorek dzieli się na trzy części: "Z niv a pasek", "Městské siluety" i "Balady duše". Poeta stosuje wiersz regularny, w tym czeski aleksandryn.

</doc>
<doc id="3925847" url="https://pl.wikipedia.org/wiki?curid=3925847" title="Chruścina">
Chruścina

Chruścina, jeżówka ("Arbutus") – rodzaj roślin z rodziny wrzosowatych. Obejmuje około 10 gatunków. Pięć z nich występuje w Ameryce Środkowej i w południowo-zachodniej części Ameryki Północnej. Pozostałe rosną głównie w basenie Morza Śródziemnego, z "A. unedo" sięgającym na północy do południowo-zachodniej Irlandii i "A. canariensis" występującym na Wyspach Kanaryjskich. Rosną w lasach i zaroślach na skałach, zarówno kwaśnych, jak i wapiennych. Niektóre gatunki uprawiane są jako ozdobne. Owoce chruściny jagodnej spożywane są na surowo (mają raczej mdły smak) i w przetworach.
Systematyka.
Rodzaj należy do podrodziny "Arbutoideae" w rodzinie wrzosowatych "Ericaceae".

</doc>
<doc id="3925849" url="https://pl.wikipedia.org/wiki?curid=3925849" title="Arbutus (Maryland)">
Arbutus (Maryland)

Arbutus – jednostka osadnicza w Stanach Zjednoczonych, w stanie Maryland, w hrabstwie Baltimore.

</doc>
<doc id="3925851" url="https://pl.wikipedia.org/wiki?curid=3925851" title="Syleus">
Syleus

Syleus (gr. Συλεύς) – postać z mitologii greckiej, pojawiająca się w cyklu mitów o Heraklesie.
Był właścicielem winnicy. Pojawiających się w okolicy jego posiadłości przechodniów zmuszał do pracy w niej, a następnie zabijał ich. Pokonanie Syleusa było jednym z zadań Heraklesa, gdy pełnił służbę u królowej Omfale dla odpokutowania zabójstwa Ifitosa. Heros dobrowolnie oddał się Syleusowi w niewolę i zamiast pracować, drwił sobie z niego, po czym zabił go jego własną motyką i spalił winnicę.
Według jednej z wersji mitu miał brata imieniem Dikajos, któremu oddał na wychowanie swoją córkę. Gdy Herakles po zabiciu Syleusa zawitał w gościnę do Dikajosa, natychmiast po jej ujrzeniu zakochał się w niej i poślubił ją. Gdy udał się w dalszą podróż, dziewczyna umarła z rozpaczy. Po powrocie zdjęty żalem heros usiłował rzucić się na stos pogrzebowy żony, od czego z trudem go powstrzymano.
Mit o Syleusie był tematem zaginionego dramatu satyrowego Eurypidesa pt. "Syleus".

</doc>
<doc id="3925854" url="https://pl.wikipedia.org/wiki?curid=3925854" title="Zdzisław Skorupa">
Zdzisław Skorupa

Zdzisław Skorupa (ur. 11 grudnia 1940 w Sailly-Labourse) – polski kowal, poseł na Sejm PRL VII kadencji.
Życiorys.
Uzyskał wykształcenie podstawowe. W grudniu 1956 podjął pracę jako kowal w Hucie „Jedność” w Siemianowicach Śląskich. W 1976 uzyskał mandat posła na Sejm PRL w okręgu Sosnowiec. Zasiadał w Komisji Przemysłu Ciężkiego, Maszynowego i Hutnictwa oraz w Komisji Zdrowia i Kultury Fizycznej.
Z żoną Barbarą w 2017 otrzymali Medal za Długoletnie Pożycie Małżeńskie.

</doc>
<doc id="3925858" url="https://pl.wikipedia.org/wiki?curid=3925858" title="Wszyscy myślą tylko o jednym?">
Wszyscy myślą tylko o jednym?

Wszyscy myślą tylko o jednym? (tytuł oryg. "Is It Just Me?") – amerykański film fabularny z 2010 roku, napisany i wyreżyserowany przez J.C. Calciano. W rolach głównych wystąpili w nim Nicholas Downs, Adam Huss oraz David Loren. Światowa premiera projektu miała miejsce w styczniu 2010 w trakcie Międzynarodowego Festiwalu Filmowego w Palm Springs. W Polsce obraz udostępniony został klientom serwisu VOD OutFilm.pl w 2012 roku.
Opis fabuły.
Blaine jest młodym, nieśmiałym dziennikarzem, większość czasu spędzającym na pisaniu. Współlokator chłopaka, Cameron, stanowi jego całkowite przeciwieństwo: jest atrakcyjnym, wyzwolonym tancerzem go-go o ognistym temperamencie. Obaj mężczyźni są gejami, lecz tylko Cameron wiedzie udane życie uczuciowe i seksualne, podczas gdy Blaine pozostaje samotnikiem. Niespodziewanie w serwisie randkowym Blaine poznaje swój potencjalny ideał męskości. Szybko okazuje się, że jest nim Xander, w którym bohater skrycie się zadurzył. Pech chce, że na profil Blaine'a na gejowskim portalu trafiają wyuzdane zdjęcia Camerona. Blaine wierzy, że Xander nieświadomie interesuje się jego współlokatorem, choć podczas długich telefonicznym rozmów poznawał jego samego.
Wydanie filmu.
Światowa premiera filmu odbyła się w styczniu 2010 roku w Kalifornii; obraz zaprezentowano wówczas widzom Międzynarodowego Festiwalu Filmowego w Palm Springs. W kwietniu tego roku projekt wyświetlono w trakcie festiwalu w Newport Beach, a 22 czerwca − podczas FRAMELINE − San Francisco International LGBT Film Festival. W lipcu 2010 "Wszyscy myślą tylko o jednym?" stał się częścią Outfest, kalifornijskiego festiwalu kina o tematyce LGBT. 1 października 2010 odbyła się nowojorska premiera filmu, a półtora miesiąca później, 16 listopada, obraz wydany został na rynku DVD w amerykańskich sklepach. Dodatkowo pokazywano komedię podczas Detroit Independent Film Festival oraz Honolulu Rainbow Film Festival. 10 stycznia 2012 film miał premierę DVD w Holandii; tego samego roku udostępniony został klientom polskiego serwisu VOD OutFilm.pl. Na terenie Polski dystrybuowano także dyski DVD z filmem.
Opinie.
Dziennikarze czasopisma "The Ray Magazine" określili film jako "świeży, szczery i dobrze zrealizowany". W recenzji dla magazynu "Honolulu Adviser" pamflecista uznał, że projekt jest "pełen serca". Michelle Orange ("The Village Voice") skwitowała obraz jako "ekranową kliszę".

</doc>
<doc id="3925859" url="https://pl.wikipedia.org/wiki?curid=3925859" title="Jadwiga Skóra-Oparcik">
Jadwiga Skóra-Oparcik

Jadwiga Skóra-Oparcik (ur. 24 października 1927 w Sosnowicy, zm. 8 listopada 2010) – polska robotnica, posłanka na Sejm PRL VII kadencji.
Życiorys.
Uzyskała wykształcenie podstawowe. W 1945 przystąpiła do Związku Walki Młodych, a w 1947 do Polskiej Partii Robotniczej i w 1948 wraz z nią do Polskiej Zjednoczonej Partii Robotniczej. W tym samym roku podjęła pracę w Radomskiej Wytwórni Telefonów. W 1949 została absolwentem partyjnej szkoły wojewódzkiej w Kielcach i instruktorem Wydziału Rolnego Komitetu Wojewódzkiego PZPR (wysłano ją też do szkoły instruktorów wydziałów politycznych przy Państwowym Ośrodku Maszynowym w Ursynowie). Ukończywszy kurs, została instruktorem Wydziału Politycznego w Centralnym Zarządzie POM-Kielce. Od 1953 pracowała ponownie w Radomskiej Fabryce Telefonów (w kontroli jakości). W 1976 uzyskała mandat posła na Sejm PRL w okręgu Radom. Zasiadała w Komisji Komunikacji i Łączności oraz w Komisji Spraw Wewnętrznych i Wymiaru Sprawiedliwości.
Pochowana na Cmentarzu Komunalnym w Radomiu.

</doc>
<doc id="3925860" url="https://pl.wikipedia.org/wiki?curid=3925860" title="Kościół św. Ducha w Książu Wielkim">
Kościół św. Ducha w Książu Wielkim

Kościół św. Ducha w Książu Wielkim – rzymskokatolicka świątynia położona w Książu Wielkim. 
Historia.
Fundatorem kościoła był Spytko z Melsztyna (ówczesny właściciel Książa) syn Jan z Melsztyna, wojewody krakowskiego. Świątynia została ufundowana wraz z lokacją miasta i była budowana w latach 1372–1381. Spytko sprowadził Augustianów do Książa Wielkiego, aby sprawowali pieczę nad kościołem. Mieszkali w klasztorze obok kościoła. Klasztor wielkoksiąski położony na południe od kościoła niszczyły pożary i trzęsienia ziemi nawiedzające miejscowość. Z pierwotnego gotyckiego kościoła zachowała się jedynie cześć prezbiterium i zbudowana na przełomie XV i XVI wieku stara zakrystia po północnej stronie. Dzisiejszą zakrystię, dawny skarbiec, od południa dobudowano zapewne po 1611 roku. Obecny korpus zbudowano po pożarze z 1741 roku. Fasada w stylu klasycystycznym została zbudowana około 1840 roku. Augustianie napotykali się z wieloma trudnościami. Musieli opuścić miejscowość ze względu na szerzący się kalwinizm. Powrócili po 125 latach, kiedy władał Książem Piotr Myszkowski, biskup krakowski.
Kasata Zakonu.
W 1864 zlikwidowano zarówno klasztor ksiąski jak i wiele innych. Bezpośrednią przyczyną likwidacji klasztorów było powstanie styczniowe. W myśl rozporządzenia carskiego skazane na likwidacje klasztory, dnia 27 października 1864 r. o godzinie ósmej obstawiono wojskiem. Większość zakonników musiała udać się do Wielunia. Klasztor zamieniono na przytułek dla ubogich. Po kasacie zakonu, z całego konwentu jedynie ks. Antoni Franciszek Śliwiński pozostał w Książu Wielkim. Był on ostatnim przedstawicielem zakonu na terenie miasta. Zmarł 24 sierpnia 1894 roku i został pochowany na tutejszym cmentarzu.
Architektura.
Kościół posiada pięć ołtarzy. Ołtarz główny pochodzi z końca XVII w. Jest koloru karmazynowego z nielicznymi złoceniami. Po bokach zdobią go dwie figury - św. Wojciecha i Stanisława - patronów Polski. Posiada późnobarokowe, pozłacane tabernakulum. Na środku ołtarza znajduje się obraz Matki Boskiej Pocieszycielki Strapionych, włoskiego malarza Giovanniego Battisty Salvi. Na tył ołtarza prowadzą drzwi rozmieszczone po bokach ołtarza. Na drzwiach namalowane są postacie: na prawych – św. Kazimierza, a na lewych – św. Jana z Kęt. Drugi ołtarz poświęcony jest św. Tekli, trzeci – św. Augustynowi. Czwarty zawiera rzeźbę Pana Jezusa "Ecce Homo", a piąty – św. Antoniego.
Chór.
Budowa chóru zakończyła się wiosną 1751 roku. Został on pokryty farbą szafirową z imitacją marmuru. Już w lutym tego roku stała na tym chórze drewniana fisharmonia z dziesięcioma głosami i dokonaną korektą głosów. Nad chórem wisi obraz św. Antoniego z Dzieciątkiem Jezus i Lilią. 
Dzwonnica.
Obecną dzwonnicę zbudowano w 1836 roku. Wymurowano ją z cegły w stylu neogotyckim w kształcie złamanego łuku zwieńczonego krzyżem żelaznym. Na cięciwie łuku zawieszone były dwa niewielkie dzwony. Na większym z nich o rozpiętości 40 cm biegł napis o treści: "1901 ad hon. B M V rectore eccl æ Michael Sławeta". Obydwa dzwony zostały skradzione przez okupanta niemieckiego 30 września 1941 roku.
Stan obecny.
W kościele, w roku liturgicznym odprawia się msze św. w terminach:

</doc>
<doc id="3925863" url="https://pl.wikipedia.org/wiki?curid=3925863" title="Elektrownia jądrowa Paks">
Elektrownia jądrowa Paks

Elektrownia jądrowa Paks (węg. "Paksi atomerőmű") – czynna elektrownia jądrowa, jedyna na Węgrzech, położona koło 5 km od miasteczka Paks i 130 km na południe od Budapesztu. Posiada cztery bloki z reaktorami VVER-440 typu WWER. Produkuje ponad 52% energii elektrycznej na Węgrzech.
Historia.
Decyzja o budowie elektrowni jądrowej na Węgrzech została podjęta w 1966. Prace budowlane rozpoczęły się w 1968, ale w 1970 roku przerwano je, zarzucając projekt na korzyść elektrowni konwencjonalnych. Prace wznowiono w 1975, po kryzysie naftowym. Blok nr 1 był "de facto" trzecim węgierskim reaktorem jądrowym, uwzględniając reaktory badawcze BRR i NTR. Głównym wykonawcą projektu był radziecki Atomenergoeksport, a głównym architektem – węgierski ERBE-EROTERV. Elementy bloków wykonano w państwach RWPG, głównie w ZSRR i Czechosłowacji.
Elektrownia pomyślnie przeszła europejską kampanię testów wytrzymałościowych ("stress tests") zarządzonych przez Komisję Europejską po trzęsieniu ziemi i tsunami w Japonii w 2011 roku.
Wszystkie bloki posiadały pierwotnie licencję na 30 lat pracy. Operator starał się kolejno przedłużać licencję na pracę na kolejne 20 lat. W 2012 blok nr 1 uzyskał pozwolenie na pracę do 2032 roku. Dwa lata później blok nr 2 otrzymał pozwolenie na pracę do 2034. Licencję bloku nr 3 przedłużono w grudniu 2016 roku. Miesiąc wcześniej operator złożył wniosek o wydłużenie licencji bloku nr 4.
W grudniu 2015 węgierski urząd dozoru jądrowego zezwolił na rozpoczęcie eksploatacji nowych elementów paliwowych, z bardziej wzbogaconym paliwem (4,7% zamiast dotychczasowych 3,82%), co pozwoli na wydłużenie cyklu pracy wszystkich bloków z 12 do 15 miesięcy (rozumianej jako częstość wymiany paliwa).
Prace badawczo-rozwojowe.
Niemal od razu po uruchomieniu elektrowni, w latach 80. XX wieku, Węgrzy uruchomili szereg programów badawczo-rozwojowych służących polepszeniu wydajności i bezpieczeństwa reaktorów. We współpracy z Nokią, Központi Fizikai Kutatóintézet (KFKI) i Számítástechnikai és Automatizálási Kutatóintézete (SZTAKI), obie przy Magyar Tudományos Akadémia, uruchomiono symulator treningowy. Stworzono system monitorowania parametrów rdzenia reaktora (VERONA) i zbiornika ciśnieniowego. Wprowadzono monitoring środowiska i przetestowano szczelność obudowy bezpieczeństwa.
W latach 90. XX wieku, z uwagi na rozwiązanie ZSRR i przemiany ustrojowe (utrudniony dostęp do instytucji i przedsiębiorstw z byłego ZSRR; krytykowanie przez Zachód radzieckich rozwiązań w elektrowniach jądrowych; dążenie do spełnienia norm bezpieczeństwa panujących w państwach Europy Zachodniej), skupiono się na aspektach bezpieczeństwa elektrowni. Uruchomiony w tym celu projekt "Advanced General and New Evaluation of Safety" (AGNES) miał wdrożyć w elektrowni międzynarodowo akceptowane standardy, metodologie i symulacyjne kody komputerowe. Założenia AGNES pokazały, że generalnie projekt elektrowni jest poprawny i przyjęte konserwatywne założenia i użyte nadmiarowości przeważają nad słabymi punktami. Wyniki badań zostały zaakceptowane przez MAEA i specjalistów z krajów rozwiniętych.
Wdrażanie planu poprawy bezpieczeństwa elektrowni trwało od 1996 do 2002. W tym czasie poprawiono niezawodność systemów bezpieczeństwa, zmniejszono obciążenie eksploatacyjne niektórych elementów, wdrożono efektywniejszy system szkoleń personelu i zarządzania incydentami i awariami.
Po 2002 roku skupiono się na poprawie bezpieczeństwa reaktorów na wypadek ciężkich awarii. Do 2014 roku wszystkie reaktory wyposażono w m.in. w system umożliwiający zalewanie komory zbiornika reaktora z zewnątrz; zainstalowano pasywne autokatalityczne rekombinatory wodoru; wzmocniono basen do przechowywania wypalonego paliwa.
W 2001 roku wykonano studium wykonalności wzrostu mocy reaktorów poprzez modyfikacje turbin, obiegu wtórnego i innych zmian konstrukcyjnych. W 2009 roku zakończono zwiększanie mocy i od tego czasu wszystkie 4 bloki mają moc elektryczną brutto wynoszącą 500 MW.
Podstawowe parametry.
Elektrownia złożona jest z czterech bloków jądrowych. Każdy blok wykorzystuje jeden reaktor wodny ciśnieniowy VVER-440 V-213, konstrukcji radzieckiej. Każdy reaktor dostarcza parę do dwóch turbin parowych na parę nasyconą. Elektrownia zbudowana jest w układzie bliźniaczym: hala turbin jest wspólna dla wszystkich bloków, a hale reaktorów są współdzielone przez dwa reaktory.
Rozbudowa.
Na początku 2014 Węgry i Rosja podpisały porozumienie międzyrządowe dotyczące rozbudowy elektrowni (tzw. "Paks 2" lub "Paks II") o dwa kolejne bloki. Rozbudowę miały wykonać podmioty rosyjskie (główny wykonawca: Rosatom). Bloki miałyby pracować na reaktorach VVER-1200. Projekt wyceniano na 10–12,5 miliarda euro. Rosja miała sfinansować inwestycję w 80%, a budowa bloków miałaby się zacząć w 2018 roku i potrwać do lat 2025–2026.
Zamówienie na rozbudowę elektrowni było przedmiotem postępowania przed Komisją Europejską z uwagi na możliwość naruszenia przepisów o konkurencyjności. 17 listopada 2016 Komisja oddaliła zarzuty, uznając, że istniały uzasadnione przesłanki do nieogłaszania zamówienia publicznego, gdyż prace mogłyby być wykonane tylko przez jedną firmę na rynku.
11 marca 2014 do Komisji wpłynęła również skarga (symbol sprawy SA.38454) dotycząca finansowania projektu. 23 listopada 2015 Komisja zdecydowała o wszczęciu postępowania w tej sprawie. Do marca 2017 Komisja Europejska nadal badała sprawę na zgodność z przepisami unijnymi o udzielaniu pomocy publicznej. 6 marca komisarz Margrethe Vestager ogłosiła, że Komisja Europejska zezwoliła na realizację przedsięwzięcia, gdyż projekt owszem, korzysta z pomocy publicznej, ale zgodnie z zasadami unijnymi i będzie miał ograniczony wpływ na konkurencyjność. Aby uniknąć nadmiernej koncentracji, Paks II ma być "funkcjonalnie i prawnie" oddzielona od operatora elektrowni Paks. Elektrownia Paks II będzie musiała sprzedawać co najmniej 30% generowanej energii poprzez otwartą giełdę energetyczną. Pozostała część energii ma być sprzedawana poprzez aukcje.
Decyzji o rozbudowie elektrowni towarzyszyły protesty niektórych organizacji, jak Greenpeace Hungary i EnergiaKlub, ale też rządu Austrii.
Budową Paks II zajmuje się oddzielna państwowa spółka MVM Paks II. 30 marca 2017 węgierski urząd energii atomowej wydał licencję na budowę elektrowni Paks II ("site license").
Incydent z 10 kwietnia 2003.
Tło.
Najpoważniejszy incydent w elektrowni, sklasyfikowany jako "3, poważny" na skali INES (do czasu wizualnej oceny elementów paliwowych był oceniony na poziomie 2), miał miejsce 10 kwietnia 2003 roku w magazynie wypalonego paliwa bloku nr 2.
W latach 90. XX wieku generatory pary używane w elektrowni Paks borykały się powracającym problem korozji dystrybutora wody zasilającej - wykonane zostały ze stali węglowej. Aby je wymienić, konieczna była praca ludzi po stronie wtórnej generatora. W celu ochrony radiologicznej pracowników stronę pierwotną generatora poddawano chemicznej dekontaminacji. Metodę tę zastosowano w blokach 1, 2 i 3, ale nie w bloku nr 4, gdzie zastosowano osłonę fizyczną przed promieniowaniem jonizującym.
Wielokrotne czyszczenie chemiczne spowodowało jednak niedopuszczalny efekt uboczny. Rozpuszczone produkty korozji po stronie pierwotnej spływały do rdzenia reaktora, powodując w końcu odłożenie się magnetytu na elementach paliwowych. Depozyt magnetytu miejscami był tak duży, że blokował przepływ chłodziwa.
Pierwsze znaczące objawy takiej sytuacji pojawiły się w bloku nr 2 w 1996 roku. W 1998 zdecydowano się na wymianę całego wkładu reaktora nr 2. W roku 2000 problem dotknął już wszystkie trzy bloki. W lutym 2003 zdecydowano się na zabieg całkowitej wymiany paliwa również w bloku nr 3. Po badaniach i symulacjach zmieniono parametry pracy reaktorów, aby spowolnić odkładanie się magnetytu.
Na przełomie lat 2000/2001 zdecydowano się na oczyszczenie elementów paliwowych z powstałych osadów. Firma Siemens KWU dostarczyła specjalne urządzenie, które mogło oczyszczać do 7 elementów paliwowych naraz.
W listopadzie 2002 operator zamówił u innego dostawcy, Framatome ANP, nowe urządzenie o większej wydajności - do 30 elementów paliwowych. Urządzenie dostarczono do elektrowni na początku 2003 roku i umieszczono je w basenie przeładowczym paliwa jądrowego bloku nr 2. Urządzenie uruchomiono 20 marca 2003. Do wystąpienia awarii oczyściło ono 5 partii elementów.
Incydent.
29 marca 2003 na potrzeby przeładowania paliwa wyłączono reaktor nr 2. Stare elementy paliwowe zostały skierowane do oczyszczenia z osadów magnetytu.
10 kwietnia o 16:00 zakończono czyszczenie pakietu 30 elementów paliwowych z niedawno wyłączonego reaktora. Ich ciepło powyłączeniowe wynosiło 241 kW. W czasie normalnej pracy urządzenie przepuszczało przez elementy 200-250 ton roztworu czyszczącego na godzinę. O 16:40 włączono pompę zbiornika w którym znajdowało się urządzenie do oczyszczania i elementy. Jej wydajność wynosiła jedynie 20 t/h.
O 19:20 odnotowano wzrost o kilka centymetrów poziomu wody w zbiorniku wypalonego paliwa połączonego ze zbiornikiem w którym oczyszczano elementy. Z uwagi na wielkość głównego zbiornika oznaczało to jednak przyrost o ok. 4 m³ wody (zbiornik do oczyszczania miał objętość 6 m³).
O 21:50 detektory odnotowały chwilowe wystąpienie radioaktywnego kryptonu-85 w zbiorniku urządzenia czyszczącego. Gdy po zaniku alarm pojawił się ponownie, o 23:30 zapobiegawczo ewakuowano budynek reaktora. O 23:45 ruszyła wentylacja pomieszczenia.
O 02:15 operatorzy zdecydowali o otworzeniu pokrywy zbiornika, aby poznać przyczynę wzrostu radioaktywności. Otworzono hydrauliczny zamek i uchylono klapę zbiornika, co spowodowało wydostanie się ze zbiornika dużego pęcherza gazu i detekcję radioaktywnych gazów szlachetnych o chwilowej aktywności 40 MBq, szybko usuniętej przez system wentylacji.
O 4:20 chciano podnieść klapę zbiornika, aby całkowicie go otworzyć, ale lina dźwigu zerwała się. Zbiornik został w całości odkryty dopiero 16 kwietnia.
Inspekcja wizualna wskazała, że elementy zostały uszkodzone z powodu niewystarczającego chłodzenia zbiornika. Po zakończeniu czyszczenia elementy nie zostały wybrane ze zbiornika od razu, gdyż potrzebna do tego suwnica była zajęta innymi zadaniami. W tym czasie zbiornik nie był chłodzony przepływem wody wymuszonym przez pompę o wysokiej wydajności a jedynie mniej wydajną pompą zanurzeniową.
Późniejsze badania wykazały, że uszkodzenie elementów zostało spowodowane przez kombinację cech konstrukcyjnych urządzenia do oczyszczania i małej wydajności pompy zanurzeniowej. Niewystarczający odbiór ciepła z elementów, w połączeniu z ich budową i ułożeniem w zbiorniku, spowodowały powstanie specyficznych przepływów konwekcyjnych i stratyfikację temperaturową wody. Oprócz tego wskazano ponad 50 innych pomniejszych przyczyn i niedociągnięć w zakresie projektu, działania, zarządzania i kultury bezpieczeństwa.
Urządzenie posiadało wlot i wylot na spodzie, co umożliwiało powstanie bezpośredniego przepływu między nimi, z pominięciem pozostałej objętości zbiornika. W czasie incydentu przepływało tą drogą 75-90% wody. Pierwsze urządzenie, o mniejszej wydajności, nie miało tej wady konstrukcyjnej. Efekt bocznikowania powiększyło złe osadzenie elementów paliwowych w płycie dolnej zbiornika.
Temperatura w górnej części zbiornika sięgnęła temperatury nasycenia i zaczęła powstawać para wodna. Para zaczęła w końcu wypychać wodę chłodzącą ze zbiornika, odsłaniając elementy paliwowe, które w ciągu kilku godzin osiągnęły temperaturę do 1400 °C. To spowodowało wytrącenie się radioaktywnych gazów szlachetnych wykrytych przez detektory w hali.
Uszkodzenia elementów paliwowych nastąpiły w momencie powtórnego zalewania zbiornika wodą. Otworzenie jego pokrywy spowodowało uwolnienie sprężonej pary wodnej, która wcześniej wypchnęła wodę ze zbiornika. Po tym mogła ona napływać z powrotem. Dodatkowo zbiornik zaczęto wypełniać wodą od góry. Powstałe wcześniej i teraz naprężenia termiczne i mechaniczne spowodowały fragmentację, dezintegrację lub zniekształcenie elementów paliwowych.
W procesie wyjaśniania zdarzenia ustalono, że elementy paliwowe były w głębokim stanie podkrytycznym (współczynnik powielania neutronów k=0,595) i nawet przy najbardziej sprzyjającym układzie nie mogła tam zajść niekontrolowana reakcja łańcuchowa (k=0,66, przy założeniu mniejszej koncentracji kwasu borowego - 16 g/kg, zamiast użytych 20 g/kg).
Uwolnione produkty reakcji rozszczepienia.
Z uwagi na to, że uszkodzeniu uległy elementy paliwowe z reaktora wyłączonego 2 tygodnie wcześniej, to nie zawierały już one większości krótkożyjących izotopów. W największym stopniu uwolniony został ksenon-133 i jod-131. Uwolnione produkty rozpadu zostały zatrzymane przez wodę. Do powietrza przedostały się jedynie izotopy pod postacią gazów szlachetnych, z definicji o niemal zerowym znaczeniu biologicznym.
"Uwolnione pierwiastki radioaktywne"
Dawka dodatkowa na jaką mogła zostać narażona ludność znajdująca się w najbliższym sąsiedztwie elektrowni została określona na 0,13 μSv, co jest równoważne dawce otrzymywanej przez człowieka z naturalnego promieniowania tła przez 1,5 godziny, czyli jako zaniedbywalnie mała.
Incydent spowodował narażenie jednego pracownika na skażenie radioaktywne. Otrzymał od dawkę zewnętrzną na twarz o wartości 0,059 mSv (0,55 mSv dawki wewnętrznej).
Działania po incydencie.
W czerwcu 2003 roku badaniem incydentu zajęła się MAEA. W 2004 powstał międzynarodowy projekt zbadania incydentu, "OECD–IAEA Paks Fuel Project", pod egidą MAEA i OECD, z udziałem 58 ekspertów z 34 organizacji z 16 krajów. Raport końcowy został opublikowany w maju 2010.
W dniach 16-26 czerwca 2003 roku inspekcji elektrowni dokonali eksperci MAEA, którzy wydali szereg rekomendacji mających zapobiec lub usprawnić wykrywanie takich zdarzeń. W lutym 2005 kolejna grupa ekspertów oceniła, że ponad 70% zaleceń zostało wdrożonych a pozostałe są w trakcie wdrażania.
Jeszcze latem tego samego roku do usunięcia skutków zdarzenia została wybrana rosyjska firma TVEL. W 2006 uszkodzone elementy paliwowe zostały przeniesione do specjalnych kanistrów do basenu z wypalonym paliwem. W 2014 zostały zwrócone do Rosji w celu przerobu.
Odporność na trzęsienia ziemi.
Elektrownia nie była projektowana i kwalifikowana pod względem odporności na trzęsienia ziemi. Sejsmiczność miejsca była niedoszacowana a w projekcie założono intensywność trzęsienia na 5 w skali MSK-64.
Niedoszacowania dostrzeżono w połowie lat 80. XX wieku i rozpoczęto program określenia zagrożenia sejsmicznego dla elektrowni. Probabilistyczna ocena zagrożenia została zakończona w 1995. Węgierski urząd dozoru jądrowego zatwierdził nowo określone założenia projektowe i zarządził wdrożenie programu przystosowania elektrowni do niego. Jedną z głównych zmian dla bezpieczeństwa elektrowni była np. konieczność zapewnienia procesu usuwania ciepła powyłączeniowego przez czas nieokreślony (wcześniej, jedynie przez 3 doby). Program wdrażania rozłożony był na lata 1995-2003, przy czym faza wdrożenia obejmowała lata 1999-2003. Pod względem konstrukcyjnym obejmował on instalację ponad 5500 elementów mechanicznych (w tym ponad 1800 ton elementów stalowych), elektrycznych, i innych.

</doc>
<doc id="3925866" url="https://pl.wikipedia.org/wiki?curid=3925866" title="Aleksandra Stachura">
Aleksandra Stachura

Aleksandra Maria Stachura (ur. 26 listopada 1929 w Kolanowie, ob. Bochnia) – polska robotnica, poseł na Sejm PRL VII kadencji.
Życiorys.
Uzyskała wykształcenie podstawowe. Była robotnicą w Państwowym Gospodarstwie Rolnym w Pierzchałach. W 1969 została sekretarzem OOP Polskiej Zjednoczonej Partii Robotniczej i zasiadła w radzie zakładowej. W 1976 uzyskała mandat posła na Sejm PRL w okręgu Elbląg. Zasiadała w Komisji Pracy i Spraw Socjalnych oraz w Komisji Rolnictwa i Przemysłu Spożywczego.

</doc>
<doc id="3925867" url="https://pl.wikipedia.org/wiki?curid=3925867" title="Tiruppur">
Tiruppur

Tiruppur (hindi करीमनगर, trl. "Tiruppūr") – miasto w południowych Indiach, we wschodniej części stanu Tamilnad, w dystrykcie Tiruppur, około 390 km w linii prostej na południowy zachód od stolicy stanu – Ćennaju. Jest siedzibą administracyjną dystryktu. Miasto jest jednym z najważniejszych ośrodków przemysłowych stanu. Leży nad rzeką Noyyal.
W 2011 miasto zamieszkiwało 444 352 osób. Było ósmym pod względem liczby ludności miastem w stanie Tamilnad. Mężczyźni stanowili 51,2% populacji, kobiety 48,8%. Umiejętność pisania posiadało 87,81% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 92,60%. Wśród kobiet wynosił 82,79%. Dzieci do lat sześciu stanowiły 10,1% ogółu mieszkańców miasta. W strukturze wyznaniowej zdecydowanie przeważali hinduiści – 86,05%. Islam deklarowało 10,36%; 3,33% liczyła społeczność chrześcijan, 0,07% dźinistów, 0,03% sikhów, 0,01% buddystów. Około 16% mieszkańców miasta żyje w slumsach.
Gospodarka miasta opiera się na handlu bawełną i produkcji wyrobów pończoszniczych.

</doc>
<doc id="3925872" url="https://pl.wikipedia.org/wiki?curid=3925872" title="Barbara Surma">
Barbara Surma

Barbara Surma (ur. 22 lutego 1936 w Woli Dziankowskiej) – polska robotnica, poseł na Sejm PRL VII kadencji.
Życiorys.
Uzyskała wykształcenie podstawowe. Pracowała jako ustawiacz maszyn w Zgierskich Zakładach Przemysłu Wełnianego im. J. Dąbrowskiego „Fresco”. W 1976 uzyskała mandat posła na Sejm PRL w okręgu Łódź-Bałuty z ramienia Polskiej Zjednoczonej Partii Robotniczej. Zasiadała w Komisji Przemysłu Lekkiego oraz w Komisji Spraw Wewnętrznych i Wymiaru Sprawiedliwości.

</doc>
<doc id="3925881" url="https://pl.wikipedia.org/wiki?curid=3925881" title="Stanisław Wachowski">
Stanisław Wachowski

Stanisław Wachowski (ur. 1 stycznia 1932 w Gąbinie) – polski inżynier rolnictwa, poseł na Sejm PRL VII kadencji.
Życiorys.
W 1945 został członkiem Organizacji Młodzieży Towarzystwa Uniwersytetu Robotniczego, z którym w 1948 przystąpił do Związku Młodzieży Polskiej. W 1955 wstąpił do Polskiej Zjednoczonej Partii Robotniczej. Zasiadał w plenum jej Komitetu Powiatowego w Gostyninie, a następnie w Wąbrzeźnie. 
W 1955 uzyskał tytuł inżyniera rolnictwa na Wydziale Rolnym Szkoły Głównej Gospodarstwa Wiejskiego w Warszawie. W 1959 został kierownikiem w Państwowych Gospodarstwach Rolnych województwa bydgoskiego, po czym został dyrektorem PGR w Strzykułach. Był radnym Gminnej Rady Narodowej w Ożarowie Mazowieckim. W 1976 uzyskał mandat posła na Sejm PRL w okręgu Warszawa-Wola. Zasiadał w Komisji Handlu Wewnętrznego, Drobnej Wytwórczości i Usług oraz w Komisji Rolnictwa i Przemysłu Spożywczego.

</doc>
<doc id="3925883" url="https://pl.wikipedia.org/wiki?curid=3925883" title="Uniwersytet Kalifornijski w Santa Barbara">
Uniwersytet Kalifornijski w Santa Barbara

Uniwersytet Kalifornijski w Santa Barbara (), skrótowo nazywany UC Santa Barbara lub UCSB – jeden z dziesięciu uniwersytetów wchodzących w skład Uniwersytetu Kalifornijskiego.
Historia.
Poprzednikiem uczelni była "Anna S.C. Blake School for Girls", założona w 1891 roku, szkoła dla dziewcząt przygotowująca głównie do zawodu nauczycielskiego. W 1909 roku została ona przekształcona w "Santa Barbara State Normal School of Manual Arts and Home Economics", która oferowała dwuletnie kursy nauczycielskie, gospodarstwa domowego, czy języków obcych. W 1919 roku rektor Clarence Phelps poszerzył program o kształcenie nauczycieli wszystkich podstawowych przedmiotów. Uczelnia zmieniła nazwę na "Santa Barbara State Normal School". Kolejne zmiany nazwy miały miejsce w roku 1921 (na "Santa Barbara State Teachers College") oraz w 1935 ("Santa Barbara State College"). Absolwenci uczelni zaczęli wówczas otrzymywać dyplomy sztuk wyzwolonych.
W 1944 roku uczelnia została wcielona w strukturę Uniwersytetu Kalifornijskiego jako "Santa Barbara College of the University of California". W 1954 roku uczelnia zmieniła lokalizację – przeniosła się z Santa Barbara na teren dawnej bazy marynarki w sąsiednim mieście Goleta. Obecną nazwę nadano uniwersytetowi w 1958 roku.
Sport.
Przy uczelni działa akademicki klub sportowy "UC Santa Barbara Gauchos", w którym występowali:

</doc>
<doc id="3925885" url="https://pl.wikipedia.org/wiki?curid=3925885" title="Zakazane piosenki (album)">
Zakazane piosenki (album)



</doc>
<doc id="3925887" url="https://pl.wikipedia.org/wiki?curid=3925887" title="Ambasada RP w Tallinnie">
Ambasada RP w Tallinnie

Ambasada Rzeczypospolitej Polskiej w Tallinnie (est. "Poola Vabariigi Suursaatkond Tallinnas") – polska misja dyplomatyczna w stolicy Estonii.
Rys historyczny.
Rzeczpospolita Polska uznała de iure Republikę Estońską 27 stycznia 1921. W tym dniu stosowny akt uznania, podpisany przez ministra spraw zagranicznych Eustachego Sapiehę 31 grudnia 1920, został wręczony władzom estońskim przez posła RP Leona Wasilewskiego. Za datę nawiązania stosunków należy uznać 4 maja 1921, gdy przedstawiciel Republiki Estońskiej Aleksander Hellat złożył w Warszawie listy polecające w Ministerstwie Spraw Zagranicznych. Niemniej pierwszy poseł RP Leon Wasilewski został akredytowany wcześniej, bo już 24 kwietnia 1920. 
Stosunki dyplomatyczne między Polską a Estonią zostały odnowione 9 września 1991. 2 lipca 1992 podpisano w Tallinnie „Traktat między Rzecząpospolitą Polską a Republiką Estońską o przyjaznej współpracy i bałtyckim dobrosąsiedztwie”. Od 1993 działa Ambasada RP w Tallinnie, zorganizowana w 1994 przy ulicy Parnawskiej (Pärnu maantee 8) przez ambasadora Jakuba Wołąsiewicza, a od 1995 Ambasada Republiki Estońskiej w Warszawie.

</doc>
<doc id="3925888" url="https://pl.wikipedia.org/wiki?curid=3925888" title="Jan Soja">
Jan Soja

Jan Paweł Soja (ur. 25 stycznia 1931 w Gołonogu, ob. Dąbrowa Górnicza) – polski górnik, poseł na Sejm PRL VII kadencji.
Życiorys.
W 1946 został członkiem Związku Walki Młodych, a w 1953 Polskiej Zjednoczonej Partii Robotniczej. Uzyskał wykształcenie średnie. Od 1957 pracował jako ładowacz i górnik przodowy w Kopalni „Generał Zawadzki” w Dąbrowie Górniczej. Ukończywszy Technikum Górnicze, w 1974 awansował na stanowisko nadgórnika. W 1976 uzyskał mandat posła na Sejm PRL w okręgu Dąbrowa Górnicza. Pełnił funkcję zastępcy przewodniczącego Komisji Górnictwa, Energetyki i Chemii.

</doc>
<doc id="3925889" url="https://pl.wikipedia.org/wiki?curid=3925889" title="Kosmos 105">
Kosmos 105

Kosmos 105 (ros. Космос 105) – radziecki satelita rozpoznawczy; trzydziesty czwarty statek serii Zenit-2 (29. statek na orbicie) programu Zenit, którego konstrukcję oparto o załogowe kapsuły Wostok.

</doc>
<doc id="3925891" url="https://pl.wikipedia.org/wiki?curid=3925891" title="Zakazane piosenki (ujednoznacznienie)">
Zakazane piosenki (ujednoznacznienie)



</doc>
<doc id="3925892" url="https://pl.wikipedia.org/wiki?curid=3925892" title="Ambasada Polski w Estonii">
Ambasada Polski w Estonii



</doc>
<doc id="3925894" url="https://pl.wikipedia.org/wiki?curid=3925894" title="Tadeusz Wojtkowski">
Tadeusz Wojtkowski

Tadeusz Wojtkowski (ur. 2 stycznia 1944 w Płudach, obecnie Warszawa) – polski górnik, poseł na Sejm PRL VII kadencji.
Życiorys.
W 1963 został górnikiem w Kopalni Węgla Kamiennego „Lenin” w Mysłowicach-Wesołej. W 1965 przystąpił do Polskiej Zjednoczonej Partii Robotniczej. W 1975 ukończył Wieczorowe Technikum Górnicze w Katowicach. W 1976 uzyskał mandat posła na Sejm PRL w okręgu Katowice. Zasiadał w Komisji Handlu Zagranicznego oraz w Komisji Planu Gospodarczego, Budżetu i Finansów.

</doc>
<doc id="3925899" url="https://pl.wikipedia.org/wiki?curid=3925899" title="Leopoldsburg">
Leopoldsburg

Leopoldsburg () – gmina położona w prowincji Limburgia, w Belgii. Gmina należy do okręgu wyborczego i okręgu sądowego w Beringen.
W skład gminy wchodzi pięć mniejszych parafii: Beringen, Lommel, Hechtel-Eksel, Ham en Balen.
Historia.
Leopoldsburg jest najmłodszą gminą we Flandrii; swoją niezależność otrzymała w 1850 roku. Nazwa gminy pochodzi od imienia króla Leopolda I. Obecnie Leopoldsburg jest najbardziej znany z koszar wojskowych i rozległych poligonów armii belgijskiej założonych w 1835 roku, w celu obrony Niderlandów przez króla Leopolda I. W 1976 roku Leopoldsburg został połączony z gminą Heppen.
Demografia.
W dniu 1 stycznia 2006 całkowita populacja Leopoldsburg liczyła . Łączna powierzchnia gminy wynosi 22,49 km², co daje gęstość zaludnienia 640 mieszkańców na km².

</doc>
<doc id="3925900" url="https://pl.wikipedia.org/wiki?curid=3925900" title="Apple Pay">
Apple Pay

Apple Pay – system płatności mobilnych i cyfrowy portfel stworzony przez firmę Apple Inc., który pozwala użytkownikom dokonywać płatności za pomocą urządzeń iPhone, Apple Watch, iPad oraz Mac.
Apple Pay został zapowiedziany 9 września 2014 roku. Tego dnia podczas prezentacji usługi szef Apple, Tim Cook, określił karty magnetyczne używane przy płatnościach jako niesprawne, staroświeckie i słabo zabezpieczone. W ciągu 3 dni od startu usługi zarejestrowano ponad milion kart kredytowych. System wystartował w Wielkiej Brytanii w połowie 2015 roku w większości banków. W Chinach można używać Apple Pay od lutego 2016 roku. W lutym 2016 roku 20% użytkowników iPhone’a 6 użyło Apple Pay przynajmniej raz. Podczas konferencji Apple Special Event 25 marca 2019 r., Tim Cook poinformował, że użytkownicy wykonali w ciągu niespełna 3 miesięcy 2019 r. aż 10 mld transakcji.
Apple Pay w Polsce.
1 maja 2018 w trakcie podsumowania kwartału, Tim Cook zapowiedział oficjalnie wdrożenie Apple Pay w przeciągu kilku miesięcy w Polsce, Norwegii i na Ukrainie. Usługa pojawiła się w Polsce 19 czerwca 2018 roku. Usługa jest dostępna dla klientów Edenred (karty przedpłacone dla firm), mBanku, ING Banku Śląskiego, Santander Banku, Getin Banku, Alior Banku, Pekao S.A., N26, Nest Banku, Raiffeisen Polbanku, Revolucie, BNP Paribas, PKO Banku Polskiego, Banku Millennium oraz w T-Mobile Usługi Bankowe. Płatności Apple Pay są dostępne także w ramach systemów płatności PayLane, Przelewy24, oraz PayU.
Apple Pay w liczbach.
Liczba użytkowników płatności mobilnych Apple Pay w 2018 roku wyniosła już 140 mln, rok wcześniej (w 2017) użytkowników korzystających z płatności mobilnych Apple’a było ok. 86 mln. Szacuje się, że do 2020 roku liczba ta może wzrosnąć do 227 mln.
W Polsce przeprowadzono ankietę wśród internautów celem poznania statystyk użytkowania Apple Pay w Polsce. Według statystyk, 94% ankietowanych odpowiedziało, że przynajmniej raz zapłaciło używając Apple Pay, a 64% użytkowników używa usługi od momentu pojawienia się jej w Polsce.

</doc>
<doc id="3925903" url="https://pl.wikipedia.org/wiki?curid=3925903" title="Karolis Chvedukas">
Karolis Chvedukas

Karolis Chvedukas (ur. 21 kwietnia 1991 w Mariampolu) – litewski piłkarz, występujący na pozycji pomocnika.
Kariera.
Jest wychowankiem Sūduvy Mariampol. W 2009 roku zadebiutował w seniorskiej kadrze tego klubu. W Sūduvie grał do 2016 roku, rozgrywając 163 mecze w A lydze. W rundzie jesiennej sezonu 2016/2017 grał w chorwackim klubie RNK Split. W lutym 2017 przeszedł do Chojniczanki.
Zagrał w 18 meczach reprezentacji Litwy (stan na luty 2017), debiutując 14 listopada 2012 roku w przegranym 2:4 meczu z Armenią.

</doc>
<doc id="3925906" url="https://pl.wikipedia.org/wiki?curid=3925906" title="Tadeusz Wituski (polityk)">
Tadeusz Wituski (polityk)

Tadeusz Wituski (ur. 14 kwietnia 1912 w Suwałkach, zm. 12 stycznia 1988) – polski tokarz, hydraulik i polityk, poseł na Sejm PRL VII kadencji.
Życiorys.
Uzyskał wykształcenie zasadnicze zawodowe. Przed wojną pracował jako tokarz w Fabryce Maszyn i Narzędzi Rolniczych, a podczas okupacji jako hydraulik. W 1945 rozpoczął pracę w Ełku przy uruchamianiu rzeźni miejskiej (przekształconej potem w Zakłady Mięsne), gdzie zajmował stanowisko brygadzisty. W 1948 został członkiem Polskiej Zjednoczonej Partii Robotniczej. Przez okres kilku kadencji pełnił funkcję radnego Miejskiej Rady Narodowej. W 1976 uzyskał mandat posła na Sejm PRL w okręgu Suwałki. Zasiadał w Komisji Administracji, Gospodarki Terenowej i Ochrony Środowiska oraz w Komisji Handlu Wewnętrznego, Drobnej Wytwórczości i Usług.

</doc>
<doc id="3925909" url="https://pl.wikipedia.org/wiki?curid=3925909" title="Mariotte (1911)">
Mariotte (1911)

Mariotte (Q74) – francuski eksperymentalny oceaniczny okręt podwodny z okresu I wojny światowej. Został zwodowany 2 lutego 1911 roku w stoczni Arsenal de Cherbourg, a do służby w Marine nationale wszedł 5 lutego 1913 roku. Początkowo operował na wodach kanału La Manche, a pod koniec 1914 roku został przeniesiony na Morze Śródziemne. Okręt został samozatopiony 26 lipca 1915 roku, po uszkodzeniu przez turecką artylerię w Dardanelach.
Projekt i budowa.
Na początku XX wieku w skład floty francuskiej wchodziło wiele okrętów podwodnych, jednak były to w większości jednostki o niewielkiej wyporności i słabym uzbrojeniu. 6 lutego 1906 roku Ministerstwo Marynarki Wojennej () ogłosiło konkurs na projekt szybkiej jednostki zdolnej do operowania z zespołami pancerników, o wyporności ponad 530 ton i zasięgu podwodnym co najmniej 100 Mm. Do konkursu przystąpił m.in. inżynier I klasy Charles Radiguer, przedstawiając swój projekt ministrowi marynarki Gastonowi Thomsonowi w grudniu 1906 roku, i to jego koncepcja uzyskała akceptację.
Projekt jednostki bazował na konstrukcji typu "Émeraude". Długi i cienki kadłub okrętu został zoptymalizowany pod kątem osiągania dużej prędkości zarówno w położeniu nawodnym, jak i pod wodą. W celu poprawy dzielności morskiej okręt miał podwyższoną część dziobową, co nadało jednostce nietypowy wygląd i przydomek „szczoteczka do zębów”.
„Mariotte” zamówiony został 31 grudnia 1906 roku w arsenale w Cherbourgu. Stępkę okrętu położono 30 marca 1908 roku, a zwodowany został 2 lutego 1911 roku. Okrętowi nadano nazwę na cześć wybitnego francuskiego fizyka i botanika z XVII wieku – Edme’a Mariotte’a.
W momencie wodowania na okręcie zamontowany był tylko prawoburtowy silnik elektryczny: brak było silników wysokoprężnych, a drugi silnik elektryczny zainstalowano między 3 maja a 21 czerwca 1911 roku. Pierwsze próby zanurzeniowe odbyły się w dniach 8–22 sierpnia, a na początku września, po zamontowaniu pełnego zestawu akumulatorów i balastu w miejscu niedostarczonych silników Diesla, odbyły się próby prędkości. Pod wodą okręt osiągnął prędkość 11 węzłów, stając się tym samym najszybszym francuskim okrętem podwodnym. 22 września dokonano pierwszych strzelań torpedowych, a 21 listopada okręt zanurzył się na głębokość 25 metrów. Silniki wysokoprężne zostały zamontowane na jednostce dopiero 28 lipca 1912 roku, a pełny zakres prób prędkości przeprowadzono od 23 listopada do 11 grudnia tego roku. 14 grudnia na redzie Cherbourga „Mariotte” przez 6 godzin poruszał się na powierzchni z prędkością maksymalną, po czym zanurzył się alarmowo w ciągu 25 sekund na głębokość 10 metrów. W wyniku prób stwierdzono niski poziom pływalności (zaledwie 15,5%); podniesiona część dziobowa wprawdzie umożliwiała osiąganie dużych prędkości, lecz przy dużej fali nabierała sporo wody, co powodowało „nurkowanie” dziobu.
Dane taktyczno-techniczne.
„Mariotte” był średniej wielkości jednokadłubowym, oceanicznym okrętem podwodnym. Wyporność w położeniu nawodnym wynosiła 531 ton, a w zanurzeniu 627 ton. Długość całkowita wynosiła 64,75 metra (61,53 metra na linii wodnej), szerokość całkowita 4,3 metra (3,31 metra na linii wodnej) i zanurzenie 3,82 metra. Wysokość wolnej burty miała wielkość 2,47 metra na dziobie i 0,57 metra na rufie.
Kadłub charakteryzował się wysokim stosunkiem długości do szerokości wynoszącym 15:1 i podzielony był na dziewięć przedziałów wodoszczelnych. Wewnątrz zamontowano pięć małych zbiorników trymowo-balastowych i duży, umieszczony na śródokręciu centralny zbiornik balastowy; na zewnątrz kadłuba zainstalowano trzy dodatkowe. Łączna pojemność zbiorników wynosiła 70,3 m³. Wewnątrz stępki umieszczony był balast w postaci dwóch ołowianych obciążników, które można było odrzucić umieszczoną w centrali dowodzenia dźwignią.
Niewielki kiosk o wysokości 1,68 metra (od pokładu; wliczając wysokość wolnej burty miał wysokość 4,15 metra ponad linią wodną) wyposażony był w dwa peryskopy: dzienny typu C i nocny typu F oraz kompas magnetyczny Modèle 1905. Na pokładzie dziobowym na podnoszonej podczas nawodnego pływania platformie znajdował się drugi kompas magnetyczny, zaś w centrali zamontowany był kompas żyroskopowy Anschütz.
Okręt napędzany był na powierzchni przez dwa 6-cylindrowe, czterosuwowe silniki wysokoprężne Sautter-Harlé o mocy 515 kW (700 KM) każdy. Napęd podwodny zapewniały dwa silniki elektryczne Breguet o mocy 368 kW (500 KM) każdy. Silniki elektryczne zasilane były pod wodą z dwóch baterii akumulatorów kwasowo-ołowiowych po 62 ogniwa.
Dwa wały napędzały dwie wykonane z brązu śruby o średnicy 1,72 metra i masie 445 kg każda. Prędkość maksymalna wynosiła 14,26 węzła na powierzchni i 11,66 węzła w zanurzeniu. Sterowanie odbywało się poprzez dwa rufowe stery kierunku (jeden pod kadłubem, drugi ponad) oraz dwie pary sterów głębokości, umieszczone na dziobie i rufie.
Zapas paliwa (którym był olej napędowy) wynosił 20,42 m³ (16,58 tony). Zasięg wynosił 1658 Mm przy prędkości 10 węzłów w położeniu nawodnym (1200 Mm przy prędkości 12 węzłów lub 829 Mm przy prędkości 14 węzłów) oraz 143 Mm przy prędkości 5 węzłów pod wodą (57 Mm przy prędkości 8 węzłów lub 30 Mm przy prędkości 11 węzłów). Dopuszczalna głębokość zanurzenia wynosiła 35 metrów. Autonomiczność okrętu wynosiła 12 dób.
Okręt wyposażony był w sześć wyrzutni torped kalibru 450 mm: cztery wewnętrzne na dziobie oraz dwie zewnętrzne systemu Drzewieckiego, z łącznym zapasem 8 torped. Jednostka mogła przenosić torpedy Modèle 1909R o masie głowicy 114 kg i zasięgu 2000 metrów przy prędkości 33 węzłów (lub 3000 metrów przy prędkości 28 węzłów) lub Modèle 1911V o masie głowicy 110 kg i zasięgu 2000 metrów przy prędkości 36 węzłów.
Załoga okrętu składała się z 3 oficerów, 6 podoficerów i 23 marynarzy. Do dyspozycji dowódcy była kabina i salonik, oficerowie mieli dwie kabiny umieszczone pod centralą, przedział podoficerski z trzema kojami i tyloma hamakami mieścił się w części dziobowej, zaś marynarze mieli w części rufowej kubryk z 12 kojami i 7 hamakami (dawało to możliwość jednoczesnego odpoczynku przeważającej części załogi). Załoga miała do dyspozycji trzy toalety i dwa kambuzy.
Służba.
„Mariotte” został wcielony do służby w Marine nationale 5 lutego 1913 roku. Jednostka otrzymała numer burtowy Q74. Jego pierwszym dowódcą został kpt. mar. (fr. "lieutenant de vaisseau") André Math. Okręt początkowo pełnił służbę na wodach kanału La Manche, w 2. eskadrze Flotylli okrętów podwodnych w Calais. 1 października 1913 roku nowym dowódcą „Mariotte” został kpt. mar. Joseph Pierre Fabre.
W momencie wybuchu I wojny światowej w sierpniu 1914 roku okręt wchodził w skład 2. Flotylli okrętów podwodnych. Pod koniec 1914 roku jednostkę przeniesiono do Eskadry Śródziemnomorskiej. Z bazy w Tulonie „Mariotte” prowadził służbę patrolową u wybrzeży Prowansji.
Po rozpoczęciu przez aliantów kampanii dardanelskiej Francja zdecydowała o wysłaniu w rejon walk także okrętów podwodnych, które miały patrolować cieśniny tureckie i atakować osmańskie jednostki. W lipcu 1915 roku „Mariotte” został skierowany do greckiego portu Mudros. 25 lipca o godzinie 18:00 okręt eskortowany przez kontrtorpedowiec „Poignard” udał się w kierunku przylądka Helles, z zamiarem przedostania się na Morze Marmara w celu dołączenia do brytyjskiego HMS E14. Jednostka dopłynęła do portu Seddülbahir, który po 2-godzinnym ładowaniu akumulatorów opuściła 26 lipca o godzinie 3:12, kierując się w głąb Dardaneli. Początkowo okręt poruszał się w pozycji półzanurzonej, o 4:00 zanurzył się na głębokość 8 metrów, a o 4:45 zszedł na 25 metrów, chcąc przepłynąć pod zagrodą minową postawioną w pobliżu Çanakkale. O godzinie 5:34 okręt zaczepił wałem napędowym o minlinę i wobec nieskutecznych prób uwolnienia się z opresji, dowódca wydał rozkaz awaryjnego wynurzenia. Wynurzający się okręt podwodny został zauważony przez załogę baterii Çanakkale, która otworzyła ogień z odległości 200 metrów. Załoga próbowała z powrotem zanurzyć okręt, jednak trwało to zbyt długo i „Mariotte” został wielokrotnie trafiony przez osmańskich artylerzystów. Kpt. Fabre rozkazał zastępcy zasygnalizowanie poddania się, a załodze uszkodzenia ważniejszych mechanizmów okrętowych i samozatopienie; sam zniszczył wszystkie dokumenty. Załoga w całości opuściła tonący okręt i została podjęta przez łodzie wysłane przez dowódcę baterii, trafiając do niewoli.
Wrak okrętu spoczywa na głębokości 5 metrów w pobliżu Çanakkale.

</doc>
<doc id="3925910" url="https://pl.wikipedia.org/wiki?curid=3925910" title="Zenit-2 29">
Zenit-2 29

Zenit-2 29 – niedoszły radziecki satelita rozpoznawczy programu Zenit. Był 29. satelitą w tej serii.
Ważący 4 720 kg statek - zaadaptowany pojazd załogowy Wostok - wystartował na rakiecie Wostok 8A92 z kosmodromu Bajkonur w dniu 13 lipca 1965. Start nie powiódł się z powodu awarii systemu kierowania w 2. członie rakiety nośnej.
Start oznaczono w katalogach COSPAR/SATCAT: 1965-F08/F00352.
Inne oznaczenia misji: 11F61 28, 2K 28.

</doc>
<doc id="3925912" url="https://pl.wikipedia.org/wiki?curid=3925912" title="Czesław Szczepanik">
Czesław Szczepanik

Czesław Szczepanik (ur. 4 czerwca 1937) – polski monter, poseł na Sejm PRL VII kadencji.
Życiorys.
Uzyskał wykształcenie zasadnicze zawodowe. Pracował jako monter w Mazowieckich Zakładach Rafineryjnych i Petrochemicznych w Płocku. W 1976 uzyskał mandat posła na Sejm PRL z ramienia Polskiej Zjednoczonej Partii Robotniczej w okręgu Płock. W trakcie kadencji pełnił funkcję zastępcy przewodniczącego Komisji Górnictwa, Energetyki i Chemii.

</doc>
<doc id="3925913" url="https://pl.wikipedia.org/wiki?curid=3925913" title="Copa Libertadores 2017">
Copa Libertadores 2017

Copa Libertadores 2017 – 58. edycja rozgrywek piłkarskich Copa Libertadores o miano najlepszej drużyny klubowej konfederacji CONMEBOL. Zwycięzca rozgrywek otrzymał prawo reprezentowania strefy CONMEBOL na Klubowych Mistrzostwach Świata, a także prawo występu w meczu o Recopa Sudamericana w roku 2018. Obrońcą tytułu była kolumbijska drużyna Atlético Nacional.
Rozgrywki składają się z 3 części:
Zmiana formatu.
Od tego sezonu zdecydowano o kilku istotnych zmianach w formacie rozgrywek:
Początkowo reforma zakładała zwiększenie rozgrywek do 44 drużyn, z dotychczasowych 38. Dodatkowe 6 miejsc miało zostać rozdysponowane dla federacji piłkarskich z Brazylii (2 zespoły więcej), Argentyny, Chile i Kolumbii (wszystkie po 1 dodatkowym zespole), a także dla zdobywcy Copa Sudamericana niezależnie od federacji z której pochodzi zwycięska drużyna. Jednak po tym jak 17 listopada władze Liga MX zadecydowały, że kluby z Meksyku nie przystąpią do tegorocznych rozgrywek o Copa Libertadores, co zwolniło 3. miejsca, zdecydowano, że turniej powiększony zostanie do 47 drużyn, a po jednym przedstawicielu więcej będą mogły wystawić pozostałe federacje zrzeszone w CONMEBOL (Boliwia, Ekwador, Paragwaj, Peru, Urugwaj, Wenezuela).
Podział miejsc.
47 miejsc w rozgrywkach zostało podzielonych przez CONMEBOL na poszczególne federacje w formacie:
Szczegółowy podział miejsc.
O tym w jaki sposób drużyny w poszczególnych krajach zdobywają kwalifikacje decydują związki krajowe.
Terminarz.
Poniżej przedstawiono terminarz rozgrywek.
Faza kwalifikacyjna.
I runda kwalifikacyjna.
Do startu w I rundzie kwalifikacyjnej uprawniono 6 drużyn, z czego 3 zostały rozstawione.
II runda kwalifikacyjna.
Do startu w II rundzie kwalifikacyjnej uprawniono 16 drużyn (3 z poprzedniej rundy), z czego 8 zostały rozstawione.
III runda kwalifikacyjna.
Do startu w III rundzie kwalifikacyjnej uprawniono 8 drużyn z poprzedniej rundy.
Klasyfikacja drużyn, które odpadły w III rundzie kwalifikacyjnej została sporządzona na podstawie wyników meczów tych czterech drużyn w III rundzie kwalifikacyjnej. Na tej podstawie dwie najwyżej sklasyfikowane drużyny uzyskały przepustkę do Copa Sudamericana 2017.
Faza grupowa.
Losowanie odbyło się 21 grudnia w Luque w Paragwaju. Do startu w fazie grupowej uprawnione są 32 drużyny (w tym 4 zwycięzców III rundy kwalifikacyjnej oraz zwycięzca Copa Sudamericana z poprzedniego sezonu). W trakcie losowania zespoły zostały rozdzielone na 4 koszyki, następnie rozlosowane i podzielone na 8 grup po 4 drużyny każda. Do jednej grupy nie będą mogły trafić drużyny z tego samego koszyka i federacji, z wyjątkiem drużyn, które uzyskały awans z III rundy kwalifikacyjnej, ponieważ w momencie losowania nie były znane drużyny, które awansują z eliminacji.
Wszystkie zespoły zagrają ze sobą dwukrotnie – po 2 najlepsze z każdej grupy awansują do fazy pucharowej, drużyny z 3. miejsc otrzymają prawo gry w drugiej rundzie Copa Sudamericana.
Zasady ustalania kolejności w tabeli:
Faza pucharowa.
Od tej rundy aż do zakończenia turnieju obowiązuje system pucharowy według następujących zasad:
W porównaniu do poprzednich edycji w formacie turnieju nastąpiły następujące zmiany:
Drużyny, które zajęły pierwsze miejsca w swoich grupach zostały rozstawione w losowaniu z numerami 1-8, natomiast te z drugich miejsc były nierozstawione i otrzymały numery 9-16. Podziału numerów dokonano na podstawie wyników osiągniętych w fazie grupowej i na tej podstawie stworzono dwie oddzielne klasyfikacje: dla drużyn rozstawionych i nierozstawionych.
Klasyfikacja strzelców.
Źródło:

</doc>
<doc id="3925918" url="https://pl.wikipedia.org/wiki?curid=3925918" title="Żywica (potok)">
Żywica (potok)



</doc>
<doc id="3925919" url="https://pl.wikipedia.org/wiki?curid=3925919" title="Zdzisław Wesołowski (polityk)">
Zdzisław Wesołowski (polityk)

Zdzisław Kazimierz Wesołowski (ur. 19 lipca 1942 w Kleczewie, zm. 12 maja 2013) – polski ślusarz i działacz socjalistyczny, poseł na Sejm PRL VII kadencji.
Życiorys.
W 1957 został członkiem Związku Młodzieży Socjalistycznej, a w 1961 Polskiej Zjednoczonej Partii Robotniczej. Przez okres trzech kadencji zasiadał w egzekutywie i plenum Komitetu Powiatowego, Komitetu Zakładowego i Komitetu Wojewódzkiego partii. W 1960 ukończył Zasadniczą Szkołę Zawodową w Koninie ze specjalnością ślusarz maszynowy, po czym tego samego roku podjął pracę jako brygadzista w Kopalni Węgla Brunatnego „Konin”. W 1976 uzyskał mandat posła na Sejm PRL w okręgu Konin. Zasiadał w Komisji Budownictwa i Przemysłu Materiałów Budowlanych oraz w Komisji Górnictwa, Energetyki i Chemii.
W 2006 otrzymał odznakę „Zasłużony dla Gminy i Miasta Kleczew”.
Pochowany na cmentarzu parafialnym w Kleczewie.

</doc>
<doc id="3925922" url="https://pl.wikipedia.org/wiki?curid=3925922" title="Mariotte">
Mariotte

Osoby:
Inne:
Zobacz też:

</doc>
<doc id="3925929" url="https://pl.wikipedia.org/wiki?curid=3925929" title="Nerites">
Nerites

Nerites (gr. Νηρίτης) – postać w mitologii greckiej, syn Nereusa i Doris, brat Nereid.
Był młodzieńcem wielkiej urody. Pokochała go Afrodyta, wówczas mieszkająca jeszcze w morzu. Gdy bogini uleciała na Olimp, obdarzyła Neritesa skrzydłami, by wzniósł się wraz z nią. Ten jednak wzbraniał się przez odlotem, aż w końcu obrażona Afrodyta podarowała skrzydła swojemu synowi Erosowi, a Neritesa zamieniła w uczepionego do skały małża.
W innej wersji mitu Nerites był kochankiem Posejdona i podążał za nim na falach. Zazdrosny o szybkość, z jaką się przemieszczał, bóg Helios przemienił go w małża.

</doc>
<doc id="3925931" url="https://pl.wikipedia.org/wiki?curid=3925931" title="Mieczysław Solecki">
Mieczysław Solecki

Mieczysław Solecki (ur. 8 kwietnia 1931 w Warszawie, zm. 19 października 2003) – polski inżynier rolnictwa, poseł na Sejm PRL VII kadencji.
Życiorys.
Uzyskał tytuł inżyniera rolnictwa, pracował w branży rolniczej. W latach 1946–1950 zatrudniony był w państwowych gospodarstwach rolnych w województwie wrocławskim. W 1950 został zatrudniony w Ministerstwie Rolnictwa, gdzie był kolejno naczelnikiem wydziału, wicedyrektorem i dyrektorem departamentu, zasiadał też w kolegium ministerstwa. W czerwcu 1970 został podsekretarzem stanu w Ministerstwie Rolnictwa, a w lipcu 1973 I zastępcą ministra rolnictwa. W listopadzie 1974 został objął funkcję prezesa Zarządu Centralnego Związku Rolniczych Spółdzielni Produkcyjnych. Na VII Zjeździe Polskiej Zjednoczonej Partii Robotniczej został wybrany na zastępcę członka Komitetu Centralnego partii. W 1976 uzyskał mandat posła na Sejm PRL w okręgu Szamotuły. Zasiadał w Komisji Rolnictwa i Przemysłu Spożywczego. W latach 1980–1981 pełnił funkcję I sekretarza Komitetu Wojewódzkiego PZPR w Lesznie. Pochowany na cmentarzu Powązki Wojskowe w Warszawie (kwatera B32-14-35). 

</doc>
<doc id="3925949" url="https://pl.wikipedia.org/wiki?curid=3925949" title="Stanisław Wituła">
Stanisław Wituła

Stanisław Wituła (ur. 20 listopada 1932 w Dzióbinie, zm. 23 marca 2006) – polski elektromonter i działacz partyjny, poseł na Sejm PRL VII kadencji.
Życiorys.
Był synem Józefa i Anny. Uzyskał wykształcenie podstawowe. W 1950 został absolwentem Szkoły Przysposobienia Przemysłowego w Krapkowicach, po czym skierowano go do pracy we Włocławskich Zakładach Celulozy i Papieru, gdzie był elektromonterem.
Od 1950 był członkiem Związku Harcerstwa Polskiego, a od 1952 Polskiej Zjednoczonej Partii Robotniczej, gdzie pełnił funkcje I i II sekretarza oddziałowej organizacji partyjnej, a także zasiadał w egzekutywie Komitetu Zakładowego oraz w plenum Komitetu Miejskiego we Włocławku. Był delegatem na VII Zjazd partii. W 1976 uzyskał mandat posła na Sejm PRL w okręgu Włocławek. Zasiadał w Komisji Leśnictwa i Przemysłu Drzewnego oraz w Komisji Prac Ustawodawczych.
Pochowany na Cmentarzu Komunalnym we Włocławku.

</doc>
<doc id="3925950" url="https://pl.wikipedia.org/wiki?curid=3925950" title="Nerio Nesi">
Nerio Nesi

Nerio Nesi (ur. 16 czerwca 1925 w Bolonii) – włoski polityk, prawnik i bankowiec, parlamentarzysta, w latach 2000–2001 minister robót publicznych. Wieloletnia działalność w sektorze bankowym i jednocześnie aktywność polityczna w szeregach ugrupowań lewicowych (w tym komunistycznych) przyniosły mu przydomek „banchiere rosso” (pol. „czerwony bankier”).
Życiorys.
W okresie II wojny światowej działał w antyfaszystowskim ruchu oporu. Ukończył studia prawnicze na Uniwersytecie Bolońskim. W latach 50. pracował w dyrekcji włoskiego publicznego nadawcy radiowo-telewizyjnego RAI, a od 1958 był dyrektorem działu finansowego w centrali koncernu Olivetti w miejscowości Ivrea.
W drugiej połowie lat 40. działał w Chrześcijańskiej Demokracji, z której wkrótce wystąpił. Przyjaźnił się z komunistą Enrico Berlinguerem, z którym podróżował po Europie, m.in. brał udział w wyjeździe do ZSRR. Mimo sympatyzowania w Włoską Partią Komunistyczną nie został członkiem tego ugrupowania. W 1960 wstąpił natomiast do Włoskiej Partii Socjalistycznej, w której działał do 1992.
Od połowy lat 60. zawodowo związany z systemem bankowym, został wówczas wiceprezesem kasy oszczędnościowej Cassa di Risparmio di Torino. Później obejmował kierownicze stanowiska m.in. w Banca Subalpina i Banca Popolare di Milano. Od 1978 do 1989 pełnił funkcję prezesa Banca Nazionale del Lavoro, jednego z największych włoskich banków.
Po opuszczeniu PSI działał w Odrodzenie Komunistycznym, z ramienia którego w 1996 uzyskał mandat posła do Izby Deputowanych XIII kadencji. W trakcie kadencji przeszedł do nowo powołanej Partii Komunistów Włoskich, należał do tego ugrupowania do 2004. Od 25 kwietnia 2000 do 11 czerwca 2001 sprawował urząd ministra robót publicznych w drugim rządzie Giuliana Amato. W 2001 ponownie wybrany do niższej izby włoskiego parlamentu jako kandydat Drzewa Oliwnego. Mandat poselski wykonywał do 2006, od 2005 działał w partii Włoscy Demokratyczni Socjaliści. Był następnie członkiem powołanej w 2007 Partii Socjalistycznej, a w 2008 związał się z Partią Demokratyczną.
Odznaczony Orderem Zasługi Republiki Włoskiej I klasy (1981).

</doc>
<doc id="3925953" url="https://pl.wikipedia.org/wiki?curid=3925953" title="Operacja Chromit – Bitwa o Inczon">
Operacja Chromit – Bitwa o Inczon

Operacja Chromit – Bitwa o Inczon () – południowokoreański film wojenny w reżyserii Johna H. Lee, którego premiera odbyła się 27 lipca 2016 roku.
W Polsce emitowany na kanale FilmBox Premium HD, a także dostępny jest w ramach usługi VOD Ipla.
Fabuła.
Oddział żołnierzy Organizacji Narodów Zjednoczonych bierze udział w bitwie o Inczon podczas wojny koreańskiej.
Obsada.
Źródło: Filmweb
Produkcja.
Zdjęcia do filmu były realizowane od 4 grudnia 2015 roku do 10 marca 2016 roku w Seulu.
Odbiór.
Dochód.
Film zarobił 49 362 764 dolary amerykańskie.

</doc>
<doc id="3925960" url="https://pl.wikipedia.org/wiki?curid=3925960" title="Stefan Zawodziński">
Stefan Zawodziński

Stefan Zawodziński (ur. 18 lutego 1928 w Ławach, zm. 1 sierpnia 2012 w Warszawie) – polski rolnik i polityk, poseł na Sejm PRL VII kadencji.
Życiorys.
Syn Antoniego i Józefy. W lutym 1945 wstąpił do Związku Młodzieży Wiejskiej RP „Wici”, z którym w 1948 przystąpił do Związku Młodzieży Polskiej. W 1951 został członkiem Polskiej Zjednoczonej Partii Robotniczej.
W latach 1945–1950 uzupełniał w Łodzi wykształcenie podstawowe i średnie. W 1950 wyjechał studiować na Wydziale Chemii Rolnej Instytutu Rolniczego w Charkowie. Wykształcenie wyższe uzyskał w 1955. Po powrocie do Polski, ze względu nakaz pracy zatrudniony został w Białymstoku, gdzie pracował w latach 1955–1958 jako starszy agrochemik w Stacji Chemiczno-Rolniczej. W okresie 1958–1960 pełnił funkcję zastępcy kierownika w Wojewódzkim Rolniczym Ośrodku Naukowo-Doświadczalnym w Białymstoku. W latach 1960–1969 był dyrektorem w Wojewódzkim Przedsiębiorstwie Obrotu Nasionami „Centrala Nasienna”, a od 1969 do 1972 kierownikiem Wydziału Rolnictwa i Leśnictwa w prezydium Wojewódzkiej Rady Narodowej w Białymstoku. Od listopada 1972 do maja 1975 pełnił funkcję sekretarza rolnego Komitetu Wojewódzkiego PZPR w Białymstoku, od czerwca 1975 do lutego 1978 I sekretarza KW PZPR w Łomży (i szefa tamtejszej WRN), od października 1980 do kwietnia 1983 I sekretarza KW w Białymstoku, a w latach 1983–1986 był zastępcą członka Komitetu Centralnego PZPR i kierownikiem Wydziału Rolnego KC.
W 1976 uzyskał mandat posła na Sejm PRL w okręgu Łomża. Zasiadał w Komisji Mandatowo-Regulaminowej.
Pochowany na Cmentarzu Wojskowym na Powązkach (kwatera AIII kol.-6-8).

</doc>
<doc id="3925970" url="https://pl.wikipedia.org/wiki?curid=3925970" title="Adela Zarzycka">
Adela Zarzycka

Adela Zarzycka z domu Durlej (ur. 10 października 1925 w Radowie w gminie Młynów, zm. 10 marca 2015 w Ciechocinku) – polska rolniczka, poseł na Sejm PRL VI i VII kadencji.
Życiorys.
Córka Stanisława i Anny. Uzyskała wykształcenie zasadnicze zawodowe. Prowadziła wraz z mężem indywidualne gospodarstwo rolne. W 1966 została członkinią Polskiej Zjednoczonej Partii Robotniczej, w której była sekretarzem podstawowej organizacji partyjnej, a także członkinią Komitetu Powiatowego. Pełniła funkcje wiceprezesa Powiatowego Związku Kółek Rolniczych i przewodniczącej Powiatowej Rady Koła Gospodyń Wiejskich (zasiadała też w Wojewódzkiej Radzie KGW). W 1972 i 1976 uzyskiwała mandat posła na Sejm PRL w okręgu Toruń. Przez dwie kadencje zasiadała w Komisji Zdrowia i Kultury Fizycznej, a w trakcie VII kadencji ponadto w Komisji Leśnictwa i Przemysłu Drzewnego.

</doc>
<doc id="3925979" url="https://pl.wikipedia.org/wiki?curid=3925979" title="Stanisław Wróbel (poseł)">
Stanisław Wróbel (poseł)

Stanisław Wróbel (ur. 13 marca 1917 w Tarnowie, zm. 7 września 2000) – polski ślusarz i polityk, poseł na Sejm PRL V, VI i VII kadencji.
Życiorys.
Uzyskał wykształcenie zasadnicze zawodowe. Więziony był w obozach koncentracyjnych w Auschwitz i Sachsenhausen. W kwietniu 1946 wrócił do Polski. Pracował jako ślusarz spawacz w Nadodrzańskim Zakładzie Przemysłu Lniarskiego „Odra” w Nowej Soli, a od 1952 jako brygadzista ślusarz w Zakładzie „Metalen” w Nowej Soli.
Od początku należał do Polskiej Zjednoczonej Partii Robotniczej. W 1954 został w niej sekretarzem podstawowej organizacji partyjnej, potem zasiadał w egzekutywie Komitetu Zakładowego. W 1969, 1972 i 1976 uzyskiwał mandat posła na Sejm PRL w okręgu Zielona Góra. Przez trzy kadencje zasiadał w Komisji Przemysłu Lekkiego, ponadto w trakcie V kadencji był członkiem Komisji Przemysłu Lekkiego, Rzemiosła i Spółdzielczości Pracy, w trakcie VI Komisji Drobnej Wytwórczości, Spółdzielczości Pracy i Rzemiosła, a w trakcie VII Komisji Handlu Wewnętrznego, Drobnej Wytwórczości i Usług.
Żonaty z Jadwigą (1922–2015). Oboje zostali pochowani w grobie na cmentarzu komunalnym w Nowej Soli.

</doc>
<doc id="3925984" url="https://pl.wikipedia.org/wiki?curid=3925984" title="Marek Napiórkowski Sextet – Trójka Live">
Marek Napiórkowski Sextet – Trójka Live

Muzycy.
Marek Napiórkowski - gitary 
Henryk Miśkiewicz - klarnet basowy, saksofon altowy 
Krzysztof Herdzin - fortepian, flet
Adam Pierończyk - saksofon sopranowy i tenorowy
Robert Kubiszyn - gitara basowa, kontrabas
Paweł Dobrowolski - perkusja
Tracklista.
1. Penn Drive 
2. Here Comes the Moon 
3. Teatr 
4. Lunar Calendar 
5. Vietato Fumare 
6. Szkice Piórkiem 
Szczegóły.
Rok wydania: 2016
Wydawca: Agencja Muzyczna Polskiego Radia
Seria: Koncerty w Trójce (numer w serii: 17)
Numer katalogowy:
kompozycje: Marek Napiórkowski
aranżacje: Krzysztof Herdzin
produkcja: Marek Napiórkowski
edycja: Robert Kubiszyn
mix i mastering: Leszek Kamiński
nagranie koncertu: Jacek Gładkowski
koncert zarejestrowano 11 stycznia 2015 roku w Studio Koncertowym im. Agnieszki Osieckiej, Trójka 3 Program Polskiego Radia, Warszawa
zdjęcia: Darek Kawka
projekt graficzny: Marta Sołtys
Linki zewnętrzne.
Oficjalna strona Marka Napiórkowskiego

</doc>
<doc id="3925986" url="https://pl.wikipedia.org/wiki?curid=3925986" title="Czesław Wilczyński">
Czesław Wilczyński

Czesław Wilczyński (ur. 23 kwietnia 1929 w Młynisku) – polski snowacz i działacz partyjny, poseł na Sejm PRL VI i VII kadencji.
Życiorys.
Uzyskał wykształcenie średnie. Od 1945 był snowaczem w Zduńskich Zakładach Przemysłu Bawełnianego „Zwoltex”. Gdy w 1963 ukończył Technikum Mechaniczne w Zduńskiej Woli, awansowano go na mistrza.
Należał do Związku Młodzieży Polskiej, a od 1954 do Polskiej Zjednoczonej Partii Robotniczej, w której przez 11 lat był sekretarzem OOP, a przez kilka kadencji zasiadał w Komitecie Miejskim i w Komitecie Wojewódzkim (w tym jego egzekutywie). Pełnił funkcję radnego Miejskiej Rady Narodowej. Był też delegatem na IV Zjazd PZPR. W 1972 i 1976 uzyskiwał mandat posła na Sejm PRL w okręgu Sieradz. Przez dwie kadencje zasiadał w Komisji Przemysłu Lekkiego. Ponadto w trakcie VI kadencji zasiadał w Komisji Drobnej Wytwórczości, Spółdzielczości Pracy i Rzemiosła, a w trakcie VII w Komisji Handlu Wewnętrznego, Drobnej Wytwórczości i Usług.
Według danych z 2005, właściciel cennych historycznie budynków: domu i stodoły drewnianej z 1926 oraz obory murowanej z 1924.

</doc>
<doc id="3925994" url="https://pl.wikipedia.org/wiki?curid=3925994" title="Edo Ronchi">
Edo Ronchi

Edoardo (Edo) Ronchi (ur. 31 maja 1950 w Treviglio) – włoski polityk, socjolog i nauczyciel akademicki, parlamentarzysta, w latach 1996–2000 minister środowiska.
Życiorys.
Z wykształcenia socjolog, pracował jako nauczyciel akademicki. Wykładał m.in. na Uniwersytecie Bolońskim i na Uniwersytecie Rzymskim – La Sapienza.
Był działaczem komunistycznego ugrupowania Demokracja Proletariatu, a w 1989 jednym z założycieli ekologicznej partii Verdi Arcobaleno. W 1990 współtworzył z tą formacją Federację Zielonych. W latach 1983–1994 przez trzy kadencje sprawował mandat posła do Izby Deputowanych, następnie do 2001 wchodził w skład Senatu XII i XIII kadencji. W 1989 uzyskał mandat europosła III kadencji, z którego zrezygnował dzień po jej rozpoczęciu.
Od maja 1996 do kwietnia 2000 sprawował urząd ministra środowiska w rządzie Romana Prodiego i dwóch gabinetach Massima D’Alemy. Nie utrzymał tej funkcji w rządzie Giuliana Amato, odmawiając objęcia w nim stanowiska ministra ds. polityki wspólnotowej.
Działał następnie w Demokratach Lewicy. W 2006 jako kandydat koalicyjnego Drzewa Oliwnego został senatorem XV kadencji. W 2007 brał udział w założeniu Partii Demokratycznej. W 2008 wycofał się z działalności politycznej, stając na czele Fondazione per lo Sviluppo Sostenibile, fundacji zajmującej się zrównoważonym rozwojem.

</doc>
<doc id="3925999" url="https://pl.wikipedia.org/wiki?curid=3925999" title="Bronisława Sokołowska">
Bronisława Sokołowska

Bronisława Maria Sokołowska z domu Fajfer (ur. 13 sierpnia 1937 w Czechowicach-Dziedzicach) – polska technik włókiennik i działaczka komunistyczna, poseł na Sejm PRL VI i VII kadencji.
Życiorys.
Córka Waleriana i Stefanii. Uzyskała wykształcenie wyższe niepełne, z zawodu technik włókiennik. W latach 1955–1970 pracowała w Dolnośląskich Zakładach Przemysłu Lniarskiego „Orzeł” w Mysłakowicach (była kolejno brygadzistką, mistrzem technologiem wydziałowym, kierownikiem Działu Kontroli Technicznej i kierownikiem wydziału produkcyjnego). W 1972 i 1976 uzyskiwała mandat posła na Sejm PRL w okręgu Jelenia Góra. Przez dwie kadencje zasiadała w Komisji Prac Ustawodawczych i w Komisji Przemysłu Lekkiego, której w trakcie VI kadencji była zastępcą przewodniczącego. Ponadto w trakcie VI kadencji zasiadała w Komisji Budownictwa i Gospodarki Komunalnej. Od 1977 do 14 lipca 1980 pełniła funkcję przewodniczącej Wojewódzkiego Komitetu Frontu Jedności Narodu w Jeleniej Górze, a w latach 1981–1983 zasiadała w prezydium Ogólnopolskiego Komitetu FJN.
W 1956 została członkinią Polskiej Zjednoczonej Partii Robotniczej. Od listopada 1970 do maja 1972 była I sekretarzem jej Komitetu Zakładowego przy zakładach „Orzeł”. Od czerwca 1975 do końca sierpnia 1981 pełniła funkcję sekretarza ds. propagandy w Komitecie Wojewódzkim partii w Jeleniej Górze. W 1985 była kierownikiem Wydziału Ogólnego KW PZPR, a od 1985 do grudnia 1989 kierownikiem Wydziału Gospodarki Wewnątrzpartyjnej KW.

</doc>
<doc id="3926002" url="https://pl.wikipedia.org/wiki?curid=3926002" title="Zija Çela">
Zija Çela

Zija Çela (ur. 25 marca 1946 w Szkodrze) – albański pisarz i publicysta.
Życiorys.
W 1968 ukończył studia z zakresu języka i literatury albańskiej na Uniwersytecie Tirańskim. Od 1969 pracował jako nauczyciel we wsiach okręgu Kukës. W 1977 przeniósł się do redakcji miesięcznika literackiego "Nëntori" (Listopad), a w 1984 objął stanowisko redaktora naczelnego pisma literackiego "Drita" (Światło). Od 2000 pisze cotygodniowe felietony do dziennika "Albania".
Twórczość.
Jest jednym z najpłodniejszych żyjących pisarzy albańskich. Dorobek literacki pisarza obejmuje kilkanaście powieści, zbiory opowiadań, a także scenariusz do filmu "Në pyjet me borë ka jetë" i dramat "Shtëpia e lepujve".
Nagrody i wyróżnienia.
W 2016 został uhonorowany przez prezydenta Bujara Nishaniego Orderem Nderi i Kombit (Honor Narodu).

</doc>
<doc id="3926003" url="https://pl.wikipedia.org/wiki?curid=3926003" title="Henryk Hinz">
Henryk Hinz

Henryk Hinz (ur. 1929, zm. 1992) – polski filozof, historyk myśli społecznej, związany z warszawską szkołą historii idei. 

</doc>
<doc id="3926005" url="https://pl.wikipedia.org/wiki?curid=3926005" title="Studio Polska">
Studio Polska

Studio Polska – program publicystyczny nadawany w TVP Info od 30 kwietnia 2016. Program jest realizowany w bloku G Telewizji Polskiej przy ulicy Woronicza 17 w Warszawie, najczęściej w studiu S-1, czasami w studiu S-2. Program jest emitowany na żywo w każdą sobotę o godz. 21:50 i trwa ok. 90 minut.
17 października 2020 nadawanie programu zostało zawieszone do odwołania w związku z pandemią koronawirusa.
Formuła programu.
Formuła „Studia Polska” ma nawiązywać do przejęcia przez „Solidarność” telewizji publicznej w 1989 roku, kiedy TVP otworzyła się na obywateli i przestała cenzurować ich wypowiedzi, a także odrzuciła zasady z okresu stanu wojennego. Studio jest otwarte dla wszystkich chętnych, którzy chcą zabrać głos w debacie. Znany jest z „ostrego” podejścia prowadzących oraz „gorących” dyskusji z powodu wypowiedzi przedstawicieli wszystkich stron sceny politycznej.
Prowadzący.
Oglądalność.
W maju 2016 r. oglądalność programu osiągnęła 365 tys. widzów. W okresie od września 2016 r. do końca stycznia 2017 r. program notował średnią oglądalność na poziomie ok. 472 tys. widzów. 11 lutego 2017 r. podczas debiutu nowych prowadzących (M. Ogórek i J. Łęskiego) program zanotował oglądalność na poziomie 650 tys. widzów.
Kontrowersje.
Program "Studio Polska" nieraz wzbudzał duże kontrowersje, m.in. na niejednokrotnie ostre słowa jego uczestników, czasem mające miejsce w programie sytuacje lub zachowania uczestników powszechnie uznane za skandaliczne takie jak na przykład używanie wulgaryzmów, ponadto wielu komentatorów ocenia podejście prowadzących do uczestników w programie jako stronnicze i zrealizowane tak żeby jak najmniej szkodzić partii rządzącej Prawa i Sprawiedliwości oraz krytykuje sam model programu oparty na stylu hyde parku.
W wydaniu programu z dnia 18 listopada 2017 duże kontrowersje i wzburzenie wśród gości i prowadzących oraz komentatorów wzbudziła wypowiedź gościa programu Rafała Lipskiego z lewicowej Inicjatywy Polskiej, który porównał obecną sytuację w Polsce pod rządami PiS do lat okupacji Polski przez III Rzeszę Niemiecką. Również późniejsze wypowiedzi Rafała Lipskiego, głównie o Kościele katolickim i religii chrześcijańskiej, w kolejnych wydaniach programu wzbudzały kontrowersje, niektórzy, tak jak częsty gość programu Adam Borowski, odbierali je jako obrazę uczuć religijnych. Niespełna rok później, w programie z dnia 13 października 2018 roku w studiu jeden z gości, deklarujący się jako zwolennik polityka Adama Słomki, kopnął w plecy uczestniczącego w programie Lipskiego, po czym został wyproszony z programu. Po tym incydencie producenci programu przestali wpuszczać do studia zwolenników Słomki oraz jego samego, przez co jego zwolennicy zaczęli przedzierać się w tłumie do programu i zakłócać w ramach protestu następne jego wydania. W wydaniu programu z 5 października 2019 roku Rafał Lipski został wyproszony ze studia programu, które dobrowolnie opuścił, za stwierdzenie w programie, że współprowadzący Jacek Łęski "szczuje w telewizji na środowiska LGBT", co niektórzy komentatorzy odebrali jako cenzurę.
W dniu 11 maja 2019 roku tuż przez rozpoczęciem programu z jego studia został siłą wyrzucony przez ochronę jeden z uczestników Jacek Władysław Bartyzel ówczesny członek partii Federacja dla Rzeczypospolitej, wchodzącej wtedy w skład koalicyjnej partii Konfederacja Wolność i Niepodległość, syn Jacka Bartyzela Seniora. Wyrzucenie Bartyzela z programu było szeroko komentowane przez członków Konfederacji, jej zwolenników, a także konserwatywno-wolnościowe portale internetowe. Niedługo potem Bartyzel udzielił wywiadu dla portalu NCzas.com w którym stwierdził m.in., że na kilka dni przed wcześniejszym programem wyemitowanym w dniu 4 maja 2019, dzwonił do współproducenta programu z informacją, że nie będzie mógł w nim wziąć udziału i poprosił o zaproszenie do Studia innego członka Konfederacji, na co współproducent miał mu odpowiedzieć, że takowe zaproszenie do któregoś z członków partii wystosuje, natomiast dzień przed nim miał powiedzieć Bartyzelowi, że jest "poważny problem z udziałem Konfederacji", a kiedy tydzień później, dzień przed programem z dnia 11 maja, Bartyzel rozmawiał telefonicznie z redaktorem, ten oznajmił mu, że dostał służbowy zakaz zapraszania członków Konfederacji do programu. Podczas trwania programu z dnia 11 maja na sprawę zwrócił uwagę jeden z uczestników Piotr Ikonowicz, twierdząc, że prowadzący bezpodstawnie wyrzucili Bartyzela ze Studia przed programem. Współprowadząca Magdalena Ogórek, odpowiadając Ikonowiczowi, tłumaczyła, że wyrzucenie Bartyzela było podyktowane użyciem w jego spocie wyborczym loga "Studio Polska" bez zezwolenia TVP.
W związku z wyrzuceniem Jacka W. Bartyzela z programu zwolennicy Konfederacji wielokrotnie zaczęli w ramach protestu zakłócać następne wydania programu "Studio Polska".
W wydaniu programu z 13 czerwca 2020 roku duże kontrowersje wzbudziła wypowiedź profesora Przemysława Czarnka, posła Prawa i Sprawiedliwości, przez część komentatorów uznana za homofobiczną. Profesor Czarnek na antenie programu najpierw zademonstrował zdjęcia z festiwalu LGBT w Los Angeles, na których widnieli m.in. mężczyźni z odkrytymi genitaliami w miejscach publicznych w centrum miasta, po czym skomentował to: "Brońmy rodziny przed tego rodzaju zepsuciem, deprawacją, absolutnie niemoralnym postępowaniem. Brońmy nas przed ideologią LGBT i skończmy słuchać tych idiotyzmów o jakichś prawach człowieka czy o jakiejś równości. Ci ludzie nie są równi ludziom normalnym i skończmy wreszcie z tą dyskusją". Po tej wypowiedzi Rzecznik Praw Obywatelskich Adam Bodnar napisał skargę do KRRiT. Profesor Czarnek stwierdził później, że jego wypowiedź została wyrwana z kontekstu i chodziło mu tylko o osoby, które zachowują się tak jak na pokazanych przez niego zdjęciach.
Wśród niektórych osób zaproszonych, które nie siedziały w programie jako goście pierwszego rzędu ale na tylnych siedzeniach i nie mieli z tego powodu podpiętych mikroportów, pojawiały się także oskarżenia o ich marginalizację w programie i umożliwianie wypowiedzi tylko najważniejszym gościom siedzącym właśnie w pierwszym rzędzie; w programie często zdarzały się ponadto sytuacje, w których goście z tylnych rzędów wychodzili na środek lub wstawali i zakłócali program swoistymi manifestacjami.
W dniu 16 sierpnia 2020 roku jeden z gości programu, Adam Słomka, został wyproszony ze studia po spontanicznym, kilkuminutowym wystąpieniu przeciwko formie i treści odbywającej się dyskusji. Jego zdaniem prowadzący nie byli wcale zainteresowani głównym tematem audycji, jakim była setna rocznica Bitwy Warszawskiej. Zaczęli za to poświęcać zbyt dużo uwagi tematom pobocznym, takim jak rozmowa o wartościach LGBT. Wydarzenie to spowodowało dość ożywioną dyskusję w mediach oraz na portalach społecznościowych. Słomka skomentował także swoje wystąpienie na Twitterze stanowczo sprzeciwiając się cenzurze stosowanej na antenie programu.

</doc>
<doc id="3926006" url="https://pl.wikipedia.org/wiki?curid=3926006" title="Roman Rutkowski (1923–2014)">
Roman Rutkowski (1923–2014)

Roman Rutkowski (ur. 12 lutego 1923 w Mościskach, zm. 14 sierpnia 2014) – polski tokarz i działacz komunistyczny, poseł na Sejm PRL VI i VII kadencji.
Życiorys.
Uzyskał wykształcenie zasadnicze zawodowe. W maju 1942 wywieziono go na przymusowe roboty do Niemiec. Po wojnie powrócił do Polski, zamieszkując w październiku 1945 we Wrocławiu. Był tokarzem w Pafawagu, a w sierpniu 1949 skierowano go do pracy w Komendzie Wojewódzkiej Milicji Obywatelskiej we Wrocławiu. Pracował tam do 1956, po czym w 1957 powrócił do pracy w „Pafawagu” (na stanowisko tokarza-brygadzisty).
Był członkiem Polskiej Partii Robotniczej, z którą podczas Kongresu Zjednoczeniowego w grudniu 1948 przystąpił do Polskiej Zjednoczonej Partii Robotniczej, gdzie zasiadał w egzekutywie oddziałowej organizacji partyjnej (był też jej sekretarzem), w plenum Komitetu Dzielnicowego Wrocław-Fabryczna oraz w egzekutywie Komitetu Zakładowego. Był także delegatem na V Zjazd PZPR. W 1972 i 1976 uzyskiwał mandat posła na Sejm PRL w okręgu Wrocław. Przez dwie kadencje zasiadał w Komisji Komunikacji i Łączności, ponadto w trakcie VII kadencji zasiadał w Komisji Prac Ustawodawczych.
Pochowany 20 sierpnia 2014 na Cmentarzu Osobowickim we Wrocławiu.

</doc>
<doc id="3926018" url="https://pl.wikipedia.org/wiki?curid=3926018" title="Amiral Bourgois">
Amiral Bourgois

Amiral Bourgois (Q82) – francuski eksperymentalny oceaniczny okręt podwodny z okresu I wojny światowej. Został zwodowany 25 listopada 1912 roku w stoczni Arsenal de Rochefort, a do służby w Marine nationale wszedł w sierpniu 1914 roku. Podczas wojny operował na wodach kanału La Manche, a w listopadzie 1919 roku został skreślony z listy floty.
Projekt i budowa.
„Amiral Bourgois” zamówiony został na podstawie programu rozbudowy floty francuskiej z 1906 roku. Jednostkę zaprojektował inż. M. Bourdelle. Problemy z silnikami Diesla spowodowały znaczne opóźnienie w przyjęciu okrętu do służby.
„Amiral Bourgois” zbudowany został w Arsenale w Rochefort. Stępkę okrętu położono w maju 1908 roku, został zwodowany 25 listopada 1912 roku, a do służby przyjęto go w sierpniu 1914 roku. Okrętowi nadano nazwę na cześć jednego z konstruktorów pierwszego francuskiego okrętu podwodnego, późniejszego wiceadmirała Siméona Bourgoisa. Jednostka otrzymała numer burtowy Q82.
Dane taktyczno–techniczne.
„Amiral Bourgois” był średniej wielkości dwukadłubowym, oceanicznym okrętem podwodnym. Długość całkowita wynosiła 56,2 metra, szerokość 5,5 metra i zanurzenie 3,6 metra. Wyporność w położeniu nawodnym wynosiła 556 ton, a w zanurzeniu 735 ton. Okręt napędzany był na powierzchni przez dwa czterosuwowe silniki wysokoprężne Schneider o łącznej mocy 1400 koni mechanicznych (KM). Napęd podwodny zapewniały dwa silniki elektryczne SEE o łącznej mocy 1000 KM. Dwuśrubowy układ napędowy pozwalał osiągnąć prędkość 13,85 węzła na powierzchni i 8,65 węzła w zanurzeniu. Zasięg wynosił 2500 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w cztery wewnętrzne wyrzutni torped kalibru 450 mm: dwie na dziobie jednostki i dwie na rufie, z łącznym zapasem 8 torped. W sierpniu 1917 roku na okręcie zamontowano działo pokładowe kal. 65 mm.
Załoga okrętu składała się z 25 oficerów, podoficerów i marynarzy.
Służba.
„Amiral Bourgois” podczas wojny pełnił służbę na wodach kanału La Manche. Okręt został skreślony z listy floty 12 listopada 1919 roku.

</doc>
<doc id="3926029" url="https://pl.wikipedia.org/wiki?curid=3926029" title="İstiklal Caddesi">
İstiklal Caddesi

İstiklal Caddesi (pol. Aleja Niepodległości) – ulica w europejskiej dzielnicy Stambułu, między placem Taksim a dzielnicą Beyoğlu, zamknięta dla ruchu kołowego.
Opis.
Przy ulicy są położone budynki dawnych ambasad, chrześcijańskie kościoły różnych wyznań oraz kawiarnie i sklepy, które dominowały na niej także w XIX wieku. W połowie XX wieku była to główna stambulska dzielnica handlowa. W 1955 na ulicy doszło do zajść podczas antygreckich zamieszek, a większość znajdujących się przy alei sklepów splądrowano.
Przy İstiklal Caddesi znajdują się również teatry i galerie sztuki. Od początku lat 90. ulica jest zamknięta dla ruchu kołowego, jedynie przez jej centralną część przebiega linia tramwajowa obsługiwana przez zabytkowe pojazdy.
19 marca 2016 na ulicy miał miejsce samobójczy zamach terrorystyczny, przeprowadzony przez członka Państwa Islamskiego.

</doc>
<doc id="3926034" url="https://pl.wikipedia.org/wiki?curid=3926034" title="Wschodniokarpacki Szlak Turystyczny">
Wschodniokarpacki Szlak Turystyczny

Wschodniokarpacki Szlak Turystyczny (, "Schidno-Karpatśkyj turystycznyj szlach") – szlak turystyczny, znakowany kolorem czerwonym, prowadzący od Przełęczy Toruńskiej do Krasnyka przez Beskidy Połonińskie, głównie Gorgany i fragment Czarnohory.
Historia.
Szlak w 2002 zaczęła odnawiać i znakować fundacja „Karpackie Ścieżki” (, "Karpatśki steżky").
Marszruta.
Przełęcz Toruńska (Torunskyj perewał, Торунський перевал) – g. Gorgan Wyszkowskij (Wyszkiwskij Gorgan, Вишківський Ґорґан, 1440 m) – g. Mołoda (Молода, 1724 m) – g. Grofa (Грофа, 1748 m) – g. Parenki (Pareńky, Пареньки, 1735 m) – g. Mała Popadia (Мала Попадя, 1598 m) – g. Popadia (Попадя, 1740 m) – g. Koretwyna (Коретвина, 1671 m) – trawers g. Petros (Петрос) – r. Petros – rzeka Łomnica (Limnycja, Лімниця) – grzbiet Matuchów (Matahiw, Матагів) – g. Wysoka (Висока, 1803 m) – g. Ihrowiec (Ihrowec, Ігровець, 1804 m) – przełęcz Borewka (Боревка) – g. Łopuszna (Лопушна, 1772 m) – g. Wielka Sywula (Wełyka Sywula, Велика Сивуля, 1836 m) – g. Mała Sywula (Мала Сивуля, 1818 m) – połonina Ruszczyna (Рущина) – połonyna Bojaryn (Боярин) – rzeka Sałatruczil (Салатручіль – rzeka Sałatruk (Салатрук) – wieś Rafajłowa (Bystrzyca) (Bystrycja, Бистриця) – trawers g. Płoska (Плоска) – trawers g. Dowha (Довга) – przełęcz Stoły (perewał Stoły, перевал Столи) – połonina Błażów (Błażiw, Блажів) – g. Mały Gorgan (Małyj Gorgan, Малий Ґорґан, 1592 m) – g. Siniak (Synjak, Синяк, 1665 m) – połonina Chomjakiw (Хом’яків) – g. Chomiak (Хом’як, 1541 m) – wieś Mikuliczyn (Mykułyczyn, Микуличин) – g. Jahodna (Jahodna, Ягідна, 1216 m) – g. Czornyj Pohar (Чорний Погар, 1266 m) – g. Hordia Dobrokijiwska (Гордя Доброкіївська, 1356 m) – przełęcz Sucha Rozsicz (Суха Розсіч) – przełęcz Ryżi (Рижі) – g. Kytuliwka (Китулівка, 1382 m) – g. Kopec (Копець 1336 m) – Przełęcz Krzywopolska (Krywopilskyj perewał, Кривопільський перевал) (wieś Krywopillja (село Кривопілля)) – grzbiet Kostrycz (Кострич) – wieś Krasnyk (Красник).
Opis.
Wschodniokarpacki Szlak Turystyczny zaczyna się na Przełęczy Toruńskiej (941 m n.p.m.) na trasie Dolina – Chust, gdzie przebiega granica obwodów Iwanofrankiwskiego i Zakarpackiego, łagodnie podchodząc na górę Magura, następnie stromiej na Gorgan Wyszkowski (1439 m n.p.m.; 7,5 km szlaku). Stamtąd zaczyna się 7-kilometrowe zejście przez wieś Słoboda do uroczyska Swicza. Ścieżka kluczy lasem świerkowym, czasami wychodząc na odkryte hale, a potem biegnie wzdłuż strumyka. Zejście jest łagodne. Z uroczyska Swicza ścieżka prowadzi dawną kolejką wąskotorową.
Przez dwa kilometry szlak kilka razy przekracza potok, dalej ścieżka prowadzi do góry, zaczynając podejście na połoninę Sołotwyna pod górą Mołoda. Przed połoniną jest źródło wody pitnej i miejsce postojowe.
Podejście na szczyt nie jest trudne, ale długie – 3 km. Tam pierwszy raz spotkamy się z kosodrzewiną i gorgańskimi kamieniami, pokrytymi porostami. Z Mołodej ścieżka zbiega w dół do rzeki o tej samej nazwie, tracąc prawie 900 metrów wysokości. Dla przejścia przez rzekę z jednego brzegu na drugi przerzucono dwa pnie.
Dalej szlak podchodzi przez zarośnięty trawą potok do schroniska turystycznego na przełęczy między szczytami Koń Grofecki i Grofa. Dalej przechodzi przez górę Grofa, schronisko turystyczne Plisce, grzbiet Parenki, szczyty Mała Popadia, Popadia i Koretwyna.
Za górą Koretwyna ścieżka omija szczyt Petrosa i schodzi do koryta rzeki. Dalej szlak wiedzie gruntową drogą samochodową w kierunku wsi Osmołoda, nie dochodząc do niej. Ścieżka przecina rzekę Łomnica mostem wiszącym i prowadzi na grzbiet Matachów. W Osmołodzie jest sklep, a także prywatne domy z noclegami.
Dalej szlak biegnie grzbietem Matuchów, mija schronisko turystyczne i kieruje się na szczyty Wysoka i Ihrowiec.
Z Ihrowca ścieżka schodzi na połoninę Borewka. Za połoniną zaczyna się podejście na grzbiet Sywuli przez szczyty Łopuszna, Wielka Sywula i Mała Sywula.
Dalej, po przejściu grzbietu, droga kieruje się na połoninę Ruszczyna. Na połoninie jest kilka źródeł wody pitnej.
Za Ruszczyną ścieżka biegnie do następnej połoniny – Bojaryn. Potem na dół, nad jezioro Sałatruczil z trzymetrowym wodospadem. Za jeziorem droga gruntowa prowadzi do wsi Rafajłowa (Bystrzyca). Tam można uzupełnić zapasy prowiantu w sklepie. Z Bystrzycy droga wiedzie do gór Płoska i Dowha. Podejście jest dosyć strome, ale przechodzi przez zacieniony las.
Ze szczytów widać większą część Gorgan, część pasma Czarnohory z Howerlą i Petrosem na horyzoncie.
Szlak nie wchodzi na górę Dowha („Długa”), ale skręca przed nią w lewo, na przełęcz Stoły. Z przełęczy Stoły ścieżka kieruje się na połoninę Błażów, skąd zaczyna się krótkie, ale bardzo strome podejście na górę Mały Gorgan. Patrząc ze szczytu na północny zachód, widać górę Doboszanka, a na południowym zachodzie ośrodek narciarski „Bukowel”.
Po przejściu grzbietu chodzi się lasem na połoninę Chomiaków. Tam, szczególnie w dzień wolny, jest wielu turystów, którzy przyszli zdobyć popularny szczyt Chomiak. Przyczyną popularności jest jej położenie. Obok znajduje się droga samochodowa, wodospad Huk i wieś Mikuliczyn, gdzie można zostawić auto z rzeczami i wybrać się na wysokość półtora kilometra.
Z góry Chomiak kręta serpentyna wiedzie w dół, do wspomnianego Mikuliczyna. Ścieżka dochodzi do punktu kontrolnego, za którym zaczyna się droga nad wodospad Huk. A Wschodniokarpacki Szlak Turystyczny skręca w prawo do wiszącego mostu przez rzekę Prut.
Z Mikuliczyna zaczyna się droga na pasmo ze szczytami Jahodna, Czarny Pohar, Hordia Dobrokyjiwska. Podejście do pierwszego szczytu jest dość strome. Dalej szlak grzbietem prowadzi do bitej, gruntowej drogi praktycznie bez strat wysokości.
Z grzbietu otwierają się widoki na szczyty Chomiaka i Siniaka, a także na pasmo Czarnohory z Petrosem i Howerlą.
Po przełęczach Sucha Rozsicz i Ryżi ścieżka wychodzi na kolejne pasmo. Główną jego osobliwością są kamienie olbrzymich rozmiarów, z których zbudowany jest cały grzbiet.
Po tych przeszkodach szlak przechodzi zacienionym lasem i schodzi z gór na Przełęcz Krzywopolską, obok której położona jest wieś Krzywopole. Na przełęczy jest sklep i bar.
Pasmo widoczne z przełęczy w kierunku południowym, nazywa się Kostrycza. To ostatni odcinek Wschodniokarapckiego Szlaku Turystycznego. Jest niewysoki, jego dominujący szczyt ma wysokość 1585 metrów.
Po Kostryczi schodzi się do wsi Krasnyk, gdzie też kończy się Wschodniokarpacki Szlak Turystyczny. Ostatnie 3,5 km, które nie wchodzą w skład znakowanego szlaku, trzeba pokonać, żeby dostać się do wsi Ilci, skąd jest transport do Wierchowiny. A z Wierchowiny co godzinę odjeżdżają "marszrutki" do Iwano-Frankiwska (Stanisławowa).
Wieś Krasnyk jest tymczasowym końcem szlaku. Po szczegółowym rozplanowaniu szlak będzie przedłużony dalej, najprawdopodobniej na pasmo Krynta. Kierunek po Kryncie jeszcze nie jest znany.
Jest kilka miejsc, w których można zgubić szlak:

</doc>
<doc id="3926052" url="https://pl.wikipedia.org/wiki?curid=3926052" title="Kościół Narodzenia Najświętszej Maryi Panny w Siemysłowie">
Kościół Narodzenia Najświętszej Maryi Panny w Siemysłowie

Kościół Narodzenia Najświętszej Maryi Panny – rzymskokatolicki kościół parafialny w Siemysłowie. Świątynia należy do parafii Narodzenia Najświętszej Maryi Panny w Siemysłowie w dekanacie Namysłów wschód, archidiecezji wrocławskiej.Dnia 5 lutego 1966 roku, pod numerem 1107/66, kościół został wpisany do rejestru zabytków województwa opolskiego

</doc>
<doc id="3926057" url="https://pl.wikipedia.org/wiki?curid=3926057" title="Zamach w Stambule (19 marca 2016)">
Zamach w Stambule (19 marca 2016)

Zamach w Stambule 19 marca 2016 – samobójczy atak terrorystyczny przeprowadzony przez Państwo Islamskie przy prestiżowej ulicy İstiklal Caddesi. W jego rezultacie zginęło pięć osób (łącznie z napastnikiem), a 36 zostało rannych.
Przebieg wydarzeń.
Do zamachu doszło 19 marca 2016 około godz. 11 lokalnego czasu na ważnej ulicy handlowej, Alei Niepodległości (İstiklal Caddesi). Zamachowiec wysadził się w powietrze kilkaset metrów od miejsca, gdzie zwykle parkują samochody policyjne. Terrorysta prawdopodobnie chciał wysadzić się w innym, bardziej zatłoczonym miejscu, jednak przestraszył się zatrzymania przez policję i wysadził się w powietrze, zanim dotarł do ustalonego celu. W ataku zginęły, oprócz napastnika, cztery osoby: troje obywateli Izraela (w tym jedna osoba z podwójnym obywatelstwem) oraz Irańczyk. 39 osób, z czego 24 cudzoziemców, odniosło rany.
Początkowo władze tureckie podejrzewały o zorganizowanie zamachu w równym stopniu Państwo Islamskie i Partię Pracujących Kurdystanu, która w Turcji traktowana jest jak organizacja terrorystyczna. Kurdyjska partia zaprzeczyła, jakoby przygotowała atak i potępiła uderzenia w przypadkowych cywilów. Żadna organizacja w pierwszej kolejności nie przyznała się do zorganizowania ataku. Ostatecznie minister spraw wewnętrznych Turcji Efkan Ala podał, iż sprawca zamachu został zidentyfikowany jako Mehmet Öztürk, 24-letni obywatel turecki z prowincji Gaziantep, związany z Państwem Islamskim i działający w jego szeregach w Syrii w latach 2013-2015.
Tło i przyczyny zamachu.
Państwo Islamskie stanowiło w okresie przeprowadzenia zamachu jedno z najpoważniejszych zagrożeń dla bezpieczeństwa i stabilności Turcji, od 2013 jest uznawane przez Ankarę za organizację terrorystyczną. Równocześnie władze tureckie były oskarżane (przez opozycję, organizacje kurdyjskie, jak również Rosję) o współpracę z tą organizacją terrorystyczną m.in. poprzez dozbrajanie jej, tolerowanie przepływu dżihadystów przez granicę turecką i prowadzenie przez nich agitacji na terytorium Turcji. Publiczne wyrażanie sympatii wobec Państwa Islamskiego zarzucano politykom rządzącej Partii Sprawiedliwości i Rozwoju. Przyczyną, dla której Turcja miałaby tolerować lub nawet wspierać IS, jest jego skrajna wrogość wobec rządów Baszszara al-Asada w Syrii; Ankara również w 2016 dążyła do ich obalenia, wspierając otwarcie organizacje opozycji syryjskiej w wojnie domowej. Drugą przyczyną ambiwalencji w stosunkach między IS a Turcją jest wspólna wrogość wobec kurdyjskich organizacji zbrojnych, w tym niepodległościowych. Według Mateusza Chudziaka właśnie ambiwalencja polityki Ankary wobec Państwa Islamskiego zachęciła terrorystów do przeniesienia działań na terytorium tureckie, zorganizowania na nim ataków na Kurdów, a w dalszej kolejności także na innych "wrogów islamu" w rozumieniu IS - za takowych uważa się np. turystów z Europy Zachodniej.

</doc>
<doc id="3926061" url="https://pl.wikipedia.org/wiki?curid=3926061" title="Marlena Happach">
Marlena Happach

Marlena Elżbieta Happach (ur. 9 stycznia 1977) – architekt, urbanistka, działaczka społeczna związana z Warszawą.
Życiorys.
W 2004 ukończyła studia na Wydziale Architektury Politechniki Warszawskiej; za pracę dyplomową "Koncepcja przekształceń osiedla Stegny" została w tym samym roku uhonorowana nagrodą Erharda Buska.
Pracowała w pracowni urbanistycznej Krzysztofa Domaradzkiego. Odbyła staż w Berlinie, gdzie zajmowała się rewitalizacją blokowisk. Jest współzałożycielką i do 2016 była prezesem Stowarzyszenia na rzecz poprawy środowiska mieszkalnego „Odblokuj”, zajmującego się m.in. partycypacją społeczną w planowaniu miejscowym i rewitalizacji. Od 2016 do 2017 była współwłaścicielką (wraz z Markiem Happach) pracowni projektowej H2 Architekci.
Uczestniczyła w 10. polskiej edycji europejskiego konkursu dla młodych architektów Europan. Realizowała społeczno-urbanistyczne projekty rewitalizacji "odNowa", "Żółta Linia" oraz "Blok, podwórko, kamienice" na warszawskiej Pradze, inicjatorka pawilonu "M3" na Służewie i "M4" na Rakowcu. Jest laureatką Nagrody Architektonicznej im. Małgorzaty Baczko i Piotra Zakrzewskiego (wyróżnienie) w 2005. Zajęła II miejsce w konkursie na Przystanek dla Warszawy. Jest współautorką (razem z Robertem Czajką) książki "Architekturki" z rozkładanymi modelami znanych warszawskich budynków.
W latach 2012–2015 była wiceprezesem, a od 2015 do 2016 prezes Oddziału Warszawskiego Stowarzyszenia Architektów Polskich. W 2015 została zaliczona przez „Gazetę Stołeczną” do 40 najbardziej wpływowych kobiet stolicy.
Od 2016 pełni funkcję Architekta Miasta Warszawy – jest dyrektorem Biura Architektury i Planowania Przestrzennego w Urzędzie m.st. Warszawy. W 2022 została powołana do Rady Odbudowy Pałacu Saskiego.
Odznaczenia.
W 2016 została odznaczona Srebrnym Krzyżem Zasługi „za zasługi w promowaniu działań na rzecz poprawy infrastruktury miejskiej, za osiągnięcia w upowszechnianiu pamięci o najnowszej historii Polski”

</doc>
<doc id="3926064" url="https://pl.wikipedia.org/wiki?curid=3926064" title="Open 13 2017">
Open 13 2017

Open 13 2017, właśc. Open 13 Provence 2017 – tenisowy turniej ATP kategorii ATP World Tour 250 w sezonie 2017 z cyklu Open 13 rozgrywany w dniach 20–26 lutego 2017 roku w Marsylii na kortach twardych w hali o puli nagród wynoszącej 691 850 euro.

</doc>
<doc id="3926068" url="https://pl.wikipedia.org/wiki?curid=3926068" title="Józef Rodzik">
Józef Rodzik

Józef Rodzik (ur. 13 czerwca 1923 w Nowej Różance w powiecie szczuczyńskim, zm. 13 maja 1975) – polski spółdzielca i działacz komunistyczny, poseł na Sejm PRL VI kadencji.
Życiorys.
Syn Ludwika i Genowefy. Uzyskał wykształcenie średnie. W 1944 wstąpił do Wojska Polskiego, przebył szlak bojowy do Berlina. W 1947 został zdemobilizowany. Z początkiem lipca 1947 został członkiem Polskiej Partii Robotniczej, z którą w grudniu 1948 przystąpił do Polskiej Zjednoczonej Partii Robotniczej, w której do 1950 był członkiem i sekretarzem podstawowej organizacji partyjnej w Ciechanowie. W 1954 został prelegentem wydziału propagandy Komitetu Wojewódzkiego PZPR w Białymstoku. W latach 1956–1971 zasiadał w KW i jego egzekutywie, a od 1971 w Wojewódzkiej Komisji Rewizyjnej KW, będąc jej przewodniczącym.
W 1947 wstąpił do Związku Samopomocy Chłopskiej, gdzie w latach 1950–1953 pełnił funkcję prezesa Zarządu Powiatowego w Ciechanowie, a w latach 1954–1957 był prezesem Zarządu Wojewódzkiego w Białymstoku. W latach 1957–1972 zajmował stanowisko prezesa Wojewódzkiego Związku Kółek Rolniczych w Białymstoku. Zasiadał w prezydium Wojewódzkiej Rady Narodowej, a od 1961 był przewodniczącym Komisji Rolnictwa i Leśnictwa WRN w Białymstoku. Był także członkiem prezydium Wojewódzkiego Komitetu Frontu Jedności Narodu. W 1972 uzyskał mandat posła na Sejm PRL w okręgu Łomża. Zasiadał w Komisji Leśnictwa i Przemysłu Drzewnego oraz w Komisji Handlu Wewnętrznego, której był zastępcą przewodniczącego. Zmarł w trakcie kadencji.
Został pochowany na Cmentarzu Miejskim w Białymstoku.

</doc>
<doc id="3926072" url="https://pl.wikipedia.org/wiki?curid=3926072" title="Ałan Dudajew">
Ałan Dudajew

Ałan Iljicz Dudajew (ros. Алан Ильич Дудаев; ur. 18 maja 1981) – rosyjski zapaśnik startujący w stylu wolnym. Mistrz świata w 2005. Wicemistrz Europy w 2004. Złoty medalista igrzysk wojskowych w 2007 i wojskowych mistrzostw świata w 2006. Pierwszy w drużynie w Pucharze Świata w 2008 roku.
Mistrz Rosji w 2005, drugi w 2008 i trzeci w 2004 i 2007 roku.

</doc>
<doc id="3926074" url="https://pl.wikipedia.org/wiki?curid=3926074" title="Alan Dudaev">
Alan Dudaev



</doc>
<doc id="3926078" url="https://pl.wikipedia.org/wiki?curid=3926078" title="Roman Czuba">
Roman Czuba

Roman Czuba (ur. 24 stycznia 1928 w Wysokiem, zm. 29 marca 2001) – polski inżynier nauk agrotechnicznych, poseł na Sejm PRL VI kadencji.
Życiorys.
W Cieszynie ukończył szkołę średnią i podjął w 1947 studia w tamtejszej Wyższej Szkole Gospodarstwa Wiejskiego. Kontynuował je w Wyższej Szkole Rolniczej w Olsztynie, uzyskując w 1950 stopień inżyniera rolnictwa. W 1951 Wydziale Rolniczym Uniwersytetu Wrocławskiego otrzymał stopień magistra nauk rolniczych, po czym pracował w szkolnictwie rolniczym. Od 1954 do 1961 był dyrektorem Technikum Rolniczego w Namysłowie. W 1961 uzyskał stopień doktora nauk rolniczych na Politechnice Wrocławskiej i został kierownikiem wrocławskiej Stacji Chemiczno-Rolniczej, którym był do 1969. W 1968 uzyskał habilitację w Wyższej Szkole Rolniczej we Wrocławiu. Podjął następnie pracę we Wrocławskim Oddziale Instytutu Uprawy, Nawożenia i Gleboznawstwa w Puławach, gdzie przez 25 lat był kierownikiem zorganizowanego przez siebie Zakładu Agrochemicznej Obsługi Rolnictwa. W 1969 został członkiem Komitetu Gleboznawstwa i Chemii Rolniczej. W 1972 uzyskał mandat posła na Sejm PRL w okręgu Wałbrzych, reprezentując Zjednoczone Stronnictwo Ludowe. Był zastępcą przewodniczącego Komisji Nauki i Postępu Technicznego. W 1973 zrzekł się mandatu. W 1976 został profesorem nadzwyczajnym, a w 1985 profesorem zwyczajnym. W 1989 z ramienia ZSL bez powodzenia kandydował do Senatu.
Zasiadał w radach naukowych: Instytutu Nawozów Sztucznych w Puławach (w latach 1969–1991) IUNG w Puławach (1970–1995), oraz Instytutu Melioracji i Użytków Zielonych w Falentach (1984–1991). Od 1978 do 1981 był członkiem Rady Naukowej Międzynarodowego Instytutu Potasowego w Bernie, a w latach 1984–1994 prezydium Światowej Organizacji Nawozowej (CIEC). W 1997 otrzymał tytuł doktora "honoris causa" Akademii Rolniczo-Technicznej (dawnej WSR) w Olsztynie, a w 1999 honorowe członkostwo w Komitecie Gleboznawstwa i Chemii Rolnej Polskiej Akademii Nauk. Zasiadał też w Komisji Nauk Rolniczych PAN Oddział we Wrocławiu. Należał do Wrocławskiego Towarzystwa Naukowego, Polskiego Towarzystwa Nauk Agrotechnicznych i Polskiego Towarzystwa Gleboznawczego. Przez wiele lat działał w Stowarzyszeniu Inżynierów i Techników Rolnictwa przy NOT. Otrzymał tytuł honorowy Twórcy Nowej Techniki.
Był ekspertem z zakresu chemii rolnej oraz gleboznawcą. Autor i współautor 110 rozpraw naukowych (18 z nich opublikowano za granicą) oraz 10 patentów, ponad 120 artykułów i doniesień naukowych, a także 21 książek i podręczników. Wypromował ośmiu doktorów nauk rolniczych oraz był recenzentem 179 prac naukowych.
Pochowany na cmentarzu Grabiszyńskim (28/451/11).

</doc>
<doc id="3926080" url="https://pl.wikipedia.org/wiki?curid=3926080" title="Gertruda Kilosówna">
Gertruda Kilosówna



</doc>
<doc id="3926084" url="https://pl.wikipedia.org/wiki?curid=3926084" title="Waszyngtonia">
Waszyngtonia

Waszyngtonia ("Washingtonia" H.Wendl.) – rodzaj roślin z rodziny arekowatych (palm). Obejmuje dwa gatunki występujące w południowo-zachodniej części Stanów Zjednoczonych i w północno-zachodniej części Meksyku. Rosną one na terenach pustynnych, ale w miejscach, gdzie dostępna jest woda podziemna. Uprawiane są w strefie klimatu ciepłego i miejscami dziczeją (np. na Florydzie). W klimacie umiarkowanym uprawiane są jako rośliny szklarniowe i w pomieszczeniach jako rośliny doniczkowe. Nazwa rodzajowa upamiętnia Georga Washingtona – pierwszego prezydenta USA.
Zastosowanie i uprawa.
Rośliny uprawiane w chłodniejszym klimacie w pomieszczeniach rosną najlepiej w półcieniu. Zimą powinny być przechowywane w chłodniejszych pomieszczeniach (temperatura 10–15°C), latem zaleca się wystawiać je na otwarte powietrze i umieszczać pojemnik w gruncie. Latem rośliny wymagają obfitego podlewania, zimą – umiarkowanego. Dobrze znoszą suche powietrze. Rosną najlepiej w glebie próchnicznej z dodatkiem piasku, żwiru i gliny. Rozmnażane są z nasion, które szybko kiełkują. Po dwóch latach rośliny osiągają już 60 cm wysokości.

</doc>
<doc id="3926085" url="https://pl.wikipedia.org/wiki?curid=3926085" title="Muzeum Fransa Halsa">
Muzeum Fransa Halsa

Muzeum Fransa Halsa – muzeum sztuki w holenderskim mieście Haarlem, gdzie za sprawą zmian dokonywanych w malarstwie, narodził się "złoty wiek" sztuki holenderskiej. W muzeum znajduje się największa kolekcja obrazów Fransa Halsa.
Historia.
Muzeum powstało w 1862 roku, a za swoją siedzibę obrało nowo wyremontowane pomieszczenia kościoła dominikanów, znajdujące się na tyłach haarlemskiego ratusza. W 1913 roku, z powodu powiększających się zbiorów, muzeum zostało przeniesione do opuszczonego budynku sierocińca. Kolekcja opierała się na obrazach będących własnością miasta Haarlem, które zostały zagrabione z katolickich kościołów w 1580 roku (ok. stu sztuk) po reformacji oraz z wyburzonych budynków po XV wieku.
Kolekcja.
Oprócz obrazów Halsa, w muzeum można obejrzeć dzieła jego poprzedników i współczesnych oraz przedmioty codziennego użytku: meble, ceramikę, szkło, srebro. Najstarsze obrazy pochodzą z XVI wieku i przedstawiają głównie postacie biblijne. Około 1590 roku Haarlem stał się ośrodkiem dla powstającego nowego stylu – manieryzmu. Kolejne obrazy pochodzą z XVII wieku i stanowią świadectwo holenderskiego złotego wieku.
Oprócz obrazów Fransa Halsa w muzeum eksponowane są prace m.in. takich twórców jak:

</doc>
<doc id="3926087" url="https://pl.wikipedia.org/wiki?curid=3926087" title="Washingtonia">
Washingtonia



</doc>
<doc id="3926095" url="https://pl.wikipedia.org/wiki?curid=3926095" title="Feliks Starzec">
Feliks Starzec

Feliks Starzec (ur. 12 sierpnia 1920 w Woli Drzewieckiej, zm. 27 lipca 1974 w Warszawie) – polski działacz ruchu ludowego, dziennikarz i polityk, poseł na Sejm PRL III, IV, V i VI kadencji.
Życiorys.
Syn Franciszka i Marii. W czasie wojny walczył w Batalionach Chłopskich i współorganizował tajne nauczanie. Później działał w ruchu młodzieżowym i ludowym. W 1945 wstąpił do Stronnictwa Ludowego. W latach 1947–1948 pełnił funkcję prezesa Wojewódzkiego Związku Młodzieży Wiejskiej RP „Wici” w Łodzi, a po zjednoczeniu w 1948 organizacji młodzieżowych został przewodniczącym Zarządu Wojewódzkiego Związku Młodzieży Polskiej w Łodzi. W 1950 objął stanowisko zastępcy kierownika wydziału organizacyjnego Zarządu Głównego ZMP, a potem pełnił obowiązki kierownika wydziału młodzieży wiejskiej ZG ZMP. Od 1947 do 1956 zasiadał w Radzie Naczelnej kolejno Stronnictwa Ludowego (do 1949) i Zjednoczonego Stronnictwa Ludowego oraz w prezydium Zarządu Głównego Związku Młodzieży Wiejskiej. W 1952 uzyskał wykształcenie wyższe na Wydziale Prawno-Ekonomicznym Uniwersytetu Łódzkiego i podjął pracę w redakcji „Woli Ludu”, a następnie „Nowej Wsi” (pracował w niej w latach 1952–1957). Od 1957 do 1961 pełnił funkcję redaktora naczelnego „Zarzewia”, a w latach 1961–1965 „Tygodnika Kulturalnego”. Od 1965 do 1968 był prezesem Wojewódzkiego Komitetu ZSL w Koszalinie, a w latach 1968–1974 redaktorem naczelnym „Zielonego Sztandaru”. Był autorem wielu publikacji na tematy społeczno-gospodarcze wsi.
W latach 1959–1962 zasiadał w prezydium Naczelnego Komitetu ZSL, a od 1964 do 1969 był zastępcą członka NK, skąd przeszedł do sekretariatu NK ZSL (zasiadając w nim do końca życia). W 1961, 1965, 1969 i 1972 uzyskiwał mandat posła na Sejm PRL. Przez cztery kadencje zasiadał w Komisji Planu Gospodarczego, Budżetu i Finansów, której w trakcie V kadencji był zastępcą przewodniczącego. Tej kadencji zasiadał również w Komisji Mandatowo-Regulaminowej. Zmarł w trakcie kadencji, pochowany na Cmentarzu Wojskowym na Powązkach (kwatera C33-6-20).

</doc>
<doc id="3926098" url="https://pl.wikipedia.org/wiki?curid=3926098" title="Friedrich Arnold Brockhaus">
Friedrich Arnold Brockhaus

Friedrich Arnold Brockhaus (ur. 4 maja 1772 w Dortmundzie, zm. 20 sierpnia 1823 w Lipsku) – niemiecki wydawca i księgarz, twórca firmy wydawniczej Brockhaus oraz inicjator i wydawca Encyklopedii Brockhausa.
Gimnazjum ukończył w Dortmundzie, w 1788 przeprowadził się do Düsseldorfu i podjął pracę w jednej z tamtejszych firm kupieckich, zajmując się tym do 1793 r., po czym przez dwa lata studiował filologię współczesną na uniwersytecie w Lipsku. Później wrócił do rodzinnego miasta i założył skład towarów angielskich. W 1801 przeprowadził się do Arnhem, a w 1802 r. do Amsterdamu, w obu tych miastach prowadził magazyn towarów z Anglii. Własną firmę wydawniczą utworzył w roku 1805 w Amsterdamie, w tym okresie nabył prawa do Konversations-Lexikon i kontynuował tę serię wydawniczą. Firma jednak miała liczne problemy i w 1810 r. musiał przeprowadzić ją do Niemiec, działając w 1811 w Altenburgu, a od 1818 r. w Lipsku. Już w 1812 zaczął drugą edycję Konversations-Lexikon, tym razem z dużym sukcesem.
Wydawał dwa czasopisma poświęcone literaturze: "Journale Hermes oder kritisches Jahrbuch der Literatur" i "Literarisches Wochenblatt das Verlagsprogramm". Opublikował też pracę Raumera "Geschichte der Hohen Staufen und ihrer Zeit"
oraz Eberta "Allgemeines bibliographisches Lexikon".
Po śmierci firmę przejęli jego synowie: Friedrich i Heinrich. Inny syn, Hermann Brockhaus, został orientalistą.
Firma działa do II wojny światowej, po której została znacjonalizowana w 1953 przez władze Niemieckiej Republiki Demokratycznej i nazwana VEB F.A. Brockhaus Verlag. Z kolei w Republice Federalna Niemiec prywatni właściciele dawnej firmy utworzyli odrębną firmę wydawniczą F.A. Brockhaus.
W latach 1860–1894 firma wydała 81. tomową „Bibliotekę Pisarzy Polskich”, przez krótki czas (od 1861 do 1865) wydawała też miesięcznik „Bibliografia Polska”.
Na cześć wydawcy nazwano planetoidę (27765) Brockhaus.

</doc>
<doc id="3926099" url="https://pl.wikipedia.org/wiki?curid=3926099" title="Pro Wrestling Illustrated">
Pro Wrestling Illustrated

Pro Wrestling Illustrated (PWI) – amerykański magazyn o profesjonalnym wrestlingu, który został założony w 1972. "PWI" ma swoją siedzibę w Blue Bell w Pensylwanii i jest wydawany przez Kappa Publishing Group. Jest to najdłużej wydawany angielskojęzyczny magazyn o wrestlingu. "PWI" jest miesięcznikiem, zaś co roku wydawane są specjalne numery pisma takie jak „Alamanac and Book fo Facts”.
Pismo "PWI" jest często określane jako „Apter Mag”, na cześć wieloletniego redaktora Billa Aptera. Termin był używany wobec magazynów o wrestlingu, które utrzymywały, że profesjonalny wrestling jest prawdziwy (nie „łamano kayfabe’u”, trzymano się scenariuszy federacji). W ostatnich latach "PWI" odsunęło się od tego stanowiska i publikowane są tam aktualne wieści oraz komentarze związane również z zapleczem tej dyscypliny. Co roku publikują listy „top 500 wrestlerów”, a także „top 50 wrestlerek”.
Historia.
Pierwszy numer "Pro Wrestling Illustrated" został wydany w 1979. Magazyn był znany z utrzymywania scenariuszów produkowanych przez różne federacje, lecz w ostatnich latach również produkowane są artykuły informujące o wydarzeniach z zaplecza. Oprócz największych federacji, w "PWI" znajdują się również informacje o mniejszych federacjach oraz federacjach niezależnych ze Stanów Zjednoczonych. Wydawane są również specjalne wydania takie jak "Pro Wrestling Illustrated Wrestling Almanac &amp; Book of Facts" (od 1996), "Women of Wrestling" oraz tygodnik "PWI Weekly" (od 1989 do 2000).
Od początku istnienia "PWI" rozdaje również coroczne tytuły. Ówcześnie były one przyznawane przez "Sports Review Wrestling". Czytelnicy mają możliwość głosowania na zdobywców danych nagród pod koniec każdego roku, zaś wyniki są publikowane w specjalnym numerze. Poniżej znajduje się lista nagród czasopisma:
Statusy światowych mistrzostw.
Każda federacja posiada własne tytuły mistrzowskie, gdzie w wielu promotorzy określają swoje jako światowe. Poniżej znajduje się lista światowych mistrzostw uznawanych przez redaktorów magazynu. Przed utworzeniem National Wrestling Alliance (NWA) w lipcu 1948, "PWI" uznawało wybrane oryginalne światowe mistrzostwa od 4 maja 1905 do 28 stycznia 1946. Na stan z 8 kwietnia 2021 status światowych tytułów posiadają WWE Championship, WWE Universal Championship, NXT Championship, AEW World Championship, Impact World Championship, ROH World Championship, MLW World Heavyweight Championship i NWA World Heavyweight Championship z USA, AAA Mega Championship i CMLL World Heavyweight Championship z Meksyku oraz IWGP World Heavyweight Championship, Triple Crown Heavyweight Championship, World of Stardom Championship i GHC Heavyweight Championship z Japonii. "PWI" uznaje również tytuły niezależne którymi są IWTV Independent Wrestling World Championship i Pan-Afrikan World Diaspora Wrestling Championship
Rankingi PWI.
PWI 500.
"PWI" publikuje coroczną listę 500 najlepszych wrestlerów w specjalnym wydaniu "PWI 500". Redaktorzy "PWI" nie określają danego miejsca po osiągnięciach z poprzednich lat, a jedynie po ilości przegranych i wygranych, zdobytych mistrzostwach, jakości i ilości rywalizacji oraz umiejętności ringowych z całego roku. Na stan z 2016 jedynie Jushin Thunder Liger pojawił się w każdej liście "PWI 500" produkowanej od 1991. Jedyną kobietą, która pojawiła się na liście jest Miss Texas (Jacqueline Moore), która w 1993 zajęła 249. miejsce.

</doc>
<doc id="3926102" url="https://pl.wikipedia.org/wiki?curid=3926102" title="Como Lago">
Como Lago



</doc>
<doc id="3926103" url="https://pl.wikipedia.org/wiki?curid=3926103" title="Somalia na Letnich Igrzyskach Olimpijskich 2016">
Somalia na Letnich Igrzyskach Olimpijskich 2016

Somalię na Letnich Igrzyskach Olimpijskich 2016, które odbyły się w Rio de Janeiro, reprezentowało 2 zawodników.
Był to dziewiąty start reprezentacji Somalii na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety

</doc>
<doc id="3926113" url="https://pl.wikipedia.org/wiki?curid=3926113" title="Sierra Leone na Letnich Igrzyskach Olimpijskich 2016">
Sierra Leone na Letnich Igrzyskach Olimpijskich 2016

Sierra Leone na Letnich Igrzyskach Olimpijskich 2016, które odbyły się w Rio de Janeiro, reprezentowało 4 zawodników.
Był to jedenaaty start reprezentacji Sierra Leone na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="3926116" url="https://pl.wikipedia.org/wiki?curid=3926116" title="Brockhaus (ujednoznacznienie)">
Brockhaus (ujednoznacznienie)



</doc>
<doc id="3926120" url="https://pl.wikipedia.org/wiki?curid=3926120" title="Naczyn Kuułar">
Naczyn Kuułar

Naczyn Siergiejewicz Kuułar (ros. Начын Сергеевич Куулар; 9 czerwca 1995) – rosyjski zapaśnik walczący w stylu wolnym. Brązowy medalista mistrzostw Europy w 2019. Wojskowy mistrz świata z 2016, 2017 i 2018. Mistrz świata U-23 w 2017 i Europy w 2018. Mistrz Europy juniorów z 2015. Drugi na mistrzostwach Rosji w 2019 i trzeci w 2018 roku.

</doc>
<doc id="3926122" url="https://pl.wikipedia.org/wiki?curid=3926122" title="Nachyin Kuular">
Nachyin Kuular



</doc>
<doc id="3926123" url="https://pl.wikipedia.org/wiki?curid=3926123" title="Saint Vincent i Grenadyny na Letnich Igrzyskach Olimpijskich 2016">
Saint Vincent i Grenadyny na Letnich Igrzyskach Olimpijskich 2016

Saint Vincent i Grenadyny na Letnich Igrzyskach Olimpijskich 2016, które odbyły się w Londynie, reprezentowało 4 zawodników.
Był to ósmy start reprezentacji Saint Vincent i Grenadyn na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="3926128" url="https://pl.wikipedia.org/wiki?curid=3926128" title="Taman Sari (Dżakarta Zachodnia)">
Taman Sari (Dżakarta Zachodnia)

Taman Sari – dzielnica Dżakarty Zachodniej. Jedna z dwóch dzielnic (obok dzielnicy Tambora), przez które rozciąga się dżakartańskie stare miasto. 
Podział.
W skład dzielnicy wchodzi osiem gmin ("kelurahan"):

</doc>
<doc id="3926141" url="https://pl.wikipedia.org/wiki?curid=3926141" title="Tom Vaughan (reżyser)">
Tom Vaughan (reżyser)

Tom Vaughan (ur. 5 września 1969 w Glasgow) – brytyjski reżyser filmowy i telewizyjny.
Ukończył studia na University of Bristol ze stopniem BA (Bachelor of Arts) w 1990 roku.

</doc>
<doc id="3926144" url="https://pl.wikipedia.org/wiki?curid=3926144" title="SMS Arminius">
SMS Arminius

SMS Arminius – pruski, a następnie niemiecki monitor, który wszedł w skład Pruskiej Marynarki Wojennej w 1865 roku. Obok SMS „Prinz Adalbert”, był to pierwszy niemiecki okręt pancerny. Okręt nazwano imieniem germańskiego wodza z okresu cesarstwa rzymskiego, Arminiusa.
Projekt i budowa.
Projekt okrętu został opracowany przez oficera Royal Navy Cowpera Colesa, zwolennika budowy nowego typu okrętów wyposażonych w wieże artyleryjskie. „Arminius” był nieco powiększoną kopią duńskiego monitora „Rolf Krake”, także projektu Colesa. Budowa rozpoczęła się w stoczni Samuda Brothers w Londynie w 1863 roku, a odbiorcą mogła być Konfederacka Marynarka Wojenna. W momencie wodowania 20 sierpnia 1864 roku było wiadomo, że nabywcą okrętu będą Prusy. Wejście w skład Pruskiej Marynarki Wojennej nastąpiło 22 kwietnia 1865 roku. Koszt budowy okrętu wyniósł 1,8 mln złotych marek i w części został pokryty ze zbiórki publicznej.
Kadłub okrętu wykonano głównie ze stopu żelaza w połączeniu z elementami drewnianymi. Żelazne opancerzenie w najgrubszym miejscu dochodziło do 114 mm. Zastosowano osiem przedziałów wodoszczelnych. Okręt wyposażono w maszynę parową o mocy 1200 KM wyprodukowaną przez brytyjską firmę John Penn and Sons, która napędzała jedną śrubę okrętową. Jako pomocniczy zastosowano napęd żaglowy.
Służba.
Po wejściu do służby okręt przez sześć lat służył w roli jednostki ochrony wybrzeża, przeznaczonej głównie do obrony portów. W 1872 roku przydzielono go do wykonywania zadań szkolnych. Okręt wycofano ze służby w 1875 roku i przeznaczono do zadań pomocniczych. Dzięki taranowi w części dziobowej, wykorzystywano go w Kilonii jako lodołamacz. Okręt skreślono z rejestrów marynarki 2 marca 1901 roku i sprzedano na złom za kwotę 72 tysięcy złotych marek. Złomowanie zakończyło się w 1902 roku.

</doc>
<doc id="3926149" url="https://pl.wikipedia.org/wiki?curid=3926149" title="Tambora (Dżakarta Zachodnia)">
Tambora (Dżakarta Zachodnia)

Tambora – dzielnica Dżakarty Zachodniej. Jedna z dwóch dzielnic (obok dzielnicy Taman Sari), przez które rozciąga się dżakartańskie stare miasto. 
Podział.
W skład dzielnicy wchodzi jedenaście gmin ("kelurahan"):

</doc>
<doc id="3926152" url="https://pl.wikipedia.org/wiki?curid=3926152" title="Jerzy Wachowski">
Jerzy Wachowski

Jerzy Wachowski (ur. 16 września 1932 w Hrubieszowie, zm. 23 grudnia 2004 w Warszawie) – polski prawnik, więzień polityczny okresu stalinizmu, Jaworzniak.
Życiorys.
Założyciel i dowódca młodzieżowej organizacji „Polska Młodzież Walcząca", działającej w latach 1948–1950 w Hrubieszowie. Aresztowany w 1950 roku i osadzony podczas śledztwa na Zamku w Lublinie. Skazany na 8 lat więzienia. Po wyjściu z więzienia skierowany w ramach poboru wojskowego do pracy w kopalni.
W latach 1992–1993 członek założyciel, a następnie członek pierwszego zarządu Związku Jaworzniaków (Krajowy Związek Młodocianych Więźniów Politycznych lat 1944–1956 Jaworzniacy).
Jerzy Wachowski jest autorem motta Jaworzniaków umieszczonego na wielu pomnikach pamięci młodocianych więźniów okresu stalinizmu w Polsce, w tym także na pomniku przed więzieniem w Jaworznie: "Wolność można odzyskać, młodości nigdy".

</doc>
<doc id="3926154" url="https://pl.wikipedia.org/wiki?curid=3926154" title="Gamlet Ramonow">
Gamlet Ramonow

Gamlet Stanisławowicz Ramonow (ros. Гамлет Станиславович Рамонов; ur. 4 stycznia 1994) – rosyjski zapaśnik startujący w stylu wolnym. Brązowy medalista wojskowych mistrzostw świata w 2016 i MŚ juniorów w 2013 roku. Medalista mistrzostw Rosji juniorów.

</doc>
<doc id="3926155" url="https://pl.wikipedia.org/wiki?curid=3926155" title="Gamlet Ramonov">
Gamlet Ramonov



</doc>
<doc id="3926182" url="https://pl.wikipedia.org/wiki?curid=3926182" title="Partia Katolicka (Indonezja)">
Partia Katolicka (Indonezja)

Partia Katolicka (indonez. "Partai Katolik") – założona w 1945 roku przez Kasimo, partia polityczna zrzeszająca indonezyjskich katolików. W marcu 1970 roku, pomimo poparcia dla reżimu gen. Suharto, ugrupowanie wraz z Indonezyjską Partią Narodową, Ligą Zwolenników Niepodległości Indonezji, Indonezyjską Partią Chrześcijańską oraz Partią Murba weszło w skład koalicji - Demokratycznej Grupy Rozwoju (Kelompok Persatuan Pembangunan). Trzy lata później, koalicja utworzyła Zjednoczoną Partię na rzecz Rozwoju. 
Od 1965 r. partia współuczestniczyła w utworzeniu ogólnokrajowego dziennika katolickiego – "Kompas".

</doc>
<doc id="3926198" url="https://pl.wikipedia.org/wiki?curid=3926198" title="Sobków (ujednoznacznienie)">
Sobków (ujednoznacznienie)



</doc>
<doc id="3926205" url="https://pl.wikipedia.org/wiki?curid=3926205" title="Stara Wieś (Szczukowice)">
Stara Wieś (Szczukowice)

Stara Wieś – część wsi Szczukowice w Polsce położona w województwie świętokrzyskim, w powiecie kieleckim, w gminie Piekoszów
W latach 1975–1998 część wsi administracyjnie należała do województwa kieleckiego.

</doc>
<doc id="3926208" url="https://pl.wikipedia.org/wiki?curid=3926208" title="Koloniści">
Koloniści

Koloniści – część wsi Szczukowice w Polsce położona w województwie świętokrzyskim, w powiecie kieleckim, w gminie Piekoszów
W latach 1975–1998 część wsi administracyjnie należała do województwa kieleckiego.

</doc>
<doc id="3926209" url="https://pl.wikipedia.org/wiki?curid=3926209" title="Okrąglica (Szczukowice)">
Okrąglica (Szczukowice)

Okrąglica – część wsi Szczukowice w Polsce położona w województwie świętokrzyskim, w powiecie kieleckim, w gminie Piekoszów
W latach 1975–1998 część wsi administracyjnie należała do województwa kieleckiego.

</doc>
<doc id="3926210" url="https://pl.wikipedia.org/wiki?curid=3926210" title="Sobków (Szczukowice)">
Sobków (Szczukowice)

Sobków – część wsi Szczukowice w Polsce położona w województwie świętokrzyskim, w powiecie kieleckim, w gminie Piekoszów
W latach 1975–1998 część wsi administracyjnie należała do województwa kieleckiego.

</doc>
<doc id="3926233" url="https://pl.wikipedia.org/wiki?curid=3926233" title="Torpeda Mark 27">
Torpeda Mark 27



</doc>
<doc id="3926234" url="https://pl.wikipedia.org/wiki?curid=3926234" title="Cutie">
Cutie



</doc>
<doc id="3926235" url="https://pl.wikipedia.org/wiki?curid=3926235" title="Mk. 27">
Mk. 27



</doc>
<doc id="3926236" url="https://pl.wikipedia.org/wiki?curid=3926236" title="Mark 27">
Mark 27



</doc>
<doc id="3926237" url="https://pl.wikipedia.org/wiki?curid=3926237" title="Mk 27">
Mk 27



</doc>
<doc id="3926238" url="https://pl.wikipedia.org/wiki?curid=3926238" title="Mark 27 Cutie">
Mark 27 Cutie



</doc>
<doc id="3926239" url="https://pl.wikipedia.org/wiki?curid=3926239" title="Mk 27 Cutie">
Mk 27 Cutie



</doc>
<doc id="3926240" url="https://pl.wikipedia.org/wiki?curid=3926240" title="Mk. 27 Cutie">
Mk. 27 Cutie



</doc>
<doc id="3926241" url="https://pl.wikipedia.org/wiki?curid=3926241" title="Naczin Kuular">
Naczin Kuular



</doc>
<doc id="3926242" url="https://pl.wikipedia.org/wiki?curid=3926242" title="Alan Dudajew">
Alan Dudajew



</doc>
<doc id="3926243" url="https://pl.wikipedia.org/wiki?curid=3926243" title="Władimir Liubimow">
Władimir Liubimow



</doc>
<doc id="3926245" url="https://pl.wikipedia.org/wiki?curid=3926245" title="Boris Ambarczumow">
Boris Ambarczumow



</doc>
<doc id="3926249" url="https://pl.wikipedia.org/wiki?curid=3926249" title="Welichan Ałłachwierdijew">
Welichan Ałłachwierdijew



</doc>
<doc id="3926251" url="https://pl.wikipedia.org/wiki?curid=3926251" title="Alibek Akbajew">
Alibek Akbajew



</doc>
<doc id="3926252" url="https://pl.wikipedia.org/wiki?curid=3926252" title="Czermen Walijew">
Czermen Walijew



</doc>
<doc id="3926253" url="https://pl.wikipedia.org/wiki?curid=3926253" title="Artiom Giebekow">
Artiom Giebekow



</doc>
<doc id="3926255" url="https://pl.wikipedia.org/wiki?curid=3926255" title="Linia kolejowa Koszwały - Stegna Gdańska">
Linia kolejowa Koszwały - Stegna Gdańska



</doc>
<doc id="3926257" url="https://pl.wikipedia.org/wiki?curid=3926257" title="Towards The Sun">
Towards The Sun



</doc>
<doc id="3926258" url="https://pl.wikipedia.org/wiki?curid=3926258" title="Sahid Sachidow">
Sahid Sachidow



</doc>
<doc id="3926259" url="https://pl.wikipedia.org/wiki?curid=3926259" title="Taleh Israfilov">
Taleh Israfilov



</doc>
<doc id="3926260" url="https://pl.wikipedia.org/wiki?curid=3926260" title="Emmanouil Karalís">
Emmanouil Karalís



</doc>
<doc id="3926264" url="https://pl.wikipedia.org/wiki?curid=3926264" title="Aleksander Konczin">
Aleksander Konczin



</doc>
<doc id="3926266" url="https://pl.wikipedia.org/wiki?curid=3926266" title="Pałac Tagijewa w Baku">
Pałac Tagijewa w Baku



</doc>
<doc id="3926273" url="https://pl.wikipedia.org/wiki?curid=3926273" title="US Open 1971">
US Open 1971

US Open 1971 – ostatni, czwarty w sezonie tenisowy turniej wielkoszlemowy, który odbywał się pomiędzy 1 a 12 września, na trawiastych kortach nowojorskiego "West Side Tennis Club" w dzielnicy Forest Hills. Była to 91. edycja rozgrywek. Pula nagród wyniosła 160 000 dolarów amerykańskich.

</doc>
<doc id="3926287" url="https://pl.wikipedia.org/wiki?curid=3926287" title="Wincenty Tomasz Tyszkiewicz">
Wincenty Tomasz Tyszkiewicz

Wincenty Tomasz Tyszkiewicz herbu Leliwa (ur. 10 kwietnia 1796 w Kolbuszowej, zm. 28 kwietnia 1856 w Grylewie) – pułkownik wojsk Królestwa Polskiego, powstaniec listopadowy, emigrant.
Życiorys.
Był synem Jerzego Tyszkiewicza rotmistrza petryhorskiego i jego żony Łucji Franciszki Lubomirskiej. 25 maja 1811 w wyniku nieszczęśliwego wypadku postrzelił śmiertelnie swoją matkę. Wraz ze starszymi braćmi wstąpił do 2 pułku ułanów Księstwa Warszawskiego dowodzonego przez stryja generała Tadeusza Tyszkiewicza. W wieku 17 lat został podpułkownikiem. Brał udział w wyprawie Napoleona na Moskwę w 1812 oraz w bitwie narodów pod Lipskiem. Za zasługi został odznaczony Legią Honorową. Po upadku Napoleona w 1815 znalazł się w szeregach Wojska Polskiego Królestwa Polskiego w stopniu pułkownika. Zaangażował się w działalność konspiracyjną Towarzystwa Patriotycznego, po aresztowaniach wśród członków schronił się w rodzinnych posiadłościach w Galicji. Aresztowany w 1826 osądzony w procesie we Lwowie w więzieniu przesiedział 8 miesięcy. Po odzyskaniu wolności udał się na teren Wołynia. Tutaj poznał i poślubił w 1827 swoją żonę Febronię z Szołayskich. Z jej siostrą Eufrozyną ożenił się starszy brat Wincentego Henryk Jerzy. W czasie powstania listopadowego zaangażował się w działania najpierw na terenie Wołynia, a później w prace sejmu w 1831 jako poseł okręgu skwirskiego. Brał udział w bitwie pod Ostrołęką. 20 września 1831 został odznaczony Złotym Krzyżem Virtuti Militari
Po upadku powstania Wincenty wyjeżdża do Lipska, ale w listopadzie 1832 powraca aby zaangażować się w działalność Związku Bezimiennego. Był członkiem sejmu powstańczego na emigracji. Po kolejnych aresztowaniach w 1835 i rozbiciu przez władze konspiratorów wyjeżdża po raz kolejny zagranicę do Brukseli. Angażuje się w działalność Zjednoczenia Emigracji Polskiej będąc redaktorem dwutygodnika 'Orzeł Biały". W 1840 umiera na serce żona Wincentego a w 1845 niespodziewanie w wieku 17 lat najstarszy syn Jan (Janusz). Wincenty na emigracji jest także jednym z założycieli „Stowarzyszenie Ojców Rodzin Polskich w Wychodźstwie", które powstaje w 1841 celem kształcenia dzieci emigrantów. Po Wiośnie Ludów w 1848 decyduje się powrócić, osiedla się w Wielkim Księstwie Poznańskim żeniąc się po raz drugi z Izabelą Goetzendorf-Grabowską córką Józefa hrabiego na Grylewie. Podróżował do Królestwa Polskiego i Galicji, odwiedził rodzinne majątki. Zmarł prawdopodobnie na tyfus wiosną 1856 w Grylewie, pochowany został w kaplicy cmentarnej na miejscowym cmentarzu.

</doc>
<doc id="3926293" url="https://pl.wikipedia.org/wiki?curid=3926293" title="Alexander Acosta">
Alexander Acosta

Alexander Acosta (ur. 16 stycznia 1969 w Miami) – amerykański prawnik i sekretarz pracy.
Życiorys.
Ukończył studia licencjackie z dziedziny ekonomii na Harvard College, a następnie uzyskał doktorat na Harvard Law School. Jest członkiem Partii Republikańskiej. W 2013 został uhonorowany nagrodą Higher Education Award. W lutym 2017 prezydent Donald Trump mianował go na stanowisko sekretarza pracy.
W 2008, gdy był prokuratorem na Florydzie, zaakceptował ugodę z Jeffreyem Epsteinem, któremu zarzucono wykorzystywanie seksualne dziesiątek kobiet, w tym nieletnich. Na mocy ugody multimilioner został skazany zaledwie na 13 miesięcy więzienia. 12 lipca 2019 Acosta zrezygnował ze stanowiska sekretarza pracy, gdy media ujawniły jego działania jako prokuratora w sprawie Jeffreya Epsteina. Zakończył urzędowanie 19 lipca tego samego roku.
Życie prywatne.
Jest mężem Jan Elizabeth Williams.

</doc>
<doc id="3926296" url="https://pl.wikipedia.org/wiki?curid=3926296" title="Ha Seok-jin">
Ha Seok-jin

Ha Seok-jin (hangul: 하석진, hancha: 河錫辰; ur. 5 marca 1982 w Seulu) – południowokoreański aktor i model. Zadebiutował w 2005 roku jako model w reklamie Korean Air.

</doc>
<doc id="3926303" url="https://pl.wikipedia.org/wiki?curid=3926303" title="Linia F metra w Porto">
Linia F metra w Porto

Linia F – oznaczona kolorem pomarańczowym linia metra w Porto łącząca skrajne stacje Senhora da Hora w gminie Matosinhos i Fânzeres w gminie Gondomar z centrum Porto.
Na trasie linii pomarańczowej znajdują się 24 stacje. Całkowita jej długość wynosi 16,40 km a średni czas przejazdu to 42 minuty.
Na trzech odcinkach tory wiodą pod ziemią: przez dwa tunele w śródmieściu (dawny kolejowy Túnel da Lapa oraz tunel Trindade – Campanhã) a także przez tunnel na granicy Porto i Rio Tinto.
Historia.
Pomysł skomunikowania centrum Porto z gminą Gondomar ma długą historię. Pierwszy jego wariant, południowy, zakładał stworzenie połączenia na linii Campanhã – Valbom – Gondomar. Drugi, północny, zaplanowano na trasie z Estádio do Dragão przez Rio Tinto i Baguim do Monte do Fânzeres, jednak z pominięciem samego miasta Gondomar. Już w 2003 roku wariant południowy uzyskał aprobatę portugalskiego rządu, jednak ostatecznie pięć lat później zdecydowano się na budowę wariantu północnego.
Prace rozpoczęto w marcu 2009 roku i prowadzono je do końca 2010 roku. W czasie robót prócz budowy 7-kilometrowego torowiska, wydrążono także 900-metrowy tunel pomiędzy stacjami Nau Vitória i Levada. Dzięki zastosowaniu takiego rozwiązania uniknięto skrzyżowania torów metra z biegnącą w pobliżu linią kolejową. Koszt prac oszacowano na 97,5 mln euro.
Pierwsze przejazdy próbne odbyły się 29 i 30 grudnia 2010 r., zaś zwyczajne połączenie uruchomiono 2 stycznia 2011 r. Decyzją zarządu Metro do Porto połączenie do Gondomar zostało ustanowione odrębną linią z początkiem na stacji Senhora da Hora, wbrew wcześniejszym sugestiom, iż odcinek do Fânzeres mógłby stanowić przedłużenie jednej z dotychczasowych linii.

</doc>
<doc id="3926306" url="https://pl.wikipedia.org/wiki?curid=3926306" title="Introductions and Good-Byes">
Introductions and Good-Byes

Introductions and Good-Byes – 9-minutowa opera Lukasa Fossa z librettem Giana Carla Menottiego. Utwór jest krótkim monodramem dla jednego solisty (baryton) i chóru.
Opera została skomponowana w latach 1959-1960, na Festival dei Due Mondi we włoskim Spoleto. Światowa premiera miała miejsce 5 maja 1960 w Carnegie Hall w Nowym Jorku, z udziałem Johna Reardona w roli Mr McC, Waltera Rosenbergera (ksylofon) i Filharmonii Nowojorskiej pod dyrekcją Leonarda Bernsteina.
Osoby.
Jedyną rolą solową jest Gospodarz Mr McC (baryton). W operze występuje także służący (rola niema), dziewięcioro gości (aktorzy, tancerze lub marionetki) oraz chór mieszany lub kwartet na głosy mieszane solo, śpiewający partie gości, umieszczony w orkiestronie. W skład orkiestry towarzyszącej wykonawcom wchodzi: flet, klarnet, fagot, waltornia, harfa, ksylofon (ad libitum), fortepian i instrumenty smyczkowe. Opera może być wykonywana także jako aria koncertowa z towarzyszeniem fortepianu. 
Treść i budowa utworu.
"Introductions and Good-Byes" w ironiczny sposób przedstawia typowe amerykańskie coctail party jako pusty rytuał, pozbawiony treści. Rola Gospodarza Mr McC sprowadza się do przedstawiania każdego z przybyłych gości, używając konwencjonalnych zwrotów grzecznościowych, a następnie żegnania tychże gości w równie konwencjonalny sposób. Zarówno treść jak i struktura utworu jest palindromiczna, z punktem zwrotnym następującym w trakcie błyskawicznie zakończonego przyjęcia, jako że z chwilą przybycia ostatniego gościa, pierwszy zaczyna się żegnać. W ten sposób, zgodnie ze słowami Lukasa Fossa „liczba osób na scenie wzrasta stopniowo od jednej do dziesięciu, po czym zmniejsza się z powrotem do jednej”. Muzycznie jest to ilustrowane za pomocą crescendo przechodzącego w diminuendo. Całość jest spięta klamrą – identyczną sceną początkową i końcową, w której Mr McC relaksuje się martini, a ksylofon naśladuje dźwięk pobrzękiwania lodem o brzegi kieliszka. 
Historia utworu.
Lukas Foss został poproszony o napisanie około 10-minutowej opery przez Menottiego, który planował włączyć ją do programu krótkich oper wystawianych w ramach swojego Festiwalu w Spoleto. Menotti napisał do niej jednostronicowe libretto. Podczas II Festiwalu w 1959 Menotti próbował wystawić "Introductions and Good-Byes" ze scenografią Andiego Warhola. Niestety nie zachowała się żadna dokumentacja tej scenografii.

</doc>
<doc id="3926311" url="https://pl.wikipedia.org/wiki?curid=3926311" title="Dziadówki (przystanek)">
Dziadówki (przystanek)



</doc>
<doc id="3926316" url="https://pl.wikipedia.org/wiki?curid=3926316" title="Beznoskowce">
Beznoskowce



</doc>
<doc id="3926317" url="https://pl.wikipedia.org/wiki?curid=3926317" title="Tobołowo (jezioro)">
Tobołowo (jezioro)

Tobołowo – jezioro rynnowe w gminie Nowinka, w powiecie augustowskim, w woj. podlaskim.
Jezioro położone jest na Równinie Augustowskiej. 
Dane morfometryczne:

</doc>
<doc id="3926318" url="https://pl.wikipedia.org/wiki?curid=3926318" title="Ajub Kara">
Ajub Kara



</doc>
<doc id="3926319" url="https://pl.wikipedia.org/wiki?curid=3926319" title="Babynci (ujednoznacznienie)">
Babynci (ujednoznacznienie)



</doc>
<doc id="3926320" url="https://pl.wikipedia.org/wiki?curid=3926320" title="Rejne">
Rejne



</doc>
<doc id="3926323" url="https://pl.wikipedia.org/wiki?curid=3926323" title="Omar Abdel-Rahman">
Omar Abdel-Rahman



</doc>
<doc id="3926328" url="https://pl.wikipedia.org/wiki?curid=3926328" title="Vissarion Xhuvani">
Vissarion Xhuvani



</doc>
<doc id="3926329" url="https://pl.wikipedia.org/wiki?curid=3926329" title="Siergiej Pietrenko-Łuniew">
Siergiej Pietrenko-Łuniew



</doc>
<doc id="3926331" url="https://pl.wikipedia.org/wiki?curid=3926331" title="Stepan Dawidenko">
Stepan Dawidenko



</doc>
<doc id="3926333" url="https://pl.wikipedia.org/wiki?curid=3926333" title="Ireneusz Wilk">
Ireneusz Wilk

Ireneusz Wilk (ur. 1931, zm. 9 lutego 2017) – polski fizyk, dyrektor Instytutu Fizyki Politechniki Wrocławskiej (PWr).
Życiorys.
Pełnił funkcję członka zarządu Sekcji Polskiej Międzynarodowego Stowarzyszenia Optyków Optoelektroników SPIE, a także pracował w Politechnice Wrocławskiej, Wydziału Podstawowych Problemów Techniki Instytutu Fizyki, gdzie od 1981 do 1987 roku był dyrektorem Instytutu Fizyki PWr. Opublikował wiele podręczników dydaktycznych i publikacje naukowe. Zmarł 9 lutego 2017 roku, a jego uroczystości pogrzebowe odbyły się 21 lutego 2017 na Cmentarzu Osobowickim we Wrocławiu.

</doc>
<doc id="3926337" url="https://pl.wikipedia.org/wiki?curid=3926337" title="Kenya Matsui">
Kenya Matsui



</doc>
<doc id="3926339" url="https://pl.wikipedia.org/wiki?curid=3926339" title="Peremyski Archyjeparchijalni Widomosti">
Peremyski Archyjeparchijalni Widomosti



</doc>
<doc id="3926343" url="https://pl.wikipedia.org/wiki?curid=3926343" title="Babynci">
Babynci

Babynci (ukr. Бабинці; pol. hist. "Babińce") – osiedle typu miejskiego na Ukrainie, w obwodzie kijowskim, w rejonie buczańskim. W 2001 roku liczyło 2627 mieszkańców.
Pierwsza wzmianka o miejscowości pochodzi z 1552 roku. W 1938 roku Babynci otrzymały status osiedla typu miejskiego. 
Według danych z 2001 roku 95,28% mieszkańców jako język ojczysty wskazało ukraiński, 4,61% mieszkańców – rosyjski, pozostała część – białoruski.

</doc>
<doc id="3926344" url="https://pl.wikipedia.org/wiki?curid=3926344" title="PSA Peugeot Citroën">
PSA Peugeot Citroën



</doc>
<doc id="3926351" url="https://pl.wikipedia.org/wiki?curid=3926351" title="UAE Abu Dhabi">
UAE Abu Dhabi



</doc>
<doc id="3926358" url="https://pl.wikipedia.org/wiki?curid=3926358" title="Jan Szeja">
Jan Szeja

Jan Szeja (ur. 25 września 1949 w Katowicach) – polski hokeista, Reprezentant Polski.
Kariera sportowa.
Był zawodnikiem Górnika Jastrzębie, Naprzodu Janów (1968-1980), austriackiej drużyny Vorwärts Steyr (1981-1983), ponownie Naprzodu Janów (1983-1987) oraz niemieckiej drużyny EV Lindau (1987-1992).
Z Naprzodem zdobył mistrzostwo (1968) i wicemistrzostwo (1969) Polski juniorów, trzykrotnie wicemistrzostwo Polski seniorów (1971, 1973, 1977), czterokrotnie brązowy medal mistrzostw Polski seniorów (1972, 1974, 1976, 1978) oraz Puchar Polski w 1969. W barwach EV Lindau został w 1990 królem strzelców Regionalligi.
W barwach reprezentacji Polski seniorów wystąpił w latach 1970-1979 w 64 spotkaniach oficjalnych, strzelając 19 bramek, a także w 24 meczach przeciwko drużynom "B" i młodzieżowym, strzelając 8 bramek. Czterokrotnie uczestniczył w turniejach mistrzostw świata. W 1973 zajął z drużyną 5. miejsce, strzelił 3 bramki, w tym dwa gole w meczu przeciw RFN (w 43 min. bramka na prowadzenie 2:1 oraz w 60 min. na 4:1, decydującym o utrzymaniu się Polski w Grupie A. W 1974 i 1975 zajmował z drużyną również 5. miejsce, w każdym z tych turniejów zdobył po 1 bramce. W 1979 zajął z drużyną 8. miejsce, co spowodowało spadek do grupy "B". Na tym turnieju strzelił 2 bramki. 
W 1979 zdobył brązowy medal Spartakiady Armii Zaprzyjaźnionych. 
Z zawodu był górnikiem, po zakończeniu kariery zawodniczej zamieszkał w Lindau, pracował jako trener.

</doc>
<doc id="3926360" url="https://pl.wikipedia.org/wiki?curid=3926360" title="Barwnica">
Barwnica



</doc>
<doc id="3926363" url="https://pl.wikipedia.org/wiki?curid=3926363" title="Albicja jedwabista">
Albicja jedwabista



</doc>
<doc id="3926375" url="https://pl.wikipedia.org/wiki?curid=3926375" title="Wiatrak kozłowy w Mięćmierzu">
Wiatrak kozłowy w Mięćmierzu

Wiatrak w Mięćmierzu – zabytkowy drewniany wiatrak kozłowy znajdujący się w Mięćmierzu stanowiącym część miasta Kazimierz Dolny.
Jeden z niewielu zachowanych wiatraków tego typu na terenie województwa lubelskiego. Nawiązuje do tradycji istniejących niegdyś licznie na tym terenie wiatraków. W 1986 obiekt wpisano do rejestru zabytków. Obecnie jest atrakcją turystyczną, stanowi punkt widokowy na przełom Wisły i zamek w pobliskim Janowcu.
Historia.
Wiatrak zbudowany został w 1911 we wsi Osiny. W 1975 został przeniesiony do Mięćmierza i posadowiony na wysokiej skarpie nad Wisłą, zachowując oryginalną konstrukcję. W latach 1975–82 wnętrze zaadaptowano na cele mieszkalne. W 1986 obiekt wpisano do rejestru zabytków. W 1997 dobudowano schody zewnętrzne. W 2013 otwarto w nim sezonową kawiarnię o nazwie Pod Skrzydłami.
Opis.
Jest to obiekt drewniany konstrukcji szkieletowo – ramowej na ceglanej podmurówce, założony na planie prostokąta, z oryginalnym słupem środkowym zwanym królem osadzonym na koźle. Bryła trzykondygnacyjna nakryta dachem dwuspadowym pokrytym gontem z naczółkiem. Zwężające się ku górze ściany oszalowane pionowo deskami. W elewacji frontowej nadwieszony szczyt ozdobnie oszalowany deskami, z dekoracją snycerską w formie lambrekinu. Do drugiej kondygnacji prowadzą dobudowane schody. W ścianie tylnej (nawietrznej) osadzone cztery zrekonstruowane skrzydła. Wiatrak jest na stałe ustawiony skrzydłami w stronę Wisły.

</doc>
<doc id="3926377" url="https://pl.wikipedia.org/wiki?curid=3926377" title="Biuletyn Gminy Wyznaniowej Żydowskiej w Warszawie">
Biuletyn Gminy Wyznaniowej Żydowskiej w Warszawie



</doc>
<doc id="3926379" url="https://pl.wikipedia.org/wiki?curid=3926379" title="Albicja">
Albicja

Albicja ("Albizia") – rodzaj roślin z rodziny bobowatych ("Fabaceae"). Obejmuje 123 gatunki. Występują one w tropikach i strefie subtropikalnej w Azji, Afryce, Australii i w obu Amerykach. Rośliny te zasiedlają różne siedliska, od wilgotnych lasów równikowych po lasy siedlisk suchych. Nazwa naukowa upamiętnia włoskiego przyrodnika Filippo del Albizzi'ego. Wiele gatunków uprawianych jest jako rośliny ozdobne, szczególnie rozpowszechniona w tej roli została albicja biało-różowa.
Systematyka.
Rodzaj tradycyjnie zaliczany do plemienia "Ingeae" z podrodziny mimozowych "Mimosoideae" z rodziny bobowatych ("Fabaceae"). W 2017 mimozowe umieszczone zostały w podrodzinie brezylkowych "Caesalpinioideae".

</doc>
<doc id="3926381" url="https://pl.wikipedia.org/wiki?curid=3926381" title="Albizia">
Albizia



</doc>
<doc id="3926385" url="https://pl.wikipedia.org/wiki?curid=3926385" title="Zofia Olszewska">
Zofia Olszewska

Zofia Olszewska (ur. 1923, zm. 10 lutego 2017) – polska dermatolog i wenerolog, profesor zwyczajny, doktor habilitowany nauk medycznych, lekarz praktyk, wykładowca i naukowiec.
Biografia.
Urodziła się 21 marca 1923 r. w Chęcinach. Do wybuchu II wojny światowej mieszkała w Piotrkowie Trybunalskim, gdzie ukończyła szkołę powszechną i gimnazjum. Egzamin dojrzałości zdała na tajnych kompletach. W 1945 r. została przyjęta na Wydział Lekarski Uniwersytetu Łódzkiego. Dyplom lekarza uzyskała w 1951 r. Od 1950 do 1993 r. prof. Olszewska nieprzerwanie pracowała w Klinice Dermatologii i Wenerologii Akademii Medycznej w Łodzi kolejno na stanowisku asystenta, adiunkta, docenta i profesora. Detaszowana do Szpitala im. dr. Wł. Biegańskiego w Łodzi w 1977 r. objęła funkcję ordynatora Oddziału Dermatologicznego. Odbyła staże w Klinice Uniwersytetu Friedricha Schillera w Jenie oraz w Klinice Dermatologicznej Uniwersytetu Humboldta. 
Profesor Olszewska była wybitnym naukowcem i znakomitym lekarzem. Główne kierunki Jej badań to: odczynowość skóry, metabolizm metali śladowych w wybranych schorzeniach skóry, patogeneza i leczenie twardziny układowej lekami immunosupresyjnymi, leczenie immunosupresyjne oraz immunomodulujące wybranych dermatoz, gruźlica skóry. Opublikowała 94 prace oryginalne, była współautorką sześciu książek i dwóch skryptów. Pasją Profesor było nauczanie, była znakomitym nauczycielem. Troje lekarzy uzyskało pod Jej kierunkiem stopień doktora nauk medycznych. Była opiekunem specjalizacji I i II stopnia z dermatologii i wenerologii 14 lekarzy. W roku akademickim 1987/1988 została uznana przez studentów IV roku Wydziału Lekarskiego za najlepszego nauczyciela akademickiego. Recenzowała prace habilitacyjne. 
Od 1952 r. prof. Olszewska była członkiem Polskiego Towarzystwa Dermatologicznego. Pełniła funkcje wiceprezesa i prezesa Oddziału Łódzkiego PTD. W latach 1988–1993 była przewodniczącą Rady Naukowej Instytutu Stomatologii Akademii Medycznej w Łodzi. 
Została odznaczona Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, tytułem Zasłużonego Nauczyciela PRL, Honorową Odznaką Miasta Łodzi.

</doc>
<doc id="3926389" url="https://pl.wikipedia.org/wiki?curid=3926389" title="Yle Radio Vega">
Yle Radio Vega



</doc>
<doc id="3926392" url="https://pl.wikipedia.org/wiki?curid=3926392" title="IMD">
IMD



</doc>
<doc id="3926396" url="https://pl.wikipedia.org/wiki?curid=3926396" title="Babynci (obwód winnicki)">
Babynci (obwód winnicki)

Babynci (ukr. Бабинці; pol. hist. "Babińce") – wieś na Ukrainie, w obwodzie winnickim, w rejonie pohrebyszczenskim. W 2001 roku liczyła 2627 mieszkańców.
Według danych z 2001 roku 98,99% mieszkańców jako język ojczysty wskazało ukraiński, 1,01% mieszkańców – rosyjski.

</doc>
<doc id="3926398" url="https://pl.wikipedia.org/wiki?curid=3926398" title="Babińce (obwód tarnopolski)">
Babińce (obwód tarnopolski)



</doc>
<doc id="3926402" url="https://pl.wikipedia.org/wiki?curid=3926402" title="Occidentali’s Karma">
Occidentali’s Karma

Occidentali’s Karma – utwór włoskiego piosenkarza Francesco Gabbaniego wydany 10 lutego 2017 roku pod szyldem wytwórni BMG. Piosenkę stworzyli Francesco Gabbani, Filippo Gabbani, Fabio Ilacqua i Luca Chiaravalli. 
11 lutego singiel wygrał 67. Festiwal Piosenki Włoskiej w San Remo, a potem został ogłoszony propozycją reprezentującą Włochy w 62. Konkursie Piosenki Eurowizji w 2017 roku.
Singel był notowany na 1. miejscu na włoskiej liście sprzedaży i został wyróżniony pięciokrotnym platynowym certyfikatem w tym kraju za przekroczenie progu 250 tysięcy sprzedanych kopii.
Do piosenki został zrealizowany teledysk, który miał premierę 9 lutego 2017 roku w serwisie YouTube. Klip wyreżyserował Gabriele Lucchetti.
Historia utworu.
Geneza.
Utwór skomponował Francesco Gabbani we współpracy z Filippo Gabbanim i Luką Chiaravallim, który napisał też tekst razem z Fabio Ilacquą. Słowa piosenki krytykują cywilizację zachodnią chcącą podbić kulturę wschodnią. W tekście utworu pojawiają się nawiązania m.in. do Buddy oraz Nirwany, a także do teorii ewolucji człowieka zaczerpniętej z książki „Wiek małpy” Desmonda Morrisa. W jednym z wywiadów Luca Chiaravalli, współtwórca i producent singla, rozważał dodanie kilku anglojęzycznych zwrotów do utworu, by był on zrozumiany przez międzynarodowych słuchaczy. 
Przed 62. Konkursem Piosenki Eurowizji utwór musiał zostać skrócony do ok. trzech minut. Autorzy musieli też usunąć z tekstu piosenki słowo „Chanel”, będące zarejestrowanym znakiem firmowym, co jest niezgodne z regulaminem konkursu. 17 marca zaprezentowała została nowa, skrócona wersja piosenki.
Teledysk.
9 lutego 2017 roku w serwisie YouTube ukazał się oficjalny teledysk do utworu. Za realizację materiału odpowiedzialni byli Gabriele Lucchetti i Nicola Bruschi. W klipie pojawia się postać małpy, będąca nawiązaniem do książki „Wiek małpy” Desmonda Morrisa. Trzy dni po premierze klip uzyskał prawie 4,5 miliona wyświetleń w serwisie Vevo, ustanawiając nowy rekord dziennej liczby odtworzeń włoskojęzycznego teledysku w tej platformie. W serwisie YouTube teledysk osiągnął wynik ponad 170 milionów odsłon (stan na grudzień 2017).
Festiwal Piosenki Włoskiej w San Remo i Konkurs Piosenki Eurowizji.
W grudniu 2016 roku Gabbani został ogłoszony jednym z finalistów 67. Festiwalu Piosenki Włoskiej w San Remo. 11 lutego 2017 roku piosenkarz zaprezentował utwór w finale imprezy i zajął pierwsze miejsce w głosowaniu widzów. Tego samego wieczora potwierdzono, że „Occidentali’s Karma” będzie propozycją reprezentującą Włochy w 62. Konkursie Piosenki Eurowizji organizowanego w Kijowie w maju 2017 roku. W finale 13 maja 2017 piosenka zajęła szóste miejsce (7. w głosowaniu jury oraz 6. w głosowaniu widzów).
Odbiór i sukces komercyjny.
Po premierze utwór „Occidentali’s Karma” zdobył wiele pozytywnych recenzji od krytyków. Po zwycięstwie na Festiwalu Piosenki Włoskiej w San Remo otrzymał kolejne dobre oceny. Piosenka zadebiutowała na pierwszym miejscu listy przebojów we Włoszech. W pierwszym tygodniu po premierze zyskał status złotej płyty w kraju, uzyskując wynik 47 175 ściągnięć, stając się tym samym najszybciej sprzedającym się singlem w kraju. W ciągu pierwszych dni po premierze piosenka została odtworzona w sieci 2,472 mln razy, co jest rekordem w historii włoskiego notowania przebojów.

</doc>
<doc id="3926405" url="https://pl.wikipedia.org/wiki?curid=3926405" title="Uniwersytet Florydy">
Uniwersytet Florydy

Uniwersytet Florydy, Uniwersytet Florydzki (ang. University of Florida) – amerykański uniwersytet publiczny znajdujący się w Gainesville w stanie Floryda. 
Historia.
Za poprzednika uczelni uważa się "East Florida Seminary", szkołę założoną 6 stycznia 1853 w Ocala, na podstawie decyzji gubernatora Florydy, Thomasa Browna. Szkoła była zamknięta w czasie wojny secesyjnej (1861–1865), a w 1866 przeniesiono ją do Gainesville. 
W 1905 szkolnictwo wyższe na Florydzie zostało zreorganizowane (na mocy tak zwanej ustawy Buckmana). "East Florida Seminary" połączono z innymi placówkami, tworząc "University of the State of Florida", uczelnię przeznaczoną dla białych mężczyzn. Równocześnie powstały "Florida Female College" (późniejszy Uniwersytet Stanu Floryda), przeznaczony dla białych kobiet, oraz "State Normal School for Colored Students" (później funkcjonujący jako "Florida Agricultural and Mechanical University"), dla studentów pochodzenia afroamerykańskiego. 
W 1925 wydano zgodę na przyjmowanie na studia kobiet (tylko na kierunki niedostępne na Uniwersytecie Stanu Floryda). Pierwszą kobietą, którą studiowała na Uniwersytecie Florydy, była Lassie Goodbread-Black. Ograniczenia dla kobiet zniesiono w 1947. 
Przy uczelni działa akademicki klub sportowy Florida Gators.

</doc>
<doc id="3926412" url="https://pl.wikipedia.org/wiki?curid=3926412" title="Europejskie Ramy Interoperacyjności">
Europejskie Ramy Interoperacyjności

Europejskie Ramy Interoperacyjności (EIF) są zestawem zaleceń, które specyfikują jak administracje, gospodarka i obywatele komunikują się ze sobą wewnątrz Unii Europejskiej i poprzez granice państw członkowskich Unii Europejskiej. 
EIF jest faktycznie ramową architekturą korporacyjną zorientowaną na największą możliwą skalę działania, zaprojektowaną do promowania integracji wielu suwerennych państw narodowych, a konkretnie państw członkowskich Unii Europejskiej. 
Pierwsza wersja EIF 1.0 została wydana w listopadzie 2004 roku w ramach programu Interoperable Delivery of European 
eGovernment Services to public Administrations, Businesses and Citizens (IDABC). Od grudnia 2009 roku prace nad EIF były kontynuowane w ramach 
programu Interoperability Solutions for European Public Administrations (ISA). 
Druga wersja EIF została opublikowana jako załącznik 2 do KOMUNIKATU KOMISJI DO PARLAMENTU EUROPEJSKIEGO, RADY, EUROPEJSKIEGO KOMITETU EKONOMICZNO-SPOŁECZNEGO I KOMITETU REGIONÓW pod tytułem "W kierunku interoperacyjności europejskich usług użyteczności publicznej".

</doc>
<doc id="3926415" url="https://pl.wikipedia.org/wiki?curid=3926415" title="Chalid Maszal">
Chalid Maszal

Chalid Maszal (ur. 28 maja 1956 w Silwad) – palestyński polityk, lider Hamasu od 2004.
Życiorys.
Urodził się na Zachodnim Brzegu Jordanu. W wieku jedenastu lat razem z rodziną wyjechał do Kuwejtu, gdzie wstąpił do lokalnego oddziału Braci Muzułmańskich. Ukończył studia w zakresie fizyki na Uniwersytecie Kuwejckim, po uzyskaniu dyplomu przez kilka lat był wykładowcą akademickim. W 1987 przystąpił do świeżo utworzonego Hamasu i stanął na czele jego oddziału w Kuwejcie. W 1990 przeniósł się do Jordanii, by pokierować komórką Hamasu w Ammanie. Na tym stanowisku zajmował się umacnianiem kontaktów organizacji z sąsiednimi państwami arabskimi. Zacieśnił współpracę organizacji z Syrią i Iranem, pozyskiwał fundusze prywatnych darczyńców na rozwój programów socjalnych Hamasu w Autonomii Palestyńskiej. Według Izraela zajmował się współorganizowaniem zamachów terrorystycznych Hamasu, częściowo finansując je z uzyskanych darów.
W 1997 Mosad zorganizował zamach na jego życie. Agenci podający się za kanadyjskich turystów otruli Maszala, zostali jednak schwytani, a król Jordanii Husajn zgodził się ich zwolnić w zamian za dostarczenie antidotum, które powstrzymało działanie trucizny oraz uwolnienie lidera Hamasu Ahmada Jasina.
W 1999 Maszal został zmuszony do opuszczenia Jordanii, a ammańskie biuro Hamasu zostało zamknięte przez rząd tego kraju. Udał się do Syrii. W 2004, po zabójstwie Abd al-Aziza ar-Rantisiego, został wybrany na nowego szefa Biura Politycznego Hamasu, przywódcę organizacji. Jego wybór był przez kilka miesięcy utrzymywany w tajemnicy ze względu na jego bezpieczeństwo, a także dlatego, że autorytet Maszala w Hamasie nie był niekwestionowany. Z uwagi na fakt, że nowy przewodniczący Biura Politycznego przebywał na stałe w Damaszku, a nie w Strefie Gazy, w Hamasie powstały faktycznie dwa konkurencyjne ośrodki decyzyjne.
W 2007 w imieniu Hamasu podpisał porozumienie z Al-Fatahem, chociaż sam uważał tę organizację za zdrajców współpracujących z USA i Izraelem; jego celem miało być utworzenie rządu jedności narodowej w Autonomii Palestyńskiej. W 2011 podpisał kolejne porozumienie, przewidujące wejście Hamasu w skład Organizacji Wyzwolenia Palestyny i bliższą współpracę rywalizujących frakcji palestyńskich. W roku następnym Maszal pierwszy raz przybył do Strefy Gazy. Podczas przemówienia wygłoszonego z okazji 25. rocznicy utworzenia Hamasu zapowiedział, że organizacja nigdy nie uzna istnienia Izraela i wzywał do walki zbrojnej przeciwko niemu. W lutym tego samego roku, z uwagi na wojnę domową w Syrii, opuścił Damaszek i odtąd kieruje Hamasem z Kataru i Egiptu.
Od 1981 jest żonaty, ma siedmioro dzieci.

</doc>
<doc id="3926418" url="https://pl.wikipedia.org/wiki?curid=3926418" title="Arūnas Bubnys">
Arūnas Bubnys

Arūnas Bubnys (ur. 7 listopada 1961 w Ignalinie) – litewski historyk, od 2021 dyrektor generalny Centrum Badania Ludobójstwa i Ruchu Oporu Mieszkańców Litwy.
Życiorys.
Ukończył studia na Wydziale Historii Uniwersytetu Wileńskiego. W 1994 uzyskał stopień doktora nauk humanistycznych na podstawie pracy "Antynazistowski ruch oporu na Litwie w latach 1941–1944". Odbył staże naukowe na Wydziale Orientalistycznym Uniwersytetu Warszawskiego (1992) i w Forschungsstelle Osteuropa na Uniwersytecie w Bremie (2004).
W 1985 rozpoczął pracę w Instytucie Historii Litewskiej Akademii Nauk (obecnie Instytut Historii Litwy), gdzie zajmował stanowiska od starszego laboranta do starszego pracownika naukowego. W latach 1993–1997 zatrudniony jako kierownik grupy Dyrekcji Generalnej Archiwów Litewskich i dyrektor Litewskiego Archiwum Specjalnego (dawnego KGB). Pracował w Archiwum Federalnym w Koblencji (1993) i Archiwum w Poczdamie (1995). Od 2009 kierował Departamentem Badawczym w Centrum Badania Ludobójstwa i Ruchu Oporu Mieszkańców Litwy. 22 kwietnia 2021 uchwałą Sejmu Litwy został powołany na stanowisko dyrektora generalnego Centrum.
W pracy naukowej zajmuje się m.in. antynazistowskim ruchem oporu na Litwie w latach 1941–1944, podziemiem polskim na Litwie w okresie II wojny światowej, historią Holocaustu na Litwie.

</doc>
<doc id="3926444" url="https://pl.wikipedia.org/wiki?curid=3926444" title="Józef Szuniewicz">
Józef Szuniewicz

Józef Szuniewicz (ur. 10 czerwca 1928 w Łaputach, zm. 2 marca 2017 w Warszawie) – polski doktor nauk technicznych, inżynier melioracji wodnych, poseł na Sejm PRL VI kadencji.
Życiorys.
Syn Kazimierza (1891–1963) i Emilii z domu Kleczkowskiej (1889–1984), miał troje rodzeństwa (Janinę, Czesława i Zuzannę). Podczas II wojny światowej pracował w gospodarstwie rolnym w Dziadziuszkach na Wileńszczyźnie. W 1945 został wraz z rodziną wysiedlony do Krosna Odrzańskiego. Tam ukończył w 1947 gimnazjum. W 1949 został absolwentem Liceum Handlowego w Zielonej Górze. W 1954 ukończył studia na Wydziale Melioracji Wodnych Szkoły Głównej Gospodarstwa Wiejskiego w Warszawie i zatrudniony został w Instytucie Melioracji i Użytków Zielonych w Warszawie. W tym samym roku wstąpił do Stowarzyszenia Inżynierów i Techników Wodno-Melioracyjnych Naczelnej Organizacji Technicznej (od 2006 był tam członkiem koła seniorów). W 1958 przeniesiono go do pracy w Zakładzie Doświadczalnym Melioracji i Użytków Zielonych w Biebrzy, gdzie od 1960 był zastępcą dyrektora ds. naukowych oraz prowadził prace naukowo-badawcze dotyczące przyrodniczych podstaw melioracji gleb torfowych. W 1967 zdobył stopień doktora nauk technicznych na Wydziale Melioracji Wodnych SGGW. W 1969 został członkiem Komitetu Melioracji, Łąkarstwa i Torfoznawstwa Wydziału V Polskiej Akademii Nauk. Do Polskiej Zjednoczonej Partii Robotniczej wstąpił w 1970. Należał także do Polskiego Towarzystwa Gleboznawczego, w którym do 1972 przewodniczył Oddziałowi Białostockiemu. W latach 1975–1976 pełnił mandat posła na Sejm PRL po zmarłym Józefie Rodziku, zasiadając w Komisji Rolnictwa i Przemysłu Spożywczego. W 1980 został radnym Wojewódzkiej Rady Narodowej w Łomży. Wieloletni dyrektor naukowy Zakładu Doświadczalnego Instytutu Technologiczno-Przyrodniczego w Biebrzy. Autor 126 publikacji oraz opracowań naukowo-technicznych.
Został pochowany na cmentarzu prawosławnym w Warszawie.

</doc>
<doc id="3926448" url="https://pl.wikipedia.org/wiki?curid=3926448" title="Kaplica Podwyższenia Krzyża Świętego w Starościnie">
Kaplica Podwyższenia Krzyża Świętego w Starościnie

Kaplica Podwyższenia Krzyża Świętego – rzymskokatolicka kaplica cmentarna w Starościnie. Budynek należy do parafii Narodzenia Najświętszej Maryi Panny w Siemysłowie w dekanacie Namysłów wschód, archidiecezji wrocławskiej.

</doc>
<doc id="3926451" url="https://pl.wikipedia.org/wiki?curid=3926451" title="Leoš Petrovský">
Leoš Petrovský

Leoš Petrovský (ur. 5 stycznia 1993 we Frydku-Mistku) – czeski piłkarz ręczny, obrotowy, od 2017 zawodnik Bergischer HC.
Początkowo występował w SKP Frydek-Mistek. W 2012 przeszedł do Talentu Pilzno, z którym dwukrotnie wywalczył mistrzostwo Czech. W sezonie 2014/2015 rozegrał w barwach Talentu 34 mecze, w których rzucił 67 goli. W kwietniu 2015 testowany był przez Wisłę Płock. W maju 2015 podpisał trzyletni kontrakt z Azotami-Puławy. W sezonie 2015/2016 rozegrał w Superlidze 30 meczów i zdobył 55 bramek. W sezonie 2016/2017, po przyjściu do Azotów Bartosza Jureckiego, był jego zmiennikiem. Ze względu na brak regularnych występów poprosił o skrócenie swojej umowy, na co władze klubu wyraziły zgodę. W 2017 przeszedł do Bergischer HC, z którym podpisał dwuletni kontrakt.
W 2012 wraz z młodzieżową kadrą Czech uczestniczył w mistrzostwach Europy U-20 w Turcji, podczas których rozegrał siedem meczów i zdobył 10 bramek.
W reprezentacji Czech zadebiutował 4 kwietnia 2014 w meczu z Rosją (19:22), natomiast dwie pierwsze bramki rzucił następnego dnia w spotkaniu z Białorusią (23:31). W 2015 uczestniczył w mistrzostwach świata w Katarze, podczas których wystąpił w siedmiu spotkaniach i zdobył 10 goli.

</doc>
<doc id="3926456" url="https://pl.wikipedia.org/wiki?curid=3926456" title="Teatr Lalek we Wrocławiu">
Teatr Lalek we Wrocławiu



</doc>
<doc id="3926460" url="https://pl.wikipedia.org/wiki?curid=3926460" title="Ambasada RP w Rydze">
Ambasada RP w Rydze

Ambasada Rzeczypospolitej Polskiej w Rydze (łot. "Polijas Republikas vēstniecība Rīgā") – polska misja dyplomatyczna w stolicy Łotwy. 
Historia.
W okresie międzywojennym.
Stosunki dyplomatyczne nawiązano "de facto" w 1919. Za nieoficjalną datę nawiązania stosunków dyplomatycznych pomiędzy Polską a Łotwą uznaje się 27 stycznia 1921. Nota o uznaniu Republiki Łotewskiej "de iure" jest datowana na 31 grudnia 1920, ale została przedłożona w Ministerstwie Spraw Zagranicznych Łotwy 27 stycznia 1921. 
Pierwsza siedziba poselstwa mieściła przy ul. "Elizabetes" 41–43, od kwietnia 1931 w budynku z 1913 (proj. Henrihs Pirangs), który zakupił Rząd Polski przy ul. "Mednieku" 6b. W październiku 1939 nastąpiła ewakuacja Poselstwa do Sztokholmu, zaś nieruchomość została przekazana pod zarząd reprezentującego Rząd RP na Łotwie, Poselstwa Wielkiej Brytanii, przy którym, zgodnie z zawartym porozumieniem, do wiosny 1940 działała Polska Sekcja Konsularna (kier. Jan Szembek). W okresie okupacji niemieckiej w budynku mieściło się miejscowe dowództwo Wehrmachtu ("Wehrmachtsbefehlshaber Ostland") (1941–), w okresie ZSRR przychodnia pediatryczna.
Poselstwu podlegały – Konsulat RP w Dyneburgu (1920–1939) oraz Konsulat RP w Lipawie (1919–1931).
Współcześnie.
Po odzyskaniu niepodległości przez Łotwę, relacje dyplomatyczne zostały wznowione 30 sierpnia 1991. Ambasada RP w Rydze została otwarta 12 listopada 1991. Ambasada Republiki Łotewskiej w Warszawie rozpoczęła działalność w 1993. Pierwsza siedziba placówki mieściła się przy ul. "Elizabetes" 2 (1996). Przywrócenie prawa własności do budynku, który zajmowało Poselstwo RP w okresie międzywojennym nastąpiło w 1992. Następnie w 1996 wpisano do ksiąg wieczystych, w 1999 podjęto prace remontowe, a uroczystego otwarcia ambasady dokonano w 2003.

</doc>
<doc id="3926461" url="https://pl.wikipedia.org/wiki?curid=3926461" title="Hieronim Jańczyk">
Hieronim Jańczyk

Hieronim Jańczyk (ur. 1 marca 1924 w Warszawie) – polski technik mechanik, poseł na Sejm PRL VI kadencji.
Życiorys.
Podczas II wojny światowej wywieziono go na przymusowe roboty do Niemiec. Po wojnie wrócił do Polski, podejmując pracę w Zakładach Przemysłu Lnianego w Kamiennej Górze, gdzie ukończył przyzakładową szkołę zawodową. Pracował jako ślusarz, a potem jako maszynista i brygadzista ruchu w elektrowni przemysłowej. W 1957 został radnym Powiatowej Rady Narodowej w Kamiennej Górze (potem zasiadł w jej prezydium). W 1965 ukończył Technikum Mechaniczne i został II sekretarzem Komitetu Zakładowego Polskiej Zjednoczonej Partii Robotniczej. W latach 1973–1976 pełnił mandat posła na Sejm PRL po zmarłym Wiesławie Ociepce, zasiadając w Komisji Przemysłu Lekkiego.

</doc>
<doc id="3926462" url="https://pl.wikipedia.org/wiki?curid=3926462" title="Ambasada Polski na Łotwie">
Ambasada Polski na Łotwie



</doc>
<doc id="3926463" url="https://pl.wikipedia.org/wiki?curid=3926463" title="Akacja katechu">
Akacja katechu

Akacja katechu ("Acacia catechu") – gatunek roślin z rodziny bobowatych i podrodziny brezylkowych (dawniej w mimozowych). Występuje w południowej Azji; od Pakistanu, poprzez Indie, Sri Lankę, Nepal, po Mjanmę i Tajlandię oraz prowincję Junnan w Chinach. Roślina rozprzestrzeniona poza tym w uprawie. Ekstrakt z drewna, zwany katechu, wykorzystywany jest do barwienia jedwabiu i bawełny oraz barwienia i garbowania skór. Stosowany w lecznictwie ma działanie ściągające.
Biologia.
Gatunek kwitnie od kwietnia do sierpnia, a owocuje od września do stycznia kolejnego roku.

</doc>
<doc id="3926464" url="https://pl.wikipedia.org/wiki?curid=3926464" title="Acacia catechu">
Acacia catechu



</doc>
<doc id="3926467" url="https://pl.wikipedia.org/wiki?curid=3926467" title="Łucja Franciszka Tyszkiewicz">
Łucja Franciszka Tyszkiewicz

Łucja Franciszka Tyszkiewicz z Lubomirskich herbu Szreniawa bez Krzyża (ur. 1770, zm. 27 maja 1811 w Cmalasie) – dama Orderu Krzyża Gwiaździstego
Była jedynym dzieckiem Jerzego Marcina Lubomirskiego generała wojsk koronnych i jego żony Anny Marii Haddik de Futak córki austriackiego feldmarszałka. W 1776 małżeństwo rodziców zakończyło się rozwodem a Łucja została z matką. Jerzy Marcin utrzymywał z byłą żoną i córką przyjazne stosunki towarzyskie, bywały one często w stolicy i na królewskim dworze. Anna i Łucja Lubomirskie dostały od księcia majątek kolbuszowski obejmujący miasto Kolbuszowa i około 15 pobliskich wsi. W czasie trwania Sejmu Czteroletniego poznała w Warszawie Łucja swojego przyszłego męża Jerzego Janusza Tyszkiewicza, rotmistrza petyhorskiego, posła żmudzkiego. Z tego małżeństwa na świat przyszło pięciu synów i dwie córki. Po upadku powstania kościuszkowskiego przeniosła się z rodziną do dóbr kolbuszowskich do matki.Matka i córka nie żyły z sobą w zbyt wielkiej zgodzie. W 1805 została odznaczona Orderem Krzyża Gwiaździstego. W księgach parafialnych Kolbuszowej występuje jako "Illustrissima Comitissa de Principibus Lubomirski Lucia Tyszkiewiczowa, Heredissa bonoruum Kolbuszowa" (Przesławna hrabina z książąt Lubomirskich, Łucja Tyszkiewiczowa, dziedziczka dóbr Kolbuszowa).
Okoliczności śmierci.
Syn Łucji Wincenty Tomasz Tyszkiewicz wcześnie nauczył się strzelać celnie z pistoletu. Dlatego też mając szesnaście lat stał się niechcący sprawcą rodzinnej tragedii, matkobójcą. Zastrzelił bowiem przypadkiem swoją matkę. Do tego dramatu doprowadziła sama Łucja posiadająca wesołe i żartobliwe usposobienie. Przy rodzinnym stole kolbuszowskiego dworu powtarzano modne wówczas opowiadania o duchach i grasujących rozbójnikach. Wincenty słuchając tego nie okazywał strachu, matka zaś chciała go przestraszyć i wypróbować. Poszła więc w księżycową noc 27 maja 1811 okryta białym prześcieradłem,
razem ze stróżem, pod okno pokoju śpiącego już Wincentego; stróż uderzył w okiennicę i krzyczał coś grubym, nieswoim głosem; przebudzony Wincenty
otworzył okiennicę, miał w ręku broń dubeltówkę przywiezioną z Wiednia (prezent od matki) i wystrzelił do białej zjawy. Strzał był celny: Łucja wydała krzyk boleści i zmarła. Tragiczny ten wypadek zanotowała istniejąca już gazeta lwowska, przekazali potomnym pamiętnikarze i zapisał je ksiądz proboszcz w kolbuszowskiej księdze zmarłych. 
Łucję Franciszkę pochowano w krypcie kolbuszowskiego kościoła. Stwierdza to uroczysty zapis w parafialnej księdze zgonów z tamtych lat. Upamiętniła to też tablica pamiątkowa w tym kościele, znajdująca się dzisiaj w kaplicy książąt Tyszkiewiczów na cmentarzu.

</doc>
<doc id="3926470" url="https://pl.wikipedia.org/wiki?curid=3926470" title="Jan Komnen Asen">
Jan Komnen Asen

Jan Komnen Asen (grec. Ίωάννης Κομνηνός Ἀσάνης, serb. Јован Комнин Асен, bułg. Йоан Комнин Асен) – despota Valony od około 1345 do 1363 roku.
Życiorys.
Wywodził się z bułgarskiej rodziny możnowładców. Jego dziadkiem był Szyszman. Jego matka była Keraca Petrica, ojcem zaś despota Stracimir. Być może w poszukiwaniu lepszych szans, wyemigrował do Serbii, gdzie uzyskał od Stefana Duszana tytuł despoty i nadanie ziem w południowej Albanii (ok. 1345). Po śmierci cara Stefana Duszana (1355) występował jako niezależny władca. W 1353 Jan i jego rodzina otrzymali obywatelstwo weneckie. Jan zmarł na dżumę w 1363 roku. Został zastąpiony przez Aleksandra Komnena Asena, który był jego synem z pierwszego nieznanego małżeństwa. Jego drugą żoną była Anna Paleologini, córka Andronika Angelosa Paleologa i wdowa po Janie II Orsininim, despocie Epiru (1323–1335) i hrabiemu Kefalenii.

</doc>
<doc id="3926473" url="https://pl.wikipedia.org/wiki?curid=3926473" title="Łączyn">
Łączyn



</doc>
<doc id="3926485" url="https://pl.wikipedia.org/wiki?curid=3926485" title="Sandra Goldbacher">
Sandra Goldbacher

Sandra Goldbacher (ur. w 1960 w Londynie) – brytyjska reżyserka i scenarzystka pochodzenia żydowskiego.
Absolwentka University of Sussex (literatura francuska) oraz rocznego kursu filmowego i wideo na Middlesex University.

</doc>
<doc id="3926488" url="https://pl.wikipedia.org/wiki?curid=3926488" title="Dorota Piramidowicz">
Dorota Piramidowicz

Dorota Piramidowicz – doktor historii sztuki.
Życiorys.
Absolwentka Instytutu Historii Sztuki Uniwersytetu Warszawskiego. Stopień doktora uzyskała na podstawie pracy „Mecenat artystyczny Kazimierza Leona Sapiehy (1609-1656)” wyróżnionej przez czasopismo „Barok. Historia – Literatura – Sztuka”. 
Od 2000 r. zatrudniona w Instytucie Sztuki PAN, w pracowni "Katalogu Zabytków Sztuki w Polsce", na stanowisku adiunkta, od 2019 r. wicedyrektor ds. ogólnych. Współpracuje z redakcją "Słownika Artystów Polskich". 
Specjalizuje się w badaniach nad sztuką na ziemiach wschodnich dawnej Rzeczypospolitej, działalnością fundacyjną rodzin magnackich w XVII i XVIII wieku, architekturą zakonów na terenie Rzeczypospolitej, związkami ze sztuką rodziny Sapiehów.
Stypendystka Fundacji Lanckorońskich i Królewskiej Szwedzkiej Akademii Literatury, Historii i Nauk Antycznych. Kierowała lub była współwykonawcą w kilkunastu projektach badawczych. Uczestniczka wielu wyjazdów badawczych na Białoruś, Litwę, Łotwę i Ukrainę, których plonem są tomy serii "Materiały do dziejów sztuki sakralnej ziem wschodnich dawnej Rzeczypospolitej" - opracowała kilkadziesiąt monografii kościołów, kaplic i założeń klasztornych z terenów dawnych województw nowogródzkiego, wileńskiego, trockiego i brzeskolitewskiego.
Autorka książki „Feniks świata litewskiego” dotyczącej fundacji artystycznych Kazimierza Leona Sapiehy oraz kilkudziesięciu artykułów naukowych drukowanych w czasopismach krajowych i zagranicznych oraz w tomach pokonferencyjnych. Współautorka kilku tomów serii "Katalog Zabytków Sztuki w Polsce".
Uhonorowana odznaką „Zasłużony dla Kultury Polskiej” przyznaną przez Ministra Kultury i Dziedzictwa Narodowego oraz dwukrotnie nagrodą Stowarzyszenia Historyków Sztuki im. prof. Jerzego Łozińskiego.
Projekty badawcze.
prowadzenie
wykonawca

</doc>
<doc id="3926490" url="https://pl.wikipedia.org/wiki?curid=3926490" title="Przeciw wszystkim (film 1957)">
Przeciw wszystkim (film 1957)

Przeciw wszystkim (org. "Proti všem") – czechosłowacki film historyczny zrealizowany na podstawie książki Aloisa Jiráska.
Film stanowi trzecią część "Trylogii Husyckiej" Otakara Vavry.
Treść.
Rok 1420. Radykalna część czeskich husytów zakłada miasto na górze Tabor. Nowy król Czech, Zygmunt Luksemburski, zasiadający także na tronach niemieckim i węgierskim, szykuje się do krucjaty przeciwko heretykom. Zdominowane przez umiarkowanych husytów władze Pragi podejmują negocjacje z królem. Kończą się one fiaskiem.

</doc>
<doc id="3926492" url="https://pl.wikipedia.org/wiki?curid=3926492" title="Zdrężno (powiat ełcki)">
Zdrężno (powiat ełcki)

Zdrężno lub Zdręsno – jezioro w Polsce w województwie warmińsko-mazurskim, w powiecie ełckim, w gminie Ełk.
Położenie.
Jezioro leży na Pojezierzu Mazurskim, w mezoregionie Pojezierza Ełckiego, w dorzeczu Płociczanka–Ełk–Biebrza–Narew–Wisła. Znajduje się około 8 km w kierunku północnym od Ełku. Nad północnym brzegiem położona jest wieś Przytuły, a nad południowym Płociczno. Przez jezioro przepływa ciek wodny o nazwie "Dopływ z jez. Przytulskiego", który łączy zbiornik wodny z Jeziorem Przytulskim oraz z jeziorem Płociczno. W najbliższym otoczeniu znajdują się pastwiska, łąki i nieużytki.
Linia brzegowa akwenu jest słabo rozwinięta, brzegi miejscami są strome.
Zgodnie z typologią abiotyczną zbiornik wodny został sklasyfikowany jako jezioro o wysokiej zawartości wapnia, o dużym wypływie zlewni, stratyfikowane, leżące na obszarze Nizin Wschodniobałtycko-Białoruskich (6a).
Jezioro leży na terenie obwodu rybackiego jeziora Zdręsno w zlewni rzeki Ełk – nr 27.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 75,4 ha. Średnia głębokość zbiornika wodnego to 7,8 m, a maksymalna – 17,7 m. Lustro wody znajduje się na wysokości 127,3 m n.p.m. Objętość jeziora wynosi 5 872,9 tys. m³. Zgodnie z badaniem z 1998 roku przyznano akwenowi II klasę czystości. Maksymalna długość jeziora to 2500 m a szerokość 475 m. Długość linii brzegowej wynosi 6 300 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 77,5 ha, a wysokość bezwzględna lustra wody – 126,9 m n.p.m.
Przyroda.
Jezioro określane jako sielawowe. Spotkać tu można także liny, okonie szczupaki i leszcze. Wśród roślinności zanurzonej – ramienice, rogatek, jaskier krążkolistny i rdestnice. Wokół brzegów roślinność skąpa z uwagi na strome stoki ławicy. Dominuje trzcina, pałka wąskolistna i skrzypy.

</doc>
<doc id="3926494" url="https://pl.wikipedia.org/wiki?curid=3926494" title="Babińce (rejon borszczowski)">
Babińce (rejon borszczowski)



</doc>
<doc id="3926496" url="https://pl.wikipedia.org/wiki?curid=3926496" title="Szalówka">
Szalówka

Szalówka – potok, lewostronny dopływ Bieśninki o długości 9,03 km i powierzchni zlewni 7,72 km².
Potok płynie przez gminę Łużną w powiecie gorlickim, w województwie małopolskim. Jego źródła znajdują się na Bieśniku w pobliżu szczytu Zielonej Góry. Następnie potok przepływa przez Bieśnik, Szalową i Łużną, gdzie uchodzi do Bieśninki. Głównym dopływem jest Bieśnik.

</doc>
<doc id="3926503" url="https://pl.wikipedia.org/wiki?curid=3926503" title="Weda Slowena">
Weda Slowena



</doc>
<doc id="3926504" url="https://pl.wikipedia.org/wiki?curid=3926504" title="Parafia Wniebowzięcia Najświętszej Maryi Panny i św. Katarzyny w Łazówku">
Parafia Wniebowzięcia Najświętszej Maryi Panny i św. Katarzyny w Łazówku



</doc>
<doc id="3926508" url="https://pl.wikipedia.org/wiki?curid=3926508" title="Zdręsno">
Zdręsno



</doc>
<doc id="3926510" url="https://pl.wikipedia.org/wiki?curid=3926510" title="Wilhelm Stonawski">
Wilhelm Stonawski

Wilhelm Stonawski (ur. 24 listopada 1926 r. w Bystrzycy nad Olzą, zm. 5 maja 2009) – duchowny luterański, w latach 1989–1991 biskup Śląskiego Kościoła Ewangelickiego Augsburskiego Wyznania w Republice Czeskiej, a w latach 1991–2000 biskup Luterańskiego Ewangelickiego Kościoła Augsburskiego Wyznania w Republice Czeskiej.
Życiorys.
Odbył studia teologiczne na uniwersytecie w Bratysławie. Był proboszczem parafii Śląskiego Kościoła Ewangelickiego Augsburskiego Wyznania w Republice Czeskiej m.in. w Czeskim Cieszynie. W październiku 1989 synod tego Kościoła wybrał go na zwierzchnika Kościoła, po czym w listopadzie 1989 został konsekrowany przez biskupów Janusza Narzyńskiego, Dietera Knalla i Rudolfa Koštiala. W 1991 w związku z konfliktem wewnątrzkościelnym został pozbawiony urzędu. Następnie stanął na czele nowo utworzonego Luterańskiego Ewangelickiego Kościoła Augsburskiego Wyznania w Republice Czeskiej, w którym sprawował urząd biskupa do 2000.
W Polsce wydano przetłumaczoną przez niego książkę: Aiden W. Tozer, "Poranki z Bogiem", Wydawnictwo CLC, Katowice 2017 .

</doc>
<doc id="3926520" url="https://pl.wikipedia.org/wiki?curid=3926520" title="Yeonpyeong haejeon">
Yeonpyeong haejeon

Yeonpyeong haejeon () – południowokoreański film wojenny w reżyserii Kima Hak-soon, którego premiera odbyła się 24 czerwca 2015 roku.
Obsada.
Źródło: Filmweb
Produkcja.
Reżyser otrzymał milion dolarów amerykańskich od organizacji Korean Film Council na przygotowanie efektów 3D przez południowokoreańskie przedsiębiorstwo Dnext Media. Trzy z sześciu milionów dolarów budżetu filmu zostało zebranych przez crowdfunding. Zdjęcia do filmu były realizowane od 28 lipca do grudnia 2014 roku.
Odbiór.
Dochód.
Film zadebiutował na pierwszym miejscu listy najbardziej dochodowych filmów w Korei Południowej mając udziały 31,5% na rynku. Film zarobił 37 milionów dolarów amerykańskich.
Nominacje.
Źródło: Internet Movie Database

</doc>
<doc id="3926525" url="https://pl.wikipedia.org/wiki?curid=3926525" title="Anna Magdalena Schwarzova">
Anna Magdalena Schwarzova



</doc>
<doc id="3926531" url="https://pl.wikipedia.org/wiki?curid=3926531" title="Zdzisław Łapeta">
Zdzisław Łapeta

Zdzisław Łapeta (ur. 30 września 1934 w Częstochowie, zm. 21 lutego 2005 w Bielsku-Białej) – polski ekonomista i działacz partyjny, poseł na Sejm PRL VI kadencji.
Życiorys.
Syn Józefa i Anieli. Uzyskał wykształcenie wyższe w Wyższej Szkole Ekonomicznej w Sopocie. W 1958 został inspektorem kredytowym w Oddziale Narodowego Banku Polskiego w Morągu, skąd w 1963 przeniesiono go do Oddziału NBP w Nowym Mieście Lubawskim, gdzie został naczelnikiem Wydziału Kredytów, a w 1968 dyrektorem oddziału.
Należał do Związku Młodzieży Polskiej, a w 1962 wstąpił do Polskiej Zjednoczonej Partii Robotniczej, gdzie w latach 1964–1968 był zasiadał w plenum Komitetu Miejskiego w Nowym Mieście Lubawskim, a od czerwca 1968 w plenum Komitetu Powiatowego w Nowym Mieście Lubawskim. Był też przewodniczącym Komisji Ekonomicznej KP PZPR, a w 1969 zasiadł w egzekutywie KP. W latach 1973–1976 pełnił mandat posła na Sejm PRL po zmarłym Marianie Gotowcu, zasiadając w Komisji Obrony Narodowej oraz w Komisji Planu Gospodarczego, Budżetu i Finansów.
W 1980 został przewodniczącym Komisji Rozwoju Gospodarczego i Zagospodarowania Przestrzennego Wojewódzkiej Rady Narodowej w Bielsku-Białej.

</doc>
<doc id="3926549" url="https://pl.wikipedia.org/wiki?curid=3926549" title="Olly Blackburn">
Olly Blackburn

Olly Blackburn (także Oliver Blackburn i Ollie Blackburn) (ur. w Londynie) – brytyjski reżyser i scenarzysta.
Absolwent Uniwersytetu Oksfordzkiego (1993) i Tisch School of the Arts.

</doc>
<doc id="3926553" url="https://pl.wikipedia.org/wiki?curid=3926553" title="René Primevère Lesson">
René Primevère Lesson



</doc>
<doc id="3926557" url="https://pl.wikipedia.org/wiki?curid=3926557" title="Zygfryd Golaś">
Zygfryd Golaś

Zygfryd Golaś (ur. 26 lutego 1925 w Kończycach, zm. 20 stycznia 1997) – polski górnik, poseł na Sejm PRL VI kadencji.
Życiorys.
Uzyskał wykształcenie zasadnicze zawodowe. Ukończywszy szkołę powszechną, w 1939 podjął pracę w kopalni Makoszowy. Jednocześnie uczył się zawodu w przyzakładowej szkole górniczej. W 1943 jako Ślązak został przymusowo wcielony do Wehrmachtu i w 1944 wysłano na front. Tam znalazł się w niewoli francuskiej i ubiegał się o przyjęcie na ochotnika do Polskich Sił Zbrojnych na Zachodzie. Został wysłany do szkoły podoficerskiej we Włoszech. Ukończył tam kurs instruktorski dla saperów i został kapralem Wojska Polskiego. W listopadzie 1946 został repatriowany do Polski. W styczniu 1947 powrócił do pracy w kopalni Makoszowy, gdzie był kolejno młodszym górnikiem, górnikiem i strzałowym. W 1955 został instruktorem strzałowym.
Od 1948 należał do Polskiej Zjednoczonej Partii Robotniczej, gdzie zasiadał w egzekutywie oddziałowej organizacji partyjnej. W latach 1973–1975 pełnił mandat posła na Sejm PRL po Romanie Czubie ze Zjednoczonego Stronnictwa Ludowego, który się go zrzekł. Zasiadał w Komisji Zdrowia i Kultury Fizycznej.
Został pochowany na cmentarzu parafialnym w Zabrzu.

</doc>
<doc id="3926564" url="https://pl.wikipedia.org/wiki?curid=3926564" title="Zienit Penza">
Zienit Penza



</doc>
<doc id="3926567" url="https://pl.wikipedia.org/wiki?curid=3926567" title="Jeździectwo na Letnich Igrzyskach Olimpijskich 2016 – WKKW drużynowo">
Jeździectwo na Letnich Igrzyskach Olimpijskich 2016 – WKKW drużynowo

Konkurencja drużynowa Wszechstronnego Konkursu Konia Wierzchowego podczas XXXI Letnich Igrzysk Olimpijskich została rozegrana w dniach 6 - 9 sierpnia 2016 roku w Centro Nacional de Hipismo.
Wyniki.
Do wyniku drużyny zaliczają się punkty trzech najlepszych zawodników.

</doc>
<doc id="3926572" url="https://pl.wikipedia.org/wiki?curid=3926572" title="Michał Marcin Mioduszewski">
Michał Marcin Mioduszewski



</doc>
<doc id="3926573" url="https://pl.wikipedia.org/wiki?curid=3926573" title="Jeździectwo na Letnich Igrzyskach Olimpijskich 2016 – WKKW indywidualnie">
Jeździectwo na Letnich Igrzyskach Olimpijskich 2016 – WKKW indywidualnie

Konkurencja Wszechstronnego Konkursu Konia Wierzchowego podczas XXXI Letnich Igrzysk Olimpijskich została rozegrana w dniach 6–9 sierpnia 2016 roku w Centro Nacional de Hipismo.
Wyniki.
Skoki przez przeszkody (Runda kwalifikacyjna).
Do finału awansowało 25 zawodników (maksymalnie trzech z jednego kraju).

</doc>
<doc id="3926574" url="https://pl.wikipedia.org/wiki?curid=3926574" title="Benoît Puga">
Benoît Puga

Benoît Puga (ur. 30 stycznia 1953 w Saint-Mandé) – francuski generał armii.
We francuskim wojsku od 1973, w latach 2008–2010 Dyrektor Wywiadu Wojskowego, od 2016 Wielki Kanclerz Orderu Legii Honorowej i Kanclerz Orderu Narodowego Zasługi.

</doc>
<doc id="3926579" url="https://pl.wikipedia.org/wiki?curid=3926579" title="Parafia św. Stanisława BM w Bałcie">
Parafia św. Stanisława BM w Bałcie

Parafia św. Stanisława BM w Bałcie – rzymskokatolicka parafia znajdująca się w diecezji odesko-symferopolskiej w dekanacie Bałta.
Murowany kościół ormiańskokatolicki pw. św. Stanisława wzniósł strażnik wielki koronny książę Stanisław Lubomirski w 1765, gdy jeszcze miasto należało do Rzeczypospolitej. Konsekrowany w 1826 przez biskupa kamienieckiego Franciszka Mackiewicza. Służył zarówno Ormianom jak i łacinnikom.
W latach 30. XX wieku kościół znacjonalizowali bolszewicy. Służył później kolejno jako skład zboża, sala gimnastyczna i dworzec autobusowy. W 1993 został on zwrócony wiernym.

</doc>
<doc id="3926588" url="https://pl.wikipedia.org/wiki?curid=3926588" title="Vissarion (Xhuvani)">
Vissarion (Xhuvani)



</doc>
<doc id="3926591" url="https://pl.wikipedia.org/wiki?curid=3926591" title="Dekanat Bałta">
Dekanat Bałta

Dekanat Bałta, dekanat bałcki – jeden z 7 dekanatów katolickich w diecezji odesko-symferopolskiej na Ukrainie.
dziekan: ks. Henryk Jaworski

</doc>
<doc id="3926593" url="https://pl.wikipedia.org/wiki?curid=3926593" title="Tadeusz Zapiórkowski">
Tadeusz Zapiórkowski

Tadeusz Zapiórkowski (ur. 10 kwietnia 1917 w Nowym Targu, zm. 5 marca 1993 tamże) – polski ekonomista, bankier, żołnierz, działacz społeczny, poseł na Sejm PRL VI kadencji.
Życiorys.
Ukończył szkołę powszechną w Nowym Targu i w 1936 tamtejsze Gimnazjum im. Seweryna Goszczyńskiego (był tam m.in. prezesem Zrzeszenia Uczniów). Po maturze wstąpił ochotniczo do wojska. W 1939 został absolwentem Szkoły Podchorążych, uzyskał stopień podporucznika i uczestniczył w kampanii wrześniowej (służąc podczas praktyki w 3 Pułku Strzelców Podhalańskich; uzyskał stopień podporucznika piechoty). Pod jej koniec znalazł się w niewoli sowieckiej, trafił do obozu w Starobielsku. Stamtąd został przeniesiony do niemieckiego obozu jenieckiego Oflag VII A Murnau. W 1945 przeniesiono go do Włoch, gdzie został przydzielony do 1 Brygady Strzelców Karpackich. W 1946 został zdemobilizowany, powracając do Nowego Targu, gdzie poddawał się długiej kuracji i rekonwalescencji. Zajął się prowadzeniem księgowości handlowej. W 1949 został zatrudniony w Związkowym Banku Spółdzielczym w Nowym Targu, gdzie był kolejno likwidatorem, księgowym i starszym księgowym. W 1954 zorganizował Oddział Powszechnej Kasy Oszczędności w Nowym Targu, w którym objął funkcję dyrektora. Zasiadał w prezydium Miejskiej Rady Narodowej w Nowym Targu, był też przewodniczącym Komitetu Miejskiego Frontu Jedności Narodu. W 1972 uzyskał mandat posła na Sejm PRL w okręgu Nowy Sącz. Zasiadał w Komisji Budownictwa i Gospodarki Komunalnej oraz w Komisji handlu Wewnętrznego. W 1981 został przewodniczącym Wojewódzkiej Rady Narodowej w Nowym Sączu. W 1984 przeszedł na emeryturę.
Życie prywatne.
Syn Adama (przedsiębiorcy i kupca) i Franciszki z domu Dworskiej, miał sześcioro rodzeństwa. W 1947 ożenił się z Joanną Schilling (zmarłą osiem dni przed jego śmiercią, w 1993), z którą miał troje dzieci: Małgorzatę (ur. 1950), Włodzimierza (ur. 1952, byłego radnego Nowego Targu) i Krzysztofa (ur. 1956). Pochowany w Nowym Targu.

</doc>
<doc id="3926597" url="https://pl.wikipedia.org/wiki?curid=3926597" title="Ra’anan Kohen">
Ra’anan Kohen

Ra’anan Kohen (hebr.: רענן כהן, ur. 28 lutego 1941 w Bagdadzie) – izraelski polityk, który pełnił funkcję ministra opieki społecznej na początku lat 2000.
Życiorys.
Urodził się w 1941 roku w Bagdadzie w Iraku. W wieku 10 lat (1951 r.) zrobił aliję do Izraela. W młodości był wychowawcą (orłem) w ruchu młodzieżowym HaNoar HaOved VeHaLomed, oraz do roku 1970 sekretarzem młodzieżówki Partii Pracy w Bnei Brak. Ukończył studia bliskowschodnia na Uniwersytecie Telawiwskim, uzyskując tytuł licencjata, oraz stopnie magistra i doktora w tej specjalizacji. W latach 1975-1986 pełnił funkcję przewodniczącego arabskiej i druzyjskiej części Partii Pracy. W latach 1986-1992 przewodniczył wyborom w tej części partii.
W 1988 roku został wybrany do Knesetu z listy Koalicji Pracy. Ponownie wybrany w 1992 roku (już z listy Partii Pracy), oraz na kolejną kadencję w 1996. W grudniu 1997 r. został wybrany na sekretarza generalnego partii, zdobywając 76% głosów. Funkcję tę pełnił w trakcie wyborów do Knesetu w 1999 roku (kandydował z listy koalicji Jeden Izrael). W sierpniu 2000 roku, po odejściu partii Szas z koalicji tworzącej rząd, został mianowany ministrem pracy i opieki społecznej ludności w rządzie Ehuda Baraka.
Kiedy Ariel Szaron tworzył rząd jedności narodowej po wyborach premiera w 2001 roku, Kohen został mianowany ministrem bez teki. 18 sierpnia 2002 roku zrezygnował ze stanowiska, a trzy dni później z funkcji w Knesecie przechodząc na polityczną emeryturę.
Mandat po nim objął rezygnacji Cali Reszef.
Kohen napisał kilka książek, m.in.: "Strangers in their Homeland: A Critical Study of Israel's Arab Citizens."

</doc>
<doc id="3926611" url="https://pl.wikipedia.org/wiki?curid=3926611" title="Archiwum Państwowe w Radomiu">
Archiwum Państwowe w Radomiu

Archiwum Państwowe w Radomiu – zostało utworzone 1920 roku.
Historia.
Placówki archiwalne w Radomiu działały już w XIX wieku. W latach 1816-1837 Radom był stolicą województwa sandomierskiego, zarządzanego przez Komisję Województwa Sandomierskiego, która posiadała własne archiwum (w 1821 roku wydano instrukcję zarządzania i prowadzenia archiwum). W 1825 roku w Radomiu powstało Archiwum Akt Dawnych, a w latach 1837-1844 Radom był stolicą guberni sandomierskiej. W 1844 roku w wyniku połączenia guberni kieleckiej i guberni sandomierskiej powstała gubernia radomska, która istniała do 1917 roku. Po zmianach administracyjnych gromadzeniem akt zajmowały się archiwa Rządu Guberni Radomskiej, urzędu powiatowego i archiwum miejskiego. Na przełomie XIX i XX wieku w Radomiu działał Zarząd Rolnictwa i Dóbr Państwowych Guberni Radomskiej, guberni kieleckiej, guberni lubelskiej i guberni siedleckiej (przyjmujący materiały archiwalne z urzędów).
W 1920 roku zostało powołane Archiwum Państwowe w Radomiu, które rozpoczęło działalność w 1921 roku. Pierwszą siedziba archiwum była przy ulicy Lubelskiej, a jej pierwszym kierownikiem w latach 1921-1924 był ks. Józef Rokoszny. Następnym kierownikiem był emerytowany ppłk Ferdynand Krone, za którego czasów rozpoczęto prace nad opracowaniem zasobów. Kolejnymi kierownikami byli: Władysław Prawdzik, Franciszek Paprocki, Władysław Prawdzik (1945-1959), Helena Kisiel (1959-1986). W 1950 roku powstał oddział powiatowy, który w następnym roku został przemianowany na Oddział Terenowy Wojewódzkiego Archiwum Państwowego w Kielcach. W 1963 roku archiwum zostało przeniesione do gmachu dawnego ratusza. Po powstaniu województwa radomskiego, archiwum przemianowane na Wojewódzkie Archiwum Państwowe w Radomiu. W 1983 roku zmieniono nazwę na Archiwum Państwowe w Radomiu, które w 2013 roku otrzymało nową siedzibę.

</doc>
<doc id="3926642" url="https://pl.wikipedia.org/wiki?curid=3926642" title="Józef Kunert">
Józef Kunert

Józef Kunert (ur. 23 lutego 1901 w Bninie, zm. 15 lutego 1919 pod Grójcem Wielkim koło Babimostu) – uczeń, powstaniec wielkopolski.
Życiorys.
Rodzina Józefa Kunerta przeniosła się w 1914 r. z Bnina do Swarzędza, on zaś po ukończeniu szkoły powszechnej przygotowywał się do zawodu rzeźnika.
Na wieść o wybuchu powstania wielkopolskiego, zgłosił się na ochotnika do oddziałów powstańczych i 29 lub 30 grudnia 1918 wymaszerował ze Swarzędza w kierunku Poznania wraz z grupą około 40 ochotników, których skierowano na przeszkolenie i ćwiczenia do fortu Raucha na Śródce. Następnie, tak jak resztę grupy ze Swarzędza, przydzielono go do II Poznańskiego Batalionu Garnizonowego, który 12 lutego 1919 wyruszył transportem kolejowym do Wolsztyna na front zachodni, na obciążony walkami odcinek Kopanica-Grójec Wielki.
11 lutego 1919 Niemcy rozpoczęli kontrofensywę w okolicach Babimostu, który utracili 25 stycznia razem z Kargową (najdalszy zachodni zasięg powstania). Niemcy byli wspierani przez pociągi pancerne i lotnictwo i obie miejscowości powstańcy utracili 12 lutego. Następnie Niemcy podeszli aż pod wieś Grójec Wielki, wywiązała się intensywna walka, Niemcy ponieśli poważne straty, ale powstańcy również stracili 40 poległych, 70 rannych i 30 wziętych do niewoli i potrzebowali posiłków. Uwaga Niemców skierowana była na most na rzece Obrze.
15 lutego powstańcy chcieli okrążyć Niemców jednocześnie od północy od strony Nowej Wsi Zbąskiej i od południa od strony Jeziora Chobienickiego, a następnie zabezpieczyć most. Wskutek niedostatecznego rozpoznania napotkali jednak silny opór niemiecki i zarówno na jednym, jak i na drugim kierunku natarcia zalegli pod zaporowym ogniem. Na północnym kierunku 1 kompania, w której nacierał Kunert, zmuszona była się okopać. Następnie odparła pierwszy szturm Niemców, krótko potem Józef Kunert zginął w kolejnej wymianie ognia, śmiertelnie ranny w głowę. Niemcy, mając przewagę liczebną, zaczęli w następnym ataku zadawać ciężkie straty powstańcom, którym kończyła się już amunicja. Dowódca kompanii ppor. Edmund Krause, ranny w brzuch, nakazał poddanie się i popełnił samobójstwo. Ogółem w walkach pod Grójcem Wielkim po stronie polskiej poległo 32 powstańców, 35 było rannych, po stronie niemieckiej zginęło 40 żołnierzy a 70 zostało rannych.
16 lutego podpisano rozejm w Trewirze kończący powstańcze walki. Ostatecznie Grójec Wielki pozostał w granicach Polski, natomiast Babimost znalazł się po niemieckiej stronie granicy, która przebiegała między obiema miejscowościami.
Ciało Józefa Kunerta zostało z asystą powstańczą pochowane na cmentarzu przy ulicy Poznańskiej w Swarzędzu (kwatera I).
Upamiętnienie.
W 1933 Swarzędzkie Koło Związku Powstańców Wielkopolskich ufundowało nagrobek, który został zniszczony w roku 1939 przez okupanta. W roku 1958 nagrobek został odtworzony przez ZBoWiD. W 2006 nagrobek został odrestaurowany przez gminę Swarzędz.
Osoba Józefa Kunerta jest pierwowzorem postaci Józka w komiksie historycznym „Powstanie Wielkopolskie, Mieszkańcy Swarzędza w zwycięskim zrywie niepodległościowym 1918-1919”, wydanym w 2007 roku przez Urząd Miasta i Gminy Swarzędz. 
Od 2016 roku imię Józefa Kunerta nosi rondo u zbiegu ulic Granicznej, Rolnej i Kupieckiej w południowej części Swarzędza.

</doc>
<doc id="3926650" url="https://pl.wikipedia.org/wiki?curid=3926650" title="Orkiestron">
Orkiestron

Orkiestron, podscenie – w operze i teatrze, zwłaszcza muzycznym, miejsce przeznaczone dla orkiestry. Inne nazwy to fosa orkiestrowa, kanał dla orkiestry.
Orkiestrony bywają różnej wielkości, zazwyczaj jednak są wystarczająco duże, by pomieścić orkiestrę lub zespół instrumentalistów.
Konstrukcja.
Orkiestron najczęściej znajduje się w przedniej części sceny, tuż przy rampie, znacznie poniżej jej poziomu. 
Dyrygent stoi zazwyczaj na niewielkim podwyższeniu, twarzą do sceny, będąc dobrze widocznym zarówno dla członków orkiestry, jak i artystów na scenie.
Czasami orkiestron jest usytuowany częściowo pod sceną, niejako zadaszony sceniczną podłogą. Takie rozwiązanie można wygodnie wykorzystać przy technicznej realizacji spektaklu, gdy trzeba np. użyć klap w podłodze, podnośnika lub zapadni łączącej scenę z podsceniem. Jednak dla muzyków taka konstrukcja orkiestronu oznacza pracę w trudnych warunkach (ciemno, ciasno, głośno).
Innym użytecznym dla teatru rozwiązaniem jest umieszczenie orkiestronu na platformie będącej windą hydrauliczną, co umożliwia podwyższanie lub obniżanie jego położenia w stosunku do poziomu sceny lub widowni. Dzięki temu orkiestron może być wykorzystywany również w przedstawieniach niewymagających udziału orkiestry, na przykład do powiększenia sceny lub przestrzeni przeznaczonej na widownię.
Ściany w orkiestonie są specjalnie zaprojektowane, aby zapewnić możliwie najlepszą akustykę, dzięki czemu dźwięk dociera do sceny równomiernie, bez zagłuszania spektaklu. W projektach uwzględnia się również nieprzekraczanie rozsądnego poziomu decybeli, bezpiecznego dla zdrowia muzyków.

</doc>
<doc id="3926658" url="https://pl.wikipedia.org/wiki?curid=3926658" title="Polski Instytut Badawczy i Muzeum w Budapeszcie">
Polski Instytut Badawczy i Muzeum w Budapeszcie



</doc>
<doc id="3926661" url="https://pl.wikipedia.org/wiki?curid=3926661" title="Podscenie">
Podscenie



</doc>
<doc id="3926666" url="https://pl.wikipedia.org/wiki?curid=3926666" title="Wadim Bogdanow">
Wadim Bogdanow

Wadim Andriejewicz Bogdanow, ros. Вадим Андреевич Богданов (ur. 26 marca 1986 w Leningradzie) – rosyjski piłkarz ręczny, bramkarz, od marca 2014 gracz Azotów-Puławy.
Kariera sportowa.
Będąc zawodnikiem royjskiej Newy Petersburg (2010–2012) i białoruskiej Dynamy Mińsk (2012–2014), rozegrał 40 meczów w Lidze Mistrzów. W marcu 2014 trafił do Azotów-Puławy.
W 2004 uczestniczył w mistrzostwach Europy U-18 w Serbii i Czarnogórze, w których bronił ze skutecznością 37% (56/153). W 2007 wystąpił w mistrzostwach świata U-21 w Macedonii, podczas których bronił ze skutecznością 38% (103/270), zajmując 6. miejsce w klasyfikacji najlepszych bramkarzy turnieju.
Na mistrzostwach Europy w Serbii (2012) bronił ze skutecznością 34% (13/38), która dała mu 7. miejsce w klasyfikacji najlepszych bramkarzy turnieju. Grał również na mistrzostwach Europy w Danii (2014) i w Polsce (2016). Uczestniczył ponadto w mistrzostwach świata w Hiszpanii (2013), Katarze (2015) i Francji (2017).

</doc>
<doc id="3926671" url="https://pl.wikipedia.org/wiki?curid=3926671" title="Józef Rospęk">
Józef Rospęk

Józef Rospęk (ur. 21 kwietnia 1945 w Kościerzynie) – polski inżynier ceramik, poseł na Sejm PRL VI kadencji.
Życiorys.
W 1969 uzyskał wykształcenie wyższe na Wydziale Ceramicznym Akademii Górniczo-Hutniczej w Krakowie. Pracował jako kierownik oddziału w Zakładach Porcelany Stołowej „Lubiana” w Łubianie. W 1972 uzyskał mandat posła na Sejm PRL w okręgu Tczew. Zasiadał w Komisji Budownictwa i Gospodarki Komunalnej oraz w Komisji handlu Wewnętrznego. Ponadto pełnił funkcję zastępcy przewodniczącego Komisji Przemysłu Lekkiego.

</doc>
<doc id="3926672" url="https://pl.wikipedia.org/wiki?curid=3926672" title="Kanał dla orkiestry">
Kanał dla orkiestry



</doc>
<doc id="3926676" url="https://pl.wikipedia.org/wiki?curid=3926676" title="Dąb macedoński">
Dąb macedoński

Dąb macedoński ("Quercus trojana" Webb) – gatunek rośliny z rodziny bukowatych ("Fagaceae" Dumort.). Występuje naturalnie w południowych Włoszech (Apulia i Basilicata), południowej części Półwyspu Bałkańskiego oraz zachodniej i południowej Turcji. 
Biologia i ekologia.
Występuje na wysokości do 600 m n.p.m. Kwitnie od maja do czerwca. 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:
Ochrona.
Rośnie między innymi na terenie Parku Narodowego Alta Murgia.

</doc>
<doc id="3926684" url="https://pl.wikipedia.org/wiki?curid=3926684" title="Ignacy Strzyszcz">
Ignacy Strzyszcz

Ignacy Józef Strzyszcz (ur. 4 stycznia 1937 w Miasteczku Śląskim, zm. 15 września 1996 tamże) – polski kolejarz, poseł na Sejm PRL VI kadencji.
Życiorys.
Syn Józefa i Marii z domu Nowak. Ukończywszy liceum ogólnokształcące w Tarnowie, w kwietniu 1956 został zwrotnicowym w Polskich Kolejach Państwowych, na stacji Tarnowskie Góry. W 1957 został skierowany na kurs dyżurnych ruchu, po czym do 1963 pracował jako dyżurny ruchu. W styczniu 1964 przeniesiono go do Zarządu Ruchu Dyrekcji Okręgowej Kolei Państwowych w Katowicach, gdzie został dyspozytorem przewozów, skąd potem przeszedł ponownie do pracy w Oddziale Ruchu Tarnowskie Góry, gdzie objął funkcję dyspozytora ruchu węzła PKP. W 1972 uzyskał mandat posła na Sejm PRL w okręgu Bytom. Zasiadał w Komisji Komunikacji i Łączności oraz w Komisji Przemysłu Ciężkiego i Maszynowego.

</doc>
<doc id="3926685" url="https://pl.wikipedia.org/wiki?curid=3926685" title="Fosa dla orkiestry">
Fosa dla orkiestry



</doc>
<doc id="3926689" url="https://pl.wikipedia.org/wiki?curid=3926689" title="Fosa orkiestrowa">
Fosa orkiestrowa



</doc>
<doc id="3926696" url="https://pl.wikipedia.org/wiki?curid=3926696" title="Monika Szczęśniak">
Monika Szczęśniak

Monika Szczęśniak (ur. 5 marca 1932 w Otalążu) – polska włókienniczka, poseł na Sejm PRL VI kadencji.
Życiorys.
Uzyskała wykształcenie średnie niepełne. W 1949 podjęła pracę w Zakładach Gazów Technicznych i Sprzętu Spawalniczego. Po przeprowadzce do Łodzi, w 1953 została zatrudniona w przemyśle bawełnianym. Od 1955 była prządką w Zakładach Przemysłu Bawełnianego im. Feliksa Dzierżyńskiego. W 1972 uzyskała mandat posła na Sejm PRL w okręgu Łódź-Śródmieście. Zasiadała w Komisji Przemysłu Lekkiego.

</doc>
<doc id="3926698" url="https://pl.wikipedia.org/wiki?curid=3926698" title="Kanał orkiestrowy">
Kanał orkiestrowy



</doc>
<doc id="3926706" url="https://pl.wikipedia.org/wiki?curid=3926706" title="Fatih Arda İpcioğlu">
Fatih Arda İpcioğlu

Fatih Arda İpcioğlu (ur. 28 września 1997 w Erzurum) – turecki skoczek narciarski, reprezentant klubu ARAS Edaş Kayak Kulübü. Olimpijczyk (2018, 2022). Uczestnik mistrzostw świata seniorów (2017) i juniorów (2016), medalista mistrzostw kraju. Pierwszy turecki skoczek narciarski, który zdobył punkty Pucharu Świata.
Przebieg kariery.
Zaczął uprawiać skoki narciarskie w wieku 11 lat, początkowo trenował również narciarstwo alpejskie. W wieku kilkunastu lat w czasie treningu skoków narciarskich złamał obie nogi. Po wyleczeniu i rehabilitacji, mimo nacisków ze strony matki, powrócił do uprawiania tego sportu.
W lipcu 2012 zadebiutował w FIS Cup, zajmując 69. miejsce w Villach. Wystartował w zawodach skoków narciarskich na Zimowym Olimpijskim Festiwalu Młodzieży Europy 2013, na których zajął 48. miejsce w konkursie indywidualnym. W lutym 2014 zdobył pierwsze punkty FIS Cup, zajmując 17. i 18. pozycję w konkursach w Râșnovie, zaś w marcu zadebiutował w Pucharze Kontynentalnym, zajmując 47. miejsce w Niżnym Tagile.
9 grudnia 2016 zdobył pierwsze w karierze punkty Pucharu Kontynentalnego, zajmując 26. pozycję w konkursie w Vikersund. W najlepszej trzydziestce cyklu znalazł się również w lutym 2017 w Erzurum, dwukrotnie zajmując 12. miejsce. Został powołany na zawody skoków narciarskich na Mistrzostwach Świata w Narciarstwie Klasycznym 2017, stając się pierwszym Turkiem na turnieju tej rangi. W kwalifikacjach do zawodów na skoczni normalnej zajął 43., a na skoczni dużej 44. pozycję, w obu przypadkach nie uzyskując awansu do konkursu głównego. 13 marca 2017 w Lillehammer zadebiutował w kwalifikacjach do zawodów Pucharu Świata, zajmując 57. miejsce w prologu do konkursu Raw Air. Zaplanowany dzień później konkurs ostatecznie został odwołany.
W sierpniu 2017 po raz pierwszy wystartował w Letnim Grand Prix, w zawodach w Hakubie zajmując 46. miejsce. We wrześniu 2017 dwukrotnie zdobywał punkty Letniego Pucharu Kontynentalnego. W zimowej części sezonu 2017/2018 kilkukrotnie uczestniczył w kwalifikacjach do zawodów Pucharu Świata, nie uzyskując awansu do konkursu głównego, zdobył natomiast punkty Pucharu Kontynentalnego w zawodach w Erzurum. W lutym 2018 roku wziął udział w Zimowych Igrzyskach Olimpijskich 2018 w Pjongczangu. Został w ten sposób pierwszym reprezentantem Turcji w olimpijskich konkursach skoków narciarskich. Podczas ceremonii otwarcia igrzysk pełnił funkcję chorążego reprezentacji Turcji. Rywalizację w konkursach skoków narciarskich na obu obiektach zakończył na seriach kwalifikacyjnych – na normalnej skoczni zajął w nich 57. miejsce, zaś na dużej 56. pozycję, w obu przypadkach zajmując ostatnie miejsce spośród sklasyfikowanych zawodników.
W sezonie 2018/2019 raz zdobył punkty Pucharu Kontynentalnego, zajmując 28. miejsce w konkursie w Czajkowskim. Zdobył złoty medal Mistrzostw Turcji w Skokach Narciarskich 2019. W sezonie 2019/2020 najwyżej w Pucharze Kontynentalnym sklasyfikowany był na 31. miejscu, a w sezonie 2020/2021 na 32. pozycji.
W Letnim Pucharze Kontynentalnym 2021 czterokrotnie kończył zawody w najlepszej trzydziestce. Najwyżej klasyfikowany był w sierpniowym konkursie w Râșnovie, na 6. miejscu. Punkty zdobył również w Letnim Grand Prix 2021 – wrześniowe zawody w Szczuczyńsku ukończył na 23. i 29. pozycji. 20 listopada 2021 zadebiutował w konkursie głównym Pucharu Świata, zajmując 46. lokatę w zawodach w Niżnym Tagile. 29 grudnia 2021 uplasował się na 29. pozycji w zawodach cyklu w Oberstdorfie rozgrywanych w ramach 70. Turnieju Czterech Skoczni. Został tym samym pierwszym w historii reprezentantem Turcji w skokach narciarskich, który zdobył punkty Pucharu Świata. W trakcie sezonu łącznie dziewięciokrotnie wystąpił w konkursie głównym w ramach tego cyklu. Wystartował na Zimowych Igrzyskach Olimpijskich 2022, gdzie zajął 36. miejsce na skoczni normalnej oraz 40. na skoczni dużej indywidualnie. Wystąpił też na Mistrzostwach Świata w Lotach Narciarskich 2022, zajmując 35. pozycję. W trakcie sezonu 2021/2022 kolejnymi skokami na 183,5 m, 190,5 m oraz 196,5 m ustanawiał rekord życiowy, będący równocześnie rekordem Turcji w długości lotu narciarskiego.

</doc>
<doc id="3926708" url="https://pl.wikipedia.org/wiki?curid=3926708" title="Stanisława Pawelec">
Stanisława Pawelec

Stanisława Anna Pawelec z domu Graboń (ur. 14 lutego 1939 w Sędowicach, zm. 25 lutego 2020) – polska nauczycielka, poseł na Sejm PRL VI kadencji.
Życiorys.
Córka Jana i Marianny. W 1958 ukończyła Liceum Pedagogiczne w Lublinie i została rusycystką w szkole podstawowej w Dąbi Starej. W 1966 została absolwentką Studium Nauczycielskiego w Warszawie. Należała do Związku Młodzieży Polskiej, Związku Harcerstwa Polskiego, Związku Młodzieży Wiejskiej i Towarzystwa Przyjaźni Polsko-Radzieckiej. Prowadziła drużyny zuchowe oraz harcerskie. Była opiekunką koła ZMW w Dąbi Starej. Pełniła też funkcję gromadzkiego lektora szkoleń oświatowo-politycznych. Zasiadała w Komisji Kultury i Propagandy przy zarządzie powiatowym ZMW. W 1972 uzyskała mandat posła na Sejm PRL w okręgu Otwock. Zasiadała w Komisji Komunikacji i Łączności oraz w Komisji Oświaty i Wychowania.
Odznaczona Krzyżem „Za Zasługi dla ZHP”.

</doc>
<doc id="3926709" url="https://pl.wikipedia.org/wiki?curid=3926709" title="Charles Brun (1910)">
Charles Brun (1910)

Charles Brun (Q89) – francuski eksperymentalny oceaniczny okręt podwodny z okresu I wojny światowej. Został zwodowany 14 września 1910 roku w stoczni Arsenal de Toulon, a ukończono go w październiku 1913 roku. Okręt oficjalnie nigdy nie wszedł do służby w Marine nationale z powodu problemów z siłownią i został przeznaczony do rozbiórki w czerwcu 1920 roku.
Projekt i budowa.
„Charles Brun” zamówiony został 31 grudnia 1906 roku. Jednostkę zaprojektował inż. Just Maurice. Okręt otrzymał eksperymentalny rodzaj napędu, który tworzyła maszyna parowa, stanowiąca źródło prądu dla alternatorów i akumulatorów. 
„Charles Brun” zbudowany został w Arsenale w Tulonie. Stępkę okrętu położono w 1907 roku, został zwodowany 14 września 1910 roku, a ukończono go w październiku 1913 roku. Okrętowi nadano nazwę na cześć budowniczego pierwszego francuskiego okrętu podwodnego, inż. Charlesa Bruna. Jednostka otrzymała numer burtowy Q89.
Dane taktyczno–techniczne.
„Charles Brun” był średniej wielkości oceanicznym okrętem podwodnym. Długość całkowita wynosiła 44 metry, szerokość 4 metry i zanurzenie 3,3 metra. Wyporność w położeniu nawodnym wynosiła 356 ton, a w zanurzeniu 450 ton. Okręt napędzany był na powierzchni przez dwie maszyny parowe potrójnego rozprężania Indret o łącznej mocy 1300 koni mechanicznych (KM), do których parę dostarczały cztery kotły du Temple. Napęd podwodny zapewniały dwa akumulatory i alternatory Schneider. Dwuśrubowy układ napędowy pozwalał osiągnąć prędkość 13,5 węzła na powierzchni i 7,25 węzła w zanurzeniu. Dopuszczalna głębokość zanurzenia wynosiła 40 metrów.
Okręt wyposażony był w sześć wyrzutni torped kalibru 450 mm: dwie wewnętrzne na dziobie jednostki, dwie zewnętrzne systemu Drzewieckiego po obu stronach kiosku oraz dwie zewnętrzne na rufie, z łącznym zapasem 8 torped.
Załoga okrętu składała się z 24 oficerów, podoficerów i marynarzy.
Służba.
Prowadzone od października 1910 roku do października 1913 roku próby jednostki zakończyły się niepomyślnie z powodu zawodności siłowni i okrętu nigdy nie wcielono do służby. Jednostka została przeznaczona do rozbiórki 7 czerwca 1920 roku.

</doc>
<doc id="3926711" url="https://pl.wikipedia.org/wiki?curid=3926711" title="Fatih Arda Ipciöglu">
Fatih Arda Ipciöglu



</doc>
<doc id="3926712" url="https://pl.wikipedia.org/wiki?curid=3926712" title="Fatih Arda Ipcioglu">
Fatih Arda Ipcioglu



</doc>
<doc id="3926715" url="https://pl.wikipedia.org/wiki?curid=3926715" title="Kosmos 107">
Kosmos 107

Kosmos 107 (ros. Космос 107) – radziecki satelita rozpoznawczy; 35. statek serii Zenit-2 (30. statek na orbicie) programu Zenit, którego konstrukcję oparto o załogowe kapsuły Wostok.

</doc>
<doc id="3926719" url="https://pl.wikipedia.org/wiki?curid=3926719" title="Janina Makowska">
Janina Makowska

Janina Bronisława Makowska (ur. 9 grudnia 1923 w Łomży, zm. 22 lipca 2020 tamże) – polska lekarka (pediatra), poseł na Sejm PRL VI kadencji.
Życiorys.
Córka Aleksandra i Józefy, jej rodzina powróciła do Łomży po pobycie na Uralu. Uzyskała wykształcenie wyższe na Akademii Medycznej w Białymstoku. Od stycznia 1956 była pediatrą w Przychodni Obwodowej i Szpitalu Powiatowym w Łomży] Później objęła stanowisko zastępcy ordynatora Oddziału Dziecięcego w tej placówce. W październiku 1965 uzyskała specjalizację II stopnia z pediatrii. W Łomży pracowała do emerytury.
W latach 1961–1969 zasiadała w Powiatowej Radzie Narodowej. W 1972 uzyskała mandat posła na Sejm PRL w okręgu Łomża. Zasiadała w Komisji Drobnej Wytwórczości, Spółdzielczości Pracy i Rzemiosła oraz w Komisji Zdrowia i Kultury Fizycznej. W 1976 zakończyła się jej kadencja poselska, natomiast została radną Wojewódzkiej Rady Narodowej.

</doc>
<doc id="3926720" url="https://pl.wikipedia.org/wiki?curid=3926720" title="Goong">
Goong

Goong (hangul: 궁, hancha: 宫, dosł. "Pałac") – południowokoreański serial telewizyjny emitowany na antenie MBC. Był emitowany od 11 stycznia do 30 marca 2006 roku, w środy i czwartki o 21:55, liczy 24 odcinki. Główne role odgrywają w nim Yoon Eun-hye, Ju Ji-hoon, Kim Jeong-hoon i Song Ji-hyo. Powstał w oparciu o manhwę "Goong" autorstwa Park So-hee.
"Goong" był dziesiątym pod względem popularności serialem 2006 roku z najwyższą oglądalnością 28,3%. Stał się też hitem w całej Azji, przyczyniając się do koreańskiej fali. Ze względu na jego sukces w 2007 roku powstał spin-off "Goong S".
Opis fabuły.
Serial umiejscowiony jest w alternatywnej rzeczywistości, w XXI wieku w Korei, w której nadal panuje monarchia i rodzina królewska od 1945 roku. Serial skupia się na życiu księcia Lee Shin (Ju Ji-hoon) i jego nowej narzeczonej, Chae-kyeong (Yoon Eun-hye).
Historia zaczyna się w momencie, gdy król umiera. Przed laty król złożył obietnicę swojemu najwierniejszemu przyjacielowi, że jego wnuk, który będzie następcą tronu, ożeni się z jego wnuczką. Mimo że książę jest zakochany w ambitnej i utalentowanej baletnicy Hyo-rin (której się oświadczył, ale został odrzucony), Shin ostatecznie żeni się z Chae-kyeong, wybraną mu przez dziadka, zmarłego cesarza Seongjo. Jego nowa żona jest zawzięta ale sympatyczna, i pomimo że początkowo nic do siebie nie czują, w końcu miłość rozkwita między parą.
Remaki i spin-offy.
"Goong S".
Spin-off serialu, "Goong S", przedstawia historię młodego pracownika chińskiej restauracji, który nagle odkrywa, że jest członkiem rodziny królewskiej, a następnie wprowadza się do pałacu. Hwang wspomniał, że w odtwórcy głównej roli szukał w swego rodzaju męskiego odpowiednika Shin Chae-kyeong. Ten spin-off nie jest powiązany fabułą z pierwszym sezonem, miał nową obsadę i fabułę.
W październiku 2006 roku K-popowa gwiazda Se7en został wybrany jako odtwórca główne roli tego serialu. Zagrał postać Lee Hoo. Pozostała część głównej obsady to Huh E-jae (grająca główną bohaterkę Yang Soon-ae), Kang Doo (który wcielił się w Lee Joona) i Park Shin-hye (Shin Sae-ryung). Zdjęcia do serialu rozpoczęto w listopadzie 2006 roku.
Tytuł serialu został zmieniony z "Goong 2" na "Goong S" z powodu problemów z naruszeniem praw autorskich. Kręcienie kontynuowano, mimo że firmie Group 8 wytoczono proces sądowy w związku z bezprawnym wykorzystaniem „Goong” w tytule. Jednak MBC zajęła się tą kwestią Eight Peaks i oświadczyła, że właścicielem praw do nazwy są zarówno stacja i jak i oryginalna firma produkcyjna.
"Goong: The Musical".
Na podstawie serial powstał musical zatytułowany "Goong: The Musical" (Hangul: 뮤지컬 궁). Producent Song Byung-Joon, CEO firmy Group Eight, współpracował ze scenarzystą serialu, In Eun-ah, do interpretacji scenicznej, a także z reżyserem Kim Jae-sung. Kreatywny zespół zbudował ekstrawagancką scenografię, co zobrazowano za pośrednictwem urządzeń cyfrowych w celu pokazania dramatycznych efektów i fantazji na scenie. Użyto różne gatunki muzyczne, od tradycyjnej muzyki dworskiej, przez muzykę klasyczną, hip-hop, po jazz. Muzykę połączono z różnymi stylami tanecznymi, jak balet, tańce dworskie i breakdance.
Musical zadebiutował w Teatrze Yong w Narodowym Muzeum Korei we wrześniu 2010 roku, w roli następcy tronu Lee Shina zagrał Yunho z TVXQ.
Kim Kyu-jong z SS501 wcielił się w Shina podczas wystawiania musicalu w Minami-za w Kioto, w Japonii (czerwiec-lipiec 2011 roku), a Kangin z Super Junior na przemian z Sungmo z Supernova odgrywali główną rolę w Gotanda U-Port Hall w Tokio, w Japonii we wrześniu 2012 roku.
W 2014 roku Lee Tae-min z Shinee wcielił się w rolę księcia od 10 do 24 maja, kiedy musical wystawiany był Akasaka ACT Theater, w Tokio.
Remaki.
W 2006 roku "" został wyemitowany w Indonezji, w rolach głównych wystąpili Andriani Marshanda i Baim Wong.
W 2016 roku "Princess Hours Thailand" został wyemitowany na kanale True4U, w rolach głównych wystąpił Ungsumalynn Sirapatsakmetha jako Khaning.

</doc>
<doc id="3926721" url="https://pl.wikipedia.org/wiki?curid=3926721" title="Princess Hours">
Princess Hours



</doc>
<doc id="3926723" url="https://pl.wikipedia.org/wiki?curid=3926723" title="Daniela Kruszyńska">
Daniela Kruszyńska

Daniela Kruszyńska z domu Kraśnicka (ur. 12 czerwca 1926 w Warszawie, zm. 13 lipca 2016 w Bielawie) – polska włókienniczka, poseł na Sejm PRL VI kadencji.
Życiorys.
Córka Karola. Uzyskała wykształcenie podstawowe. W Zakładach Przemysłu Bawełnianego w Bielawie była zatrudniona jako przewlekaczka osnów. W 1944 uczestniczyła w powstaniu warszawskim i została aresztowana i uwięziona w obozie w Pruszkowie, a następnie więziona była w obozach w Auschwitz, Ravensbrück i Buchenwald. Wyszła za mąż za Stefana, z którym w marcu 1946 zamieszkała w Bielawie. Zatrudniona została na tkalni w Bielawskich Zakładach Przemysłu Bawełnianego im. II Armii WP „Bielbaw”. Uznawana za pionierkę odbudowy bielawskiego przemysłu bawełnianego. Działała w związkach zawodowych i zasiadała w radzie zakładowej, a także pracowała w związkowej komisji socjalno-bytowej w bielawskim przedsiębiorstwie. W 1972 uzyskała mandat posła na Sejm PRL w okręgu Ząbkowice Śląskie. Zasiadała w Komisji Pracy i Spraw Socjalnych.
W 1996 z mężem Stefanem odznaczona Medalem za Długoletnie Pożycie Małżeńskie.
Pochowana na cmentarzu parafialnym w Bielawie.

</doc>
<doc id="3926725" url="https://pl.wikipedia.org/wiki?curid=3926725" title="Babynci (obwód kijowski)">
Babynci (obwód kijowski)



</doc>
<doc id="3926727" url="https://pl.wikipedia.org/wiki?curid=3926727" title="Kosmos 112">
Kosmos 112

Kosmos 112 (ros. Космос 112) – radziecki satelita rozpoznawczy; 36. statek serii Zenit-2 programu Zenit (31. na orbicie), którego konstrukcję oparto o załogowe kapsuły Wostok.

</doc>
<doc id="3926728" url="https://pl.wikipedia.org/wiki?curid=3926728" title="Monika Kąkol">
Monika Kąkol

Monika Kąkol (ur. 2 lutego 1924 w Nowej Hucie, zm. 9 października 1988) – polska nauczycielka, poseł na Sejm PRL VI kadencji.
Życiorys.
Ukończyła Liceum Pedagogiczne w Kościerzynie. Od 1948 pracowała jako nauczycielka, w 1952 rozpoczęła pracę w Szkole Podstawowej w Kamienicy Królewskiej. Była działaczką Koła Gospodyń Wiejskich i Klubu Młodego Rolnika. W 1972 uzyskała mandat posła na Sejm PRL w okręgu Gdynia. Zasiadała w Komisji Kultury i Sztuki oraz w Komisji Rolnictwa i Przemysłu Spożywczego.
Jej mężem był Józef Kąkol (1923–2011). Pochowana na cmentarzu parafialnym w Sierakowicach.

</doc>
<doc id="3926730" url="https://pl.wikipedia.org/wiki?curid=3926730" title="Kosmos 115">
Kosmos 115

Kosmos 115 (ros. Космос 115) – radziecki satelita rozpoznawczy; 37. statek serii Zenit-2 programu Zenit (32. statek na orbicie), którego konstrukcję oparto o załogowe kapsuły Wostok.

</doc>
<doc id="3926732" url="https://pl.wikipedia.org/wiki?curid=3926732" title="Kosmos 117">
Kosmos 117

Kosmos 117 (ros. Космос 117) – radziecki satelita rozpoznawczy; 38. statek serii Zenit-2 programu Zenit (33. statek na orbicie), którego konstrukcję oparto o załogowe kapsuły Wostok.

</doc>
<doc id="3926733" url="https://pl.wikipedia.org/wiki?curid=3926733" title="Vadim Bogdanov">
Vadim Bogdanov



</doc>
<doc id="3926734" url="https://pl.wikipedia.org/wiki?curid=3926734" title="Kosmos 120">
Kosmos 120

Kosmos 120 (ros. Космос 120) – radziecki satelita rozpoznawczy; 39. statek serii Zenit-2 programu Zenit (34. statek na orbicie), którego konstrukcję oparto o załogowe kapsuły Wostok.

</doc>
<doc id="3926737" url="https://pl.wikipedia.org/wiki?curid=3926737" title="Kosmos 124">
Kosmos 124

Kosmos 124 (ros. Космос 124) – radziecki satelita rozpoznawczy; 40. statek serii Zenit-2 programu Zenit (35. statek na orbicie), którego konstrukcję oparto o załogowe kapsuły Wostok.

</doc>
<doc id="3926739" url="https://pl.wikipedia.org/wiki?curid=3926739" title="Gonoplac">
Gonoplac

Gonoplac – wyrostek gonokoksytu drugiej pary (koksytu dziewiątego segmentu odwłoka), znany też jako trzecia walwula, występujący u owadów uskrzydlonych i niektórych szczeciogonków. Może mieć formę osobnego sklerytu lub tworzyć osłonkę wokół gonapofizy.
U owadów uskrzydlonych narządy te zwykle nakrywają dystalną część trzonu pokładełka. U prostoskrzydłych są jednak szczególnie silnie rozwinięte i tworzą parę grzbietowych ostrzy (walw) w obrębie osłony pokładełka. U pasikonikowatych gonapofizy drugiej pary pozostają zamknięte w osłonce, a u świerszczowatych ulegają redukcji i ich funkcję przejmuje gonolac.
U gladiatorków gonoplac jest silniej rozwinięty niż walwule drugiej pary, mocno zesklerotyzowany, krótki i być może służy za właściwe pokładełko. Silnie rozwinięty, wchodzący w skład pokładełka gonoplac mają również świerszczokaraczany.

</doc>
<doc id="3926740" url="https://pl.wikipedia.org/wiki?curid=3926740" title="Maria Gilewska">
Maria Gilewska

Maria Leokadia Gilewska z domu Szamruchiewicz (ur. 14 września 1925 w Nowojelni, zm. 17 czerwca 2020 w Ostródzie) – polska nauczycielka, poseł na Sejm PRL VI kadencji.
Życiorys.
Córka Jana i Marii. Uzyskała wykształcenie wyższe w Wyższej Szkole Pedagogicznej w Gdańsku. W 1950 rozpoczęła pracę jako nauczycielka języka polskiego w I Liceum Ogólnokształcącym w Ostródzie, którego w latach 1960–1961 była dyrektorem. Jedną z jej uczennic była aktorka Maria Ciunelis.
Była wiceprezesem oddziału Związku Nauczycielstwa Polskiego w Ostródzie, zasiadała również w prezydium zarządu okręgu ZNP w Olsztynie. W 1972 uzyskała mandat posła na Sejm PRL w okręgu Iława. Pełniła funkcję zastępcy przewodniczącego Komisji Oświaty i Wychowania.
Jej pogrzeb odbył się 22 czerwca 2020 w kościele NPNMP w Ostródzie.

</doc>
<doc id="3926741" url="https://pl.wikipedia.org/wiki?curid=3926741" title="Zenit-2 41">
Zenit-2 41

Zenit-2 41 – niedoszły radziecki satelita rozpoznawczy programu Zenit. Był 41. satelitą w tej serii.
Ważący 4 720 kg statek - zaadaptowany pojazd załogowy Wostok - wystartował na rakiecie Wostok 8A92 z kosmodromu Bajkonur w dniu 16 września 1966. Start nie powiódł się z powodu awarii rakiety dodatkowej. Rakieta i ładunek uległy zniszczeniu.
Start oznaczono w katalogach COSPAR/SATCAT: 1966-F09/F00401.
Inne oznaczenia misji: 11F61 40, 2K 40.

</doc>
<doc id="3926748" url="https://pl.wikipedia.org/wiki?curid=3926748" title="Maria Gąsiorowska (nauczycielka)">
Maria Gąsiorowska (nauczycielka)

Maria Gąsiorowska (ur. 6 lipca 1945 w Turku) – polska nauczycielka, poseł na Sejm PRL VI kadencji.
Życiorys.
Uzyskała wykształcenie wyższe na Wydziale Filologii Polskiej Uniwersytetu Łódzkiego. W 1969 rozpoczęła pracę w Państwowym Technikum Rolniczym w Kaczkach Średnich, zakończyła pracę w 1999.
Była członkinią Związku Harcerstwa Polskiego, Związku Młodzieży Socjalistycznej oraz Zrzeszenia Studentów Polskich. Opiekowała się kołem klasowym Związku Młodzieży Wiejskiej i pełniła funkcję sekretarza ogniska Związku Młodzieży Polskiej w szkole. W 1972 uzyskała mandat posła na Sejm PRL w okręgu Kalisz. Zasiadała w Komisji Rolnictwa i Przemysłu Spożywczego.

</doc>
<doc id="3926753" url="https://pl.wikipedia.org/wiki?curid=3926753" title="Willa Józefa Kostrzewskiego w Poznaniu">
Willa Józefa Kostrzewskiego w Poznaniu

Willa prof. Józefa Kostrzewskiego – willa zlokalizowana w Poznaniu, przy ul. Biskupińskiej 1 (Strzeszyn), pośród lasów zachodniego klina zieleni, w pobliżu koryta Bogdanki. 
Historia.
Ośmiopokojowy, piętrowy obiekt zbudował dla swojej rodziny w 1931 prof. Józef Kostrzewski – polski archeolog, odkrywca grodziska w Biskupinie. Prawdopodobnym powodem wybrania przez uczonego tej parceli był jego zachwyt nad pięknem alei, którą jest na tym odcinku ulica Biskupińska. Przeniósł się tu z mieszkania wynajmowanego przy ul. Mickiewicza 34. Działkę (3600 m²) nabył od rodziny Janickich za 2700 złotych. Autorem projektu budynku był Marian Pospieszalski (1930). Bezpłatnie wykonany projekt willi nosił tytuł „Dworek, własność prof. dra Józefa Kostrzewskiego”.
W willi, obok Kostrzewskiego, zamieszkiwały jego dzieci – Zbigniew (również ze swoją rodziną), Bogdan, Przemysław i Maria Jagienka. Czasowo mieszkali tu też: Wacław (młodszy brat profesora) i powinowata żony Kostrzewskiego – Helena Rembowska. Po wojnie, na mocy ówczesnych uregulowań, profesor musiał dokwaterować sublokatorów, którymi zostali jego współpracownicy z Muzeum Archeologicznego. Przez lata zamieszkiwali tu m.in.: Bolesław Kubiak z żoną (kierownik administracyjny Muzeum) i archeolożka Maria Berezowska-Zeylandowa z mężem Andrzejem, literatem.
W końcówce 1939 Niemcy zarekwirowali całość zbiorów i bibliotekę profesora. Rabunek nadzorował osobiście doktor Ernst Nickel – okupacyjny dyrektor Działu Prehistorycznego Muzeum Wielkopolskiego. Ostatecznie zbiory zgromadzone w piwnicach muzeum przetrwały wojnę i uniknęły rabunku oraz dewastacji, jaki spotkał opuszczoną w 1945 willę. Część sprzętów rozkradli wówczas sąsiedzi. Budynek w latach 1939–1945 pełnił rolę leśniczówki. 
3 marca 1945 Kostrzewski powrócił do rozszabrowanej willi, którą umeblował powtórnie sprzętami pozyskanymi z Rejonowego Urzędu Likwidacyjnego, po nieznanym volksdeutschu z Podolan. Przez pewien czas współdzielił lokale z radzieckimi żołnierzami łączności. Wkrótce wynajął willę m.in. Caritasowi na dom samotnej matki oraz duszpasterstwu akademickiemu. Sam zamieszkiwał w oficynie PTPN na ul. Mielżyńskiego. Po kilku latach powrócił do obiektu.
27 kwietnia do profesora w Muzeum Archeologicznym przybył osobiście ówczesny członek zarządu miejskiego – Piotr Zaremba, by zakomunikować mu, że ulica, przy której stoi willa otrzyma nazwę Biskupińskiej, na cześć odkryć Kostrzewskiego. 
W latach powojennych, w obrębie działki, na narożniku ulicy Biskupińskiej i Beskidzkiej, żona Kostrzewskiego wystawiła drewniany krzyż będący dziękczynieniem za ocalenie większości rodziny (syn Przemysław zginął w 1941 w KL Auschwitz) z wydarzeń II wojny światowej.
W niedzielę, 19 października 1969 Kostrzewski zmarł w willi podczas popołudniowej drzemki. Obecnie obiekt jest siedzibą zakładu Inter-Stolan. Właściciel – Władysław Wąsowicz zachował i zabezpieczył dokumentację budynku, a także odnowił willę z zachowaniem detalu historycznego.
Architektura.
Obiekt jest charakterystyczny dla klasycyzujących, symetrycznych budynków, projektowanych przez Pospieszalskiego w latach 1910–1939, wyposażanych w detale i kolumny związane z porządkami antycznymi. Bryła jest horyzontalna, wzniesiona na planie prostokąta, z czterospadowym dachem. Najpewniej ze względów finansowych nie wzniesiono nigdy, figurujących w projekcie bocznych skrzydeł, z których jedno miało być oranżerią, a drugie biblioteką naukową profesora. Pozostałością tego zamysłu są zamurowane, łukowate przejścia z obu stron bocznych willi. 
Znaczenie.
W latach powojennych, do końca życia profesora budynek stał się nie tylko pracownią badawczą, ale również nieformalnym ośrodkiem naukowym z biblioteką archeologiczną uchodzącą za najbogatszą w Polsce. Przebywali tu liczni studenci przygotowujący prace naukowe, jak również archeolodzy z całego świata odwiedzający Poznań w celach naukowych.
Legenda miejska.
Wśród mieszkańców Strzeszyna krążyła legenda miejska, w myśl której Polskie Koleje Państwowe rozważały budowę przy willi przystanku kolejowego (linia kolejowa nr 351), aby Kostrzewski nie musiał codziennie dochodzić do stacji Poznań Wola.

</doc>
<doc id="3926755" url="https://pl.wikipedia.org/wiki?curid=3926755" title="Janina Fleming">
Janina Fleming

Janina Fleming (ur. 21 marca 1925 w Moszczenicy, zm. 22 kwietnia 2000) – polska nauczycielka, poseł na Sejm PRL VI kadencji.
Życiorys.
Ukończyła liceum pedagogiczne, a także dwuletni Państwowy Wyższy Kurs Nauczycielski. Była nauczycielką, organizowała też szkolnictwo podstawowe na wsi. W 1953 została zatrudniona w Szkole Ogólnokształcącej Towarzystwa Przyjaciół Dzieci nr 1 w Szczecinie. W 1961 została zastępcą, a rok później kierowniczką Szkoły Podstawowej nr 64 w Szczecinie. Działała w Związku Nauczycielstwa Polskiego, była także ławnikiem Sądu Wojewódzkiego w Szczecinie. W 1972 uzyskała mandat posła na Sejm PRL w okręgu Szczecin. Zasiadała w Komisji Oświaty i Wychowania.
Pochowana została 27 kwietnia 2000 na Cmentarzu Centralnym w Szczecinie.

</doc>
<doc id="3926758" url="https://pl.wikipedia.org/wiki?curid=3926758" title="Kosmos 129">
Kosmos 129

Kosmos 129 (ros. Космос 129) – radziecki satelita rozpoznawczy; 42. statek serii Zenit-2 programu Zenit (36. statek na orbicie), którego konstrukcję oparto o załogowe kapsuły Wostok.

</doc>
<doc id="3926759" url="https://pl.wikipedia.org/wiki?curid=3926759" title="Kosmos 132">
Kosmos 132

Kosmos 132 (ros. Космос 132) – radziecki satelita rozpoznawczy; 43. statek serii Zenit-2 programu Zenit (37. statek na orbicie), którego konstrukcję oparto o załogowe kapsuły Wostok.

</doc>
<doc id="3926761" url="https://pl.wikipedia.org/wiki?curid=3926761" title="Kosmos 136">
Kosmos 136

Kosmos 136 (ros. Космос 136) – radziecki satelita rozpoznawczy; 44. statek serii Zenit-2 programu Zenit (38. statek na orbicie), którego konstrukcję oparto o załogowe kapsuły Wostok.

</doc>
<doc id="3926762" url="https://pl.wikipedia.org/wiki?curid=3926762" title="Weronika Daszkiewicz">
Weronika Daszkiewicz

Weronika Daszkiewicz (ur. 8 stycznia 1935 w Kowlu, zm. 13 kwietnia 2015) – polska inżynier rolnictwa, poseł na Sejm PRL VI kadencji.
Życiorys.
Uzyskała tytuł inżyniera rolnictwa w Wyższej Szkole Rolniczej w Szczecinie. Była kierowniczką działu w Rolniczym Rejonowym Zakładzie Doświadczalnym w Grzmiącej, a także radną Gminnej Rady Narodowej. W 1972 uzyskała mandat posła na Sejm PRL w okręgu Szczecinek. Zasiadała w Komisji Rolnictwa i Przemysłu Spożywczego.
Pochowana na Cmentarzu Komunalnym w Mrągowie.

</doc>
<doc id="3926765" url="https://pl.wikipedia.org/wiki?curid=3926765" title="Cel (film)">
Cel (film)



</doc>
<doc id="3926767" url="https://pl.wikipedia.org/wiki?curid=3926767" title="Biegi narciarskie na Mistrzostwach Świata w Narciarstwie Klasycznym 2017 – bieg indywidualny kobiet">
Biegi narciarskie na Mistrzostwach Świata w Narciarstwie Klasycznym 2017 – bieg indywidualny kobiet

Bieg indywidualny techniką klasyczną kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2017. 22 lutego odbyły się eliminacje, do których zgłosiło się 35 zawodniczek (na dystansie 5 kilometrów), natomiast bieg finałowy został rozegrany 6 dni później w fińskim Lahti. Tytułu z poprzednich mistrzostw, w szwedzkim Falun nie obroniła Szwedka Charlotte Kalla, zdobywając srebrny medal. Z grona 72 biegaczek zgłoszonych do finału do mety dobiegło 71, a złoty medal zdobyła Norweżka Marit Bjørgen, z przewagą ponad 40 sekund nad kolejną zawodniczką.

</doc>
<doc id="3926771" url="https://pl.wikipedia.org/wiki?curid=3926771" title="Son of Zorn">
Son of Zorn



</doc>
<doc id="3926773" url="https://pl.wikipedia.org/wiki?curid=3926773" title="Reprezentacja Pakistanu w krykiecie mężczyzn">
Reprezentacja Pakistanu w krykiecie mężczyzn

Reprezentacja Pakistanu w krykiecie mężczyzn – drużyna sportowa krykieta, reprezentująca Pakistan w meczach i turniejach międzynarodowych. Potocznie drużyna nazywana jest "The Green Shirts" i "The Shaheens". Za jej funkcjonowanie odpowiedzialny jest Pakistan Cricket Board.
Reprezentacji Pakistanu jest wicemistrzem z roku 1999 i mistrzem świata z roku 1992. Do tej pory MŚ dwukrotnie rozgrywano w Pakistanie. Reprezentacja Pakistanu w ICC World Twenty20 w przeszłości raz zdobyła tytuł wicemistrza i raz mistrza. W ICC Champions Trophy największym osiągnięciem było trzykrotne dotarcie do półfinału. Pakistan jest dwukrotnym tryumfatorem Pucharu Azji.

</doc>
<doc id="3926785" url="https://pl.wikipedia.org/wiki?curid=3926785" title="Wycinka (powieść)">
Wycinka (powieść)

Wycinka (niem. "Holzfällen. Eine Erregung") – powieść austriackiego pisarza Thomasa Bernharda z roku 1984. Jej tematem jest życie wiedeńskiego środowiska artystycznego, a większość z przedstawionych postaci miała swoje pierwowzory w rzeczywistości.
Opis fabuły.
"Akcja powieści Bernharda z 1984 roku rozgrywa się podczas „artystycznej kolacji” wydanej przez małżeństwo Auersbergów na cześć aktora z Burgtheater. Aktor się spóźnia, głodni goście - wiedeńscy artyści - są coraz bardziej pijani. Tylko narrator, alter ego autora, siedzący w półmroku przedpokoju, spogląda na nich jak widz w teatrze i w bezlitosnym, obsesyjnym, miejscami komicznym monologu rozprawia się z dawnymi przyjaciółmi, którzy w jego oczach zamienili się w żałosną zgraję snobów, megalomanów i pozorantów. Tłem spotkania z nimi po latach jest samobójstwo wspólnej przyjaciółki, niespełnionej artystki.
Publikacja powieści wywołała skandal. Gerhard Lampersberg, kompozytor i dawny przyjaciel Bernharda, rozpoznał się w powieściowym Auersbergerze, „epigonie Weberna”, homoseksualiście i alkoholiku, i wytoczył autorowi proces o zniesławienie. Powieść została skonfiskowana i objęta zakazem sprzedaży w Austrii, co oczywiście stało się dla niej najlepsza reklamą".
Adaptacje Krystiana Lupy.
W 2013 Krystian Lupa przygotował adaptację "Holzfällen" w Shauspielhaus Graz, za którą otrzymał prestiżową austriacką nagrodę w kategorii najlepsza reżyseria.
Polska prapremiera scenicznej adaptacji powieści w reżyserii Krystiana Lupy i przekładzie Moniki Muskały, odbyła się 23 października 2014 na deskach Sceny im. Jerzego Grzegorzewskiego w Teatrze Polskim we Wrocławiu. Apokryfy będące integralną częścią adaptacji zostały stworzone przez reżysera, improwizacje aktorskie oraz zaczerpnięte z dzieł Jeannie Ebner i Friederike Mayröcker; myśli Joany w "Sebastianplatz" Verena Lercher (Graz).
Spektakl Lupy został nagrodzony przez Międzynarodowe Jury podczas Międzynarodowego Festiwalu Teatralnego Boska Komedia w Krakowie (nagrody dla najlepszego spektaklu, reżysera i aktora) i odniósł międzynarodowy sukces. "Wycinka" była prezentowana w Japonii, Korei Południowej, Hiszpanii i Czechach; jako pierwsze polskie przedstawienie w historii zainaugurowała prestiżowy LXIX Festival d’Avignon (2015), była także prezentowana podczas Festival d'Automne à Paris na deskach Odéon Théâtre de l'Europe (2016). 
Obsada wrocławskiej adaptacji:

</doc>
<doc id="3926787" url="https://pl.wikipedia.org/wiki?curid=3926787" title="Parafia Przemienienia Pańskiego w Kodymie">
Parafia Przemienienia Pańskiego w Kodymie

Parafia Przemienienia Pańskiego w Kodymie – rzymskokatolicka parafia znajdująca się w diecezji odesko-symferopolskiej w dekanacie Bałta, na Ukrainie.
Historia.
Murowany kościół pw. Przemienienia Pańskiego wybudowano w latach 1835 – 1850. Zastąpił on drewnianą świątynię powstałą w czasach, gdy miasto jeszcze należało do Rzeczypospolitej. W 1883 parafia liczyła 1658 wiernych (miasto miało wtedy 1200 mieszkańców). Kościół został znacjonalizowany po rewolucji październikowej. Ostatni proboszcz kodymski ks. Antoni Skalski (stryj późniejszego gen. bryg. Stanisława Skalskiego) został aresztowany przez NKWD 23 stycznia 1930. Przeszedł przez ciężkie więzienia w wyniku czego stracił wszystkie palce u nóg. 15 września 1932 przybył do Polski na drodze wymiany więźniów. Później administrator parafia św. Teresy od Dzieciątka Jezus w Białowieży. W 1947 dawny budynek kościoła władze przekazały Cerkwi Prawosławnej. Po ogłoszeniu niepodległości przez Ukrainę został on definitywnie przerobiony na cerkiew Patriarchatu Moskiewskiego.
Czasy współczesne.
Duszpasterstwo katolickie powróciło do Kodymy w 2007. Rok później biskup odesko-symferopolski Bronisław Bernacki erygował parafię Matki Bożej z Lourdes (później, gdy odkryto źródła historyczne powrócono do przedrewolucyjnego wezwania Przemienienia Pańskiego). W 2011 zakupiono chatę, którą przerobiono na kaplicę. Od 2013 trwa budowa nowego kościoła.

</doc>
<doc id="3926800" url="https://pl.wikipedia.org/wiki?curid=3926800" title="Antena (czasopismo)">
Antena (czasopismo)



</doc>
<doc id="3926802" url="https://pl.wikipedia.org/wiki?curid=3926802" title="Danuta Bartosiewicz">
Danuta Bartosiewicz

Danuta Maria Bartosiewicz (ur. 6 marca 1933 w Sosnowcu, zm. 18 listopada 2018 tamże) – polska nauczycielka, poseł na Sejm PRL VI kadencji.
Życiorys.
Córka Andrzeja i Marii. Ukończyła Liceum Pedagogiczne Towarzystwa Przyjaciół Dzieci w Sosnowcu. Kształciła się także w Studium Nauczycielskim w Cieszynie. Uczyła w Szkole Podstawowej i Liceum Ogólnokształcącym nr 1 w Sosnowcu. Była potem zastępcą dyrektora Szkoły Podstawowej nr 28 w Sosnowcu.
Przez wiele lat działała w Związku Harcerstwa Polskiego i w Związku Młodzieży Polskiej. W 1969 została radną Miejskiej Rady Narodowej w Sosnowcu. Zasiadała w zarządzie Związku Nauczycielstwa Polskiego. W 1972 uzyskała mandat posła na Sejm PRL w okręgu Sosnowiec. Była członkinią Komisji Oświaty i Wychowania.

</doc>
<doc id="3926806" url="https://pl.wikipedia.org/wiki?curid=3926806" title="Alfred Przydatek">
Alfred Przydatek

Alfred Przydatek (ur. 27 lipca 1925 w Skarżysku-Kamiennej, zm. 3 maja 1990) – polski szlifierz, poseł na Sejm PRL V i VI kadencji.
Życiorys.
Syn Franciszka i Stefanii. Uzyskał wykształcenie zasadnicze zawodowe. Podczas wojny wywieziono go na roboty przymusowe do Niemiec. Po wojnie wrócił do Polski. W Zakładach Metalowych „Mesko” w Skarżysku-Kamiennej podjął pracę jako szlifierz. Ukończył kursy czeladnicze w zawodzie ślusarza, a także kursy mistrzowskie w zawodzie szlifierza. Był sekretarzem Rady Oddziałowej, przewodniczącym Komisji Współzawodnictwa Pracy, sekretarzem Rady Robotniczej oraz kierownikiem Brygady Pracy Socjalistycznej. Zasiadał w Miejskim Komitecie Frontu Jedności Narodu i w Zarządzie Polskiego Związku Wędkarskiego, w którym był skarbnikiem i wiceprezesem koła w Skarżysku-Kamiennej. W 1969 i 1972 uzyskiwał mandat posła na Sejm PRL w okręgu Kielce. Przez dwie kadencje zasiadał w Komisji Pracy i Spraw Socjalnych. Ponadto w trakcie VI kadencji był członkiem Komisji Gospodarki Morskiej i Żeglugi.

</doc>
<doc id="3926810" url="https://pl.wikipedia.org/wiki?curid=3926810" title="Stay (utwór muzyczny Toojiego)">
Stay (utwór muzyczny Toojiego)

Stay – utwór norwesko-irańskiego piosenkarza Toojiego, wydany w 2012. Piosenkę napisali Tooji Keshtkar, Peter Boström i Figg Boström.
W lutym 2012 utwór wygrał "Melodi Grand Prix 2012", dzięki czemu reprezentował Norwegię w 57. Konkursie Piosenki Eurowizji w Baku. Dotarł do finału, w którym zajął ostatnie miejsce. 
Utwór dotarł do drugiego miejsca listy przebojów w Norwegii.
Linki zewnętrzne.
Stay w serwisie YouTube

</doc>
<doc id="3926811" url="https://pl.wikipedia.org/wiki?curid=3926811" title="Misenos">
Misenos

Misenos (gr. Μισηνός) – postać z mitologii greckiej, eponim przylądka Misenum w italskiej Kampanii.
Pierwotnie uchodził za jednego z towarzyszy Odyseusza. W późniejszej wersji mitu był towarzyszem Hektora, po którego śmierci w wojnie trojańskiej przyłączył się do Eneasza i popłynął wraz z nim do Italii. Pełnił na statku funkcję trębacza. Gdy okręty Eneasza przybyły do brzegów Kampanii, Misenos zaczął urągać bogom, głosząc że żaden z nieśmiertelnych nie jest w stanie zagrać na trąbie lepiej od niego. Rozgniewany bóg Tryton pochwycił go wówczas i cisnął w morską toń. Towarzysze pogrzebali ciało Misenosa na brzegu, w miejscu nazwanym później jego imieniem.

</doc>
<doc id="3926812" url="https://pl.wikipedia.org/wiki?curid=3926812" title="Helen Sharman">
Helen Sharman

Helen Patricia Sharman (ur. 30 maja 1963 w Sheffield) – brytyjska chemik, pierwsza brytyjska astronautka, popularyzatorka nauki. W 1991 roku poleciała w ośmiodniową misję na radziecką stację kosmiczną Mir w ramach „Projektu Juno” – sfinansowanego z prywatnych środków brytyjsko-radzieckiego przedsięwzięcia, bez jakiegokolwiek wsparcia ze strony rządu Wielkiej Brytanii. Była pierwszą kobietą w kosmosie spoza ZSRR i USA i jedną z najmłodszych osób, które odbyły lot kosmiczny (tylko trzech radzieckich kosmonautów i jedna kosmonautka, Walentina Tierieszkowa, było od niej młodszych w chwili startu).
Pierwszym „oficjalnym” brytyjskim astronautą został major Timothy Peake dopiero w grudniu 2015 roku. Poleciał on na Międzynarodową Stację Kosmiczną jako astronauta Europejskiej Agencji Kosmicznej (ESA). W międzyczasie jednak pięciu innych astronautów urodzonych w Wielkiej Brytanii, lecz posiadających amerykańskie obywatelstwo, odbyło swoje loty kosmiczne (Michael Foale, Piers Sellers, Nicholas Patrick, Gregory H. Johnson i Richard Garriott).
Wczesne lata życia.
Helen Sharman urodziła się w Grenoside – dzielnicy na przedmieściach Sheffield. Szkołę podstawową i średnią ukończyła w Sheffield. W 1984 roku uzyskała licencjat z chemii na University of Sheffield, a później doktorat w Birkbeck College. Początkowo pracowała jako inżynier w firmie GEC w Londynie, a później jako technolog badawczy w Mars Confectionery, gdzie zajmowała się między innymi badaniem chemicznych i fizycznych właściwości czekolad.
Projekt Juno.
W latach 80. radziecka agencja kosmiczna rozpoczęła w celach komercyjnych sprzedaż obywatelom innych krajów pojedynczych miejsc na statkach Sojuz lecących na stację orbitalną Mir. Brytyjskie władze postanowiły jednak nie tracić pieniędzy podatników na lot swojego pierwszego obywatela w kosmos. W tej sytuacji wysłania pierwszego Brytyjczyka na orbitę podjął się sektor prywatny, fundując tzw. „Projekt Juno”. Cena jaką należało zapłacić za przygotowania i lot stronie radzieckiej wynosiła około 11,2 miliona dolarów.
W czerwcu 1989 roku Sharman, wracając samochodem z pracy w zakładach korporacji Mars w Slough, usłyszała w radiu reklamę, w której zachęcano do zostania pierwszym brytyjskim kosmonautą w ufundowanym z prywatnych środków brytyjsko-radzieckim przedsięwzięciu. Doświadczenie nie było potrzebne, do wymagań należały jedynie: obywatelstwo brytyjskie, wiek 21–40 lat, powiązania zawodowe z nauką, zdolność do nauki języków obcych i dobra kondycja fizyczna. Sharman zgłosiła swoją kandydaturę, w rywalizacji pokonała 13 tysięcy osób i dostała się do finałowej czwórki kandydatów. Po tygodniach wyczerpujących testów fizycznych i psychologicznych 25 listopada 1989 ogłoszono, że kandydatami na astronautę zostają Sharman oraz major Timothy Mace – pilot sił powietrznych, specjalista od skoków spadochronowych. Zostali oni wysłani na 18-miesięczne szkolenie do Centrum Wyszkolenia Kosmonautów im. J. Gagarina w Gwiezdnym Miasteczku pod Moskwą.
Mimo obiecujących początków „Projekt Juno” omal nie zakończył się klęską, m.in. zdołano przyciągnąć tylko trzech sponsorów i przygotowano zaledwie jeden brytyjski eksperyment naukowy. Rosjanie postanowili jednak wyłożyć brakującą kwotę i misja mogła dojść do skutku. Po ukończeniu treningu w Gwiezdnym Miasteczku do lotu wyznaczono Sharman.
Lot w kosmos.
18 maja 1991 27-letnia wówczas Helen Sharman wystartowała z kosmodromu Bajkonur na pokładzie statku Sojuz TM-12 wraz z dwoma radzieckimi kosmonautami – Anatolijem Arcebarskim i Siergiejem Krikalowem. 20 maja statek Sojuz zacumował do kompleksu Mir, gdzie kosmonauci zostali przywitani przez obecną tam załogę poprzedniej misji. Na stacji orbitalnej Sharman wraz z pozostałymi członkami załogi prowadziła eksperymenty naukowe, głównie biologiczne (m.in. z nasionami bratków), w czym pomocna okazała się jej znajomość chemii. Kosmonautka prowadziła także badania nad wysokotemperaturowymi nadprzewodnikami. Połączyła się też drogą radiową z dziewięcioma brytyjskimi szkołami. Skarżyła się na trudności ze znalezieniem sprzętu na pokładzie stacji – jej wnętrze było o wiele bardziej zapełnione niż wnętrza instalacji szkoleniowej w Gwiezdnym Miasteczku.
Cała misja trwała niecałe 8 dni, a Sharman powróciła na Ziemię 26 maja 1991 statkiem Sojuz TM-11 z Wiktorem Afanasjewem i Musą Manarowem.
Dalsze losy.
Sharman nie poleciała już więcej w kosmos, choć była jednym z trzech brytyjskich kandydatów w naborze prowadzonym przez ESA w 1992 roku. Także w 1998 roku próbowała jeszcze dostać się do oddziału astronautów ESA, lecz znów bez powodzenia.
Kontynuowała pracę jako naukowiec i została jednym z czołowych brytyjskich „ambasadorów” nauki, udzielając wykładów na całym świecie. W 1991 zapalała znicz olimpijski na Letniej Uniwersjadzie w rodzinnym Sheffield. Występowała także w wielu programach naukowych w radiu i telewizji. Później wycofała się jednak na wiele lat z działalności publicznej. Od około 2011 pracowała w National Physical Laboratory w Londynie, a później w Kingston University. Obecnie (2016) pracuje jako kierownik do spraw operacyjnych na wydziale chemii Imperial College London.
Napisała dwie książki: autobiografię "Seize the Moment" oraz książkę popularnonaukową dla dzieci "The Space Place".
Nagrody i wyróżnienia.
Jest członkiem licznych organizacji naukowych takich jak Royal Society of Chemistry, Royal Aeronautical Society, Brytyjskie Towarzystwo Międzyplanetarne, Królewskie Towarzystwo Geograficzne. Posiada tytuły honorowe wielu brytyjskich uczelni.

</doc>
<doc id="3926815" url="https://pl.wikipedia.org/wiki?curid=3926815" title="Adam Kasprzyk (polityk)">
Adam Kasprzyk (polityk)

Adam Kasprzyk (ur. 7 sierpnia 1927 w Parkoszu, zm. 29 listopada 2015 w Dębicy) – polski kalandrowy, poseł na Sejm PRL V i VI kadencji.
Życiorys.
Syn Jana i Józefy. Uzyskał wykształcenie zasadnicze zawodowe. Ukończywszy szkołę podstawową, był robotnikiem rolnym w folwarku. W latach 1947–1950 zatrudniony był w Powiatowym Zarządzie Wodno-Drogowym w Dębicy, po czym podjął pracę w Zakładach Opon Samochodowych „Stomil” w Dębicy. Odbył tam szkolenie zawodowe. Był brygadzistą oraz członkiem zakładowej rady robotniczej. W 1969 i 1972 uzyskiwał mandat posła na Sejm PRL w okręgu Tarnobrzeg. Przez dwie kadencje zasiadał w Komisji Pracy i Spraw Socjalnych. Ponadto w trakcie VI kadencji był członkiem Komisji Górnictwa, Energetyki i Chemii oraz w Komisji Zdrowia i Kultury Fizycznej.

</doc>
<doc id="3926816" url="https://pl.wikipedia.org/wiki?curid=3926816" title="Lepnica skalna">
Lepnica skalna

Lepnica skalna ("Silene rupestris" L.) – gatunek rośliny z rodziny goździkowatych ("Caryophyllaceae"). Występuje naturalnie w Europie. 
Rozmieszczenie geograficzne.
Rośnie naturalnie w Europie. Został zaobserwowany w takich państwach jak Hiszpania, Francja, Włochy, Słowenia, Chorwacja, Rumunia, Austria, Szwajcaria, Niemcy, Norwegia, Szwecja, Finlandia i Rosja (tylko europejska część). W Alpach spotykany jest tylko w Alpach Centralnych na rozproszonych stanowiskach. 
Biologia i ekologia.
Rośnie na piargach, w szczelinach skalnych oraz na otwartych przestrzeniach. Preferuje podłoże ubogie w wapń i składniki pokarmowe. Występuje na wysokości od 1500 do 2500 m n.p.m. Kwitnie od maja do sierpnia. Kwiaty zapylane są przez muchówki, motyle i trzmiele. Jedna roślina wytwarza około 1000 nasion, które są roznoszone przez wiatr.

</doc>
<doc id="3926817" url="https://pl.wikipedia.org/wiki?curid=3926817" title="Cel (film 2014)">
Cel (film 2014)

Cel (hangul: 표적 "Pyo-jeok") – południowokoreański film akcji w reżyserii Changa, którego premiera odbyła się 30 kwietnia 2014 roku.
Zdjęcia do filmu były realizowane od 7 października 2013 roku do 16 stycznia 2014 roku.
Film zadebiutował na trzecim miejscu listy najbardziej dochodowych filmów w Korei Południowej, w czasie weekendu obejrzało go 1 350 000 osób.
Obsada.
Źródło: Filmweb

</doc>
<doc id="3926818" url="https://pl.wikipedia.org/wiki?curid=3926818" title="Silene rupestris">
Silene rupestris



</doc>
<doc id="3926822" url="https://pl.wikipedia.org/wiki?curid=3926822" title="Krystyna Błaszyk">
Krystyna Błaszyk

Krystyna Błaszyk z domu Szczepaniak (ur. 10 lipca 1925 w Sasinowie, zm. 1 września 2010 w Śremie) – polska działaczka ruchu ludowego, posłanka na Sejm PRL V i VI kadencji.
Życiorys.
Córka Aleksandra i Józefy. Uzyskała wykształcenie podstawowe. Należała do Związku Młodzieży Wiejskiej RP „Wici”. Była przewodniczącą Powiatowej Rady Kół Gospodyń Wiejskich w Śremie, a także sekretarzem KGW w Czmoniu. Zasiadała w Radzie Nadzorczej Gminnej Spółdzielni w Kórniku. W 1969 i 1972 uzyskiwała mandat posła na Sejm PRL w okręgu Leszno. W trakcie V kadencji zasiadała w Komisji Zdrowia i Kultury Fizycznej, a w trakcie VI w Komisji Rolnictwa i Przemysłu Spożywczego.

</doc>
<doc id="3926828" url="https://pl.wikipedia.org/wiki?curid=3926828" title="Enrique Raxach">
Enrique Raxach

Enrique Raxach (ur. 15 stycznia 1932 w Barcelonie) – holenderski kompozytor hiszpańskiego pochodzenia.
W latach 1949–1952 studiował muzykę w Barcelonie, później pracował w Paryżu, w 1962 przeniósł się do Holandii. Jest autorem utworów na orkiestrę, m.in. "Syntagma" (1965), a także utworów kameralnych oraz z użyciem taśmy magnetofonowej.

</doc>
<doc id="3926833" url="https://pl.wikipedia.org/wiki?curid=3926833" title="Pelagia Pająk">
Pelagia Pająk

Pelagia Pająk (ur. 27 lutego 1931 w Łaziskach Średnich) – polska inżynier rolnictwa i polityk, poseł na Sejm PRL IV, V i VI kadencji.
Życiorys.
Uzyskała tytuł inżyniera rolnictwa w Wyższej Szkole Rolniczej we Wrocławiu, po czym (w 1955) skierowano ją do pracy w państwowym gospodarstwie rolnym Siedlice-Pszczyna. Następnie zatrudniona była w innych PGR, przechodząc przez różne szczeble ścieżki zawodowej. Pełniła potem funkcje głównego zootechnika przy prezydium Powiatowej Rady Narodowej w Tychach i starszego inspektora oddziału produkcji zwierzęcej przy prezydium Wojewódzkiej Rady Narodowej w Katowicach. Przewodniczyła też Wojewódzkiej Radzie Kół Gospodyń Wiejskich w Katowicach. Zasiadała w prezydium Wojewódzkiego Związku Kółek Rolniczych, pełniła też funkcję wiceprzewodniczącej Wojewódzkiej Rady Kobiet. W 1965, 1969 i 1972 uzyskiwała mandat posła na Sejm PRL w okręgu Katowice. Przez trzy kadencje zasiadała w Komisji Rolnictwa i Przemysłu Spożywczego, której w trakcie IV i V kadencji była zastępcą przewodniczącego.

</doc>
<doc id="3926834" url="https://pl.wikipedia.org/wiki?curid=3926834" title="Reprezentacja Południowej Afryki w krykiecie mężczyzn">
Reprezentacja Południowej Afryki w krykiecie mężczyzn

Reprezentacja Południowej Afryki w krykiecie mężczyzn – drużyna sportowa krykieta, reprezentująca Afrykę Południową w meczach i turniejach międzynarodowych. Potocznie drużyna nazywana jest "Proteas" (od symbolu kraju, Protei królewskiej). Za jej funkcjonowanie odpowiedzialny jest Cricket South Africa.
Reprezentacja Południowej Afryki zadebiutowała na mistrzostwach świata w roku 1992. Jej największym sukcesem było trzykrotne zakwalifikowanie się do półfinałów. W 2003 RPA wspólnie z Zimbabwe i Kenią było gospodarzem tej imprezy. Południowa Afryka była tryumfatorem ICC Champions Trophy w 1998 roku. W ICC World Twenty20 najlepszym rezultatem było dwukrotne dojście do półfinałów.

</doc>
<doc id="3926840" url="https://pl.wikipedia.org/wiki?curid=3926840" title="Bimal Roy">
Bimal Roy

Bimal Roy (Ray) (ur. 12 lipca 1909 w Suapur w Dystrykcie Dhaka w Bengalu Wschodnim, zm. 7 stycznia 1966 w Bombaju) – indyjski reżyser filmowy.
W 1932 został asystentem kamerzysty, od 1943 zajmował się reżyserią. Tworzył realistyczne melodramaty z życia indyjskiego proletariatu, m.in. "Dwa hektary ziemi" (1953) i "Więzień" (1963).

</doc>
<doc id="3926841" url="https://pl.wikipedia.org/wiki?curid=3926841" title="Corona 105">
Corona 105

Corona 105 – amerykański satelita rozpoznawczy przeznaczony do wykonywania zdjęć powierzchni Ziemi. Dwudziesty dziewiąty statek serii KeyHole-4A tajnego programu CORONA. Cała misja przebiegła prawidłowo. 
Misja.
Kapsułę 1029-1 odzyskano po wykonaniu 81 okrążeń 7 lutego 1966. Kapsułę 1029-2 odzyskano po 160 okrążeniach 12 lutego 1966. Oba zestawy kamer pracowały normalnie. Satelita wykonał 55 przejść operacyjnych, 7 krajowych i 5 technicznych. Kamery zestawu nr 1 wykonały 5814, a zestawu nr 2 5952 zdjęć. Od 25% (misja nr 1) do 29% (misja nr 2) zdjęć odznaczała się występowaniem pokrywy chmur. Średnia rozdzielczość wszystkich zdjęć wynosiła 77 linii/mm.
Zdjęcia z kapsuły nr 1 objęły łączną powierzchnię prawie 7 176  224 kwadratowych mil morskich. W przypadku zdjęć z kapsuły nr 2 było to 7 261 152 kw. mil morskich.
Satelita spłonął w atmosferze 27 lutego 1966 roku.

</doc>
<doc id="3926844" url="https://pl.wikipedia.org/wiki?curid=3926844" title="Force India VJM10">
Force India VJM10

Force India VJM10 – samochód Formuły 1, skonstruowany przez Force India na sezon 2017. Kierowcami bolidu zostali: Sergio Pérez, oraz Esteban Ocon.
Prezentacja.
Prezentacja bolidu odbyła się 22 lutego 2017 roku na torze Silverstone. 14 marca zespół zaprezentował nowe malowanie bolidu.

</doc>
<doc id="3926849" url="https://pl.wikipedia.org/wiki?curid=3926849" title="Jon Koncak">
Jon Koncak

Jon Francis Koncak (ur. 17 maja 1963 w Cedar Rapids w stanie Iowa) – amerykański koszykarz występujący w lidze NBA na pozycji środkowego, złoty medalista igrzysk olimpijskich 1984 w Los Angeles.
W 1996 wystąpił w filmie Eddie.
Kariera.
Mierzący 213 cm wzrostu Jon Koncak studiował na Southern Methodist University, gdzie w latach 1981–1985 grał w drużynie uczelnianej SMU Mustangs – w 2008 „Mustangi” uhonorowały Koncaka wciągnięciem jego koszulki z numerem 53 pod dach hali Moody Coliseum. Do NBA został wybrany z 5. numerem w drafcie 1985 przez Atlantę Hawks, gdzie rozegrał 10 sezonów, po których w 1995 przeniósł się na jeden sezon do Orlando Magic, gdzie zakończył swoją karierę w 1996. W sumie przez 11 sezonów w NBA rozegrał 784 mecze, zdobył 3 520 punktów i zebrał 3 856 piłek.
Jon Koncak który przez całą swoją karierę występował głównie jako rezerwowy „przeszedł do historii” gdy w 1989 podpisał sześcioletni kontrakt z „Jastrzębiami” z Atlanty opiewający na 13 milionów dolarów – była to suma niezwykła jak na rezerwowego koszykarza NBA, stąd pseudonim „Jon Kontrakt” (ang. "Jon Contract").

</doc>
<doc id="3926851" url="https://pl.wikipedia.org/wiki?curid=3926851" title="Jezioro Oroville">
Jezioro Oroville



</doc>
<doc id="3926853" url="https://pl.wikipedia.org/wiki?curid=3926853" title="Kosmiczne marionetki">
Kosmiczne marionetki

Kosmiczne marionetki (ang. "The Cosmic Puppets") – powieść science-fiction napisana przez Philipa K. Dicka, jedna z jego najwcześniejszych, wydana po raz pierwszy w 1957 r. Jej treścią są zmagania głównego bohatera z siłami zamieniającymi rzeczywistość w pozory. Dzieje się to w tle walki Dobra ze Złem.
Opis fabuły.
Główny bohater, Ted Burton, postanawia odwiedzić miasto swojego dzieciństwa. Przyjeżdża więc do Millgate w stanie Virginia, ale niczego w nim nie rozpoznaje. Miasto jest inne, niż je zapamiętał, budynki są stare i o innym przeznaczeniu, nie zgadzają się nawet nazwy ulic, a pośród napotykanych przechodniów nie poznaje nikogo. Przełomowym staje się moment, kiedy przeglądając archiwa dowiaduje się, że … umarł, albo też nie żyje ktoś o tym samym imieniu i nazwisku, kto odszedł w dniu jego wyprowadzki z miasta. Ted postanawia rozwikłać zagadkę tym bardziej, że być może dotyczy ona jego tożsamości.
Książka wplata się w nurt obecny w początkach twórczości Autora. Pyta on, czy to co widzimy, istnieje naprawdę, czy też jest tylko złudzeniem. Dążenie do odpowiedzi na to pytanie prowadzi do spostrzeżenia, że właśnie obserwujemy walkę Dobra ze Złem i niekoniecznie to pierwsze tryumfuje. W końcowej części obie strony ponownie stają do walki. Mamy też nawiązanie wprost do religii chrześcijańskiej, gdyż dowiadujemy się, że bóg reprezentujący dobro (w zasadzie tylko o nim Dick pisze „On”, jak o Bogu) wysyła do ludzi swoje dziecko, które ma za zadanie ich chronić.

</doc>
<doc id="3926870" url="https://pl.wikipedia.org/wiki?curid=3926870" title="US Open 1972">
US Open 1972

US Open 1972 – ostatni, czwarty w sezonie tenisowy turniej wielkoszlemowy, który odbywał się pomiędzy 28 sierpnia a 10 września, na trawiastych kortach nowojorskiego "West Side Tennis Club" w dzielnicy Forest Hills. Była to 92. edycja rozgrywek. Pula nagród wyniosła 160 000 dolarów amerykańskich.

</doc>
<doc id="3926876" url="https://pl.wikipedia.org/wiki?curid=3926876" title="Pokrzyk">
Pokrzyk

Pokrzyk ("Atropa") – rodzaj z roślin z rodziny psiankowatych. Obejmuje 5 gatunków. Występują one w południowej i środkowej Europie oraz w południowo-zachodniej Afryce i w południowo-zachodniej Azji, po Himalaje na wschodzie. Rośliny te rosną w widnych lasach i w miejscach skalistych, w górach. Pokrzyk wilcza jagoda, będący jedynym przedstawicielem rodzaju występującym w Polsce, należy do najsilniej trujących roślin w strefie klimatu umiarkowanego.
Systematyka.
Rodzaj z rodziny psiankowatych ("Solanaceae"), z podrodziny "Solanoideae" i plemienia "Hyoscyameae".

</doc>
<doc id="3926877" url="https://pl.wikipedia.org/wiki?curid=3926877" title="Atropa">
Atropa



</doc>
<doc id="3926880" url="https://pl.wikipedia.org/wiki?curid=3926880" title="Clorinde (1913)">
Clorinde (1913)

Clorinde (Q90) – francuski oceaniczny okręt podwodny z czasów I wojny światowej i okresu międzywojennego, jednostka prototypowa swojego typu. Została zwodowana 2 października 1913 roku w stoczni Arsenal de Rochefort, a do służby w Marine nationale weszła w październiku 1916 roku. Jednostka służyła podczas wojny na wodach kanału La Manche i Atlantyku, a z listy floty została skreślona w styczniu 1926 roku.
Projekt i budowa.
„Clorinde” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, powiększając rozmiary stworzonego przez inż. Maxime’a Laubeufa projektu "Brumaire". 
„Clorinde” zbudowana została w Arsenale w Rochefort. Stępkę okrętu położono w listopadzie 1910 roku, został zwodowany 2 października 1913 roku, a do służby przyjęto go w październiku 1916 roku. Okrętowi nadano nazwę na cześć postaci z eposu rycerskiego „Jerozolima wyzwolona” – Kloryndy. Jednostka otrzymała numer burtowy Q90.
Dane taktyczno–techniczne.
„Clorinde” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,1 metra i zanurzenie 3,4 metra. Wyporność w położeniu nawodnym wynosiła 413 ton, a w zanurzeniu 567 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Loire) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9 węzłów w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. W 1917 roku na okręcie zamontowano działo pokładowe kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Clorinde” podczas wojny pełniła służbę na wodach kanału La Manche i Atlantyku. Okręt został skreślony z listy floty w styczniu 1926 roku.

</doc>
<doc id="3926889" url="https://pl.wikipedia.org/wiki?curid=3926889" title="Mike Tobey">
Mike Tobey

 
Michael Edward „Mike” Tobey (ur. 10 października 1994 w Monroe) – amerykański koszykarz, występujący na pozycji środkowego, posiadający także słoweńskie obywatelstwo, aktualnie zawodnik Valencia Basket.
24 lipca 2017 dołączył do hiszpańskiego Iberostar Tenerife CB Canaria.

</doc>
<doc id="3926902" url="https://pl.wikipedia.org/wiki?curid=3926902" title="Biegi narciarskie na Mistrzostwach Świata w Narciarstwie Klasycznym 2017 – bieg indywidualny mężczyzn">
Biegi narciarskie na Mistrzostwach Świata w Narciarstwie Klasycznym 2017 – bieg indywidualny mężczyzn

Bieg na 15 km techniką klasyczną mężczyzn – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2017. 22 lutego odbyły się eliminacje, do których zgłosiło się 67 biegaczy (na dystansie 10 kilometrów), natomiast bieg finałowy odbył się 1 marca w fińskim Lahti. Tytułu z poprzednich mistrzostw, w szwedzkim Falun nie obronił Szwed Johan Olsson, który zajął 9. miejsce. Z grona 88 biegaczy (jeden nie pojawił się na starcie) zgłoszonych do finału do mety dobiegło 83, a złoty medal zdobył reprezentant gospodarzy Iivo Niskanen.

</doc>
<doc id="3926904" url="https://pl.wikipedia.org/wiki?curid=3926904" title="Grabówka (rzeka)">
Grabówka (rzeka)



</doc>
<doc id="3926906" url="https://pl.wikipedia.org/wiki?curid=3926906" title="Cornélie (1913)">
Cornélie (1913)

Cornélie (Q91) – francuski oceaniczny okręt podwodny z czasów I wojny światowej i okresu międzywojennego, druga zamówiona jednostka typu "Clorinde". Została zwodowana 29 października 1913 roku w stoczni Arsenal de Rochefort, a do służby w Marine nationale weszła we wrześniu 1917 roku. Jednostka służyła podczas wojny na wodach kanału La Manche i Atlantyku, a z listy floty została skreślona w grudniu 1926 roku.
Projekt i budowa.
„Cornélie” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, powiększając rozmiary stworzonego przez inż. Maxime’a Laubeufa projektu "Brumaire". 
„Cornélie” zbudowana została w Arsenale w Rochefort. Stępkę okrętu położono w listopadzie 1910 roku, został zwodowany 29 października 1913 roku, a do służby przyjęto go we wrześniu 1917 roku. Jednostka otrzymała numer burtowy Q91.
Dane taktyczno–techniczne.
„Cornélie” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,1 metra i zanurzenie 3,4 metra. Wyporność w położeniu nawodnym wynosiła 413 ton, a w zanurzeniu 567 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Loire) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9 węzłów w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. W 1917 roku na okręcie zamontowano działo pokładowe kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Cornélie” podczas wojny pełniła służbę na wodach kanału La Manche i Atlantyku. Okręt został skreślony z listy floty w grudniu 1926 roku.

</doc>
<doc id="3926915" url="https://pl.wikipedia.org/wiki?curid=3926915" title="Abu Dhabi Tour 2017">
Abu Dhabi Tour 2017

3. edycja wyścigu Abu Dhabi Tour odbyła się w dniach 23–26 lutego 2017 roku. Trasa tego czteroetapowego wyścigu liczyła 671 km. Zawody figurowały w kalendarzu najważniejszych wyścigów kolarskich UCI World Tour.
Lista startowa.
Na starcie tego wyścigu stanęło 20 ekip, szesnaście drużyn jeżdżących w UCI World Tour 2017 i cztery zespoły zaproszone przez organizatorów z tzw. "dziką kartą".

</doc>
<doc id="3926917" url="https://pl.wikipedia.org/wiki?curid=3926917" title="Quercus stellata">
Quercus stellata

Quercus stellata Wangenh. – gatunek rośliny z rodziny bukowatych ("Fagaceae" Dumort.). Występuje naturalnie w środkowych i wschodnich Stanach Zjednoczonych. 
Rozmieszczenie geograficzne.
Rośnie naturalnie w środkowych i wschodnich Stanach Zjednoczonych. Został zarejestrowany w Alabamie, Arkansas, Connecticut, Dystrykcie Kolumbii, Delaware, na Florydzie, w Georgii, Iowa, Illinois, Indianie, Kansas, Kentucky, Luizjanie, Massachusetts, Marylandzie, Missisipi, Karolinie Północnej, New Jersey, stanie Nowy Jork, Ohio, Oklahomie, Pensylwanii, Rhode Island, Karolinie Południowej, Tennessee, Teksasie, Wirginii oraz Wirginii Zachodniej. Porasta między innymi stoki gór Ouachita.
Biologia i ekologia.
Rośnie w lasach zrzucających liście, na łąkach oraz skalistych stokach. Występuje na wysokości do 800 m n.p.m. 
Zastosowanie.
Niektóre plemiona Indian stosowały ten gatunek w medycynie tradycyjnej.

</doc>
<doc id="3926923" url="https://pl.wikipedia.org/wiki?curid=3926923" title="Szwajcarska Formuła 3 Sezon 1978">
Szwajcarska Formuła 3 Sezon 1978

Szwajcarska Formuła 3 w sezonie 1978 – pierwszy sezon Szwajcarskiej Formuły 3. Sezon składał się z siedmiu eliminacji – wszystkich rozgrywanych poza granicami Szwajcarii. Mistrzem został Patrick Studer, ścigający się Chevronem-Toyota.

</doc>
<doc id="3926925" url="https://pl.wikipedia.org/wiki?curid=3926925" title="Mistrzostwa Świata w Biathlonie 2017 – bieg masowy kobiet">
Mistrzostwa Świata w Biathlonie 2017 – bieg masowy kobiet

Bieg masowy kobiet na mistrzostwach świata 2017 jako przedostatnia konkurencja mistrzostw została rozegrana 19 marca, w ostatnim dniu światowego czempionatu.
Złoty medal wywalczyła reprezentantka Niemiec Laura Dahlmeier, dla której był to szósty medal na tych mistrzostwach, w tym piąty złoty. Srebrny medal wywalczyła Amerykanka Susan Dunklee, zaś brązowy reprezentantka Finlandii Kaisa Mäkäräinen. Żadna z polskich zawodniczek nie zakwalifikowała się do biegu masowego.

</doc>
<doc id="3926926" url="https://pl.wikipedia.org/wiki?curid=3926926" title="Frederik Schram">
Frederik Schram

Frederik August Albrecht Schram (ur. 19 stycznia 1995) – islandzki piłkarz grający na pozycji bramkarza w Lyngby BK.
Kariera klubowa.
Urodził się i wychował w Danii, jednakże jego matka jest Islandką. Treningi piłkarskie rozpoczął w Dragør Boldklub, później trenował w B93 i Brøndby IF, a następnie wrócił do Dragør, z którego w lipcu 2013 trafił do Odense BK. We wrześniu 2014 przeszedł do FC Vestsjælland. W kwietniu 2016 trafił do FC Roskilde, w którym zadebiutował 17 kwietnia 2016 w przegranym 1:2 meczu z AC Horsens. W czerwcu 2016 przedłużył kontrakt z klubem do dwóch lat. W lipcu 2019 podpisał półroczny kontrakt z SønderjyskE, jednak miesiąc później został wypożyczony do Lyngby BK. Jego umowa z SønderjyskE nie została przedłużona po zakończeniu roku i na początku 2020 roku podpisał półroczny kontrakt z Lyngby BK.
Kariera reprezentacyjna.
Młodzieżowy reprezentant Islandii w kadrach od U-17 do U-21. W dorosłej reprezentacji zadebiutował 8 lutego 2017 w przegranym 0:1 meczu z Meksykiem. 11 maja 2018 znalazł się w grupie 23 zawodników powołanych na mistrzostwa świata.

</doc>
<doc id="3926927" url="https://pl.wikipedia.org/wiki?curid=3926927" title="Młodzieżowe Mistrzostwa Polski w Lekkoatletyce 2016">
Młodzieżowe Mistrzostwa Polski w Lekkoatletyce 2016

33. Młodzieżowe mistrzostwa Polski w lekkoatletyce – zawody lekkoatletyczne dla sportowców do lat 23 organizowane pod egidą Polskiego Związku Lekkiej Atletyki, które odbywały się od 30 do 31 lipca 2016 w Jeleniej Górze.

</doc>
<doc id="3926930" url="https://pl.wikipedia.org/wiki?curid=3926930" title="E-dubble">
E-dubble

Evan Sewell Wallace, znany jako E-dubble (urodzony 1 listopada 1982 w Filadelfii, zmarł 13 lutego 2017 tamże) – amerykański raper i twórca muzyczny. Zauważony został głównie dzięki swojej serii "Freestyle Friday" – w każdy piątek wydawał nowy utwór. Seria ta trwała od 2010 do 2012 roku. E-dubble był założycielem wytwórni "Black Paisley Records", powstałej w 2009 roku. 
Początki.
W 2002 roku powstała grupa, która nazywała się "irishtoothache". Składała się ona z 6 osób: E-dubble, Glaze, Muth, Skeltz, Stubbs i Tup. Razem nagrywali utwory i filmy oraz tworzyli komiksy.
W 2008 roku Evan zaczął żyć w Baltimore, aby być w pobliżu przyjaciół i współpracowników. Tutaj założył grupę Young English, której pierwszy występ odbył się w lipcu 2008. Grupa wykupiła halę, nazwaną przez nich „The Hampden Mansion”. Tam właśnie E-dubble nagrał swój debiutancki album "Hip-Hop is Good""."
W 2010 rozpoczął swoją serię Freestyle Friday, w której co tydzień, w piątek wydawał nowy utwór. Seria ta przyczyniła się do znacznego zwiększenia się jego popularności.
Śmierć.
21 stycznia 2017 zamieścił na Instagramie zdjęcie opuchniętej ręki, z podpisem informującym o jego problemach zdrowotnych i potrzebie transfuzji krwi. Jego aktywność zanikła. Zmarł 13 lutego 2017 roku w Hahnemann University Hospital. Bezpośrednią przyczyną śmierci było zakażenie spowodowane transfuzją krwi. Transfuzja była potrzebna, ponieważ E-dubble miał autoimmunologiczną chorobę – układowe zapalenia naczyń.
Dyskografia.
Single.
Wszystkie poniższe daty są zaczerpnięte z kanału E-dubble na youtube i mogą różnić się od rzeczywistych dat pierwszego wydania utworów.

</doc>
<doc id="3926933" url="https://pl.wikipedia.org/wiki?curid=3926933" title="Zbór Świeckiego Ruchu Misyjnego „Epifania” w Poznaniu">
Zbór Świeckiego Ruchu Misyjnego „Epifania” w Poznaniu

Zbór Świeckiego Ruchu Misyjnego „Epifania” w Poznaniu – chrześcijański unitariański zbór badacki działający w Poznaniu, należący do Świeckiego Ruchu Misyjnego „Epifania”. Jeden z największych i najstarszych zborów ruchu w Polsce i na świecie.
Siedziba zboru mieści się w Domu Modlitwy przy ul. Dziewińskiej 40.
Historia.
Poznański zbór Badaczy Pisma Świętego.
Działalność Badaczy Pisma Świętego w Poznaniu rozpoczęli ok. 1910 roku niemieccy współwyznawcy, organizując serie wykładów biblijnych. Grupa osób studiujących tomy Wykładów Pisma Świętego Charlesa T. Russella w języku polskim zawiązała się w Poznaniu jeszcze przed rokiem 1918. Z niej powstał poznański zbór Badaczy Pisma Świętego, któremu do roku 1922 przewodził Teofil Szmidt, a po jego wyprowadzce z Poznania przybyły z Warszawy Władysław Kącki. W 1922 roku zbór ten liczył około 20 członków. Kącki na własny koszt wynajmował salę przy ul. Górna Wilda, gdzie wygłaszał wykłady. Wynajmowano też salę przy ul. Popilińskich, gdzie wyświetlana była „Fotodrama stworzenia”. Później wynajęto większą salę przy Drodze Dębińskiej na Wildzie, gdzie organizowano wykłady, a także obchodzono uroczystość Wieczerzy Pańskiej, na której w 1924 było obecnych 91 osób.
Zbór epifaniczny.
W kwietniu 1927 roku z tego zboru wyłonił niezależny poznański zbór epifaniczny, jeden z pierwszych epifanicznych zborów poza Warszawą. Pionierami zboru byli Odrobiński, Franciszek Jaskuła z żoną Czesławą i Andrzej Borda z żoną, rok później do zboru dołączył Wiktor Stachowiak. Zebrania odbywały się w salach restauracyjnych i mieszkaniach prywatnych. W roku 1929 zbór liczył około 40 członków. Przedstawicielem ruchu epifanicznego na Polskę był wówczas Czesław Kasprzykowski, który nadał ruchowi nazwę Świecki Ruch Misyjny „Epifania”. Gdy w roku 1935 po nieporozumieniach finansowych i doktrynalnych Kasprzykowski wystąpił z „Epifanii” ruch ten utracił legalizację w II Rzeczypospolitej, a zbór poznański w lipcu 1935 roku został rozwiązany przez władze miasta. W 1937 roku w Poznaniu odbyła się nieoficjalna konwencja z udziałem Paula S.L. Johnsona. W roku 1938 zbór ten liczył około 120 członków. W latach 1935–1939 zebrania odbywały się pod gołym niebem w „Dębinie” nad Wartą. Podczas okupacji działalność była zakazana, a zebrania odbywały się jedynie w małych grupach w mieszkaniach prywatnych.
Po zakończeniu II wojny światowej, w maju 1945 roku zbór reaktywował działalność. Zebrania odbywały się w różnych lokalach i wynajmowanych salach. 25 września 1949 roku zbór w Poznaniu spośród swoich członków wyłonił ośmioosobowy ogólnopolski zarząd ruchu z przewodniczącym Wiktorem Stachowiakiem i sekretarzem Piotrem Woźnickim. Tego samego dnia przyjęto również statut ruchu. Na jego mocy niezależne dotąd zbory epifaniczne stały się oddziałami centrali utworzonej w Poznaniu. 2 listopada 1949 roku powstały w ten sposób zarząd złożył wniosek o prawną rejestrację Świeckiego Ruchu Misyjnego „Epifania” jednak pozostał on bez odpowiedzi. Świecki Ruch Misyjny „Epifania” został zarejestrowany przez władze państwowe w marcu 1960 roku z siedzibą w Poznaniu, w celu wsparcia walki religijnej z dynamicznie rozwijającymi się wówczas Świadkami Jehowy.
W 1972 roku członkowie zboru postanowili wybudować własny Dom Modlitwy, który ukończono w kwietniu 1985. Poznański Dom Modlitwy jest siedzibą Świeckiego Ruchu Misyjnego „Epifania” w Polsce. W 2005 roku zbór liczył 178 ochrzczonych braci i sióstr.
W 2005 roku w Wielkopolsce Świecki Ruch Misyjny „Epifania” posiadał zbory w miastach: Gniezno, Kościan, Leszno, Ostrzeszów, Poznań, Ryczywół, Wągrowiec, Wolkowo.

</doc>
<doc id="3926934" url="https://pl.wikipedia.org/wiki?curid=3926934" title="Linia G metra w Porto">
Linia G metra w Porto

Linia G – oznaczona kolorem różowym planowana linia metra w Porto mająca połączyć stacje Casa da Música i São Bento w śródmieściu Porto.
Na trasie linii znaleźć się mają cztery stacje, a jej łączna długość ma wynieść 2,45 km. Przewidywany czas przejazdu to ok. 5 minut.
Historia.
Na początku lutego 2017 r. władze spółki Metro do Porto ogłosiły plan budowy siódmej linii, do której oznaczenia użyto koloru różowego i litery „G”. Projekt przewidywał wybudowanie czterech stacji: Boavista (połączonej z dotychczasową stacją Casa da Música), Galiza, Hospital Santo António i Liberdade (połączonej z dotychczasową stacją São Bento), spośród których trzy miałyby zostać wybudowane metodą odkrywkową, a jedna (Hospital Santo António metodą głębinową). Z uwagi na położenie w centrum miasta przewidziano, że trasa w całości wieść będzie pod ziemią. Łączną długość torowiska, po którym kursować mają składy metra obliczono na 2,45 km, zaś wraz z odcinkami technicznymi ma liczyć 2,70 km.
Przyjęty projekt przewiduje możliwość dalszego rozwoju sieci metra: budowa stacji Boavista/Casa da Música i Galiza umożliwiać ma późniejsze włączenie torowiska południowej trasy z Matosinhos (tzw. "Linha do Campo Alegre") czy drugiej linii w Gai.
Prace budowlane przewidziano na okres od stycznia 2019 do stycznia 2021 roku i wyceniono wstępnie na 168 mln euro (łączny koszt inwestycji to ok. 180 mln euro).

</doc>
<doc id="3926935" url="https://pl.wikipedia.org/wiki?curid=3926935" title="Hanna Malyshik">
Hanna Malyshik



</doc>
<doc id="3926941" url="https://pl.wikipedia.org/wiki?curid=3926941" title="Reprezentacja Zimbabwe w krykiecie mężczyzn">
Reprezentacja Zimbabwe w krykiecie mężczyzn

Reprezentacja Zimbabwe w krykiecie mężczyzn – drużyna sportowa krykieta, reprezentująca Zimbabwe w meczach i turniejach międzynarodowych. Za jej funkcjonowanie odpowiedzialny jest Zimbabwe Cricket.
Reprezentacja Zimbabwe zadebiutowała na mistrzostwach świata w roku 1983. Jej największym sukcesem było trzykrotne zakwalifikowanie się do najlepszej szóstki turnieju, nazywanej Super 6. W 2003 Zimbabwe wspólnie z Południową Afryką i Kenią było gospodarzem tej imprezy. Zimbabwe trzykrotnie tryumfowało ICC Trophy, turnieju dla drużyn bez pełnego członkostwa w ICC. W ICC Champions Trophy i ICC World Twenty20 reprezentanci Zimbabwe nie osiągnęli do tej pory sukcesów, za każdym razem kończyli rywalizację na pierwszej z możliwych rund.

</doc>
<doc id="3926942" url="https://pl.wikipedia.org/wiki?curid=3926942" title="Haim Mosze Szapira">
Haim Mosze Szapira



</doc>
<doc id="3926943" url="https://pl.wikipedia.org/wiki?curid=3926943" title="Okręty podwodne typu Clorinde">
Okręty podwodne typu Clorinde

Okręty podwodne typu Clorinde – francuskie oceaniczne okręty podwodne z czasów I wojny światowej i okresu międzywojennego. W latach 1910–1917 w stoczni Arsenal de Rochefort zbudowano dwa okręty tego typu. Jednostki weszły w skład Marine nationale w latach 1916–1917. Okręty służyły podczas wojny na wodach kanału La Manche i Atlantyku, a z listy floty zostały skreślone w roku 1926.
Projekt i budowa.
Okręty podwodne typu "Clorinde" zamówione zostały na podstawie programu rozbudowy floty francuskiej z 1909 roku. Jednostki zaprojektował inż. Julien Hutter, powiększając rozmiary stworzonego przez inż. Maxime’a Laubeufa projektu "Brumaire".
Oba okręty zbudowane zostały w Arsenale w Rochefort. Stępki okrętów położono w listopadzie 1910 roku, zostały zwodowane w październiku 1913 roku, a do służby przyjęto je w latach 1916–1917. Jednostki otrzymały numery burtowe Q90 i Q91.
Dane taktyczno–techniczne.
Okręty podwodne typu "Clorinde" były średniej wielkości dwukadłubowymi, oceanicznymi okrętami podwodnymi. Długość całkowita wynosiła 53,9 metra, szerokość 5,1 metra i zanurzenie 3,4 metra. Wyporność w położeniu nawodnym wynosiła 413 ton, a w zanurzeniu 567 ton. Okręty napędzane były na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Loire) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9 węzłów w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 40 metrów.
Okręty wyposażone były w osiem zewnętrznych wyrzutni torped kalibru 450 mm: dwie na dziobie oraz sześć systemu Drzewieckiego, z łącznym zapasem 8 torped. W 1917 roku na okrętach zamontowano działo pokładowe kal. 75 mm L/35 M1897.
Załoga pojedynczego okrętu składała się z 29 oficerów, podoficerów i marynarzy.
Służba.
Obie jednostki podczas wojny pełniły służbę na wodach kanału La Manche i Atlantyku. Okręty zostały skreślone z listy floty w 1926 roku.

</doc>
<doc id="3926944" url="https://pl.wikipedia.org/wiki?curid=3926944" title="Bronisław Nowiński">
Bronisław Nowiński

Bronisław Nowiński – herbu Nowina, ur. w Leżajsku, zm. 8 lutego 1922 roku w Leżajsku. Burmistrz Leżajska, szlachcic w Tryńczy.
Biografia.
Bronisław Nowiński urodził się w Leżajsku, był synem Franciszka Nowińskiego i Ludwiki Hubickiej. Ożeniony z Zofią Dolińską herbu Sas (córką Franciszka Sas Dolińskiego i Józefy Miśki z Mrowli), z tego małżeństwa w 1896 roku urodził się syn Marian Nowiński. W latach 1898-1900 był burmistrzem komisarycznym, a w latach 1900-1916 burmistrzem Leżajska. Był kuratorem szkoły koszykarskiej, która powstała w 1908 roku. W 1908 roku kupił od Kazimiery Banhidy (z Kellermanów) za 100 tys. koron folwark w Tryńczy wraz z częścią Gorzyc i Wólką Małkową. Za pieniądze uzyskane ze sprzedaży folwarku został zbudowany murowany kościół parafialny w Tryńczy. Zmarł 8 lutego 1922 roku w Leżajsku.

</doc>
<doc id="3926947" url="https://pl.wikipedia.org/wiki?curid=3926947" title="Kościół św. Franciszka z Asyżu w Malni">
Kościół św. Franciszka z Asyżu w Malni

Kościół świętego Franciszka z Asyżu – rzymskokatolicki kościół filialny należący do Parafii Podwyższenia Krzyża Świętego i św. Franciszka w Malni, w dekanacie Kamień Śląski diecezji opolskiej.
Historia.
Jest to budowla poewangelicka wzniesiona w latach 1801 – 1804 we wsi Kostów koło Kluczborka i ufundowana przez barona Antoniego von Strachwitz. W 1943 roku świątynia była remontowana. Do Malni została przeniesiona w 1977 roku.
Architektura.
Świątynia jest drewniana, jednonawowa, posiadająca konstrukcję zrębową. Dolna część świątyni jest murowana. Budowla posiada prezbiterium mniejsze w stosunku do nawy, zamknięte trójbocznie z zakrystią z boku. Z przodu nawy znajduje się kruchta. Wieża jest nadbudowana nad nawą i posiada konstrukcję słupową. Zwieńcza ją baniasty dach hełmowy z latarnią wykonany z blachy. Budowla nakryta jest dachem dwukalenicowym, pokryty m gontem. Wnętrze jest wyłożone boazerią i nakryte jest stropem płaskim obejmującym nawę i prezbiterium. We wnętrzu zachowały się empory boczne i chór muzyczny z falistą linią parapetu, podparte słupami. Podłoga jest wykonana z desek. Belka tęczowa jest ozdobiona Grupą Pasyjną. Wyposażenie pierwotne nie zachowało się do dnia dzisiejszego.

</doc>
<doc id="3926949" url="https://pl.wikipedia.org/wiki?curid=3926949" title="Rudolf Kiełbowicz">
Rudolf Kiełbowicz

Rudolf Kiełbowicz (ur. 7 maja 1921 w Novi Martinac, zm. 1995) – polski rolnik, poseł na Sejm PRL VI kadencji.
Życiorys.
Uzyskał wykształcenie podstawowe. Pracował na roli w Jugosławii. Podczas wojny współpracował z oddziałami partyzanckimi, a po utworzeniu polskiego batalionu został jego żołnierzem. W 1946 powrócił do Polski, zamieszkując w powiecie bolesławieckim. Objął tam gospodarstwo rolne. Był założycielem Gminnej Spółdzielni „Samopomoc Chłopska” w Milikowie, którą potem przeniesiono do Nowogrodźca. Pracował tam do 1951, po czym przeniesiono go do Powiatowych Związków Gminnych Spółdzielni „Samopomoc Chłopska”. Ze względów rodzinnych w 1952 zwolnił się, obejmując ponownie gospodarstwo rolne w Gościszowie.
W 1946 został członkiem Stronnictwa Ludowego, z którym w 1949 przystąpił do Zjednoczonego Stronnictwa Ludowego. Zasiadał w Radzie Nadzorczej GS w Nowogrodźcu. Był radnym Gromadzkiej Rady Narodowej w Gościszowie, a potem radnym Powiatowej Rady Narodowej w Bolesławcu (zasiadał w jej prezydium). W 1967 został prezesem Powiatowego Komitetu ZSL w Bolesławcu. W 1972 uzyskał mandat posła na Sejm PRL w okręgu Jelenia Góra. Zasiadał w Komisji Górnictwa, Energetyki i Chemii.
Życie prywatne.
Syn Tomasza i Anny z domu Koniewicz. Miał troję rodzeństwa oraz żonę Józefę z domu Gruszecką i wraz z nią czworo dzieci.

</doc>
<doc id="3926955" url="https://pl.wikipedia.org/wiki?curid=3926955" title="Bronisław Jaromin">
Bronisław Jaromin

Bronisław Jaromin (ur. 14 sierpnia 1928 w Sidzinie) – polski rolnik, poseł na Sejm PRL VI kadencji.
Życiorys.
Uzyskał wykształcenie podstawowe. Pracował we własnym gospodarstwie rolnym w Sidzinie. Pełnił funkcję radnego Gromadzkiej Rady Narodowej, w której w 1961 zasiadał prezydium i został przewodniczącym komisji finansów. Od 1958 należał też do kółka rolniczego. Zasiadał w jego zarządzie, był także przewodniczącym komisji rewizyjnej. Zasiadał również w komitetach Frontu Jedności Narodu: gromadzkim i powiatowym. Od 1966 był członkiem Zjednoczonego Stronnictwa Ludowego. Zasiadał w zarządzie koła oraz w Powiatowym Komitecie partii. W 1972 uzyskał mandat posła na Sejm PRL w okręgu Wadowice. Zasiadał w Komisji Budownictwa i Gospodarki Komunalnej oraz w Komisji Pracy i Spraw Socjalnych. Związany z Ochotniczą Strażą Pożarną w Sidzinie.

</doc>
<doc id="3926956" url="https://pl.wikipedia.org/wiki?curid=3926956" title="Lola Flores">
Lola Flores

Lola Flores, właśc. María Dolores Flores Ruiz (ur. 21 stycznia 1923 w Jerez de la Frontera, zm. 16 maja 1995 w Madrycie) – hiszpańska tancerka i śpiewaczka flamenco oraz aktorka, popularna w Hiszpanii i Ameryce Łacińskiej.
Życiorys.
Urodziła się jako María Dolores Flores Ruiz 21 stycznia 1923 w Jerez de la Frontera, w prowincji Kadyks, w Andaluzji. Była najstarszym dzieckiem właściciela tawerny, Pedro Floresa Pinto (1897–1973) i szwaczki, Rosario Ruiz Rodríguez (1901–1989). Jej młodsza siostra, Carmen, również została piosenkarką. Ojciec ich matki, Manuel, był Romem. Już jako dziecko występowała w barze swojego ojca, a w wieku piętnastu lat dołączyła do zespołu flamenco. W 1940 wraz z rodziną opuściła Andaluzję i przeprowadziła się do stolicy. W Madrycie, mając za partnera znanego tancerza Manolo Caracola (1909–1973), zrobiła karierę jako artystka flamenco. W latach 1944–1951 występowali razem w całej Hiszpanii z musicalem "Zambra". W 1952 odbyła pierwsze udane tournée po Ameryce Łacińskiej. Swój status prawdziwej gwiazdy utrwaliła występami w filmach – m.in. w "Estrella de la Sierra Morena" (1952) i "El balcón de la luna" (1964).
Wystąpiła także w takich filmach, jak "Martingala" (1940), "Morena Clara" (1954), "Lola Torbellino" (1956), "La faraona" (1956) "Venta de Vargas" (1959), "Kuma Ching" (1969) czy "Truhanes" (1983). W komedii "Juana la loca... de vez en cuando" z 1983 wystąpiła w roli Izabeli Kastylijskiej, pod koniec życia wystąpiła w kilku odcinkach seriali "Juncal" oraz "Ferajna z baru „Oficina”".
Spopularyzowała flamenco i sztukę ludową andaluzyjskich Romów wśród milionów Hiszpanów i mieszkańców Ameryki Łacińskiej. W 1990 hiszpański dziennikarz Tico Medina opublikował jej pamiętniki zatytułowane "A Carne Viva". W 1994 uhonorowana została przez hiszpański rząd złotym medalem za dokonania życia. Zmarła na raka 16 maja 1995 w Madrycie.
Życie prywatne.
Miała wielu kochanków. Od 1958 była żoną gitarzysty flamenco El Pescaílli (właśc. Antonio González Batista, 1926–1999). Mieli troje dzieci – syna Antonio, który zmarł niedługo po śmierci matki w wyniku problemów z narkotykami, oraz dwie córki Rosario i Lolitę; wszyscy byli artystami flamenco. Jej wnuczki Alba Flores i Elena Furiase są aktorkami, a siostrzeniec, Quique Sánchez Flores, piłkarzem.
Występowała pod różnymi pseudonimami, m.in.: Lola de España oraz La Faraona.

</doc>
<doc id="3926963" url="https://pl.wikipedia.org/wiki?curid=3926963" title="No One (utwór muzyczny Mai Keuc)">
No One (utwór muzyczny Mai Keuc)

No One, także Vanilija – utwór słoweńskiej piosenkarki Mai Keuc, wydany w 2011. Piosenkę napisali Matjaž Vlašič i Urša Vlašič.
Utwór wygrał festiwal "EMA 2011", dzięki czemu reprezentował Słowenię w 56. Konkursie Piosenki Eurowizji. Przed półfinałem Eurowizji piosenka została przetłumaczona na język angielski.
9 kwietnia 2011 ukazał się oficjalny teledysk do piosenki, który został nagrany w ogrodzie zoologicznym w Lublanie z udziałem grupy tanecznej „Maestro”. 
Utwór dotarł do pierwszego miejsca listy przebojów w Słowenii.
Linki zewnętrzne.
No One w serwisie YouTube

</doc>
<doc id="3926965" url="https://pl.wikipedia.org/wiki?curid=3926965" title="Okaro White">
Okaro White

 
Okaro White (ur. 13 sierpnia 1992 w Nowym Jorku) – amerykański koszykarz, występujący na pozycji silnego skrzydłowego, obecnie zawodnik Chicago Bulls.
8 lutego 2018 trafił do Atlanty Hawks w zamian za Luke'a Babbitta, po czym został zwolniony. 18 marca podpisał 10-dniową umowę z Cleveland Cavaliers. 7 kwietnia zawarł z klubem umowę z końca sezonu. W barwach Cavaliers nie rozegrał żadnego spotkania, a jego drużyna przegrała finały NBA z Golden State Warriors - 0–4. 5 sierpnia został zwolniony.
23 listopada 2018 został zawodnikiem Washington Wizards. 20 grudnia opuścił klub.
31 sierpnia 2020 dołączył do rosyjskiego Uniksu Kazań. 14 lipca 2021 zawarł umowę z greckim Panathinaikosem Ateny.
14 października 2022 roku dołączył do drużyny NBA Chicago Bulls.

</doc>
<doc id="3926966" url="https://pl.wikipedia.org/wiki?curid=3926966" title="Jan Gruszczyński (rolnik)">
Jan Gruszczyński (rolnik)

Jan Gruszczyński (ur. 19 listopada 1925 w Wiśniowej, zm. 30 listopada 2009) – polski rolnik, milicjant, poseł na Sejm PRL VI kadencji.
Życiorys.
Syn Władysława i Wiktorii. Uzyskał wykształcenie podstawowe. Podczas okupacji niemieckiej walczył w Batalionach Chłopskich. W latach 1944–1947 odbywał służbę wojskową, a po demobilizacji pracował w Gromadzkiej Radzie Narodowej. W latach 1944–1953 był pracownikiem organów Milicji Obywatelskiej. Uzyskał stopień starszego sierżanta. Przejął gospodarstwo rolne po rodzicach. Pełnił funkcję przewodniczącego Gminnej Rady Narodowej w Wiśniowej. Organizował tamtejsze kółko rolnicze, w którym w 1962 objął funkcję prezesa. W 1972 uzyskał mandat posła na Sejm PRL w okręgu Krosno z ramienia Zjednoczonego Stronnictwa Ludowego. Zasiadał w Komisji Leśnictwa i Przemysłu Drzewnego.
Miał żonę Helenę (ur. 5 lipca 1924, zm. 23 marca 2007).

</doc>
<doc id="3926973" url="https://pl.wikipedia.org/wiki?curid=3926973" title="Prajadhipok">
Prajadhipok

Prajadhipok (taj. พระปกเกล้าเจ้าอยู่หัว) (Rama VII) (ur. 8 listopada 1893 w Bangkoku, zm. 30 maja 1941 w Surrey) – król Syjamu (obecnie Tajlandii) z dynastii Chakri panujący w latach 1925–1935. 
Po ukończeniu podstawowej edukacji w języku tajskim oraz angielskim, 1906 roku wyjechał do Anglii, gdzie kształcił się w Eton College a następnie w Akademii Wojskowej (Royal Military Academy Woolwich) w Woolwich. Otrzymał honorowy stopień podporucznika (second lieutenant) British Army. Po powrocie do Syjamu służył w tajskiej armii. W 1917 roku został mnichem buddyjskim i studiował dharmy w świątyni Bovornivej Viharn. 26 sierpnia 1918 w pałacu pałacu Bang Pa-In odbył się ślub Prajadhipoka z księżniczką Rambai Barni (wnuczką Mongkuta).
23 listopada 1925 zmarł starszy brat Prajadhipoka, król Vajiravudh. Ponieważ nie miał on synów, tron, zgodnie prawem dziedziczenia, objął właśnie Prajadhipok. Koronacja odbyła się 25 listopada 1925.
24 czerwca 1932 roku grupa wojskowych i cywilów, posługująca się nazwą "Khana Ratsadon" (Partia Ludu) przeprowadziła zamach stanu, żądając zmiany systemu politycznego. Był on niemal bezkrwawy, m.in. ze względu na fakt, iż Prajadhipok, zgodził się na ustępstwa, i 10 grudnia 1932 wprowadził pierwszą konstytucję Syjamu. Tym samym tajska monarchia absolutna została przekształcona w monarchię konstytucyjną. 
Konflikty polityczne spowodowały, że 2 marca 1935 Prajadhipok zrzekł się tronu. Po abdykacji wyjechał, wraz z żoną, do Anglii. Zmarł 30 maja 1941. Żona zorganizowała mu prywatny pogrzeb w Golders Green.

</doc>
<doc id="3926974" url="https://pl.wikipedia.org/wiki?curid=3926974" title="Tadeusz Jąkalski">
Tadeusz Jąkalski

Tadeusz Jąkalski (ur. 7 października 1916 w Witkowicach, zm. 23 stycznia 1987 w Wierzbinku) – polski działacz ruchu ludowego, poseł na Sejm PRL VI kadencji.
Życiorys.
Uzyskał wykształcenie średnie w dwuletniej Szkole Rolniczej w Starym Brześciu. Pracował we własnym gospodarstwie rolnym. W 1935 został członkiem Związku Młodzieży Wiejskiej RP „Wici”. Był uczestnikiem wojny obronnej w 1939. Podczas II wojny światowej został wysiedlony, po czym pracował jako przymusowy robotnik rolny. Po wojnie powrócił na swoje gospodarstwo. Był powiatowym mistrzem plonów.
Pełnił funkcję radnego Gromadzkiej Rady Narodowej. Zasiadał też w Komisji Zatrudnienia Wojewódzkiej Rady Narodowej oraz w komitetach Zjednoczonego Stronnictwa Ludowego (wojewódzkim i powiatowym). Był prezesem kółka rolniczego, a także członkiem Rady Okręgowej Spółdzielni Mleczarskiej. W 1972 uzyskał mandat posła na Sejm PRL w okręgu Włocławek. Zasiadał w Komisji Drobnej Wytwórczości, Spółdzielczości Pracy i Rzemiosła.

</doc>
<doc id="3926976" url="https://pl.wikipedia.org/wiki?curid=3926976" title="Brodek zwyczajny">
Brodek zwyczajny

Brodek zwyczajny ("Tortula modica" R.H. Zander) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej (Kanada, Stany Zjednoczone), Europie, Azji i północnej Afryce. W Polsce podawany m.in. z obszaru województwa śląskiego.
Systematyka i nazewnictwo.
Synonimy: "Gymnostomum intermedium" Turner, "Pottia intermedia" (Turner) Fürnr.
Zagrożenia.
Gatunek jest wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.), w Czechach także nadano mu kategorię LC (2005 r.).

</doc>
<doc id="3926979" url="https://pl.wikipedia.org/wiki?curid=3926979" title="Zenobia Gregorczyk">
Zenobia Gregorczyk

Zenobia Gregorczyk (ur. 14 marca 1945 w Gołuchowie) – polska agronom, poseł na Sejm PRL VI kadencji.
Życiorys.
Uzyskała wykształcenie średnie. W 1963 przystąpiła do Związku Młodzieży Wiejskiej, a w 1965 do Zjednoczonego Stronnictwa Ludowego, w którym była sekretarzem Gromadzkiego Komitetu. Zasiadała też w prezydium Powiatowego Związku Kółek Rolniczych oraz w Komisji Rolnej Gromadzkiej Rady Narodowej. Była agronomem gromadzkim w Policznie. W 1972 uzyskała mandat posła na Sejm PRL w okręgu Radom. Zasiadała w Komisji w Pracy i Spraw Socjalnych, ponadto pełniła funkcję sekretarza Sejmu.
W 2016 z mężem Tadeuszem zostali odznaczeni Medalem za Długoletnie Pożycie Małżeńskie.

</doc>
<doc id="3926983" url="https://pl.wikipedia.org/wiki?curid=3926983" title="Strielna">
Strielna

Strielna (ros. Стрельна) – osiedle w Rosji, w rejonie pietrodworcowym Petersburga. 
Historia i opis.
Rozwój miejscowości związany jest z budową pałacu Piotra Wielkiego. Pierwsza wzmianka o miejscowości pochodzi z 1706. Za życia cara na terenie miejscowości wzniesiono pałac drewniany (1711-1717), rozpoczęto również prace nad Pałacem Konstantinowskim (w 1720) oraz otaczającym go parkiem. Ostatecznie carski pałac w Strielnej nie stał się główną wiejską rezydencją carów, zadania te przejął kompleks pałacowy w Peterhofie. Strielna stała się jedynie jedną z rezydencji podróżnych, a w 1722 Piotr Wielki podarował obiekt córce Elżbiecie. Własnością rodziny carskiej pałac był do rewolucji 1917 r.. 
W 1732 w Strielnej powstał prawosławny męski klasztor Trójcy Świętej i św. Sergiusza z Radoneża, nazwany Pustelnią Nadmorską. W XIX w. Strielna rozwijała się jako miejscowość letniskowa. W latach 1830-1840 powstał w niej 19-hektarowy park Orłowski z dworem.
W 1919 władze radzieckie zlikwidowały Pustelnię Nadmorską. Cerkwie klasztorne pozostały czynne do 1931. 
Podczas II wojny światowej wojska niemieckie zniszczyły dwór w parku Orłowskim, wskutek ostrzału ucierpiały również nieczynne cerkwie poklasztorne, których ruiny po wojnie rozebrano. W Pałacu Konstantinowskim po rewolucji październikowej znajdowało się najpierw sanatorium, następnie Szkoła Arktyczna, zaś przed 2003 obiekt odbudowano w przeznaczeniem na jedną z rezydencji prezydenta Rosji. W 1993 ponownie otwarto Pustelnię Nadmorską.
Przez Strielną przebiega Droga Peterhofska, miejscowość łączy również z Petersburgiem linia tramwajowa.

</doc>
<doc id="3926986" url="https://pl.wikipedia.org/wiki?curid=3926986" title="Prefektura apostolska Haizhou">
Prefektura apostolska Haizhou

Prefektura apostolska Haizhou (łac. "Apostolica Praefectura Haichovensis") – rzymskokatolicka prefektura apostolska ze stolicą w Haizhou w prefekturze miejskiej Lianyungang, w prowincji Jiangsu, w Chińskiej Republice Ludowej.
Historia.
9 czerwca 1949 z mocy decyzji Piusa XII wyrażonej w bulli "Recta Ecclesiarum" erygowano prefekturę apostolską Haizhou. Dotychczas wierni z tych terenów należeli do diecezji szanghajskiej.
Od zwycięstwa komunistów w chińskiej wojnie domowej w 1949 prefektura apostolska, podobnie jak cały prześladowany Kościół katolicki w Chinach, nie może normalnie działać. Prefekt Ferdinand Lacretelle SI został wydalony z kraju. Później był misjonarzem w Wietnamie i na Tajwanie. Z urzędu prefekta zrezygnował w 1983. Patriotyczne Stowarzyszenie Katolików Chińskich nigdy nie mianowało w Haizhou swojego ordynariusza. W 1982 organizacja ta zlikwidowała w swojej strukturze prefekturę apostolską Haizhou włączając jej tereny do diecezji nankińskiej. W Kościele powszechnym nie ma to mocy obowiązującej, gdyż taką decyzję może podjąć jedynie papież. Być może odrębne struktury zachowano w Kościele podziemnym.

</doc>
<doc id="3927005" url="https://pl.wikipedia.org/wiki?curid=3927005" title="Siedziba JEMS Architekci">
Siedziba JEMS Architekci

Siedziba JEMS Architekci – budynek biurowy przy ul. Gagarina 28a w Warszawie, której projektantem i właścicielem jest pracownia JEMS Architekci.
Opis.
Projekt powstał w latach 1999–2002, a zrealizowano go w okresie: 2002-2004. Jednym z głównych założeń projektowych było wykreowanie przestrzeni integrującej zespół wokół wspólnych zadań projektowych poprzez otwartość wnętrz zorganizowanych według prostych i czytelnych reguł. Ich warsztatowy charakter ma pomóc skupieniu i koncentracji, stanowi tło dla codziennej pracy architektów. Stanowiska pracy zostały odseparowane od pomieszczeń obsługujących jedynie poprzez biegnące przez całą długość budynku żelbetowe podciągi. Poprzecznie względem nich usytuowana została ażurowa klatka schodowa o stalowej konstrukcji.
Główne cechy rozplanowania wnętrz, a także surowy charakter użytych materiałów: betonu, stali i szkła wraz z naturalnymi drewnianymi posadzkami, przypominają inną realizację pracowni JEMS - siedzibę Agory. Uliczna fasada jest odzwierciedleniem zasady budowy przekroju poprzecznego budynku. Podwójnie szklona elewacja nie powiela form sąsiednich obiektów. Określana jako doskonale wpisująca się w otoczenie budynków Dolnego Mokotowa.
Projekt wielokrotnie publikowany m.in. w miesięczniku Architektura-Murator.

</doc>
<doc id="3927006" url="https://pl.wikipedia.org/wiki?curid=3927006" title="Amykos">
Amykos

Amykos (gr. Ἄμυκος) – w mitologii greckiej król bityńskich Bebryków, syn Posejdona i nimfy Melie.
Obcych przybywających do jego kraju wyzywał na pojedynek pięściarski, który zawsze kończył się zwycięstwem Amykosa i śmiercią jego oponenta. Pewnego dnia do brzegów Bitynii przybyli Argonauci. Amykos zgodnie ze swoim zwyczajem rzucił im wówczas wyzwanie, które przyjął Polluks. Heros dzięki swojej zwinności pokonał znacznie silniejszego i roślejszego od siebie przeciwnika, następnie zobowiązując go uroczystą przysięgą do nienękania więcej cudzoziemców.

</doc>
<doc id="3927013" url="https://pl.wikipedia.org/wiki?curid=3927013" title="Ostrożnica (Świerklaniec)">
Ostrożnica (Świerklaniec)

Ostrożnica (niem. "Ostrosnitza") – część wsi Świerklaniec w Polsce, położona w woj. śląskim, w pow. tarnogórskim, w gminie Świerklaniec.
W latach 1975–1998 Ostrożnica administracyjnie należała do województwa katowickiego.
W pobliżu Ostrożnicy droga krajowa nr 78 krzyżuje się z drogą wojewódzką nr 912.

</doc>
<doc id="3927017" url="https://pl.wikipedia.org/wiki?curid=3927017" title="Mistrzostwa Świata w Narciarstwie Alpejskim 2017 – slalom mężczyzn">
Mistrzostwa Świata w Narciarstwie Alpejskim 2017 – slalom mężczyzn

Slalom mężczyzn na 44. Mistrzostwach Świata w Narciarstwie Alpejskim był ostatnią konkurencją mistrzostw i został rozegrany 19 lutego 2017 roku, a kwalifikacje do niego przeprowadzono dzień wcześniej. Tytułu mistrza świata z Beaver Creek nie obronił reprezentant Francji Jean-Baptiste Grange, który ostatecznie uplasował się na 23. miejscu. Nowym mistrzem świata w supergigancie został reprezentant Austrii Marcel Hirscher. Na drugim miejscu uplasował się jego rodak Manuel Feller. Brązowy medal mistrzostw świata zdobył reprezentant Niemiec Felix Neureuther, który stracił do zwycięzcy niecałą sekundę.

</doc>
<doc id="3927021" url="https://pl.wikipedia.org/wiki?curid=3927021" title="Mistrzostwa Świata w Narciarstwie Alpejskim 2017 - slalom mężczyzn">
Mistrzostwa Świata w Narciarstwie Alpejskim 2017 - slalom mężczyzn



</doc>
<doc id="3927022" url="https://pl.wikipedia.org/wiki?curid=3927022" title="Chicago (rzeka)">
Chicago (rzeka)

Chicago – system rzek i kanałów o łącznej długości 251 km w Chicago w stanie Illinois. Rzeka Chicago jest rzadkim przykładem cieku wodnego, którego naturalny bieg został odwrócony przez człowieka. Płynie przez miasto Chicago, w tym przez jego centrum Chicago Loop, stanowiąc ważną drogę wodną łączącą Wielkie Jeziora Północnoamerykańskie i rzekę Missisipi.
Historia.
Do roku 1900 rzeka Chicago była dopływem jeziora Michigan, które zaopatrywało miasto w wodę pitną. Coraz bardziej zanieczyszczona rzeka, na skutek głównie dynamicznego rozwoju przemysłu oraz braku odpowiednich systemów kanalizacyjnych, przenosiła nieczystości do jeziora, co było jedną z głównych przyczyn wybuchu w 1885 roku epidemii cholery. W 1887 roku Walne Zgromadzenie Rady Illinois zatwierdziło pomysł odwrócenia biegu rzeki przy wykorzystaniu najnowszych technologii inżynierii wodnej i lądowej. W 1889 roku powołano Wydział Sanitarny Miasta Chicago, który nadzorował prace, doprowadzające do całkowitego zawrócenia biegu rzeki.
Udało się to dzięki zbudowaniu nowego kanału – Chicago Sanitary and Ship Canal – o długości 48 km, minimalnej szerokości 50 m i minimalnej głębokości 2,7 m, prowadzącego z południowej odnogi rzeki Chicago do rzeki Des Plaines i przecinającego pasmo niskich wzgórz, tworzących dział wód między dorzeczem jeziora Michigan, a rzeką Missisipi, której dopływem jest Des Plaines. System śluz wodnych reguluje ilość wody wypływającej z jeziora. System ten funkcjonuje do dzisiaj; w 1999 roku Amerykańskie Towarzystwo Budownictwa Cywilnego zostało wyróżnione tytułem "Civil Engineering Monument of the Millennium".
W 1990 roku rzeka i system kanałów zostały oczyszczone na polecenie burmistrza Richarda M. Daleya.

</doc>
<doc id="3927023" url="https://pl.wikipedia.org/wiki?curid=3927023" title="Biegi narciarskie na Mistrzostwach Świata w Narciarstwie Klasycznym 2017 - bieg indywidualny kobiet">
Biegi narciarskie na Mistrzostwach Świata w Narciarstwie Klasycznym 2017 - bieg indywidualny kobiet



</doc>
<doc id="3927024" url="https://pl.wikipedia.org/wiki?curid=3927024" title="Mistrzostwa Świata w Biathlonie 2017 - bieg masowy kobiet">
Mistrzostwa Świata w Biathlonie 2017 - bieg masowy kobiet



</doc>
<doc id="3927025" url="https://pl.wikipedia.org/wiki?curid=3927025" title="Steven St. Croix">
Steven St. Croix

Steven St. Croix (ur. 24 lutego 1968 w Los Angeles) – amerykański aktor i reżyser filmów pornograficznych, także malarz, kamieniarz, kucharz i tancerz.
Życiorys.
Wczesne lata.
Urodził się w Los Angeles w Kalifornii. Wychowywał się w rodzinie Świadków Jehowy. Uczęszczał do zasadniczej szkoły zawodowej.
Był z zawodu murarzem. Odkąd ukończył 14 lat pracował na budowie. Przeniósł się do Albuquerque, gdzie pracował w kilku różnych miejscach jako kucharz. Podjął też pracę jako lektor w porannym programie radia lokalnego, a następnie jako roznosiciel gazet. Znalazł się w Miami, gdzie wygrał casting do męskiej rewii w klubie 'Crazy Horse'. Tańczył również w męskiej rewii w Le'Bare w Fort Lauderdale. Potem na prośbę znajomego, który chciał założyć zespół, udał się do Los Angeles. Zajmował się także telemarketingiem, sprzedając na telefon materiały biurowe, łóżka Craftmatic i systemy Life Alert. 
Kariera w branży porno.
W grudniu 1992 roku zaczął pracować w branży filmów porno. Początkowo w biurze sprzedaży filmów zaproponowano mu pracę na stanowisku asystenta produkcji przy filmie "Deep Throat 6" (1992), reżyserowanym przez Rona Jeremy’ego. W drugim dniu zdjęć do filmu został aresztowany jeden z aktorów za nieuregulowane żyranty. Produkcja została wstrzymana, gdy spółka starała się znaleźć kogoś, kto zastąpi teraz już uwięzionego wykonawcę. Po zapoznaniu się, że firma nie może znaleźć odpowiedniego zastępcę, Steven St. Croix zaproponował wziąć udział w scenie. W 1995 stał się pierwszym gwiazdorem, który podpisał umowę na wyłączność z Vivid Entertainment. W 1996 został ubezpieczony przez Lloyd’s of London na sumę miliona dolarów, po czym kupił motocykl Harley-Davidson. Dorabiał także jako model dla World Modeling Talent Agency w San Francisco.
Związał się potem z agencją Exotic Star Models. W parodii porno "Pirates" ("Pirates XXX", 2005) i sequelu "" (2008) wystąpił jako Marco.
Opuścił przemysł filmowy pod koniec 2010 i powrócił na początku 2012. 
Działalność poza przemysłem porno.
Prowadził własną audycję radiową dla KSEX Radio. Był dublerem aktora Briana Boswortha, statystą na planie serialu NBC "Słoneczny patrol" ("Baywatch") i tańczył w teledyskach Glorii Estefan i Jona Secady. Grał pilota Sił Ziemnych w telewizyjnym filmie fantastycznonaukowym TNT "Babylon 5 - Narodziny" ("Original title: Babylon 5: In the Beginning", 1998). Pod pseudonimem Benjamin Banks pojawił się w jednym z odcinków serialu HBO "Sześć stóp pod ziemią" ("Six Feet Under", 2002) – pt. "Back to the Garden" i komedii romantycznej "Dziewczyna z sąsiedztwa" ("The Girl Next Door", 2004) jako karateka w filmie porno z Emile Hirschem i Elishą Cuthbert. W lutym 2013 opublikował e-book zatytułowany "Gwiazda porno: Wszystko, co chcesz wiedzieć i wstydzisz się zapytać" ("Star: Everything You Want to Know and Are Embarrassed to Ask").
Z dala od przemysłu filmowego dla dorosłych, zamieszkał w Cannes, we Francji i prowadził małą galerię sztuki. Jako zapalony artysta malarz, przede wszystkim tworzył wielkoformatowe obrazy malowane akrylem. Jego twórczość jest mocno inspirowana ruchem ekspresjonistycznym.
Życie prywatne.
Spotykał się z producentką filmową Dyanną Lauren, Kaylani Lei, Lisą Lipps, Lexie Marie, Dyanną Lauren, Casey James, Kobe Tai, Jennifer Peace (1993), Houston (1995), Christy Canyon (1995), SaRenna Lee (2000), Jesse Jane (2005) i Mary Carey (2006). 
Określił siebie jako „libertarianina z republikańskimi skłonnościami biznesowymi”.

</doc>
<doc id="3927026" url="https://pl.wikipedia.org/wiki?curid=3927026" title="Biegi narciarskie na Mistrzostwach Świata w Narciarstwie Klasycznym 2017 - bieg indywidualny mężczyzn">
Biegi narciarskie na Mistrzostwach Świata w Narciarstwie Klasycznym 2017 - bieg indywidualny mężczyzn



</doc>
<doc id="3927031" url="https://pl.wikipedia.org/wiki?curid=3927031" title="Mistrzostwa Świata w Narciarstwie Alpejskim 2017 - slalom gigant mężczyzn">
Mistrzostwa Świata w Narciarstwie Alpejskim 2017 - slalom gigant mężczyzn



</doc>
<doc id="3927034" url="https://pl.wikipedia.org/wiki?curid=3927034" title="Przeciw wszystkim">
Przeciw wszystkim



</doc>
<doc id="3927036" url="https://pl.wikipedia.org/wiki?curid=3927036" title="Placówka Straży Granicznej II linii „Katowice”">
Placówka Straży Granicznej II linii „Katowice”

Placówka Straży Granicznej II linii „Katowice” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Katowice” weszła w podporządkowanie komisariatu Straży Celnej „Królewska Huta” z Inspektoratu SC „Tarnowskie Góry”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 4 z 30 kwietnia 1928 roku "w sprawie organizacji Śląskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Lipiny”. 
Rozkazem nr 10 z 5 listopada 1929 roku "w sprawie reorganizacji Śląskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. Placówka Straży Granicznej II linii „Katowice” znalazła się w jego strukturze.

</doc>
<doc id="3927043" url="https://pl.wikipedia.org/wiki?curid=3927043" title="Cut the Rope">
Cut the Rope

Cut the Rope – seria gier logicznych stworzona przez studio ZeptoLab. Pierwszą grą z serii jest wydana w 2010 roku "Cut the Rope". Do maja 2015 roku łącznie wszystkie gry z serii ściągnięto ponad 600 milionów razy.
Każda z gier składa się z serii dwuwymiarowych plansz. Na każdej z nich są zawieszone na linach słodycze. Gracz musi przecinać liny w taki sposób, aby trafiły do ust stwora o imieniu Om Nom. Na każdym poziomie znajdują się dodatkowe elementy otoczenia np. gwiazdy dające dodatkowe punkty albo bąble przenoszące słodycze. Każda gra z serii posiada podobne reguły jednak dodawane są dodatkowe możliwości i poziomy. Wyjątkiem jest gra "My Om Nom", która w rozgrywce przypomina opiekę na zwierzakiem z Tamagotchi.

</doc>
<doc id="3927049" url="https://pl.wikipedia.org/wiki?curid=3927049" title="Guzowy">
Guzowy

Miejscowości w Polsce:

</doc>
<doc id="3927053" url="https://pl.wikipedia.org/wiki?curid=3927053" title="Parleza">
Parleza

Miejscowości w Polsce:

</doc>
<doc id="3927054" url="https://pl.wikipedia.org/wiki?curid=3927054" title="Piekło (Szałsza)">
Piekło (Szałsza)

Piekło – część wsi Szałsza położona w województwie śląskim w powiecie tarnogórskim w gminie Zbrosławice.
W latach 1975–1998 Piekło administracyjnie należało do województwa katowickiego.
Piekło znajduje się przy samej granicy gminy Zbrosławice z Mikulczycami (dzielnica Zabrza). Od północy opływa je Potok Mikulczycki, zaś na zachód od niego przebiega autostrada A1.

</doc>
<doc id="3927055" url="https://pl.wikipedia.org/wiki?curid=3927055" title="Niebrzydowo">
Niebrzydowo

Miejscowości w Polsce:

</doc>
<doc id="3927057" url="https://pl.wikipedia.org/wiki?curid=3927057" title="Kryzys wodny we Flint">
Kryzys wodny we Flint

Kryzys wodny we Flint – trwający od 2014 roku problem dotyczący wody pitnej w mieście Flint w stanie Michigan. W kwietniu 2014 roku władze Flint ze względów oszczędnościowych zmieniły źródło wody z Wydziału wodociągów i kanalizacji Detroit (ang. "Detroit Water and Sewage Department"), która pobiera ją z jeziora Huron oraz rzeki Detroit, na rzekę Flint. Doprowadziło to do serii problemów z jakością wody, których kulminacją była obecność ołowiu, co stworzyło poważne zagrożenie dla zdrowia publicznego.
Szacuje się, iż na skażoną wodę pitną mogło zostać wystawionych od 6 do 12 tysięcy dzieci, co może doprowadzić w przyszłości do wielu problemów zdrowotnych. Dodatkowo liczba dzieci z podwyższonym poziomem ołowiu we krwi szacowana była na 5% w 2015 roku w porównaniu do 2,5% w 2013. 12 osób zmarło na skutek zatrucia. 
Urzędnikom odpowiedzialnym za decyzję w sprawie wodociągów wytoczono proces zarzucając zaniedbania, które przyczyniły się do kryzysu. 13 czerwca 2019 roku zarzuty zostały jednak wycofane.

</doc>
<doc id="3927058" url="https://pl.wikipedia.org/wiki?curid=3927058" title="Surzyki">
Surzyki

Miejscowości w Polsce:

</doc>
<doc id="3927059" url="https://pl.wikipedia.org/wiki?curid=3927059" title="Turak fioletowy">
Turak fioletowy

Turak fioletowy ("Tauraco violaceus") – gatunek średniej wielkości ptaka z rodziny turakowatych (Musophagidae). Występuje w Afryce Zachodniej i Środkowej. Nie jest zagrożony wyginięciem.
Taksonomia.
Po raz pierwszy gatunek opisał Paul Erdmann Isert w 1788, nadając mu nazwę "Musophaga violacea". Obecnie (2021) Międzynarodowy Komitet Ornitologiczny (IOC) umieszcza go w rodzaju "Tauraco". Niektórzy autorzy nadal jednak zaliczają go do "Musophaga". IOC uznaje turaka fioletowego za gatunek monotypowy. Ptaki ze wschodniej części zasięgu opisano jako odrębny podgatunek, "T. v. savannicola".
Morfologia.
Długość ciała wynosi 45–50 cm, masa ciała około 360 g. U ptaków dorosłych ciemię i tył głowy mają barwę szkarłatną. Pokrywy uszne białe. Reszta upierzenia fioletowopurpurowa. U samców lotki są czerwone. Wokół oczu dostrzec można jaskrawoczerwoną nagą skórę. Pióra są miękkie i jedwabiste. Żółta płytka czołowa.
Zasięg występowania.
Turaki fioletowe zamieszkują obszar od południowej Senegambii i Gwinei na wschód po północną Nigerię i północno-zachodni Kamerun, dalej na południe po Wybrzeże Kości Słoniowej, Ghanę i Togo (z pominięciem Sierra Leone, Liberii i pozostałej części Nigerii). Izolowana populacja zamieszkuje skrajnie południowy Czad i północną Republikę Środkowoafrykańską.
Ekologia i zachowanie.
Turaki fioletowe występują w zaroślach i rzadkich nadrzecznych lasach; gniazdują także w okolicach dużych miast, w parkach i na obszarach rolniczych. Żywią się owocami, jagodami i nasionami, przy czym preferuje figi. Zjada również drobne bezkręgowce.
Lęgi.
Okres lęgowy w Senegambii przypada na kwiecień, w Nigerii na okres od czerwca do października. Gniazdo, budowane 5–6 m nad ziemią jest platformą z gałęzi, przypominającą gniazda gołębi. Zniesienie liczy 2 jaja. Inkubacja trwa 21–24 dni, wysiadują oba ptaki z pary. Młode opuszczają gniazdo po czterech tygodniach, często zanim jeszcze nauczą się latać.
Status.
IUCN uznaje turaka fioletowego za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność światowej populacji nie została oszacowana, ale ptak ten opisywany jest jako lokalnie pospolity, a gdzieniegdzie bardzo pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.
Ciekawostka.
Dzięki staraniom dr Andrzeja Kruszewicza, dyrektora warszawskiego ogrodu zoologicznego, w czerwcu 2008 po raz pierwszy w historii polskiej hodowli Turako fioletowy wykluł się w Warszawie.

</doc>
<doc id="3927061" url="https://pl.wikipedia.org/wiki?curid=3927061" title="Triśur">
Triśur

Triśur (hindi तृश्शूर, trl. "Triśūr") – miasto w południowych Indiach, w środkowej części stanu Kerala, w dystrykcie Triśur, około 240 km w linii prostej na północny zachód od stolicy stanu – Tiruwanantapuramu. Jest siedzibą administracyjną dystryktu.
W 2011 miasto zamieszkiwało 315 957 osób. Było piątym pod względem liczby ludności miastem w stanie Kerala. Mężczyźni stanowili 48,2% populacji, kobiety 51,8%. Umiejętność pisania posiadało 97,06% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 98,12%. Wśród kobiet wynosił 96,09%. Dzieci do lat sześciu stanowiły 8,35% ogółu mieszkańców miasta. W strukturze wyznaniowej przeważali hinduiści – 54,20%. Chrześcijaństwo deklarowało 40,02%; 5,50% liczyła społeczność muzułmanów, 0,02% buddystów i 0,01% dźinistów. Około 25% mieszkańców miasta żyło w slumsach.
Nazwa miasta pochodzi od słowa "Thrissivaperur", oznaczającego w języku malajalam "świętą ziemię Śiwy". Świątynia poświęcona temu bóstwu położona jest w centrum miasta i stanowi jedną z jego największych atrakcji turystycznych. Triśur uważa się za kulturalną stolicę stanu. Odbywa się tu m.in. jeden z najważniejszych festiwali hinduistycznych w Kerali – Thrissur Pooram.

</doc>
<doc id="3927070" url="https://pl.wikipedia.org/wiki?curid=3927070" title="Nanded (dystrykt)">
Nanded (dystrykt)



</doc>
<doc id="3927078" url="https://pl.wikipedia.org/wiki?curid=3927078" title="Lytchett">
Lytchett

Miejscowości w Anglii:

</doc>
<doc id="3927081" url="https://pl.wikipedia.org/wiki?curid=3927081" title="Chaim Kac">
Chaim Kac



</doc>
<doc id="3927082" url="https://pl.wikipedia.org/wiki?curid=3927082" title="Haim Katz">
Haim Katz



</doc>
<doc id="3927083" url="https://pl.wikipedia.org/wiki?curid=3927083" title="Chaim Katz">
Chaim Katz



</doc>
<doc id="3927084" url="https://pl.wikipedia.org/wiki?curid=3927084" title="Chajjim Katz">
Chajjim Katz



</doc>
<doc id="3927085" url="https://pl.wikipedia.org/wiki?curid=3927085" title="Chajjim Kac">
Chajjim Kac

Chajjim Kac (hebr.: חיים כץ, ang.: "Haim Katz", ur. 21 grudnia 1947 w Niemczech) – izraelski polityk, w latach 2015–2019 minister opieki społecznej, od 1999 poseł do Knesetu głównie z listy Likudu.
Życiorys.
Urodził się w Niemczech 21 grudnia 1947, w 1949 wraz z rodziną wyemigrował do Izraela.
W wyborach parlamentarnych w 1999 po raz pierwszy dostał się do izraelskiego parlamentu, jako jeden z dwóch posłów z listy Am Echad. W 2003 zdobył mandat już z listy prawicowego Likudu. W wyborach w 2006 nie uzyskał reelekcji, ale powrócił do Knesetu już 21 listopada tegoż roku, po rezygnacji Natana Szaranskiego. Skutecznie kandydował w wyborach w 2009, 2013, 2015 i kwietniu 2019.
14 maja 2015 został ministrem opieki społecznej w czwartym rządzie Binjamina Netanjahu.
W wyborach w kwietniu 2019 uzyskał reelekcję.

</doc>
<doc id="3927089" url="https://pl.wikipedia.org/wiki?curid=3927089" title="Puchar Świata w biegach narciarskich w Falun">
Puchar Świata w biegach narciarskich w Falun

Zawody Pucharu Świata w biegach narciarskich w Falun – zawody w biegach narciarskich, przeprowadzane w ramach Pucharu Świata w biegach narciarskich od pierwszego oficjalnego sezonu 1981/1982. Zawody odbywają się na trasach narciarskich kompleksu sportowego Lugnet.
Pierwsze zawody PŚ w Falun odbyły się 12 marca 1982.

</doc>
<doc id="3927090" url="https://pl.wikipedia.org/wiki?curid=3927090" title="Placówka Straży Granicznej I linii „Niedzica”">
Placówka Straży Granicznej I linii „Niedzica”

Placówka Straży Granicznej I linii „Niedzica” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Niedzica I” i „Niedzica II” weszła w podporządkowanie komisariatu Straży Celnej „Niedzica” z Inspektoratu SC „Sącz”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Krościenko”.
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał jego granice. 
Placówka Straży Granicznej I linii „Niedzica” znalazła się w jego strukturze.
Służba graniczna.
Sąsiednie placówki:

</doc>
<doc id="3927091" url="https://pl.wikipedia.org/wiki?curid=3927091" title="Studdal">
Studdal

Miejscowości w Anglii:

</doc>
<doc id="3927095" url="https://pl.wikipedia.org/wiki?curid=3927095" title="Placówka Straży Granicznej I linii „Leśnica”">
Placówka Straży Granicznej I linii „Leśnica”

Placówka Straży Granicznej I linii „Leśnica” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Szczawnica” weszła w podporządkowanie komisariatu Straży Celnej „Szczawnica” z Inspektoratu SC „Sącz”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Krościenko”.
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał jego granice. 
Placówka Straży Granicznej I linii „Szczawnica” znalazła się w jego strukturze.
Rozkazem nr 3 z 31 grudnia 1938 roku "w sprawach reorganizacji jednostek na terenach Śląskiego, Zachodniomałopolskiego i Wschodniomałopolskiego okręgów Straży Granicznej, a także utworzenia nowych komisariatów i placówek", komendant Straży Granicznej płk Jan Gorzechowski, działając na podstawie upoważnienia Ministra Skarbu z 14 października 1938 roku, przeniósł placówkę I linii „Szczawnica” do Leśnicy.
Służba graniczna.
Sąsiednie placówki:

</doc>
<doc id="3927096" url="https://pl.wikipedia.org/wiki?curid=3927096" title="Gaddesden">
Gaddesden

Miejscowości w Anglii:

</doc>
<doc id="3927101" url="https://pl.wikipedia.org/wiki?curid=3927101" title="Placówka Straży Granicznej I linii „Sromowce Niżne”">
Placówka Straży Granicznej I linii „Sromowce Niżne”

Placówka Straży Granicznej I linii „Sromowce Niżne” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Sromowce Niżne” weszła w podporządkowanie komisariatu Straży Celnej „Szczawnica” z Inspektoratu SC „Sącz”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Krościenko”.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. 
Placówka Straży Granicznej I linii „Sromowce Niżne” znalazła się w jego strukturze.
Służba graniczna.
Sąsiednie placówki:

</doc>
<doc id="3927103" url="https://pl.wikipedia.org/wiki?curid=3927103" title="Placówka Straży Granicznej I linii „Szczawnica”">
Placówka Straży Granicznej I linii „Szczawnica”



</doc>
<doc id="3927106" url="https://pl.wikipedia.org/wiki?curid=3927106" title="Ogbourne">
Ogbourne

Miejscowości w Anglii:

</doc>
<doc id="3927109" url="https://pl.wikipedia.org/wiki?curid=3927109" title="Crockham">
Crockham

Miejscowości w Anglii:

</doc>
<doc id="3927111" url="https://pl.wikipedia.org/wiki?curid=3927111" title="Amphitrite (1914)">
Amphitrite (1914)

Amphitrite (Q94) – francuski oceaniczny okręt podwodny z czasów I wojny światowej i okresu międzywojennego, jednostka prototypowa swojego typu. Została zwodowana 9 czerwca 1914 roku w stoczni Arsenal de Rochefort, a do służby w Marine nationale weszła w 1915 roku. Jednostka służyła podczas wojny na Morzu Śródziemnym i Adriatyku. W kwietniu 1928 roku nazwę okrętu zmieniono na „Amphitrite II”, a z listy floty został skreślony we wrześniu 1935 roku.
Projekt i budowa.
„Amphitrite” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde". 
„Amphitrite” zbudowana została w Arsenale w Rochefort. Stępkę okrętu położono w 1911 roku, został zwodowany 9 czerwca 1914 roku, a do służby przyjęto go w 1915 roku. Nazwa nawiązywała do mitologicznej nereidy – Amfitryty. Jednostka otrzymała numer burtowy Q94.
Dane taktyczno–techniczne.
„Amphitrite” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Chaléessière) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione przed końcem wojny na działo kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Amphitrite” służyła podczas wojny na Morzu Śródziemnym i Adriatyku. 20 kwietnia 1928 roku dokonano zmiany nazwy jednostki na „Amphitrite II”, by zwolnić nazwę dla nowo budowanego okrętu. Jednostka została skreślona z listy floty we wrześniu 1935 roku.

</doc>
<doc id="3927112" url="https://pl.wikipedia.org/wiki?curid=3927112" title="Placówka Straży Granicznej I linii „Milik”">
Placówka Straży Granicznej I linii „Milik”

Placówka Straży Granicznej I linii „Milik” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Muszyna”.
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek.
Placówka Straży Granicznej I linii „Milik” znalazła się w jego strukturze.
Placówka Straży Granicznej I linii „Milik została zlikwidowana 22 września 1938 roku.
Służba graniczna.
W 1939 roku „Czata” informowała, że: "„łemkowska gromada Milik złożyła w miejscowej placówce Straży Granicznej cały dochód z zabawy gromadzkiej w wysokości 19.35 zł z przeznaczeniem na Fundusz Obrony Narodowej”".

</doc>
<doc id="3927113" url="https://pl.wikipedia.org/wiki?curid=3927113" title="Pita Taufatofua">
Pita Taufatofua

Pita Nikolas Taufatofua (ur. 5 listopada 1983 w Brisbane) – tongijski taekwondzista, biegacz narciarski i kajakarz australijskiego pochodzenia. Dwukrotny olimpijczyk (2016 i 2018), uczestnik mistrzostw świata w narciarstwie klasycznym (2017) oraz kajakarstwie (2019).
Przebieg kariery.
Taekwondo.
W zawodach taekwondo rywalizuje w kategorii wagowej powyżej 80 kilogramów. W 2007 i 2011 odpadał w światowych kwalifikacjach do letnich igrzysk olimpijskich (odpowiednio w 1/8 i 1/16 finału). W 2011 wystąpił również w kontynentalnym finale kwalifikacji do igrzysk, gdzie przegrał 3:7 z Kaino Thomsenem-Fuatagą. Cztery lata później ponownie awansował do tego etapu zmagań, gdzie 2:1 pokonał Dafyoda Lloyda Sandersa, dzięki czemu wywalczył prawo startu w Letnich Igrzyskach Olimpijskich 2016. W turnieju olimpijskim odpadł w 1/8 finału, po porażce z reprezentującym Iran Sajjadem Mardanim. Podczas Letnich Igrzysk Olimpijskich 2016 zdobył szeroką popularność swoim występem w roli chorążego reprezentacji Tonga na ceremonii otwarcia igrzysk, podczas której wystąpił w tradycyjnym tongijskim stroju ta’ovala, z nagim torsem i rękoma namaszczonymi dużą ilością oleju kokosowego. W lutym 2020, poprzez kontynentalny turniej kwalifikacyjny, ponownie zakwalifikował się na igrzyska w kategorii wagowej powyżej 80 kilogramów.
Biegi narciarskie.
W grudniu 2016 ogłosił, iż zamierza zakwalifikować się do udziału w rywalizacji biegaczy narciarskich na Zimowych Igrzyskach Olimpijskich 2018. Pierwsze treningi tej dyscypliny sportu rozpoczął w styczniu 2017, a pod koniec lutego tego samego roku zgłosił się do biegu sprinterskiego stylem dowolnym w ramach Mistrzostw Świata w Narciarstwie Klasycznym 2017 – w konkurencji tej zajął 152. miejsce, a gorsze czasy od niego uzyskali Czarnogórzec Veljko Grbović oraz Wenezuelczycy Donato Agostinelli i Adrián Solano.
W celu zakwalifikowania się na Zimowe Igrzyska Olimpijskie 2018 od lipca 2017 do stycznia 2018 wziął udział w kilkunastu biegach międzynarodowych niższej rangi rozgrywanych w Australii, Kolumbii, Turcji, Polsce, Armenii i Islandii. Podczas Zimowych Igrzysk Olimpijskich 2018, ponownie w roli chorążego reprezentacji Tonga, wziął udział na ceremonii otwarcia igrzysk, występując w tradycyjnym tongijskim stroju ta’ovala. W rywalizacji sportowej wystartował w biegu na 15 kilometrów stylem dowolnym, zajmując 112. lokatę – gorsze czasy od niego uzyskali Kolumbijczyk Sebastián Uprimny i Meksykanin Germán Madrazo.
Kajakarstwo.
W kwietniu 2019 ogłosił, iż zamierza zakwalifikować się na trzecie kolejne igrzyska olimpijskie w trzeciej różnej dyscyplinie sportu – kajakarstwie. W sierpniu 2019 wziął udział w Mistrzostwach Świata w Kajakarstwie 2019 – w konkurencji K1 na dystansie 200 metrów jeszcze przed startem miał problem z prawidłowym ustawieniem kajaka w maszynie startowej, a następnie dopłynął do mety wyścigu eliminacyjnego z najgorszym czasem w stawce, a w konkurencji K2, gdzie w parze z Malakaim Ahokavą płynął turystycznym kajakiem wykorzystywanym na co dzień do przewożenia między wyspami starszych mieszkańców Tonga, także zajął ostatnią lokatę w eliminacjach na dystansie 500 metrów, a na 200 metrów Tongijczycy nie ukończyli rywalizacji.
W lutym 2020 wystartował w mistrzostwach Oceanii, jednak nie zdołał wywalczyć olimpijskiej kwalifikacji – w kategorii K1 na dystansie 200 metrów zajął 8. miejsce, pokonując tylko zawodnika z Palau, a w kategorii K2 na dystansie 1000 metrów Tongijczycy nie ukończyli rywalizacji.
Życie prywatne.
Taufatofua urodził się w Australii, ale wychowywał się i dorastał na Tonga. Mieszka w australijskim Brisbane oraz na Tonga. Ukończył studia inżynierskie. Jest ambasadorem dobrej woli UNICEF, współpracuje ze stowarzyszeniem walczącymi z bezdomnością.

</doc>
<doc id="3927117" url="https://pl.wikipedia.org/wiki?curid=3927117" title="Placówka Straży Granicznej I linii „Leluchów”">
Placówka Straży Granicznej I linii „Leluchów”

Placówka Straży Granicznej I linii „Dechułów” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Muszyna”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Lelechów” (?) znalazła się w jego strukturze.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. W rozkazie, w miejscu placówki SG I linii „Lelechów”, wymieniona jest placówka Straży Granicznej I linii „Dechułów”.
Służba graniczna.
Sąsiednie placówki:

</doc>
<doc id="3927118" url="https://pl.wikipedia.org/wiki?curid=3927118" title="Placówka Straży Granicznej I linii „Wojkowa”">
Placówka Straży Granicznej I linii „Wojkowa”

Placówka Straży Granicznej I linii „Wojkowa” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Wojkowa” weszła w podporządkowanie komisariatu Straży Celnej „Tylicz” z Inspektoratu SC „Sącz”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Muszyna”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Wojkowa” znalazła się w jego strukturze.
Służba graniczna.
Sąsiednie placówki:

</doc>
<doc id="3927119" url="https://pl.wikipedia.org/wiki?curid=3927119" title="Alstonia">
Alstonia

Alstonia ("Alstonia") – rodzaj roślin z rodziny toinowatych. Należą do niego 43 gatunki roślin. Występują one w strefie międzyzwrotnikowej w Azji, Afryce, w północnej Australii i na wyspach Oceanii oraz w Ameryce Środkowej. Są to drzewa i krzewy zawierające sok mleczny z alkaloidami. Alstonia szkolna wykorzystywana jest jako roślina lecznicza. Dawniej także bardzo lekkie drewno tego gatunku służyło do wyrobu tabliczek szkolnych.
Systematyka.
Rodzaj należy do rodziny toinowatych podrodziny "Rauvolfioideae" i plemienia "Alstonieae".

</doc>
<doc id="3927120" url="https://pl.wikipedia.org/wiki?curid=3927120" title="Mistrzostwa Świata w Biathlonie 2017 – bieg indywidualny mężczyzn">
Mistrzostwa Świata w Biathlonie 2017 – bieg indywidualny mężczyzn

Bieg indywidualny mężczyzn na Mistrzostwach świata w biathlonie 2017 odbył się 16 lutego 2017 roku.
Zwyciężył w nim Amerykanin Lowell Bailey zdobywając pierwszy w karierze tytuł mistrzowski. Srebrny medal wywalczył Czech Ondřej Moravec, natomiast brąz Francuz Martin Fourcade.
Był to jednocześnie ostatni w sezonie bieg indywidualny panów. Małą kryształową kulę w klasyfikacji biegu zdobył brązowy medalista w tej konkurencji Martin Fourcade, która wyprzedził Antona Szypulina oraz Bailly’ego.

</doc>
<doc id="3927122" url="https://pl.wikipedia.org/wiki?curid=3927122" title="Placówka Straży Granicznej I linii „Wójtkowa”">
Placówka Straży Granicznej I linii „Wójtkowa”



</doc>
<doc id="3927123" url="https://pl.wikipedia.org/wiki?curid=3927123" title="Mistrzostwa Świata w Biathlonie 2017 - bieg indywidualny mężczyzn">
Mistrzostwa Świata w Biathlonie 2017 - bieg indywidualny mężczyzn



</doc>
<doc id="3927126" url="https://pl.wikipedia.org/wiki?curid=3927126" title="Sinistra Italiana">
Sinistra Italiana

Włoska Lewica (wł. "Sinistra Italiana", SI) – włoska partia polityczna o profilu socjalistycznym, działająca od 2017.
Historia.
7 listopada 2015 w siedzibie Teatro Quirino w Rzymie powołano ruch polityczny pod nazwą Sinistra Italiana. W inicjatywie wzięła udział partia Lewica, Ekologia, Wolność (SEL), a także byli działacze Partii Demokratycznej (m.in. Stefano Fassina i Corradino Mineo) oraz Ruchu Pięciu Gwiazd. Dotychczasowa frakcja SEL w Izbie Deputowanych, do której dołączyło kilku deputowanych niezależnych, przyjęła nazwę „Sinistra Italiana – Sinistra Ecologia Libertà”. Łącznie w nową inicjatywę zaangażowało się około 40 parlamentarzystów.
Ugrupowanie ustawiło się w opozycji do rządu Mattea Renziego i odrzuciło współpracę z jego Partią Demokratyczną (z którą SEL współtworzyła w 2013 blok wyborczy). Wzywało do głosowania na „nie” w referendum konstytucyjnym z grudnia 2016. W ramach przygotowań do utworzenia jednolitej partii 17 grudnia 2016 SEL podjęła decyzję o rozwiązaniu.
Kongres założycielski SI odbył się w lutym 2017, na jej sekretarza (lidera) wybrano Nicolę Fratoianniego. Kilkunastu deputowanych wywodzących się z SEL przeszło jednak wkrótce z frakcji SI do nowego ruchu politycznego Artykuł 1 – Ruch Demokratyczny i Postępowy.
W wyborach w 2018 ugrupowanie współtworzyło lewicową koalicję Wolni i Równi, która otrzymała około 3% głosów i wprowadziła niespełna 20 swoich przedstawicieli do obu izb parlamentu. W 2019, po porażce współtworzonej przez partię koalicji w eurowyborach, Nicola Fratoianni zrezygnował z funkcji sekretarza. Stanowisko to pozostawało przez ponad półtora roku nieobsadzone, Nicola Fratoianni powrócił na nie w 2021. W wyborach w 2022 SI startowała w ramach porozumienia formacji zielonych i lewicowych AVS, która dołączyła do koalicji centrolewicy. Lista ta dostała 3,6% głosów do Izby Deputowanych (12 mandatów) i 3,5% do Senatu (4 mandaty).

</doc>
<doc id="3927130" url="https://pl.wikipedia.org/wiki?curid=3927130" title="Placówka Straży Granicznej I linii „Lelechów”">
Placówka Straży Granicznej I linii „Lelechów”



</doc>
<doc id="3927132" url="https://pl.wikipedia.org/wiki?curid=3927132" title="Jarmark świętojerski">
Jarmark świętojerski

Jarmark świętojerski – odbywający się w latach 1827-1914 jarmark odpustowy w Wilnie od dnia świętego Jerzego (23 kwietnia) przez miesiąc.
Historia.
W 1827 kupcy wileńscy handlujący podczas kaziuka wystąpili do władz o rozszerzenie czasu trwania jarmarku z jednego do trzech dni. Władze wyraziły zgodę, ale ponieważ kaziuk towarzyszył obchodom święta kościoła rzymskokatolickiego podjęto decyzję o urządzeniu jarmarku w duchu prawosławnym. W jarmarku uczestniczyli kupcy z Rosji, w późniejszym czasie także Żydzi, a po powstaniu styczniowym również kupcy z Warszawy. Celem urządzania jarmarku świętojerskiego była ekspansja towarów z Rosji na terenie Wielkiego Księstwa Litewskiego. Mieszkańcy Wilna nazywali ten jarmark "budami", jego istnienie zakończyło się po opuszczeniu miasta przez zaborcze władze carskie. Początkowo jarmark świętojerski odbywał się na placu Elizy Orzeszkowej, a od 1900 na placu Łukiskim. Najważniejszy asortyment stanowiły kwiaty doniczkowe, bulwy, nasiona i rozsady, a także sadzonki drzew owocowych. W mniejszym zakresie handlowano sztuką ludową i wyrobami rzemieślniczymi.

</doc>
<doc id="3927134" url="https://pl.wikipedia.org/wiki?curid=3927134" title="Szwedzka Formuła 3 Sezon 1999">
Szwedzka Formuła 3 Sezon 1999

Szwedzka Formuła 3 w sezonie 1999 – trzydziesty trzeci i zarazem przedostatni sezon Szwedzkiej Formuły 3.
Sezon składał się z czterech eliminacji, wszystkich rozgrywanych na torze Scandinavian Raceway. Mistrzem został Thed Björk, ścigający się Dallarą F394.

</doc>
<doc id="3927135" url="https://pl.wikipedia.org/wiki?curid=3927135" title="Nander">
Nander

Nander (hindi नांदेड़, trl. "Nāṁdeṛ") – miasto w środkowych Indiach, w środkowo-południowej części stanu Maharasztra, w dystrykcie Nander, około 470 km w linii prostej na wschód od stolicy stanu – Mumbaju. Jest siedzibą administracyjną dystryktu. W 2001 zajmowało powierzchnię 51,76 km².
W 2011 miasto zamieszkiwało 550 439 osób. Mężczyźni stanowili 51,9% populacji, kobiety 48,1%. Umiejętność pisania posiadało 85,93% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 90,58%. Wśród kobiet wynosił 80,95%. Dzieci do lat sześciu stanowiły 6,86% ogółu mieszkańców miasta. W strukturze wyznaniowej przeważali hinduiści – 48,06%. Islam deklarowało 33,59%; 15,35% liczyła społeczność buddystów, 2,00% sikhów, 0,53% dźinistów, 0,29% chrześcijan. Około 23% mieszkańców miasta żyło w slumsach.
Miasto leży po obu stronach rzeki Godawari. Część Nander położona nad lewym brzegiem rzeki zajmuje powierzchnię 20,62 km², część prawobrzeżna – 30,14 km². W latach 80. największe znaczenie dla gospodarki miasta miał przemysł włókienniczy, związany z obecnością dużych przedsiębiorstw, takich jak: Osmaan Shahi Textile Millls (później pod nazwą Nanded Textile Mills Corporation), Cotton Research Center oraz Textile Corporation of Nanded. Nanded Textile Mills Corporation w tym czasie zapewniał zatrudnienie około 10 000 osób. Wraz z zakończeniem działalności przez te podmioty rozwinął się sektor usług, zwłaszcza handel, a w następnej kolejności usługi edukacyjne, turystyczne, medyczne i transportowe.

</doc>
<doc id="3927137" url="https://pl.wikipedia.org/wiki?curid=3927137" title="Eutelsat 33E">
Eutelsat 33E

Eutelsat 33E – satelita telekomunikacyjny z serii Hot Bird należący do spółki Eutelsat, wystrzelony jako Hot Bird 10 12 lutego 2009 roku rakietą Ariane 5 ECA, wraz z satelitami NSS-9, Spirale-A i Spirale-B.
Został skonstruowany przez EADS Astrium na bazie platformy Eurostar E-3000. Zaopatrzony jest w 64 transpondery działające w paśmie Ku. Posiada 2 rozkładane panele ogniw słonecznych, które są w stanie dostarczyć do 14 kW energii elektrycznej. Planowany czas pracy wynosi 15 lat.
Pierwotnie satelita był umieszczony na pozycji 13°E. W 2009 został przeniesiony na pozycję 7°W, gdzie pracował jako Atlantic Bird 4A. Część transponderów została wydzierżawiona firmie Nilesat, przez co satelita był nazywany Nilesat 104. W 2011 satelitę przeniesiono na pozycję 3°E, a później 1 marca 2012, w ramach ujednolicenia nazw satelitów przez Eutelsat, nadano nazwę Eutelsat 3C. W 2012 satelitę ponownie przesunięto na pozycję 13°E i nadano nazwę Eutelsat Hot Bird 13D. W 2016, już jako Eutelsat 33E, satelita został umieszczony na pozycji 33°E.
Satelita obejmuje swym zasięgiem Europę, Afrykę Północną i Bliski Wschód.

</doc>
<doc id="3927140" url="https://pl.wikipedia.org/wiki?curid=3927140" title="Odpoczynek w czasie ucieczki do Egiptu (rysunek Petera Paula Rubensa)">
Odpoczynek w czasie ucieczki do Egiptu (rysunek Petera Paula Rubensa)

Odpoczynek w czasie ucieczki do Egiptu – rysunek Petera Paula Rubensa z ok. 1633-1635 roku, przedstawiający Świętą Rodzinę w czasie ucieczki z Betlejem do Egiptu, oraz trzy putta bawiące się z owcą. Został zakupiony do zbiorów własnych przez Atanazego Raczyńskiego. Obecnie własność Fundacji Raczyńskich, znajduje się w depozycie stałym w Muzeum Narodowym w Poznaniu, w Gabinecie Rycin. Na odwrocie znajduje się szkic przedstawiający postać kobiecą.

</doc>
<doc id="3927141" url="https://pl.wikipedia.org/wiki?curid=3927141" title="Delray Beach Open 2017">
Delray Beach Open 2017

Delray Beach Open 2017 – tenisowy turniej ATP kategorii ATP World Tour 250 w sezonie 2017 z cyklu Delray Beach Open rozgrywany w dniach 20–26 lutego 2016 roku w Delray Beach na kortach twardych o puli nagród wynoszącej 599 345 dolarów amerykańskich.

</doc>
<doc id="3927143" url="https://pl.wikipedia.org/wiki?curid=3927143" title="Alstonia szkolna">
Alstonia szkolna

Alstonia szkolna ("Alstonia scholaris") – gatunek roślin z rodziny toinowatych. Występuje w Azji od Chin i Indii na południe i wschód, także w Australii i Nowej Gwinei. Rośnie do rzędnej 1000 m n.p.m. w lasach mieszanych i w zadrzewieniach wiejskich. Wykorzystywana jest jako roślina lecznicza – stosowana przy bólach głowy, grypie i chorobach układu oddechowego. Dawniej bardzo lekkie drewno tego gatunku służyło do wyrobu tabliczek szkolnych. Wciąż wykorzystywane jest także do wyrobu trumien.

</doc>
<doc id="3927144" url="https://pl.wikipedia.org/wiki?curid=3927144" title="Alstonia scholaris">
Alstonia scholaris



</doc>
<doc id="3927145" url="https://pl.wikipedia.org/wiki?curid=3927145" title="Ryan Murphy (ur. 1993)">
Ryan Murphy (ur. 1993)

Ryan Murphy (ur. 31 marca 1993 w Aurora) – kanadyjski zawodowy hokeista na lodzie występujący na pozycji obrońcy w Carolina Hurricanes z National Hockey League (NHL). Wybrany przez tę drużynę z numerem 12. w NHL Entry Draft 2011. W latach 2013–2016 był kilkakrotnie odsyłany do Charlotte Checkers, filii drużyny z Karoliny Północnej występującej w American Hockey League (AHL).

</doc>
<doc id="3927146" url="https://pl.wikipedia.org/wiki?curid=3927146" title="Rise of Nations">
Rise of Nations

Rise of Nations – komputerowa strategiczna gra czasu rzeczywistego, wyprodukowana przez amerykańskie studio Big Huge Games. Gra została wydana 19 maja 2003 roku na platformę PC.
Rozgrywka.
Na grę składa się pięć kampanii. Występuje w niej osiemnaście nacji (dziesięć z nich jest grywalnych). Gracz może rozwijać swoją nację przez ponad pięć tysięcy lat (osiem epok). Kieruje poszczególnymi aspektami państwa takimi jak rozwój naukowy i technologiczny, dyplomacja, ekonomia, budowa armii, walka oraz ekspansja terytorialna. Istnieje możliwość zawierania sojuszy, układów handlowych, wywierania wpływu na sąsiadów oraz prowokowania przeciwników do wypowiedzenia wojny. W grze występuje 168 typów jednostek. "Rise of Nations" zawiera też tryb gry wieloosobowej.
Wydanie.
Gra została wydana 19 maja 2003 roku na platformę PC. W 2004 roku została wydana "Złota Edycja" zawierająca podstawową wersję gry oraz dodatek "". W 2014 roku została wydana zremasterowana wersja gry "Extended Edition" zawierająca również dodatek ze "Złotej Edycji".

</doc>
<doc id="3927147" url="https://pl.wikipedia.org/wiki?curid=3927147" title="Nicola Fratoianni">
Nicola Fratoianni

Nicola Fratoianni (ur. 4 października 1972 w Pizie) – włoski polityk, działacz partyjny, parlamentarzysta, lider partii Sinistra Italiana.
Życiorys.
Absolwent filozofii. Zaangażował się w działalność polityczną w ramach Odrodzenia Komunistycznego. Był etatowym działaczem partyjnym, w latach 2002–2004 kierował jej organizacją młodzieżową. W 2009 przeszedł do Ruchu na rzecz Lewicy, z którym współtworzył formację Lewica, Ekologia, Wolność (SEL). W 2010 został członkiem rządu regionalnego Apulii, Nichi Vendola powierzył mu w nim funkcję asesora do spraw młodzieży, obywatelstwa i programu politycznego.
W wyborach w 2013 uzyskał mandat posła do Izby Deputowanych XVII kadencji. W 2014 powołany na koordynatora krajowego SEL, czasowo kierował też jej frakcją poselską. W lutym 2017 został pierwszym liderem nowo powołanej formacji Sinistra Italiana. W 2018 i 2022 był ponownie wybierany do niższej izby włoskiego parlamentu.
W czerwcu 2019 zrezygnował z kierowania SI; przyczyną rezygnacji była porażka współtworzonej przez tę partię koalicji w eurowyborach. Na funkcję sekretarza SI powrócił w 2021.

</doc>
<doc id="3927148" url="https://pl.wikipedia.org/wiki?curid=3927148" title="Placówka Straży Granicznej II linii „Jasło”">
Placówka Straży Granicznej II linii „Jasło”

Placówka Straży Granicznej II linii „Jasło” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Muszyna”. 
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. 
Placówka Straży Granicznej II linii „Krosno” znalazła się w jego strukturze.
Rozkazem nr 3/31 zastępcy komendanta Straży Granicznej płk. Emila Czaplińskiego z 5 sierpnia 1931 roku przeniesiono placówkę SG „Krosno” do Jasła.

</doc>
<doc id="3927152" url="https://pl.wikipedia.org/wiki?curid=3927152" title="Placówka Straży Granicznej II linii „Krosno”">
Placówka Straży Granicznej II linii „Krosno”



</doc>
<doc id="3927154" url="https://pl.wikipedia.org/wiki?curid=3927154" title="Polt">
Polt



</doc>
<doc id="3927156" url="https://pl.wikipedia.org/wiki?curid=3927156" title="Chennai Express">
Chennai Express



</doc>
<doc id="3927158" url="https://pl.wikipedia.org/wiki?curid=3927158" title="Placówka Straży Granicznej I linii „Ożenna”">
Placówka Straży Granicznej I linii „Ożenna”



</doc>
<doc id="3927160" url="https://pl.wikipedia.org/wiki?curid=3927160" title="Rab Ne Bana Di Jodi">
Rab Ne Bana Di Jodi



</doc>
<doc id="3927162" url="https://pl.wikipedia.org/wiki?curid=3927162" title="Mohabbatein">
Mohabbatein



</doc>
<doc id="3927166" url="https://pl.wikipedia.org/wiki?curid=3927166" title="Grecka Formuła 3 Sezon 2001">
Grecka Formuła 3 Sezon 2001

Grecka Formuła 3 w sezonie 2001 – dwunasty i zarazem przedostatni sezon Greckiej Formuły 3.
Sezon składał się z ośmiu eliminacji. Mistrzem został Panagiotis Kaitatzis, ścigający się Dallarą F396.

</doc>
<doc id="3927168" url="https://pl.wikipedia.org/wiki?curid=3927168" title="CRT">
CRT



</doc>
<doc id="3927169" url="https://pl.wikipedia.org/wiki?curid=3927169" title="Dhule">
Dhule

Dhule (hindi धुले, trl. "Dhule") – miasto we wschodnich Indiach, w środkowej części stanu Maharasztra, w dystrykcie Dhule, około 280 km w linii prostej na północny wschód od stolicy stanu – Mumbaju. Jest siedzibą administracyjną dystryktu.
W 2011 miasto zamieszkiwało 375 559 osób. Mężczyźni stanowili 51,5% populacji, kobiety 48,5%. Umiejętność pisania posiadało 87,86% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 91,24%. Wśród kobiet wynosił 84,30%. Dzieci do lat sześciu stanowiły 11,9% ogółu mieszkańców miasta. W strukturze wyznaniowej przeważali hinduiści – 64,52%. Islam deklarowało 31,58%; 1,60% liczyła społeczność dźinistów, 1,31% buddystów, 0,32% chrześcijan, 0,23% dźinistów. Około 24% mieszkańców miasta żyło w slumsach.
W dziesięcioleciu 2002–2011 średnie roczne opady wyniosły 589 mm i były niższe w porównaniu z ilością opadów pomierzoną w innych częściach dystryktu.

</doc>
<doc id="3927175" url="https://pl.wikipedia.org/wiki?curid=3927175" title="Placówka Straży Granicznej I linii „Huta Polańska”">
Placówka Straży Granicznej I linii „Huta Polańska”

Placówka Straży Granicznej I linii „Huta Polańska” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Huta Polańska” weszła w podporządkowanie komisariatu Straży Celnej „Krempna” z Inspektoratu SC „Dukla”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem dowódcy Straży Granicznej z 10 lipca 1929 "w sprawach organizacyjnych" powołano placówkę Straży Granicznej „Huta Polańska” w sile jednej drużyny przekazanej z podkomisariatu „Polany”. 
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i strukturę komisariatu Straży Granicznej „Krempna” .
Placówka Straży Granicznej I linii „Huta Polańska” znalazła się w jego strukturze.
Służba graniczna.
Sąsiednie placówki:

</doc>
<doc id="3927176" url="https://pl.wikipedia.org/wiki?curid=3927176" title="Jan Marczyk">
Jan Marczyk

Jan Marczyk (ur. 5 marca 1919 w Broku, zm. ?) – polski rolnik i działacz społeczny, poseł na Sejm PRL VI kadencji.
Życiorys.
Uzyskał wykształcenie podstawowe, pracował we własnym gospodarstwie rolnym. Pełnił funkcję kierownika orkiestry dętej Ochotniczej Straży Pożarnej w Broku. Zasiadał też w Miejskiej Radzie Narodowej w Broku i w Powiatowej Radzie Narodowej w Ostrowi Mazowieckiej (był w niej przewodniczącym Komisji Rolnictwa i Leśnictwa). Potem został wiceprzewodniczącym MRN w Broku. Od 1957 pełnił funkcję prezesa Koła Miejskiego, a w latach 1959–1962 prezesa Komitetu Powiatowego Zjednoczonego Stronnictwa Ludowego w Ostrowi Mazowieckiej, po czym był prezesem Koła Miejskiego ZSL w Broku. W 1972 uzyskał mandat posła na Sejm PRL w okręgu Ostrołęka. Zasiadał w Komisji Kultury i Sztuki.

</doc>
<doc id="3927178" url="https://pl.wikipedia.org/wiki?curid=3927178" title="Placówka Straży Granicznej I linii „Olchowiec”">
Placówka Straży Granicznej I linii „Olchowiec”

Placówka Straży Granicznej I linii „Olchowiec” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Olchowiec” weszła w podporządkowanie komisariatu Straży Celnej „Krempna” z Inspektoratu SC „Dukla”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i strukturę komisariatu Straży Granicznej „Krempna” .
Placówka Straży Granicznej I linii „Olchowiec” znalazła się w jego strukturze.
Służba graniczna.
Sąsiednie placówki:

</doc>
<doc id="3927182" url="https://pl.wikipedia.org/wiki?curid=3927182" title="Jan Lipski (ur. 1935)">
Jan Lipski (ur. 1935)

Jan Lipski (ur. 27 lutego 1935 w Sadłowie) – polski rolnik, poseł na Sejm PRL VI kadencji.
Życiorys.
Uzyskał wykształcenie podstawowe. Pracował we własnym gospodarstwie rolnym w Sadłowie. Zasiadał w Powiatowym i Wojewódzkim Komitecie Zjednoczonego Stronnictwa Ludowego. Był prezesem miejscowego Kółka Rolniczego oraz przewodniczącym Rady Użytkowników Międzykółkowej Bazy Maszynowej. W 1972 uzyskał mandat posła na Sejm PRL w okręgu Grudziądz. Zasiadał w Komisji Handlu Wewnętrznego.

</doc>
<doc id="3927183" url="https://pl.wikipedia.org/wiki?curid=3927183" title="Placówka Straży Granicznej II linii „Krempna”">
Placówka Straży Granicznej II linii „Krempna”

Placówka Straży Granicznej II linii „Krempna” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i strukturę komisariatu Straży Granicznej „Krempna” .
Placówka Straży Granicznej II linii „Polany” znalazła się w jego strukturze.
Rozkazem nr 4/31 zastępcy komendanta Straży Granicznej płk. Emila Czaplińskiego z 20 października 1931 roku zmieniono nazwę placówki II linii „Polany” na „Krempna”.

</doc>
<doc id="3927185" url="https://pl.wikipedia.org/wiki?curid=3927185" title="Placówka Straży Granicznej II linii „Polany”">
Placówka Straży Granicznej II linii „Polany”



</doc>
<doc id="3927189" url="https://pl.wikipedia.org/wiki?curid=3927189" title="Franciszek Liedtke">
Franciszek Liedtke

Franciszek Liedtke (ur. 11 listopada 1919 w Kamieniu, zm. 17 lipca 2000) – polski rolnik i działacz ludowy, poseł na Sejm PRL VI kadencji.
Życiorys.
Uzyskał wykształcenie podstawowe. Podczas II wojny światowej działał w ruchu oporu w Tajnej Organizacji Wojskowej Gryf Pomorski. W 1944 zabrano go do obozu koncentracyjnego Stutthof, skierowano go do marszu śmierci. Po wojnie powrócił na gospodarstwo rodzinne i zajął się działalnością polityczną. Uczestniczył w I Kongresie Kaszubskim. W 1949 wstąpił do Zjednoczonego Stronnictwa Ludowego, w którym był prezesem koła, a także Gminnego Komitetu oraz Powiatowego Komitetu w Wejherowie. Pełnił funkcję przewodniczącego Gromadzkiej Rady Narodowej w Szemudzie, był naczelnikiem gminy Szemud. Zasiadał również w Powiatowej Radzie Narodowej. Ponadto był prezesem Koła Powiatowego Producentów Trzody Chlewnej oraz prezesem koła Zrzeszenia Kaszubsko-Pomorskiego. W 1972 uzyskał mandat posła na Sejm PRL w okręgu Gdynia. Zasiadał w Przemysłu Ciężkiego i Maszynowego.

</doc>
<doc id="3927191" url="https://pl.wikipedia.org/wiki?curid=3927191" title="Stanisław Lewocik">
Stanisław Lewocik

Stanisław Lewocik (ur. 11 stycznia 1937 w Justynowie) – polski agronom i działacz ludowy, poseł na Sejm PRL VI kadencji.
Życiorys.
Był rolnikiem indywidualnym w gospodarstwie rolnym, które odziedziczył po rodzicach. Ukończył zaoczne studia na Wydziale Rolniczym Szkoły Głównej Gospodarstwa Wiejskiego w Warszawie. Pracował jako agronom gromadzki w Czerwonce i agronom w Powiatowym Związku Kółek Rolniczych w Sokołowie. W latach 1953–1957 przewodniczył kołu Związku Młodzieży Polskiej w Justynowie oraz był członkiem zarządu gromadzkiego w Czerwonce. Od 1957 do 1960 był przewodniczącym koła Związku Młodzieży Wiejskiej w Justynowie. Był też zastępcą dyrektora Spółdzielni Kółek Rolniczych. Do Zjednoczonego Stronnictwa Ludowego wstąpił w 1961. Przez wiele lat był prezesem Gminnego Komitetu tej partii, zasiadał też w Powiatowym i w Wojewódzkim Komitecie.
Od początku lat 60. był radnym Gromadzkiej Rady Narodowej i Wojewódzkiej Rady Narodowej. Przez 10 lat pełnił funkcję przewodniczącego WRN. W WRN był też członkiem Komisji Ochrony Porządku i Bezpieczeństwa Publicznego WRN. W 1972 uzyskał mandat posła na Sejm PRL w okręgu Siedlce. Zasiadał w Komisji Handlu Zagranicznego. Przyczynił się do powstania drogi Justynów-Karolew. W 1989 kandydował bez powodzenia do Sejmu kontraktowego.
Bezpośrednio przed emeryturą pracował w Wojewódzkim Ośrodku Postępu Rolniczego w Siedlcach. Na emeryturze podjął współpracę z PGE Dystrybucja Oddział Warszawa. W 2016 otrzymał tytuł Honorowego Prezesa Zarządu Powiatowego Polskiego Stronnictwa Ludowego w Sokołowie Podlaskim.
Od 1960 żonaty z Ludwiną.

</doc>
<doc id="3927193" url="https://pl.wikipedia.org/wiki?curid=3927193" title="Placówka Straży Granicznej I linii „Wola Wyżna”">
Placówka Straży Granicznej I linii „Wola Wyżna”

Placówka Straży Granicznej I linii „Wola Wyżna” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Wola Wyżna” weszła w podporządkowanie komisariatu Straży Celnej „Jaśliska” z Inspektoratu SC „Dukla”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Jaśliska”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Wola Wyżna” znalazła się w jego strukturze.
Służba graniczna.
Sąsiednie placówki:

</doc>
<doc id="3927195" url="https://pl.wikipedia.org/wiki?curid=3927195" title="Lummen">
Lummen

Lummen – gmina położona w prowincji Limburgia, w Belgii.
W skład gminy wchodzą trzy parafie Lummen proper, Meldert i Linkhout. Ponadto na obszarze gmina znajdują się przysiółki: Geneiken, Genenbos, Gestel, Goeslaar, Groenlaren, Laren, Mellaer, Molem, Oostereinde, Rekhoven, Schalbroek i Thiewinkel.
Historia.
Najstarsze ślady osad znajdujących się na terenie gminy pochodzą z okresu rzymskiego. Pierwsze wzmianki o Lunnen pochodzą z XIII wieku. Do rewolucji francuskiej Lummen był własnością rodziny van der Marck oraz w jednej czwartej księcia Brabancji.
Demografia.
W dniu 1 stycznia 2006 całkowita populacja Lummen liczyła . Łączna powierzchnia gminy wynosi 53,38 km², co daje gęstość zaludnienia 256 mieszkańców na km².

</doc>
<doc id="3927196" url="https://pl.wikipedia.org/wiki?curid=3927196" title="Jądrowód">
Jądrowód

Jądrowód ("łac. gubernaculum testis" lub "gubernaculum)" – struktura anatomiczna występująca w życiu wewnątrzmacicznym, szczątkowa u ludzi dorosłych. Jest to pasmo łącznotkankowe, zawierające mięśniówkę gładką i włókna sprężyste łączące odcinek dolny jądra z okolicą pachwinową.
Powstaje z więzadła moczowo-płciowego. U kobiet ta struktura współtworzy więzadło obłe macicy i więzadło jajnika.
Odgrywa ważną rolę w zstępowaniu jąder. Jego powstanie jako połączenie dolnego brzegu jądra (powstającego w regionie lędźwiowym ciała) z dolnym odcinkiem ściany brzusznej, wywołuje tzw. zstępowanie wewnętrzne, czyli zbliżenie jąder do pierścienia pachwinowego głębokiego. Zstępowanie wewnętrzne jest jednak procesem pozornym, gdyż jądrowód przytrzymuje jądro cały czas w tej samej pozycji, jednak powiększeniu ulegają ściany jamy brzusznej.
W trakcie zstępowania zewnętrznego jąder, tj. przez kanał pachwinowy do worka mosznowego, jądrowód ulega skróceniu.
Uczestniczy w tworzeniu mięśnia dźwigacza jądra. Część jego komórek jest podobna strukturalnie do miofibroblastów.

</doc>
<doc id="3927197" url="https://pl.wikipedia.org/wiki?curid=3927197" title="As (gmina w Belgii)">
As (gmina w Belgii)

As – gmina położona w prowincji Limburgia, w Belgii, w okręgu sądowym Bree i okręgu wyborczym Genk.
Gmina powstała w 1971 roku, w wyniku połączenia dwóch wsi – As i Niel-bij-As, leżących nad potokiem Bosbeek, na płaskowyżu Campie.
Historia.
Obszar gminy As był zamieszkany już 500 lat p.n.e. Pomiędzy As i Munsterbilzen odkryto pozostałości rzymskiej drogi. W latach 500–700 istniała tu wieś. Od VII wieku obszar gminy był chrystianizowany; wybudowano pierwszy kościół pod wezwaniem św. Adelgundy. Pierwsza wzmianka o kościele pochodzi z 1108 roku.
W 1901 roku odkryto na terenie gminy pokłady węgla, co doprowadziło do uprzemysłowienia regionu.
Populacja.
Według szacunków w dniu 1 stycznia 2016 całkowita populacja As liczyła osób. Łączna powierzchnia gminy wynosi 22,07 km², co daje gęstość zaludnienia 370 mieszkańców na km².

</doc>
<doc id="3927198" url="https://pl.wikipedia.org/wiki?curid=3927198" title="Skender Kulenović">
Skender Kulenović

Skender Kulenović (ur. 2 września 1910 w Bosanskim Petrovacu, zm. 25 stycznia 1978 w Belgradzie) – jugosłowiański pisarz i dramaturg, pochodzenia bośniackiego.
Życiorys.
Pochodził z rodziny muzułmańskich sklepikarzy z Bośni. Po reformie rolnej 1921, rodzina Kulenovicia zubożała i przeniosła się do Travnika. Młody Skender uczył się w latach 1921-1930 w gimnazjum jezuickim, gdzie pisał swoje pierwsze utwory (sonety). W 1930 Skender rozpoczął studia prawnicze na Uniwersytecie w Zagrzebiu. W czasie studiów w Zagrzebiu związał się ze środowiskami lewicowymi, a następnie wstąpił do Komunistycznej Partii Jugosławii. Wcześniej do partii przyłączył się jego starszy brat Muhamed. W 1935 przerwał studia i poświęcił się pracy dziennikarza. Eseje i opowiadania publikował w kilku czasopismach, w tym w "Putokazie", którego był założycielem.
W 1939 lub 1940 Kulenović został usunięty z partii komunistycznej, kiedy odmówił podpisania listu otwartego krytykującego rząd jugosłowiański za projekt autonomii Bosni i Hercegowiny. Po agresji niemieckiej na Jugosławię w kwietniu 1941 został aresztowany. W lipcu udało mu się uciec z więzienia, ale został ranny w czasie ucieczki. Dołączył do ruchu oporu i został ponownie przyjęty do partii komunistycznej. W 1942 napisał słynny utwór "Stojanka, matka z Knežopolja" (Stojanka Majka Knežopoljka), jedną z najsłynniejszych pieśni bośniackich partyzantów. W tym samym roku stracił swojego jedynego brata, Muzafera, który został stracony w Belgradzie. W czasie służby w oddziałach partyzanckich zajmował się wydawaniem czasopism, a także współpracował z zespołem teatralnym. W 1944 pracował w redakcji "Oslobođenja".
Po zakończeniu wojny objął stanowisko dyrektora Teatru Narodowego w Sarajewie. W 1947 wraz z żoną przeniósł się do Belgradu, gdzie mieszkał do końca swojego życia. W tym czasie pisał artykuły do prasy, opowiadania, a także kilka sztuk teatralnych. W 1954 po opublikowaniu eseju Milovana Đilasa popadł w niełaskę i został usunięty z pisma "Nova misao" (Nowa myśl). W latach 60. Kulenović kilkakrotnie podróżował po Egipcie, czego efektem były publikowane dzienniki podróży, a także sonet "Wazy" (Vases). Pod koniec życia wielokrotnie odwiedzał Mostar. W styczniu 1978 wrócił z Mostaru do Belgradu, gdzie zmarł na atak serca.
Życie prywatne.
W 1940 ożenił się po raz pierwszy z Aną Prokop. Drugą żoną pisarza była Vera Crvenčanin, którą poznał w 1944.
Pamięć.
Postać Kulenovicia uwieczniono na jednym z banknotów Bośni i Hercegowiny o wartości 0.50 marki.

</doc>
<doc id="3927199" url="https://pl.wikipedia.org/wiki?curid=3927199" title="Parafia Błogosławionej Karoliny Kózkówny Dziewicy i Męczennicy w Białobrzegach">
Parafia Błogosławionej Karoliny Kózkówny Dziewicy i Męczennicy w Białobrzegach

Parafia Błogosławionej Karoliny Kózkówny Dziewicy i Męczennicy w Białobrzegach – parafia rzymskokatolicka funkcjonująca w diecezji warszawsko-praskiej, w dekanacie tarchomińskim, w gminie Nieporęt, powiecie Legionowo. Liczy 1040 parafian.
Historia.
Losy parafii są ściśle powiązane z losami Białobrzegów i ulokowanej tam jednostki wojskowej, która powstała jeszcze w czasach carskich w końcu XIX wieku a od 1921 służyła jednostkom łączności Wojska Polskiego. W 1917 w budynkach koszarowych więzieni byli żołnierze Józefa Piłsudskiego, oficerowie legionów, którzy odmówili złożenia przysięgi lojalnościowej wobec Niemiec i Austro-Węgier. Podczas II wojny światowej znajdował się w Białobrzegach niemiecki obóz dla jeńców, po którym został cmentarz – miejsce spoczynku ponad dziesięciu tysięcy różnej narodowości żołnierzy z wojsk radzieckich i kilku żołnierzy włoskich. W 1964 ukończono budowę Zalewu Zegrzyńskiego, dzięki czemu oddalona o ponad 1 km od nurtu Narwi miejscowość zyskała walory letniska.
Na początku lat 80. XX wieku, ówczesny proboszcz Nieporętu, ks. kanonik Czesław Bednarczyk zaczął wznosić w Białobrzegach dom katechetyczny. Budynek zaprojektował p. Jan Pałka z Warszawy. Kiedy nauka religii powróciła do szkół, budowę przerwano. W 1991 r. do pracy duszpasterskiej w jednostce wojskowej w Białobrzegach został skierowany ks. Krzysztof Krzesiński z parafii garnizonowej w Legionowie. Pierwsze msze święte odprawiano w klubie garnizonowym. W przebudowie sali katechetycznej na kościół pomagali mu zarówno miejscowi mieszkańcy jak i wojsko. W lipcu 1993 r. budynek kościoła został poświęcony 18 listopada 1993 r. jako świątynia cywilno-wojskowa. W rok później Bp Kazimierz Romaniuk erygował w Białobrzegach parafię. Na prośbę proboszcza z Nieporętu ks. Zbigniewa Brzozowskiego otrzymała ona wezwanie bł. Karoliny Kózkówny. W czerwcu 1994 ks. Krzysztof Krzesiński został mianowany pierwszym proboszczem parafii Białobrzegi. Jednocześnie pełnił funkcję kapelana pomocniczego w jednostce wojskowej. Dnia 28 VI 1994 wydzielono formalnie granice dla powstającej parafii. Objęły one wsie: Rynia, Białobrzegi-osiedle, Białobrzegi-wieś, Pilawa.

</doc>
<doc id="3927201" url="https://pl.wikipedia.org/wiki?curid=3927201" title="Placówka Straży Granicznej I linii „Pasika”">
Placówka Straży Granicznej I linii „Pasika”



</doc>
<doc id="3927203" url="https://pl.wikipedia.org/wiki?curid=3927203" title="Józefa Kruszka">
Józefa Kruszka

Józefa Janina Kruszka (ur. 20 sierpnia 1923 w Jabłowie Pałuckim, zm. 14 kwietnia 2010 w Bydgoszczy) – polska rolniczka, poseł na Sejm PRL VI kadencji.
Życiorys.
Córka Tomasza i Zofii. Uzyskała wykształcenie podstawowe. Prowadziła rodzinne gospodarstwo rolne. Pełniła funkcję przewodniczącej prezydium Gromadzkiej Rady Narodowej w Nowej Wsi Wielkiej. Została wybrana na wiceprezes Gromadzkiego Komitetu Zjednoczonego Stronnictwa Ludowego, ponadto była członkinią Powiatowego Komitetu i prezydium Wojewódzkiego Komitetu ZSL. Zasiadała w Radzie Nadzorczej Gminnej Spółdzielni „Samopomoc Chłopska” w Solcu Kujawskim. Działała w Kole Gospodyń Wiejskich i Lidze Kobiet. W 1972 uzyskała mandat posła na Sejm PRL w okręgu Bydgoszcz. Zasiadała w Komisji Zdrowia i Kultury Fizycznej.
Pochowana 19 kwietnia 2010 na cmentarzu w Nowej Wsi Wielkiej.

</doc>
<doc id="3927206" url="https://pl.wikipedia.org/wiki?curid=3927206" title="Bulbofylum">
Bulbofylum

Bulbofylum, bulwolist ("Bulbophyllum") – rodzaj roślin z rodziny storczykowatych ("Orchidaceae"). Należy do niego co najmniej 1884 gatunków o nazwach zweryfikowanych i zaakceptowanych. Są to epifity występujące w strefie równikowej głównie Starego Świata, w mniejszej liczbie rodzajów w Nowym Świecie. Kwiaty są silnie pachnące, czasem odrażająco.
Systematyka.
Rodzaj sklasyfikowany do podplemienia "Dendrobiinae" w plemieniu "Dendrobieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3927208" url="https://pl.wikipedia.org/wiki?curid=3927208" title="Stanisława Kosowska">
Stanisława Kosowska

Stanisława Kosowska (ur. 30 września 1931 w Kwaczale) – polska nauczycielka, poseł na Sejm PRL VI kadencji.
Życiorys.
W 1951 ukończyła w Chrzanowie Liceum im. Stanisława Staszica oraz kurs pedagogiczny. Pracowała następnie jako nauczycielka w szkole podstawowej w Olszynach, była też jej kierowniczką. W latach 1952–1962 pracowała w szkole podstawowej w rodzinnej Kwaczale. Edukowała się jednocześnie na kierunku filologia polska w Studium Nauczycielskim w Toruniu. Od listopada 1962 zatrudniona była w szkole podstawowej w Babicach.
Była członkinią Związku Młodzieży Socjalistycznej. W 1960 wstąpiła do Zjednoczonego Stronnictwa Ludowego, gdzie była sekretarzem koła i Gromadzkiego Komitetu. Należała do Towarzystwa Przyjaciół Dzieci. Zasiadała w plenum Zarządu Oddziału Związku Nauczycielstwa Polskiego, była też sekretarzem ogniska ZNP w Babicach. Od 1953 do 1957 była radną Gromadzkiej Rady Narodowej w Kwaczale, a w latach 1965–1969 Powiatowej Rady Narodowej w Chrzanowie. W 1972 uzyskała mandat posła na Sejm PRL w okręgu Chrzanów. Zasiadała w Komisji Oświaty i Wychowania.

</doc>
<doc id="3927210" url="https://pl.wikipedia.org/wiki?curid=3927210" title="Placówka Straży Granicznej I linii „Wisłok Wielki”">
Placówka Straży Granicznej I linii „Wisłok Wielki”

Placówka Straży Granicznej I linii „Wisłok Wielki” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Wisłok” weszła w podporządkowanie komisariatu Straży Celnej „Komańcza” z Inspektoratu SC „Dukla”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Jaśliska”. 
Rozkazem komendanta Straży Granicznej z 10 lipca 1929 "w sprawach organizacyjnych" powołano placówkę Straży Granicznej „Huta Polańska” w sile jednej drużyny przekazanej z podkomisariatu „Polany”. 
Placówka Straży Granicznej I linii „Wisłok Wielki” znalazła się w jego strukturze.
Rozkazem nr 1 z 29 stycznia 1934 roku "w sprawach [...] zmian przydziałów", komendant Straży Granicznej płk Jan Jur-Gorzechowski wyłączył placówkę I linii Wisłok z komisariatu Straży Granicznej „Jaśliska” i przydzielił do komisariatu Straży Granicznej „Wola Michowa”.
Służba graniczna.
Sąsiednie placówki:

</doc>
<doc id="3927211" url="https://pl.wikipedia.org/wiki?curid=3927211" title="Bulbophyllum">
Bulbophyllum



</doc>
<doc id="3927212" url="https://pl.wikipedia.org/wiki?curid=3927212" title="Józef Konieczny (polityk)">
Józef Konieczny (polityk)

Józef Konieczny (ur. 15 stycznia 1914 w Kruszewni, zm. 13 lipca 1995) – polski rolnik i działacz ludowy, poseł na Sejm PRL VI kadencji.
Życiorys.
Uzyskał wykształcenie podstawowe. W 1946 wstąpił do Stronnictwa Ludowego, a w 1949 wraz z nim do Zjednoczonego Stronnictwa Ludowego, w którym był prezesem koła, wiceprezesem Gromadzkiego Komitetu, a także zasiadał w Powiatowym oraz w Wojewódzkim Komitecie partii. W latach 1961–1971 pełnił funkcję wiceprezesa PK ZSL w Poznaniu.
W latach 1952–1960 był księgowym w Rolniczej Spółdzielni Produkcyjnej w Kruszewni, a od 1960 do 1977 pełnił w tejże RSP funkcję przewodniczącego zarządu. Zasiadał w Powiatowej Radzie Rolniczych Spółdzielni Produkcyjnych oraz w Radzie Centralnego Związku RSP, był także przewodniczącym Komisji Oświaty Centralnego Związku RSP. Przez wiele lat był radnym Gromadzkiej Rady Narodowej, gdzie przewodniczył Komisji Rolnictwa, Leśnictwa i Gospodarki Wodnej. W 1969 został radnym Wojewódzkiej Rady Narodowej, a w 1972 uzyskał mandat posła na Sejm PRL w okręgu Szamotuły. W Sejmie zasiadał w Komisji Górnictwa, Energetyki i Chemii.
Został pochowany na cmentarzu parafialnym w Szamotułach.

</doc>
<doc id="3927218" url="https://pl.wikipedia.org/wiki?curid=3927218" title="Svítání na západě">
Svítání na západě

Svítání na západě (cz. "Świtanie na zachodzie") – tomik wierszy Otokara Březiny, opublikowany w 1896. Zawiera dwadzieścia jeden wierszy. Są to między innymi *** "[Ples věčných svítání do soumraků mých zpíval]", "Ranní modlitba", "Tys nešla", "Vteřiny", "Proč odvracíš se, o Slabá?", "Legenda tajemné viny", "Slyším v duši:", "Žalm ke cti nejvyššího Jména" i "Tajemství bolesti".
Składające się na tomik utwory są napisane albo wierszem regularnym, czeskim aleksandrynem, jak otwierający zbiorek utwór bez tytułu, albo wierszem wolnym.

</doc>
<doc id="3927220" url="https://pl.wikipedia.org/wiki?curid=3927220" title="Tadeusz Komsta">
Tadeusz Komsta

Tadeusz Komsta (ur. 17 grudnia 1932 w Czyżewie-Chrapkach, zm. 10 marca 1994) – polski rolnik, poseł na Sejm PRL VI kadencji.
Życiorys.
Syn Adama i Józefy. Uzyskał wykształcenie podstawowe. Chodził do szkoły przysposobienia rolniczego. Pełnił funkcje sołtysa i radnego Gromadzkiej Rady Narodowej w Czyżewie. W 1967 wstąpił do Zjednoczonego Stronnictwa Ludowego, gdzie był sekretarzem koła, a także członkiem Gromadzkiego Komitetu w Czyżewie. W 1972 uzyskał mandat posła na Sejm PRL w okręgu Łomża. Zasiadał w Komisji Spraw Wewnętrznych i Wymiaru Sprawiedliwości.

</doc>
<doc id="3927221" url="https://pl.wikipedia.org/wiki?curid=3927221" title="Větry od pólů">
Větry od pólů

Větry od pólů (cz. "Wiatry od biegunów") – tomik czeskiego poety Otokara Březiny, opublikowany w 1897. Zawiera dwadzieścia utworów, między innymi "Královna nadějí", "Mučeníci", "Kde jsem už slyšel?...", "Modlitba za nepřátele", "Úsměv života", "Šťastní", "Noci!", "Bratrství věřících", "Polední zrání", "Pohyb němých úst", "Magické půlnoci" i "Dlouho stáli...". Składające się na tomik utwory są napisane w większości wierszem wolnym.

</doc>
<doc id="3927222" url="https://pl.wikipedia.org/wiki?curid=3927222" title="Ali Abi Issa">
Ali Abi Issa

Ali Abi Issa (ur. 1966) – polski duchowny muzułmański pochodzenia palestyńskiego, były przewodniczący Rady Naczelnej Ligi Muzułmańskiej w Rzeczypospolitej Polskiej.
Życiorys.
Jego rodzice byli Palestyńczykami spod Akki (oboje uciekli do Libanu na przełomie lat 40.i 50. XX wieku). Ali Abi Issa urodził się i wychowywał w obozie dla uchodźców w Bejrucie, jako jedno z sześciorga dzieci swoich rodziców. W latach 80. XX wieku emigrował do Polski. Studiował mechanikę na Politechnice Opolskiej. W 2010 uzyskał stopień doktora nauk humanistycznych w zakresie religioznawstwa na Uniwersytecie Jagiellońskim w Krakowie. Jest również specjalistą prawa Szari'a i teologii muzułmańskiej (tytuł uzyskał w Instytucie Nauk Humanistycznych i Islamistycznych w Paryżu). Pełni funkcję imama i dyrektora Muzułmańskiego Centrum Kulturalno-Oświatowego we Wrocławiu. Był przewodniczącym Rady Naczelnej Ligi Muzułmańskiej w RP.
Jego żona Iwona, jest nauczycielką historii.

</doc>
<doc id="3927223" url="https://pl.wikipedia.org/wiki?curid=3927223" title="Marian Kołdej">
Marian Kołdej

Marian Konstanty Kołdej (ur. 11 marca 1939 w Wólce Wojcieszkowskiej) – polski rolnik i agrotechnik, poseł na Sejm PRL VI kadencji.
Życiorys.
Pracował w gospodarstwie rodziców. Ukończył zaocznie technikum rolnicze. W latach 1963–1966 był agronomem gromadzkim w Sieciechowie. W 1966 objął gospodarstwo po ojcu.
Przystąpił do Związku Młodzieży Wiejskiej, a następnie do Zjednoczonego Stronnictwa Ludowego, gdzie był sekretarzem koła w Wólce Wojcieszkowskiej oraz członkiem prezydium Gromadzkiego Komitetu w Zajezierzu. Zasiadał w Powiatowej Radzie Narodowej w Kozienicach. W 1972 uzyskał mandat posła na Sejm PRL w okręgu Radom. Był członkiem Komisji Nauki i Postępu Technicznego.

</doc>
<doc id="3927233" url="https://pl.wikipedia.org/wiki?curid=3927233" title="Kazimiera Chodzyńska">
Kazimiera Chodzyńska

Kazimiera Chodzyńska z domu Mucha (ur. 28 października 1928 w Rżuchowie, zm. 28 grudnia 2005) – polska nauczycielka, poseł na Sejm PRL VI kadencji.
Życiorys.
Córka Józefa i Bronisławy. W 1948, ukończywszy Liceum Pedagogiczne w Ostrowcu Świętokrzyskim, została nauczycielką w szkole podstawowej w Mominie. W 1952 rozpoczęła pracę we własnym gospodarstwie rolnym w Rzuchowie.
W 1950 przystąpiła do Koła Gospodyń Wiejskich w Rzuchowie, była przewodniczącą KGW. Od 1956 należała do Zjednoczonego Stronnictwa Ludowego. Pełniła funkcje radnej Powiatowej Rady Narodowej w Opatowie, zastępcy przewodniczego Gromadzkiej Rady Narodowej. Była przewodniczącą Rady Nadzorczej Okręgowej Spółdzielni Mleczarskiej. W 1972 uzyskała mandat posła na Sejm PRL w okręgu Ostrowiec Świętokrzyski. Zasiadała w Komisji Przemysłu Lekkiego.

</doc>
<doc id="3927239" url="https://pl.wikipedia.org/wiki?curid=3927239" title="Aleksiej Kijankin">
Aleksiej Kijankin

Aleksiej Michajłowicz Kijankin (ros. Алексей Михайлович Киянкин; 26 kwietnia 1992) – rosyjski zapaśnik walczący w stylu klasycznym. Wojskowy mistrz świata w 2016 i 2018, a drugi w 2017 i 2021. Pierwszy w Pucharze Świata w 2017. Mistrz Rosji w 2014 i 2019; drugi w 2018; trzeci w 2016 i 2021 roku.

</doc>
<doc id="3927242" url="https://pl.wikipedia.org/wiki?curid=3927242" title="Aleksey Kiyankin">
Aleksey Kiyankin



</doc>
<doc id="3927244" url="https://pl.wikipedia.org/wiki?curid=3927244" title="Henryk Stefanik">
Henryk Stefanik

Henryk Tadeusz Stefanik (ur. 26 lutego 1924 w Potoku-Senderkach, zm. 25 lipca 2010 w Warszawie) – polski polityk, poseł na Sejm PRL VI kadencji, wojewoda rzeszowski (1973–1977).
Życiorys.
Syn Stanisława i Katarzyny. W 1941 roku wywieziono go na roboty przymusowe do Niemiec, na których pozostał do zakończenia wojny. W 1946 roku podjął pracę w Zarządzie Gminnym w Dobrej. W 1948 roku wstąpił do Stronnictwa Ludowego, a w 1949 roku wraz z nim do Zjednoczonego Stronnictwa Ludowego. W 1950 roku objął funkcję zastępcy przewodniczącego prezydium Powiatowej Rady Narodowej w Szczecinie, a w 1951 roku przewodniczącego prezydium PRN w Łobzie. W latach 1953–1956 był przewodniczącym Prezydium PRN w powiecie choszczeńskim. W 1956 roku skierowano go na studia do Wyższej Szkoły Nauk Społecznych przy KC PZPR, które przerwał ze względu na wydarzenia październikowe. 
W latach 1957–1958 był sekretarzem Wojewódzkiego Komitetu ZSL w Szczecinie, a od 1959 roku inspektorem i kierownikiem oddziału w prezydium tamtejszej Wojewódzkiej Rady Narodowej. W 1960 roku został przewodniczącym prezydium PRN w Szczecinie. W 1967 roku ukończył studia na Wydziale Inżynieryjno-Ekonomicznym Politechniki Szczecińskiej. W 1968 roku został zastępcą przewodniczącego prezydium WRN w Szczecinie. 
W styczniu 1972 roku został prezesem WK ZSL w Lublinie. Był także zastępcą członka NK ZSL. W wyborach w 1972 roku uzyskał mandat posła na Sejm PRL w okręgu Kraśnik, który pełnił do końca kadencji w 1976 roku. Zasiadał w Komisji Górnictwa, Energetyki i Chemii oraz w Komisji Obrony Narodowej. 
13 grudnia 1973 roku został powołany na stanowisko wojewody rzeszowskiego, a po reformie administracyjnej w 1975 nadal pozostał na stanowisku wojewody rzeszowskiego. 7 września 1977 roku został odwołany z tego stanowiska.
Był żonaty, miał dwoje dzieci.
Pochowany na cmentarzu wojskowym na Powązkach (kwatera AII43-7-5).

</doc>
<doc id="3927248" url="https://pl.wikipedia.org/wiki?curid=3927248" title="Wánderson do Carmo">
Wánderson do Carmo



</doc>
<doc id="3927250" url="https://pl.wikipedia.org/wiki?curid=3927250" title="Tadeusz Staszczyk">
Tadeusz Staszczyk

Tadeusz Staszczyk (ur. 18 czerwca 1919 w Woli Rudlickiej, zm. 7 czerwca 2004) – polski rolnik, działacz ruchu ludowego, poseł na Sejm PRL VI kadencji.
Życiorys.
Syn Adama i Heleny. Uzyskał wykształcenie podstawowe. W 1934 został członkiem Związku Młodzieży Wiejskiej RP „Wici”. Aresztowany w 1938 za organizowanie bojkotu wyborów parlamentarnych. W 1941 wywieziono go na roboty przymusowe do Niemiec. Do końca wojny pracował w Kopalni Węgla Brunatnego w Etzdorfie. W lipcu 1945 otrzymał gospodarstwo rolne w Choszcznie. W tym samym roku wstąpił do Stronnictwa Ludowego, a w 1949 wraz z nim do Zjednoczonego Stronnictwa Ludowego. Pełnił różne funkcje w samorządzie spółdzielczym na szczeblu powiatowym, a także w Powiatowej Radzie Narodowej. W 1972 uzyskał mandat posła na Sejm PRL w okręgu Stargard Szczeciński. Zasiadał w Komisji Nauki i Postępu Technicznego oraz w Komisji Rolnictwa i Przemysłu Spożywczego.

</doc>
<doc id="3927251" url="https://pl.wikipedia.org/wiki?curid=3927251" title="Nastro d'argento">
Nastro d'argento



</doc>
<doc id="3927252" url="https://pl.wikipedia.org/wiki?curid=3927252" title="Bronisław Borowy">
Bronisław Borowy

Bronisław Borowy (ur. 18 października 1912 w Zaborówcu, zm. 12 stycznia 1978) – polski rolnik, poseł na Sejm PRL VI kadencji.
Życiorys.
Uczęszczał do czteroletniej szkoły podstawowej w Zaborówcu, a następnie do Technikum Rolniczego w Lesznie, uzyskując wykształcenie średnie. W sierpniu 1939 powołano go do wojska jako podoficera i wcielono do 17 Pułku Ułanów Wielkopolskich. Przeniesiono go w Poznaniu do 7 Pułku Strzelców Konnych Armii „Poznań”. Został ciężko ranny w bitwie nad Bzurą. W 1946 wstąpił do Stronnictwa Ludowego, a w 1949 wraz z nim do Zjednoczonego Stronnictwa Ludowego. Był członkiem Wojewódzkiego Komitetu ZSL w Zielonej Górze i radnym Wojewódzkiej Rady Narodowej. Pełnił funkcję prezesa Ochotniczej Straży Pożarnej w Wijewie. Pełnił także działalność na rzecz spółdzielczości wiejskiej i kółek rolniczych, należał również do Związku Bojowników o Wolność i Demokrację. W latach 1972–1976 pełnił mandat posła na Sejm PRL w okręgu Zielona Góra, zasiadając w Komisji Leśnictwa i Przemysłu Drzewnego. Był administratorem majątków.
Życie prywatne.
Syn Antoniego. Miał ośmioro rodzeństwa (troje z nich zmarło jako małe dzieci). Od 1938 był żonaty z Walentyną z domu Rademacher, z którą miał siedmioro dzieci: Marię, Lucynę, Włodzimierza (zmarł w wieku 2 lat), Urszulę, Janusza, Mariusza i Krzysztofa.

</doc>
<doc id="3927253" url="https://pl.wikipedia.org/wiki?curid=3927253" title="Anderson Luís de Abreu Oliveira">
Anderson Luís de Abreu Oliveira



</doc>
<doc id="3927255" url="https://pl.wikipedia.org/wiki?curid=3927255" title="Diego Ribas da Cunha">
Diego Ribas da Cunha



</doc>
<doc id="3927257" url="https://pl.wikipedia.org/wiki?curid=3927257" title="Alex Rodrigo Dias da Costa">
Alex Rodrigo Dias da Costa



</doc>
<doc id="3927259" url="https://pl.wikipedia.org/wiki?curid=3927259" title="Stanisława Białek">
Stanisława Białek

Stanisława Białek (ur. 10 listopada 1930 w Skarżysku-Kamiennej, zm. 14 lutego 1989 w Kielcach) – polska nauczycielka, poseł na Sejm PRL VI kadencji.
Życiorys.
Uzyskała wykształcenie średnie. Ukończywszy gimnazjum w Skarżysku-Kamiennej, od 1950 była nauczycielką w Niestachowie, Promniku i Woli Morawickiej. W 1953 ukończyła Liceum Pedagogiczne w Jędrzejowie, zaś w 1961 Studium Nauczycielskie w Kielcach. Uczyła potem w szkole podstawowej w Strawczynie.
Do Zjednoczonego Stronnictwa Ludowego wstąpiła w 1954. Była działaczką Związku Harcerstwa Polskiego. W 1972 uzyskała mandat posła na Sejm PRL w okręgu Kielce. Zasiadała w Komisji Kultury i Sztuki.
Została pochowana na Cmentarzu Komunalnym w Cedzynie.

</doc>
<doc id="3927260" url="https://pl.wikipedia.org/wiki?curid=3927260" title="Doniéber Alexander Marangon">
Doniéber Alexander Marangon



</doc>
<doc id="3927262" url="https://pl.wikipedia.org/wiki?curid=3927262" title="Helton da Silva Arruda">
Helton da Silva Arruda



</doc>
<doc id="3927263" url="https://pl.wikipedia.org/wiki?curid=3927263" title="Carlos Luciano da Silva">
Carlos Luciano da Silva



</doc>
<doc id="3927264" url="https://pl.wikipedia.org/wiki?curid=3927264" title="Adżwan">
Adżwan



</doc>
<doc id="3927268" url="https://pl.wikipedia.org/wiki?curid=3927268" title="Stefan Bełdycki">
Stefan Bełdycki

Stefan Bełdycki (ur. 20 września 1917 w Brzuzu, zm. 12 września 2004 w Szczytnie) – polski rolnik i działacz ludowy, poseł na Sejm PRL VI kadencji.
Życiorys.
Syn Stanisława i Marianny. Uzyskał wykształcenie podstawowe. Podczas II wojny światowej wywieziono go na roboty przymusowe. W 1947 przystąpił do Stronnictwa Ludowego, a w 1949 wraz z nim do Zjednoczonego Stronnictwa Ludowego. Był prezesem koła, a także członkiem Komitetów ZSL: Gminnego, Powiatowego i Wojewódzkiego. W latach 1962–1966 pełnił funkcję przewodniczącego Gromadzkiej Rady Narodowej w Szczytnie, był też ławnikiem sądu powiatowego. Zasiadał w radach nadzorczych organizacji spółdzielczych na swoim terenie. W 1972 uzyskał mandat posła na Sejm PRL w okręgu Olsztyn. Był członkiem Komisji Leśnictwa i Przemysłu Drzewnego.

</doc>
<doc id="3927269" url="https://pl.wikipedia.org/wiki?curid=3927269" title="Andrés Rivero Agüero">
Andrés Rivero Agüero

Andrés Rivero Agüero (ur. 4 lutego 1905 w San Luis, zm. 11 listopada 1997 w Miami) – kubański polityk związany z Postępową Partią Akcji, w latach 1957–1958 premier Kuby.
Życiorys.
Urodził się w 4 lutego 1905 roku w San Luis, w prowincji Oriente.
Swoją karierę polityczną związał z Postępową Partią Akcji. Sprawował urząd premiera Kuby od 26 marca 1957, gdy zastąpił na stanowisku Jorgego Garcíę Montesa, przez niespełna dwanaście miesięcy do 6 marca 1958. Jego następcą został Emilio Núñez Portuondo.
Zmarł 11 listopada 1997 roku w Miami na Florydzie.

</doc>
<doc id="3927272" url="https://pl.wikipedia.org/wiki?curid=3927272" title="Hyper-Threading">
Hyper-Threading



</doc>
<doc id="3927281" url="https://pl.wikipedia.org/wiki?curid=3927281" title="Rustem Mambietow">
Rustem Mambietow

Rustem Ikramowicz Mambietow (ros. Рустем Икрамович Мамбетов; ur. 15 lipca 1973) – rosyjski zapaśnik walczący w stylu klasycznym. Zajął dziesiąte miejsce na mistrzostwach świata w 2002. Wicemistrz Europy w 2002 i trzeci w 2003. Triumfator igrzysk wojskowych w 1999. Piąty w Pucharze Świata w 2003.
Mistrz Rosji w 1999 roku.

</doc>
<doc id="3927283" url="https://pl.wikipedia.org/wiki?curid=3927283" title="Rustem Mambetov">
Rustem Mambetov



</doc>
<doc id="3927284" url="https://pl.wikipedia.org/wiki?curid=3927284" title="Franciszek Bajor">
Franciszek Bajor

Franciszek Bajor (ur. 10 stycznia 1921 w Orzelcu Małym, zm. 5 sierpnia 2002) – polski nauczyciel, poseł na Sejm PRL VI kadencji.
Życiorys.
Uzyskał wykształcenie wyższe niepełne. Podczas II wojny światowej walczył w Batalionach Chłopskich. Po wojnie ukończył kurs nauczycielski w Szczekocinach, a następnie uczęszczał do Studium Nauczycielskiego w Kielcach. Pracował jako nauczyciel (a także kierownik) w kilku szkołach w powiecie buskim. Był także dyrektorem Szkoły Podstawowej nr 2 w Chmielniku.
W 1948 przystąpił do Stronnictwa Ludowego, a w 1949 wraz z nim do Zjednoczonego Stronnictwa Ludowego. Zasiadał w Powiatowej Komisji Oświaty i Kultury w Busku-Zdroju. Był wiceprezesem Zarządu Oddziału Powiatowego Związku Nauczycielstwa Polskiego w Busku-Zdroju. W 1972 uzyskał mandat posła na Sejm PRL w okręgu Busko-Zdrój. W Sejmie zasiadał w Komisji Oświaty i Wychowania.
Został pochowany na cmentarzu parafialnym w Chmielniku.

</doc>
<doc id="3927286" url="https://pl.wikipedia.org/wiki?curid=3927286" title="Zygmunt Kopeć">
Zygmunt Kopeć

Zygmunt Kopeć (ur. 20 listopada 1924 w Sielcu, zm. 17 kwietnia 1997) – polski rolnik, poseł na Sejm PRL V i VI kadencji.
Życiorys.
Syn Józefa i Józefy. Uzyskał wykształcenie podstawowe. Podczas II wojny światowej należał do Batalionów Chłopskich. Pracował we własnym gospodarstwie rolnym we wsi Brzeście. Współorganizował spółdzielczość w regionie, działając w samorządzie. Był radnym Gromadzkiej i Powiatowej Rady Narodowej. Zajmował stanowisko prezesa Powiatowego Związku Kółek Rolniczych. Od 1949 należał do Zjednoczonego Stronnictwa Ludowego, w którym był wiceprezesem Powiatowego Komitetu w Jędrzejowie. W 1969 i 1972 uzyskiwał mandat posła na Sejm PRL w okręgu Kielce. Przez dwie kadencje zasiadał w Komisji Rolnictwa i Przemysłu Spożywczego.
Został pochowany na cmentarzu parafialnym w Mieronicach.

</doc>
<doc id="3927287" url="https://pl.wikipedia.org/wiki?curid=3927287" title="Nedal Abu Tabaq">
Nedal Abu Tabaq

Nedal Abu Tabaq (ur. 14 stycznia 1971 w Al-Chafdżi, zm. 29 listopada 2020 w Lublinie) – polski lekarz i duchowny muzułmański pochodzenia palestyńskiego, mufti Ligi Muzułmańskiej w Rzeczypospolitej Polskiej, stały mediator sądowy przy Sądzie Okręgowym w Lublinie.
Życiorys.
Przed urodzeniem Nedala jego rodzice emigrowali z Palestyny do Arabii Saudyjskiej, gdzie przyszedł na świat, a następnie do Kuwejtu, gdzie uczęszczał do szkoły średniej. W 1988 wyjechał w ramach stypendium do Polski, by podjąć studia na Akademii Medycznej w Lublinie (obecnie Uniwersytet Medyczny w Lublinie). Tytuł lekarza uzyskał w 1997. W trakcie studiów angażował się w działania na rzecz integracji środowiska studentów muzułmańskich w Lublinie, był założycielem Stowarzyszenia Studentów Muzułmańskich. W 2004 po ukończeniu studiów teologiczno-prawniczych we Francji uzyskał tytuł specjalisty prawa szariatu. Pełnił funkcję imama Islamskiego Centrum Kultury w Lublinie oraz muftiego i przewodniczącego Rady Imamów przy Lidze Muzułmańskiej RP oraz zastępcy przewodniczącego Rady Naczelnej Ligi Muzułmańskiej w RP. Od 2016 był przewodniczącym Muzułmańskiego Stowarzyszenia Kształcenia Kulturalnego. Aktywnie brał udział w dialogu międzykulturowym i międzyreligijnym. Odpowiadał za korektę merytoryczną tłumaczenia hadisów al-Buchari.

</doc>
<doc id="3927290" url="https://pl.wikipedia.org/wiki?curid=3927290" title="Eseta Finau">
Eseta Finau

Eseta Finau (ur. ?) – fidżyjska lekkoatletka, specjalizująca się w skoku o tyczce.

</doc>
<doc id="3927293" url="https://pl.wikipedia.org/wiki?curid=3927293" title="OV1-5">
OV1-5

OV1-5 ("Orbiting Vehicle 1-5") – amerykański wojskowy satelita z serii OV1, który prowadził badania nad optycznym obrazem Ziemi i przestrzeni kosmicznej, w celu opracowania doskonalszych optycznych satelitów rozpoznawczych. Misja nosiła także oznaczenie BORE (Background Optical Radiation experiment).
Opis.
OV1-5 został zbudowany przez firmę Convair, należącą do koncernu General Dynamics, jako kolejny satelita typu OV1. Statki o podobnej standaryzowanej konstrukcji, były wynoszone na orbitę przy okazji testów pocisków ICBM Atlas D. Satelita miał kształt cylindra o długości 1,39 m, średnicy 69 cm i masie 114 kilogramów. Satelitę wyposażono w pięć czujników optycznych, z których 3 były skierowane w kierunku Ziemi, a dwa w przestrzeń kosmiczną. Czujniki operowały w zakresie podczerwieni, ultrafioletu i światła widzialnego. 
Ponieważ rakieta Atlas wykonywała lot suborbitalny, satelita w celu wejścia na swoją orbitę docelową musiał być połączony z blokiem napędowym, którego główną część stanowił silnik na paliwo stałe X-258 Altair-2. Blok napędowy wraz z satelitą miały masę 1100 kilogramów. Po osiągnięciu orbity docelowej następowało rozłączenie się bloku napędowego z satelitą.
Misja.
Misja rozpoczęła się 30 marca 1966 roku, kiedy rakieta Atlas D wyniosła z kosmodromu Vandenberg Air Force Base na niską orbitę okołoziemską 5 satelitę z serii OV1. Za pomocą bloku napędowego wyniesiono podczas tego startu także satelitę OV1-4. Po znalezieniu się na orbicie OV1-5 otrzymał oznaczenie COSPAR 1966-25B.

</doc>
<doc id="3927295" url="https://pl.wikipedia.org/wiki?curid=3927295" title="Ja’akow Litzman">
Ja’akow Litzman

Ja’akow Litzman (hebr.: יעקב ליצמן, ang.: "Yakov Litzman", "Yaakov Litzman", ur. 2 września 1948 w Niemczech) – izraelski polityk, w latach 2009–2013 oraz w 2015 wiceminister zdrowia, w latach 2015–2017 minister zdrowia, od 2020 minister mieszkalnictwa i budownictwa, od 1999 poseł do Knesetu z listy koalicji Zjednoczony Judaizm Tory, związany z partią Agudat Israel.
W wyborach parlamentarnych w 1999 po raz pierwszy dostał się do izraelskiego parlamentu. Zasiadał w Knesetach XV, XVI, XVII, XVIII, XIX, XX i XXI kadencji. Dwukrotnie współtworzył frakcję Agudat Israel w Knesecie po rozłamie w Zjednoczonym Judaizmie Tory – w 2005 wraz z Jisra’elem Eichlerem i Me’irem Poruszem oraz w 2019 z Eichlerem i Eli’ezerem Mozesem.
Od 6 kwietnia 2009 do 18 marca 2013 wiceminister zdrowia w drugim rządzie Binjamina Netanjahu. Powrócił na to stanowisko 19 maja 2015 w czwartym rządzie Binjamina Netanjahu, sprawował je do 2 września tegoż roku, kiedy to stanął na czele resortu. Pozostał na stanowisku do 28 listopada 2017.
W kwietniu 2020 r. Ja’akow Litzman stał się tematem doniesień medialnych, gdy wykryto infekcję koronawirusem zarówno u niego i jego żony. Według niektórych mediów miał wcześniej twierdzić, że pandemia COVID-19 jest karą od Boga za homoseksualizm. O ile Litzman faktycznie ma niepochlebną opinię na temat homoseksualizmu, informacja o tym, że miał obarczyć go winą za koronawirusa, okazała się fake newsem.
Od 17 maja 2020 roku zaprzysiężony jako minister budownictwa i mieszkalnictwa.

</doc>
<doc id="3927296" url="https://pl.wikipedia.org/wiki?curid=3927296" title="Jaakow Litzman">
Jaakow Litzman



</doc>
<doc id="3927297" url="https://pl.wikipedia.org/wiki?curid=3927297" title="Yaakov Litzman">
Yaakov Litzman



</doc>
<doc id="3927298" url="https://pl.wikipedia.org/wiki?curid=3927298" title="Mroczny cień sprawiedliwości">
Mroczny cień sprawiedliwości



</doc>
<doc id="3927300" url="https://pl.wikipedia.org/wiki?curid=3927300" title="Yakov Litzman">
Yakov Litzman



</doc>
<doc id="3927301" url="https://pl.wikipedia.org/wiki?curid=3927301" title="Ja'akow Litzman">
Ja'akow Litzman



</doc>
<doc id="3927305" url="https://pl.wikipedia.org/wiki?curid=3927305" title="Ruce (tomik poetycki)">
Ruce (tomik poetycki)

Ruce (cz. "Ręce") – tomik czeskiego poety Otokara Březiny, opublikowany w 1901. Zbiór zawiera dwadzieścia utworów, w tym "Prolog", "Vedra", "Hudba slepců", "Bolest člověka", tytułowy wiersz "Ruce", "Zpívaly vody", "Zpívaly hořící hvězdy", "Kolozpěv srdcí", "Dithyramb světů", "Tichý oceán", "Chvíme se nad mocí vůle" i "Stráž nad mrtvými". Utwory te są przeważnie napisane wierszem wolnym. Wyjątkiem jest wiersz bez tytułu (oznaczony gwiazdką), ułożony trocheicznym ośmiostopowcem.

</doc>
<doc id="3927310" url="https://pl.wikipedia.org/wiki?curid=3927310" title="2021">
2021



</doc>
<doc id="3927311" url="https://pl.wikipedia.org/wiki?curid=3927311" title="Oskar Żawrocki">
Oskar Żawrocki

Oskar Żawrocki (ur. 15 czerwca 1901 w Oradówce k. Humania, zm. 12 listopada 1988 w Gdańsku) – polski działacz harcerski, instruktor ZHP, zastępca komendanta Gdańskiej Chorągwi Harcerzy, dowódca tajnych Harcerskich Oddziałów Bojowych w Gdańsku, uznawany za bohatera Chorągwi Gdańskiej ZHP.
Życie prywatne.
Urodził się 15 czerwca 1901 w Oradówce k. Humania, syn Henryka i Marii z d. Neumanow. W wieku 14 lat został sierotą. W latach 1905–1919 mieszkał w Humaniu. Tam ukończył rosyjską wyższą szkołę podstawową. Jednocześnie uczył się na prywatnych kompletach polskich, które pogłębiały w nim uczucia patriotyczne. W 1919 r. pracował w Zakładach Rady Głównej Opiekuńczej w Pruszkowie. Zdemobilizowany w 1921 r. kontynuował pracę w Zakładach RGO w Pruszkowie, jako kierownik bursy i wychowawca. Był też nauczycielem WF w Gimnazjum im T. Zana. W 1921 r. rozpoczął naukę w gimnazjum im. Ks. Józefa Poniatowskiego w Warszawie, gdzie zdał maturę. Przez rok studiował na Wydziale Fizyki Uniwersytetu Warszawskiego. Później ukończył kurs w Państwowym Instytucie Wychowania Fizycznego w Poznaniu i obronił pracę u prof. Piaseckiego, uzyskując stopień magistra. W latach 1927–1928 uczęszczał do Szkoły Podchorążych Rezerwy Piechoty w Ostrowi-Komorowie. Od 1926 do 1936 był także nauczycielem w renomowanym Gimnazjum i Liceum im. Sułkowskich w Radzynie. Był też wiceprzewodniczącym Państwowej Rady WF i PW, a od 1958 r. członkiem Głównego Komitetu Kultury Fizycznej. Był założycielem  i wieloletnim prezesem Oddziału Gdańskiego Polskiego Towarzystwa Naukowego Kultury Fizycznej. Zmarł w Gdańsku 12 listopada 1988 r.
Harcerstwo.
W Humaniu w 1917 r. zetknął się z harcerstwem, które wywarło znaczny wpływ na całe jego życie. Działał tam wspólnie z przyjacielem Aleksandrem Kamińskim, później podobnie jak i on był znanym instruktorem harcerskim. W 1919 r. został komendantem hufca w Humaniu i przedostał się przez front do Warszawy. W 1919 r. pracował w Zakładach Rady Głównej Opiekuńczej w Pruszkowie. W czasie pobytu w Pruszkowie i Warszawie był członkiem Chorągwi Warszawskiej Harcerzy i komendantem hufca pruszkowskiego. W 1920 r. utworzył pluton harcerski, którym dowodził podczas walk z bolszewikami w ramach 221 pp i 33 pp.  Jednocześnie instruktor chorągwi wielkopolskiej, później jeden z najbardziej znanych instruktorów w całym ZHP, od 1936 członek Komisji Przysposobienia Wojskowego przy Naczelnictwie ZHP w Warszawie. W latach 1936–1939 oddelegowany do pracy harcerskiej w Wolnym Mieście Gdańsku. Został skierowany do Gdańska decyzją Naczelnika Harcerzy z 22 października 1936 r. formalnie 1 września 1936 r. przez Ministerstwo Wyznań Religijnych i Oświecenia Publicznego został przydzielony do Komisariatu Generalnego Rzeczypospolitej Polskiej w Wolnym Mieście Gdańsku i jako pracownik tej placówki posiadał paszport dyplomatyczny, dający mu gwarancję bezpieczeństwa osobistego na trudnym gdańskim terenie. Jego pokój mieścił się w Wydziale Wojskowym KG RP, co związane było z jego tajną misją. Oficjalnie pełnił funkcję instruktora ds. harcerstwa i wychowania fizycznego w Komisariacie Generalnym RP w Gdańsku. Do jego obowiązków, jako pracownika KG RP należało przeprowadzanie wizytacji polskich szkół na całym terenie Wolnego Miasta Gdańska. Odegrał wybitną rolę w aktywizacji harcerstwa gdańskiego. Od 1937 r. był jednocześnie zastępcą komendanta Chorągwi Gdańskiej Harcerzy, był też kierownikiem wydziału programowo-szkoleniowego oraz kierownikiem referatu wychowania fizycznego, opiekunów i kształcenia starszyzny. Ułatwiało mu to znacznie prowadzenie wśród harcerzy w Gdańsku tajnych prac zleconych przez II Oddział Sztabu Głównego WP. Organizował szkolenie wojskowe gdańskich instruktorów i harcerzy. W grudniu 1936 r. utworzył tzw. plutony harcerskie, które były bazą dla potrzeb dywersji pozafrontowej. W 1936 r. został członkiem Komisji Przysposobienia Wojskowego przy Naczelnictwie ZHP w Warszawie. Należał do najwybitniejszych instruktorów harcerskich i pomimo pobytu w Gdańsku pełnił funkcję kierownika Wydziału Drużyn w Głównej Kwaterze Harcerzy w Warszawie. Był m.in. współtwórcą Trzyletniego Wyścigu Pracy. Został zaprzysiężony i przeszkolony w Polsce w zakresie dywersji pozafrontowej w ramach prac II Oddziału Sztabu Głównego WP, w jednym z ośrodków szkolenia kadr dywersyjnych w Puszczy Kampinoskiej. Spośród instruktorów i starszych harcerzy oraz członków Kół Przyjaciół Harcerstwa w Gdańsku typował kandydatów do HOB i organizował ich szkolenie w Chowańcu, Rozłuczu i Solcu Kujawskim. Podlegał w tym zakresie bezpośrednio ppłk. Rosnerowi a następnie ppłk. Sobocińskiemu – kolejnym szefom Wydziału Wojskowego KG RP w Gdańsku. Jako dowódców pierwszych tajnych harcerskich „trójek” w Gdańsku wyznaczył: ppor rez. phm. Tadeusza Szymańskiego, plut. rez. phm Jana Trojaka i ppor. rez. hm. dr. Kulczyckiego.  W III 1939 r. uczestniczył w Gdyni w odprawie dowódców gdańskich oddziałów dywersyjnych. Od 10.06.1939 r. był Komisarzem Pogotowia Harcerzy w Gdańsku, którego zadaniem było przygotowanie harcerzy gdańskich do wojny. W sierpniu 1939 r. odwoływał członków ZHP i HOB z Gdańska do Gdyni. Wojna zastała go w Gdyni, gdzie utworzył ochotniczy oddział z instruktorów i harcerzy gdańskich. Następnie będąc por. rez. walczył w obronie Gdyni i Kępy Oksywskiej, jako adiutant płk. Dąbka. Ranny dostał się do niewoli i przebywał w Oflagu IV A Hohenstein, a następnie VI A Murnau, gdzie był adiutantem starszego obozu gen. dyw. Tadeusza Kutrzeby. Uniknął w ten sposób tragicznego losu wielu gdańskich instruktorów i harcerzy aresztowanych w Gdańsku po wybuchu wojny. Po wojnie krótko był kierownikiem referatu WF w II Korpusie. Po powrocie do Gdańska na przełomie 1945/46 był wizytatorem i naczelnikiem wydziału w Kuratorium Okręgu Szkolnego. Wielokrotnie przesłuchiwany przez UB w związku z przedwojenną działalnością, zarzucano mu, że był oficerem Oddziału II. Jednocześnie do emerytury był kierownikiem Studium WF Akademii Lekarskiej w Gdańsku. Był aktywnym działaczem społecznym. Od grudnia 1956 r. wiceprzewodniczącym Naczelnej Rady Harcerskiej reaktywowanego ZHP. Funkcję tę pełnił do kwietnia 1958 r., kiedy to razem z Aleksandrem Kamińskim i grupą wybitnych przedwojennych instruktorów harcerskich wycofał się z aktywnej pracy w ZHP, na znak protestu przeciwko ponownemu podporządkowaniu ZHP celom PZPR.

</doc>
<doc id="3927315" url="https://pl.wikipedia.org/wiki?curid=3927315" title="Wiersz polski. Zarys historyczny">
Wiersz polski. Zarys historyczny

Wiersz polski. Zarys historyczny – monografia Lucylli Pszczołowskiej poświęcona historii form wersyfikacyjnych (wzorców metrycznych, schematów stroficznych, rymu i instrumentacji głoskowej) w literaturze polskiej od czasów najdawniejszych do lat dziewięćdziesiątych XX wieku, opublikowana w 1997. Jest pierwszą całościową syntezą przemian form wierszowych poezji polskiej po podobnej książce Jana Łosia z 1920. Jest wymieniana wśród najważniejszych polskich książek z dziedziny wersologii. Ukazała się nakładem Fundacji na rzecz Nauki Polskiej.

</doc>
<doc id="3927316" url="https://pl.wikipedia.org/wiki?curid=3927316" title="Antena (czasopismo 1945-2002)">
Antena (czasopismo 1945-2002)



</doc>
<doc id="3927319" url="https://pl.wikipedia.org/wiki?curid=3927319" title="Antena (czasopismo 1934-1939)">
Antena (czasopismo 1934-1939)



</doc>
<doc id="3927322" url="https://pl.wikipedia.org/wiki?curid=3927322" title="Czescy symboliści, dekadenci, anarchiści przełomu XIX i XX wieku">
Czescy symboliści, dekadenci, anarchiści przełomu XIX i XX wieku

Czescy symboliści, dekadenci, anarchiści przełomu XIX i XX wieku – zestawiona przez Jacka Balucha antologia wierszy poetów czeskich epoki Moderny, zawierająca między innymi utwory Josefa Svatopluka Machara, Antonína Sovy, Otokara Březiny i Karela Hlaváčka, opublikowana w serii "Biblioteka Narodowa" w 1983. Zawiera przekłady różnych tłumaczy, w tym Józefa Waczkowa i autora antologii.

</doc>
<doc id="3927327" url="https://pl.wikipedia.org/wiki?curid=3927327" title="Wybór poezji (Wisława Szymborska)">
Wybór poezji (Wisława Szymborska)

Wybór poezji – edycja wierszy Wisławy Szymborskiej w ramach serii Biblioteka Narodowa, opublikowana w 2016 roku.
Autorem obszernego, zgodnie z wymogami serii, wstępu historycznoliterackiego jest Wojciech Ligęza.
Zbiór zawiera wiersze ze wszystkich okresów twórczości poetki, począwszy od lat czterdziestych XX wieku. Premiera książki odbyła się 14 lutego 2017 roku w Muzeum „Pana Tadeusza” we Wrocławiu.

</doc>
<doc id="3927331" url="https://pl.wikipedia.org/wiki?curid=3927331" title="An Hymn Of Heavenly Beauty (Spenser)">
An Hymn Of Heavenly Beauty (Spenser)

An Hymn Of Heavenly Beauty – poemat renesansowego angielskiego poety Edmunda Spensera, opublikowany w 1596 w zbiorze "The Four Hymns". Utwór został napisany przy użyciu strofy królewskiej (rhyme royal), czyli zwrotki siedmiowersowej, złożonej z wersów jambicznych pięciostopowych, rymowanej ababbcc. 

</doc>
<doc id="3927338" url="https://pl.wikipedia.org/wiki?curid=3927338" title="The Four Hymns (Spenser)">
The Four Hymns (Spenser)

The Four Hymns (w szesnastowiecznej ortografii "Fowre Hymnes") – tomik wierszy renesansowego angielskiego poety Edmunda Spensera, opublikowany w Londynie w 1596 nakładem Williama Ponsonby’ego. Zawiera utwory "An Hymn in Honour of Love", "An Hymn In Honour Of Beauty", "An Hymn of Heavenly Beauty" i "An Hymn of Heavenly Love". Utwory są napisane strofą królewską (rhyme royal). 
Tematem cyklu jest ogólny porządek świata. Cztery hymny Spensera najprawdopodobniej wpłynęły na lirykę Johna Keatsa.

</doc>
<doc id="3927346" url="https://pl.wikipedia.org/wiki?curid=3927346" title="TRAPPIST-1">
TRAPPIST-1

TRAPPIST-1 (oznaczenie 2MASS: J23062928-0502285) – bardzo chłodny czerwony karzeł (typ widmowy M8V) znajdujący się 39 lat świetlnych (około 12 parseków) od Ziemi w gwiazdozbiorze Wodnika.
Odkrycie planet.
W maju 2015 roku zespół astronomów pod kierownictwem Michaëla Gillona z Uniwersytetu w Liège odkrył trzy planety typu ziemskiego, krążące wokół gwiazdy, z których najodleglejsza mogła potencjalnie znajdować się w granicach ekosfery systemu. Do obserwacji użyto teleskopu TRAPPIST ("") w obserwatorium La Silla na pustyni Atakama w Chile. Zespół prowadził obserwacje od września do grudnia 2015 roku. Rezultaty badań opublikował na łamach czasopisma „Nature” w maju 2016 roku.
22 lutego 2017 roku międzynarodowy zespół astronomów (m.in. z NASA i Europejskiego Obserwatorium Południowego) ogłosił odkrycie kolejnych czterech skalistych egzoplanet krążących wokół TRAPPIST-1. Orbity co najmniej trzech z nich znajdują się w ekosferze gwiazdy i nie wyklucza się, że wszystkie mogą utrzymywać wodę w stanie ciekłym. Do obserwacji użyto przede wszystkim teleskopu TRAPPIST-South w obserwatorium La Silla, szerokokątnej kamery na podczerwień HAWK-I zainstalowanej na jednym z teleskopów VLT (Obserwatorium Paranal) oraz Teleskopu Kosmicznego Spitzera (a także szeregu innych instalacji naziemnych: TRAPPIST-North w Maroku, 3,8-metrowego UKIRT na Hawajach, Teleskopu Williama Herschela w La Palma na Wyspach Kanaryjskich oraz SAAO w Republice Południowej Afryki).
Planety były oznaczane w kolejności, w jakiej zostały odkryte. Pierwsze z odkrytych planet zostały oznaczone literami od „b” do „d” (kolejne litery oznaczają większy okres orbitalny), natomiast druga grupa obiektów została oznaczona literami od „e” do „h”.
Z okazji tego odkrycia Nate Swinehart zaprojektował Google Doodle, które było wyświetlane w dniu 23 lutego 2017.
Gwiazda.
Gwiazda została odkryta w 1999 roku w ramach projektu Two Micron All-Sky Survey i została oznaczona w katalogu pod numerem "2MASS J23062928-0502285". Parametry liczbowe oznaczają rektascensję oraz deklinację gwiazdy, natomiast litera "J" oznacza Epokę Juliańską.
TRAPPIST-1 ma około 8% masy Słońca, jego średnica to około 12% średnicy Słońca, przy temperaturze około 2560 K. Powstał minimum 500 milionów lat temu. Karzeł charakteryzuje się stosunkowo wysoką metalicznością, przy zawartości żelaza ([Fe/H]) równej 0,04, co stanowi 109% wartości dla Słońca.
Dzięki niskiej jasności czas życia tego karła może wynosić ok. 12 bilionów lat – to oznacza, że TRAPPIST-1 pozostanie gwiazdą ciągu głównego, w czasie gdy Wszechświat będzie znacznie chłodniejszy niż obecnie, a zapasy gazu potrzebnego do tworzenia nowych gwiazd zostaną wyczerpane.

</doc>
<doc id="3927347" url="https://pl.wikipedia.org/wiki?curid=3927347" title="Minnesang (antologia)">
Minnesang (antologia)

Minnesang. Niemiecka średniowieczna pieśń miłosna – antologia poezji minnesängerów w wyborze i tłumaczeniu Andrzeja Lama. Pierwsze wydanie, z przedmową Aliny Nowickiej-Jeżowej ukazało się w 1997, wydanie drugie, rozszerzone w 2016. W antologii zostały zaprezentowane utwory między innymi Dietmara von Aist, Heinricha von Veldeke, Walthera von der Vogelweide, Wolframa von Eschenbach i Ulricha von Liechtenstein.

</doc>
<doc id="3927403" url="https://pl.wikipedia.org/wiki?curid=3927403" title="Izzat Ghazzawi">
Izzat Ghazzawi

Izzat Ghazzawi (ur. 1952, zm. 4 kwietnia 2003) – palestyński pisarz.
Biografia.
Jego rodzice byli uchodźcami, którzy w 1948 uciekli na Zachodni Brzeg Jordanu. Mając 13 lat wydał sztukę, a kilka lat później uzyskał tytuł magistra literatury brytyjskiej i amerykańskiej. Następnie został profesorem na Uniwersytecie Bir Zajt, a także był członkiem Biura Wykonawczego Rady Palestyńskiej na rzecz Sprawiedliwości i Pokoju. W 2001 został laureatem nagrody Sacharowa. Jego 16-letni syn Rama został zamordowany przez izraelskich żołnierzy.

</doc>
<doc id="3927407" url="https://pl.wikipedia.org/wiki?curid=3927407" title="Astrée (1915)">
Astrée (1915)

Astrée (Q95) – francuski oceaniczny okręt podwodny z czasów I wojny światowej i okresu międzywojennego, druga zamówiona jednostka typu "Amphitrite". Została zwodowana 6 grudnia 1915 roku w stoczni Arsenal de Rochefort, po czym została w Hawrze przebudowana na podwodny stawiacz min. Do służby w Marine nationale weszła pod koniec wojny, w czerwcu 1918 roku. Jednostka służyła na Morzu Śródziemnym, a z listy floty została skreślona w 1928 roku.
Projekt i budowa.
„Astrée” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde". 
„Astrée” zbudowana została w Arsenale w Rochefort. Stępkę okrętu położono w 1912 roku, a został zwodowany 6 grudnia 1915 roku. Po wodowaniu okręt przeholowano do Hawru, gdzie przebudowano go na podwodny stawiacz min. Do służby przyjęto go w czerwcu 1918 roku. Nazwa nawiązywała do mitologicznej bogini sprawiedliwości – Astrai. Jednostka otrzymała numer burtowy Q95.
Dane taktyczno–techniczne.
„Astrée” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 440 ton, a w zanurzeniu 610 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Indret) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Okręt wyposażono w system stawiania min Normand-Fenaux, w którym miny były przechowywane w pionowych szybach umieszczonych w zbiornikach balastowych na śródokręciu. Uzbrojenie artyleryjskie stanowiło działo pokładowe kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Astrée” służyła na Morzu Śródziemnym. Jednostka została skreślona z listy floty w 1928 roku.

</doc>
<doc id="3927410" url="https://pl.wikipedia.org/wiki?curid=3927410" title="Suchá dolina (Revúcka dolina)">
Suchá dolina (Revúcka dolina)

Suchá dolina – dolina w Wielkiej Fatrze na Słowacji. Jest górną częścią Doliny Rewuckiej ("Revúcka dolina"). Ma wylot na wysokości około 700 m w górnej części miejscowości Liptovské Revúce (Vyšna Revúca). W miejscu tym znajdują się także wyloty dwóch bocznych odnóg Doliny Rewuckiej: Zelenej doliny ("Zelená dolina") i doliny Veľká Sutecká. Górą dolina Sucha podchodzi pod główną grań Wielkiej Fatry na odcinku od szczytu Krížna (1574 m) po Ostredok (1592 m). Orograficznie lewe zbocza doliny tworzy wschodni grzbiet Ostredoka z wierzchołkiem Ostré brdo, prawe wschodni grzbiet Krížny ciągnący się poprzez Rybovské sedlo, Repište, Prašnické sedlo, Veterný vrch, Východné Prašnické sedlo po Šturec. Dnem doliny spływa rzeka Revúca. Odchodzący od znajdującego się między Krížną a Ostredokiem szczyt Noštek krótki grzbiet oddziela górną część Suchej doliny od jej odnogi o nazwie Klinčeky.
Dolina jest w większości porośnięta lasem. Bezleśna, pokryta dużymi połaciami hal jest górna jej część – stoki szczytów Krížna, Noštek, Frčkov i Ostredok oraz lewe zbocza przy ujściu doliny. Zabudowany jest tylko wylot doliny. W dolnej części doliny, w pewnej odległości od zabudowań Vyšnej Revúcy znajduje się leśniczówka Hajabačka.
Dnem doliny prowadzi znakowany szlak turystyczny.

</doc>
<doc id="3927412" url="https://pl.wikipedia.org/wiki?curid=3927412" title="Tortula modica">
Tortula modica



</doc>
<doc id="3927414" url="https://pl.wikipedia.org/wiki?curid=3927414" title="Parafia Matki Bożej Bolesnej w Przędzelu">
Parafia Matki Bożej Bolesnej w Przędzelu

Parafia pw. Matki Bożej Bolesnej w Przędzelu – parafia rzymskokatolicka znajdująca się w Przędzelu i należąca do diecezji sandomierskiej w dekanacie Rudnik nad Sanem. Wyodrębniona z parafii Racławice 8 grudnia 1970 roku. Prowadzą ją księża diecezjalni. Kościół parafialny pw. Matki Bożej Bolesnej w Przędzelu wybudowany w 1971.

</doc>
<doc id="3927417" url="https://pl.wikipedia.org/wiki?curid=3927417" title="Zelená dolina (Wielka Fatra)">
Zelená dolina (Wielka Fatra)

Zelená dolina – dolina w Wielkiej Fatrze na Słowacji. Jest lewym odgałęzieniem Doliny Rewuckiej ("Revúcka dolina"). Ma wylot na wysokości około 740 m w górnej części miejscowości Liptovské Revúce. Górą podchodzi pod główną grań Wielkiej Fatry na odcinku od Ostredoka (1592 m) po Sedlo Ploskej (1390 m). Zelená dolina ma jedno odgałęzienie – dolinkę Radovo.
Dnem doliny spływa Zeleny potok, na niektórych mapach opisywany jako Lopušná. Dolina jest większości porośnięta lasem, ale jej najwyższe partie (na grzbiecie Wielkiej Fatry) pokrywają duże połacie hal. Również na dnie doliny znajdują się polany.
Wzdłuż koryta potoku z miejscowości Liptovské Revúce prowadzi szlak turystyczny, na przełęczy Chyžky łączący się z czerwonym szlakiem biegnącym głównym grzbietem Wielkiej Fatry.

</doc>
<doc id="3927418" url="https://pl.wikipedia.org/wiki?curid=3927418" title="Zelená dolina">
Zelená dolina



</doc>
<doc id="3927420" url="https://pl.wikipedia.org/wiki?curid=3927420" title="Lopušná">
Lopušná

Lopušnà – dolina w Wielkiej Fatrze w Karpatach Zachodnich na Słowacji. Jest górnym odgałęzieniem Zelenej doliny. Górą podchodzi pod główny grzbiet Wielkiej Fatry pomiędzy szczytami Ostredok (1596 m) i Suchý Vrch (1550 m). Lewe zbocza doliny tworzy krótki wschodni grzbiet Suchego vrchu, prawe wschodni grzbiet Ostredoka z dwuwierzchołkowym szczytem Ostré brdo. Dnem doliny spływa potok Lopušnà będący dopływem Revúcy. 
Dolina w górnej części jest trawiasta, w dolnej porośnięta lasem. Zbudowana jest z wapieni. Pas wapiennych skał ciągnie się tutaj przez Suchý vrch po Bielą skalę, podczas gdy okoliczne szczyty zbudowane są z margli. Na części dolinki utworzono rezerwat przyrody Suchý vrch.

</doc>
<doc id="3927424" url="https://pl.wikipedia.org/wiki?curid=3927424" title="Teresa Dzieduszycka">
Teresa Dzieduszycka

Teresa Dzieduszycka hrabina herbu Sas (ur. 3 stycznia 1927 we Lwowie, zm. 12 lutego 2017 w Warszawie) – polska tłumaczka oraz publicystka.
Życiorys.
Była córką Włodzimierza Dzieduszyckiego i Wandy Sapiehy-Różańskiej herbu Lis, siostrą Katarzyny Dzieduszyckiej-Herbert. Ukończyła polonistykę i romanistykę. W latach 1959-1997 przebywała w Paryżu, gdzie pracowała m.in. w École Pratique des Hautes Études. Była związana ze środowiskiem paryskiej "Kultury". Publikowała pod nazwiskiem Thérèse Douchy. Tłumaczyła na język francuski i angielski dzieła m.in. Sławomira Mrożka, Brunona Schulza, Gustawa Herlinga-Grudzińskiego i Józefa Czapskiego.
Po śmierci została pochowana w krypcie rodzinnej w Zarzeczu k. Jarosławia.

</doc>
<doc id="3927427" url="https://pl.wikipedia.org/wiki?curid=3927427" title="Valerie Leon">
Valerie Leon

Valerie Leon (ur. 12 listopada 1943 w Londynie) – brytyjska aktorka filmowa, telewizyjna i teatralna.

</doc>
<doc id="3927434" url="https://pl.wikipedia.org/wiki?curid=3927434" title="Matthias Rauchmiller">
Matthias Rauchmiller

Matthias Rauchmiller (Rauchmüller) (ur. 11 stycznia 1645 w Radolfzell am Bodensee, zm. 15 lutego 1686 w Wiedniu) – niemiecki rzeźbiarz i malarz.
Kształcił się we Flandrii. Tworzył w stylu klasycyzującego baroku. Jego głównymi dziełami są m.in. freski w kościele dominikanów w Wiedniu (ok. 1675-1676), freski kopuły i rzeźbione figury książąt w Mauzoleum Piastów Śląskich w Legnicy (1677-1679), a także nagrobki biskupa K. Metternicha w Trewirze (1675), O. Pestaluzziego i A.K. von Arzata w katedrze Marii Magdaleny we Wrocławiu (1679). Rzeźbił również w kości słoniowej.

</doc>
<doc id="3927439" url="https://pl.wikipedia.org/wiki?curid=3927439" title="Auguste Rateau">
Auguste Rateau

Camille Auguste Rateau (ur. 13 października 1863, zm. 13 stycznia 1930) – francuski inżynier, konstruktor maszyn.
Był członkiem Francuskiej Akademii Nauk. W 1902 skonstruował wielostopniową akcyjną turbinę parową (nazwaną jego nazwiskiem), poza tym opracował sposób doładowywania silników spalinowych. W czasie I wojny światowej wynalazł urządzenie, które kompensowało odrzut działa. W 1925 został odznaczony Komandorią Legii Honorowej.

</doc>
<doc id="3927440" url="https://pl.wikipedia.org/wiki?curid=3927440" title="Amarante (1915)">
Amarante (1915)

Amarante (Q99) – francuski oceaniczny okręt podwodny z czasów I wojny światowej i okresu międzywojennego, szósta zamówiona jednostka typu "Amphitrite". Została zwodowana 11 listopada 1915 roku w stoczni Arsenal de Toulon, po czym została w Hawrze przebudowana na podwodny stawiacz min. Do służby w Marine nationale weszła pod koniec wojny, we wrześniu 1918 roku. Jednostka służyła na Morzu Śródziemnym, a z listy floty została skreślona w 1925 roku.
Projekt i budowa.
„Amarante” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde". 
„Amarante” zbudowana została w Arsenale w Tulonie. Stępkę okrętu położono w 1912 roku, a został zwodowany 11 listopada 1915 roku. Po wodowaniu okręt przeholowano do Hawru, gdzie przebudowano go na podwodny stawiacz min. Do służby przyjęto go we wrześniu 1918 roku. Jednostka otrzymała numer burtowy Q99.
Dane taktyczno–techniczne.
„Amarante” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 440 ton, a w zanurzeniu 610 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Indret) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Okręt wyposażono w system stawiania min Normand-Fenaux, w którym miny były przechowywane w pionowych szybach umieszczonych w zbiornikach balastowych na śródokręciu. Uzbrojenie artyleryjskie stanowiło działo pokładowe kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Amarante” służyła na Morzu Śródziemnym. Okręt wraz z awizo „Engageante” uczestniczył w testach hydrofonu Walser. Jednostka została skreślona z listy floty w 1925 roku.

</doc>
<doc id="3927450" url="https://pl.wikipedia.org/wiki?curid=3927450" title="Hanns-Horst von Necker">
Hanns-Horst von Necker

Hanns-Horst von Necker (ur. 28 sierpnia 1903 w Rudolstadt, zm. 27 lutego 1979 w Bad Münstereifel) – niemiecki generał Luftwaffe podczas II wojny światowej.
Wstąpił do armii 5 kwietnia 1923 roku. W Reichswehrze pełnił funkcje sztabowe w różnych jednostkach. W czasie II wojny światowej dowodził 1 Dywizją Pancerno-Spadochronową "Hermann Göring". W 1945 roku schwytany przez Brytyjczyków, a wypuszczony na wolność w 1947 roku.

</doc>
<doc id="3927454" url="https://pl.wikipedia.org/wiki?curid=3927454" title="Hans-Horst von Necker">
Hans-Horst von Necker



</doc>
<doc id="3927465" url="https://pl.wikipedia.org/wiki?curid=3927465" title="Toyota Series Championships">
Toyota Series Championships

Toyota Series Championships, wcześniej Colgate Series Championships – nierozgrywany kobiecy turniej tenisowy organizowany corocznie na zakończenie roku w latach 1977 – 1982. Przestał być organizowany, gdy Virginia Slims został tytularnym sponsorem żeńskich rozgrywek tenisowych w 1983 roku.

</doc>
<doc id="3927467" url="https://pl.wikipedia.org/wiki?curid=3927467" title="Wspaniała przygoda Billa i Teda">
Wspaniała przygoda Billa i Teda

Wspaniała przygoda Billa i Teda (alternatywny tytuł: "Fantastyczne przygody Billa i Teda", ang. "Bill &amp; Ted's Excellent Adventure") – amerykański film komediowy z 1989 roku w reżyserii Stephena Hereka.
W 1991 otrzymał dwie nominacje do Saturna: za najlepszy film science fiction i za najlepsze kostiumy. Serwis Rotten Tomatoes w oparciu o opinie z 44 recenzji przyznał mu wynik 77%.
Opis fabuły.
Dwaj 17-latkowie, Ted Logan i Bill S. Preston, marzący o karierze muzycznej, przygotowują się do egzaminu z historii. Swoją pomoc oferuje im tajemniczy nieznajomy - jak się okazuje, przybyły z przyszłości, z roku 2654. Dzięki niemu Bill i Ted odbywają podróż w czasie i stykają się osobiście z największymi postaciami w dziejach.

</doc>
<doc id="3927473" url="https://pl.wikipedia.org/wiki?curid=3927473" title="Wacław Żak">
Wacław Żak

Wacław Żak (ur. 30 listopada 1923 w Skaratkach, zm. 5 sierpnia 2000) – polski rolnik i działacz ruchu ludowego, poseł na Sejm PRL V i VI kadencji.
Życiorys.
Syn Józefa i Heleny. Uzyskał wykształcenie średnie niepełne. Do końca II wojny światowej pracował w gospodarstwie rolnym rodziców w Skaratkach, w 1944 był kolporterem Batalionów Chłopskich w Domaniewicach. Należał potem do Polskiego Stronnictwa Ludowego, a następnie do Stronnictwa Ludowego, zasiadając od 1948 w prezydium Zarządu Powiatowego partii w Łowiczu. Działał także społecznie (w latach 1947–1950 zasiadał w zarządzie Towarzystwa „Dom Ludowy” w Łowiczu, jednocześnie od 1948 zasiadając w Zarządzie Powiatowym Związku Samopomocy Chłopskiej oraz w Komisji Kontroli Społecznej w Powiatowej Radzie Narodowej w Łowiczu, a także przewodnicząc Podkomisji Oświaty w tejże PRN) oraz w Związku Młodzieży Wiejskiej RP „Wici”, od 1947 do 1948 pełniąc funkcję prezesa ZP. Gdy organizacja ta współtworzyła Związek Młodzieży Polskiej, był do 1949 wiceprzewodniczącym, a następnie do 1950 przewodniczącym ZP. W 1949 wraz z SL przystąpił do Zjednoczonego Stronnictwa Ludowego, w którym także stał do 1950 na czele powiatowych struktur. W latach 1950–1954 nadal był pracownikiem aparatu partyjnego ZSL (jako instruktor, sekretarz i wiceprezes Powiatowego Komitetu w Rawie Mazowieckiej, Wieluniu i Łowiczu). Od 1960 do 1962 pełnił funkcję przewodniczącego prezydium Gromadzkiej Rady Narodowej w Skaratkach, a od 1962 prezesa Kółka Rolniczego w Skaratkach. Prowadził równocześnie własne gospodarstwo rolne. W 1969 i 1972 uzyskiwał mandat posła na Sejm PRL w okręgu Kutno. W trakcie V kadencji zasiadał w Komisji Rolnictwa i Przemysłu Spożywczego, a w trakcie VI w Komisji Budownictwa i Gospodarki Komunalnej.

</doc>
<doc id="3927479" url="https://pl.wikipedia.org/wiki?curid=3927479" title="Jan Wojciechowski (polityk)">
Jan Wojciechowski (polityk)

Jan Wojciechowski (ur. 6 lipca 1909 w Regnowie, zm. 6 września 1992 w Rawie Mazowieckiej) – polski rolnik i działacz ludowy, poseł na Sejm PRL V i VI kadencji.
Życiorys.
Syn Stanisława i Franciszki. Przed II wojną światową został absolwentem Średniej Szkoły Rolniczej im. Stanisława Staszica. Działał w Związku Młodzieży Wiejskiej RP „Wici” i Polskim Stronnictwie Ludowym „Wyzwolenie”. Podczas okupacji niemieckiej był członkiem Stronnictwa Ludowego „Roch” i Batalionów Chłopskich. W latach 1945–1952 pełnił funkcję kierownika Powiatowego Biura Rolnego. Był również przewodniczącym prezydium Gminnej Rady Narodowej w Regnowie oraz prezesem Spółdzielni Rolniczej przy Gminnej Spółdzielni „Samopomoc Chłopska” w Regnowie. Równocześnie prowadził własne gospodarstwo rolne. Zajmował stanowisko prezesa Powiatowego Komitetu Zjednoczonego Stronnictwa Ludowego w Rawie Mazowieckiej. W 1969 i 1972 uzyskiwał mandat posła na Sejm PRL w okręgu Tomaszów Mazowiecki. W trakcie V kadencji zasiadał w Komisji Planu Gospodarczego, Budżetu i Finansów, a w trakcie VI w Komisji Prac Ustawodawczych.
Pochowany na cmentarzu parafialnym w Regnowie.

</doc>
<doc id="3927480" url="https://pl.wikipedia.org/wiki?curid=3927480" title="Kozí chrbát (Góry Starohorskie)">
Kozí chrbát (Góry Starohorskie)

Kozí chrbát (1330 m) – najwyższy szczyt Starohorskich Wierchów na Słowacji. Znajduje się na ich wschodnim końcu tuż nad przełęczą Hiadeľské sedlo oddzielającą go od Niżnych Tatr. Dopiero niedawno Starohorskie Wierchy oddzielone zostały od Niżnych Tatr w odrębny mezoregion, w wielu więc opisach Kozí chrbát' zaliczany jest jeszcze do Niżnych Tatr.
Wschodnie stoki Kozíego chrbátu stromo opadają do przełęczy Hiadeľské sedlo (1099 m) i do dwóch opadających z niej w przeciwlegle strony dolin: Dolina Barboriná i Hiadeľská dolina, Względna wysokość szczytu nad tą przełęczą wynosi 231 m. Stoki zachodnie opadają do przełęczy Hadlanka (ok. 1150 m) (względna różnica wysokości około 180 m). Stoki południowe opadają do Uhliarskiej doliny.
Szczyt Kozíego chrbátu pokrywają dawne pasterskie hale, dzięki czemu rozciąga się z niego szeroka panorama widokowa obejmująca szczyty Niżnych Tatr, Rudawy Słowackie. Góry Kremnickie, pobliską Wielką Fatrę i Wielki Chocz. Trawiasty grzbiet ciągnie się od Kozíego chrbátu aż po zachodnie zbocza Kečki. Partie szczytowe Kozíego chrbátu zbudowane są ze skał wapiennych przykrywających skały krystaliczne. Dzięki temu charakteryzuje go bogata roślinność. Na północnych stokach opadających do doliny Barboriná utworzono rezerwat przyrody Kozí chrbát.
Kozí chrbát jest łatwo dostępny z ośrodka narciarskiego w miejscowości Donovaly oraz z Korytnicy-kúpele. Z miejscowości Donovaly jest dużo mniejsza różnica wysokości do podejścia. Przez szczyt prowadzi czerwony szlak będący odcinkiem szlaku Cesta hrdinov SNP. Istnieje możliwość obejścia szczytu Kozíego chrbátu po północnej stronie (szlak żółty). Traci się przez to najładniejsze i rozległe widoki, ale przydatne to jest np. podczas złej pogody, gdy wierzchołek i tak pozbawiony jest widoków.

</doc>
<doc id="3927484" url="https://pl.wikipedia.org/wiki?curid=3927484" title="Andrzej Szubar">
Andrzej Szubar

Andrzej Szubar (ur. 14 listopada 1919 w Zaborzu, zm. 8 marca 1988) – polski żołnierz, milicjant i polityk, poseł na Sejm PRL IV, V i VI kadencji.
Życiorys.
Syn Michała i Magdaleny. Uzyskał wykształcenie wyższe niepełne. W czasie II wojny światowej walczył jako partyzant i żołnierz 1 Armii Wojska Polskiego. Otrzymał stopień podpułkownika. W 1945 odbył kurs dla kierowników jednostek Milicji Obywatelskiej w Szkole Oficerów Polityczno-Wychowawczych w Łodzi. W latach 1944–1949 był kolejno powiatowym komendantem Milicji Obywatelskiej w Hrubieszowie i Radomsku oraz wojewódzkim komendantem MO w Lublinie i Rzeszowie, skąd zwolniono go jako „nieodpowiadającego wymogom MO” oraz „klasowo i ideologicznie obcego”. Został prezesem Zarządu Okręgowego Spółdzielni Mleczarskiej w Rzeszowie, którym był do 1952. W tym samym roku został absolwentem dwuletniego Studium Zaocznego przy KC PZPR w Warszawie oraz sekretarzem Wojewódzkiego Komitetu Wykonawczego Zjednoczonego Stronnictwa Ludowego w Olsztynie. Do 1954 pełnił tę samą funkcję w lubelskim WKW. Od 1954 do 1964 był wiceprzewodniczącym prezydium Wojewódzkiej Rady Narodowej w Kielcach. W listopadzie 1956 został wiceprezesem WKW ZSL w Kielcach. Od października 1959 do stycznia 1964 był wiceprezesem, a następnie, do lutego 1974, prezesem Wojewódzkiego Komitetu tej partii w Kielcach. W 1965, 1969 i 1972 uzyskiwał mandat posła na Sejm PRL w okręgu Busko-Zdrój i Końskie. W trakcie IV kadencji przewodniczył Komisji Komunikacji i Łączności, a w VI był zastępcą przewodniczącego. W trakcie V i VI kadencji zasiadał w Komisji Obrony Narodowej, ponadto w V brał udział w pracach Komisji Drobnej Wytwórczości, Spółdzielczości Pracy i Rzemiosła, a w VI w Komisji Przemysłu Ciężkiego, Chemicznego i Górnictwa.
Pełnił funkcje prezesa zarządu kieleckiego Ligi Obrony Kraju, członka wojewódzkich władz Związku Bojowników o Wolność i Demokrację, wiceprzewodniczącego Wojewódzkiego Zarządu Społecznego Funduszu Odbudowy Stolicy oraz przewodniczącego Komitetu Budowy Ośrodka Telewizyjnego na Świętym Krzyżu.
Pochowany wraz z Danutą Szubar (1922–2001) na Cmentarzu Komunalnym nr 1 w Kielcach.

</doc>
<doc id="3927490" url="https://pl.wikipedia.org/wiki?curid=3927490" title="Colgate Series Championships">
Colgate Series Championships



</doc>
<doc id="3927500" url="https://pl.wikipedia.org/wiki?curid=3927500" title="Dolores Florez Ruiz">
Dolores Florez Ruiz



</doc>
<doc id="3927501" url="https://pl.wikipedia.org/wiki?curid=3927501" title="Lola de España">
Lola de España



</doc>
<doc id="3927502" url="https://pl.wikipedia.org/wiki?curid=3927502" title="La Faraona">
La Faraona



</doc>
<doc id="3927512" url="https://pl.wikipedia.org/wiki?curid=3927512" title="Bolesław Dylak">
Bolesław Dylak

Bolesław Dylak (ur. 2 lutego 1925 w Krynce, zm. 20 października 2009 w Warszawie) – polski nauczyciel i polityk ruchu ludowego, poseł na Sejm PRL VI kadencji, w latach 1976–1981 wiceminister oświaty i wychowania.
Życiorys.
Syn Wojciecha i Aleksandry. Uzyskał wykształcenie wyższe na Wydziale Historyczno-Socjologicznym Wyższej Szkoły Nauk Społecznych przy KC PZPR, uzyskując stopień magistra (1961). W 1947 działał w Związku Młodzieży Wiejskiej RP „Wici”, a od 1948 do 1949 w Związku Młodzieży Polskiej. W 1948 został członkiem Stronnictwa Ludowego, z którym w 1949 przystąpił do Zjednoczonego Stronnictwa Ludowego. Od 1 listopada 1949 był członkiem Związku Nauczycielstwa Polskiego. W latach 1950–1951 pełnił funkcję prezesa Powiatowego Komitetu ZSL w Łukowie, a potem był inspektorem w Ministerstwie Oświaty. Od 1957 sprawował funkcje w Naczelnym Komitecie ZSL. Był także sekretarzem Wojewódzkiego Komitetu Partii w Warszawie. Wiceprzewodniczący WK Społecznego Funduszu Budowy Szkół i Internatów, Wojewódzkiego Społecznego Komitetu Ochotniczej Rezerwy Milicji Obywatelskiej i Wojewódzkiego Zarządu Ligi Obrony Kraju. W 1969 został kierownikiem Wydziału Organizacyjnego NK ZSL. W 1972 uzyskał mandat posła na Sejm PRL w okręgu Radzyń Podlaski. Pełnił funkcję zastępcy przewodniczącego Komisji Mandatowo-Regulaminowej oraz Komisji Prac Ustawodawczych. Od 15 stycznia 1976 do 31 października 1981 był podsekretarzem stanu w Ministerstwie Oświaty i Wychowania.
Pochowany 23 października 2009 w Krynce.

</doc>
<doc id="3927513" url="https://pl.wikipedia.org/wiki?curid=3927513" title="Ferajna z baru &quot;Oficina&quot;">
Ferajna z baru &quot;Oficina&quot;



</doc>
<doc id="3927531" url="https://pl.wikipedia.org/wiki?curid=3927531" title="Guntur">
Guntur

Guntur (hindi गुंटूर, trl. "Gunṭūr") – miasto w środkowo-wschodnich Indiach, w środkowej części stanu Andhra Pradeś, w dystrykcie Guntur, około 240 km w linii prostej na południowy wschód od tymczasowej stolicy stanu – Hajdarabadu. Jest siedzibą administracyjną dystryktu.
W 2011 było czwartym pod względem liczby ludności miastem w stanie. Zamieszkiwało je 647 508 osób. Mężczyźni stanowili 49,5% populacji, kobiety 50,5%. Umiejętność pisania posiadało 80,40% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 85,74%. Wśród kobiet wynosił 75,21%. Dzieci do lat sześciu stanowiły 9,9% ogółu mieszkańców miasta. W strukturze wyznaniowej przeważali hinduiści – 77,91%. Islam deklarowało 18,05%; 3,25% liczyła społeczność chrześcijan, 0,35% dźinistów, 0,03% sikhów, 0,01% buddystów. Około 40% mieszkańców miasta i terenów do niego bezpośrednio przylegających ("Out Growth") żyło w slumsach.
Miasto położone jest przy drodze szybkiego ruchu NH-16.
W mieście rozwinął się przemysł włókienniczy oraz spożywczy.

</doc>
<doc id="3927535" url="https://pl.wikipedia.org/wiki?curid=3927535" title="Akfan Ukubajew">
Akfan Ukubajew

Akfan Ukubajew (ros. Акфан Укубаев, kaz. Ақпан Үкібаев, ur. 1919 w aule Augabas w obwodzie akmolińskim, zm. 5 października 1963) – działacz państwowy i partyjny Kazachskiej SRR.
Życiorys.
Uczył się w technikum rachunkowo-ekonomicznym w Ałmaty, 1939-1946 służył w Armii Czerwonej, był kursantem wyższej szkoły oficerskiej Armii Czerwonej w Eupatorii. W latach 1946-1948 był instruktorem i kierownikiem grupy Komitet Wykonawczego Akmolińskiej Rady Obwodowej, a 1948-1950 słuchaczem Wyższej Szkoły Partyjnej przy KC Komunistycznej Partii (bolszewików) Kazachstanu, 1950 ukończył Kazachski Państwowy Instytut Pedagogiczny i został zastępcą przewodniczącego komitetu wykonawczego rady rejonowej w obwodzie akmolińskim. W latach 1955-1955 był przewodniczącym komitetu wykonawczego rady rejonowej w obwodzie akmolińskim, 1955-1961 I sekretarzem barankulskiego rejonowego komitetu KPK, od 1961 do stycznia 1963 II sekretarzem Północnokazachstańskiego Komitetu Obwodowego KPK, a od stycznia 1963 do śmierci przewodniczącym Komitetu Wykonawczego Północnokazachstańskiej Wiejskiej Rady Obwodowej. Był odznaczony Orderem Czerwonego Sztandaru Pracy i Orderem Wojny Ojczyźnianej II klasy. Zginął w wypadku samochodowym.

</doc>
<doc id="3927554" url="https://pl.wikipedia.org/wiki?curid=3927554" title="EA-6B">
EA-6B



</doc>
<doc id="3927568" url="https://pl.wikipedia.org/wiki?curid=3927568" title="Gina Luckenkemper">
Gina Luckenkemper



</doc>
<doc id="3927571" url="https://pl.wikipedia.org/wiki?curid=3927571" title="Rio Open 2017">
Rio Open 2017

Rio Open 2017, właśc. Rio Open presented by Claro 2017 – tenisowy turniej ATP kategorii ATP World Tour 500 w sezonie 2017 z cyklu Rio Open rozgrywany w dniach 20–26 lutego 2017 roku w Rio de Janeiro na kortach ceglanych o puli nagród wynoszącej 1 603 940 dolarów amerykańskich.

</doc>
<doc id="3927572" url="https://pl.wikipedia.org/wiki?curid=3927572" title="Cynthia McLeod">
Cynthia McLeod

Cynthia McLeod z d. "Ferrier" (ur. 4 października 1936 w Paramaribo) – surinamska pisarka.
Życiorys.
Jest córką Johana Ferriera, pierwszego prezydenta Surinamu. Po ukończeniu szkoły w Surinamie kształciła się w Holandii, po czym została nauczycielką. Poślubiła poznanego w Holandii Donalda McLeoda, późniejszego ambasadora Surinamu w Wenezueli, Belgii i USA. W 1986 wróciła z mężem do Surinamu, w 1995 zadebiutowała powieścią historyczną "Hoe duur was de suiker"? ("Ile kosztował cukier?") o niewolnikach pracujących przy produkcji cukru z trzciny, która stała się bestsellerem (w 2013 na jej podstawie powstał miniserial telewizyjny). Wkrótce wydała drugą powieść, "Ma Rochelle passée: welkom in el Dorado". W 1997 opublikowała romans historyczny "Tweemaal Mariënburg", a w 1999 książkę dla dzieci "Toen het vakantie was" ("Podczas wakacji").

</doc>
<doc id="3927574" url="https://pl.wikipedia.org/wiki?curid=3927574" title="Awigail Atari">
Awigail Atari



</doc>
<doc id="3927575" url="https://pl.wikipedia.org/wiki?curid=3927575" title="Avigail Atari">
Avigail Atari



</doc>
<doc id="3927576" url="https://pl.wikipedia.org/wiki?curid=3927576" title="Omloop Het Nieuwsblad 2017">
Omloop Het Nieuwsblad 2017

72. edycja wyścigu kolarskiego Omloop Het Nieuwsblad odbyła się w dniu 25 lutego 2017 roku i liczyła 198,3 km. Start wyścigu oraz meta miały miejsce w Gandawie. Wyścig figurował w rankingu światowym UCI World Tour 2017.
Uczestnicy.
Na starcie tego klasycznego wyścigu stanęło 25 zawodowych ekip, piętnaście drużyn jeżdżących w UCI World Tour 2017 i dziesięć profesjonalnych zespołów zaproszonych przez organizatorów z tzw. "dziką kartą".

</doc>
<doc id="3927580" url="https://pl.wikipedia.org/wiki?curid=3927580" title="3. Armia">
3. Armia



</doc>
<doc id="3927588" url="https://pl.wikipedia.org/wiki?curid=3927588" title="Đorđe Balašević">
Đorđe Balašević

Đorđe Balašević (ur. 11 maja 1953 w Nowym Sadzie, zm. 19 lutego 2021 tamże) – jugosłowiański i serbski piosenkarz, muzyk, kompozytor, poeta, autor tekstów i aktor.
Życiorys.
Pochodzenie i wykształcenie.
Był synem Serba Jovana Balaševicia i Veroniki Dolenec (pochodzenia chorwacko-węgierskiego). Po ukończeniu trzech klas szkoły średniej przerwał naukę. Po kilku latach uzupełnił średnie wykształcenie i podjął studia z zakresu geografii. Studiów nie ukończył.
Początki kariery muzycznej.
Pierwsze utwory poetyckie pisał już w szkole podstawowej. W 1977 przyłączył się do zespołu Žetva, założonego przez kolegów licealnych, z którym nagrał swój pierwszy przebój – tango "U razdeljak te ljubim". Singiel z utworem sprzedano w nakładzie 180 tys. egzemplarzy. W 1978 opuścił zespół i wspólnie z Vericą Todorović założył Rani mraz. W tym samym roku zespół zadebiutował na festiwalu w Opatii, śpiewając utwór "Moja prva ljubav" (Moja pierwsza miłość). Do zespołu dołączyło dwoje muzyków zespołu Suncokret: Biljana Krstić i Bora Đorđević. W pełnym składzie zespół nagrał piosenkę "Računajte na nas" (Liczcie na nas), która zyskała aprobatę władz partyjnych, stając się hymnem młodzieży jugosłowiańskiej. Verica Todorović i Bora Đorđević wkrótce opuścili zespół (Đorđević założył własny zespół Riblja čorba). Z pomocą muzyków studyjnych Balašević i Biljana Krstić nagrali pierwszy album zespołu "Mojoj mami umesto maturske slike u izlogu". Na festiwalu muzycznym w Splicie w 1979 Balašević otrzymał pierwszą nagrodę za piosenkę "Panonski mornar" (Panoński marynarz).
W 1980 artysta został powołany do odbycia służby wojskowej, którą odbywał w Zagrzebiu i w Požarevacu. W tym czasie nadal pisał piosenki dla Zdravko Čolicia, wystąpił także w programie telewizyjnym "Vojnici" (Żołnierze). W 1980 zespół Rani mraz nagrał swój drugi i ostatni album – "Odlazi cirkus" (Cyrk odjeżdża). Na płycie znalazł się jeden z najbardziej znanych utworów Balaševicia – "Priča o Vasi Ladačkom" (Opowieść o Vasi Ladačkim). Wkrótce po wydaniu płyty zespół zakończył swoją działalność.
Kariera solowa.
Jako solista Balašević zadebiutował w 1982 albumem "Pub", na którym znalazły się takie utwory, jak "Boža zvani Pub" i "Pesma o jednom petlu". Trasa koncertowa w zimie 1982/1983 zakończyła się pierwszym koncertem artysty w prestiżowym Sava Center w Belgradzie. Sukces albumu sprawił, że Balašević wystąpił w serialu telewizyjnym "Pop Ćira i pop Spira", zrealizowanym na podstawie powieści Stevana Sremaca, pod tym samym tytułem.
W grudniu 1983 ukazał się drugi album solowy "Celovečernji The Kid", z utworami "Svirajte mi „Jesen stiže dunjo moja”" i "Neko to od gore vidi sve". Trzeci album "003" ukazał się w 1985 i zawierał przeboje: "Slovenska" i "Al' se nekad dobro jelo". W 1986 Balašević rozpoczął współpracę z grupą muzyków, z którymi zrealizował kolejny album "Bezdan", i z którymi współpracował przez kilka kolejnych lat.
Pierwszy album live artysty ukazał się w 1987 i nosił tytuł "U tvojim molitvama – Balade". Nagrywano go w czasie koncertów w Belgradzie, Sarajewie, Zagrzebiu i Nowym Sadzie. Na płycie znalazł się antywojenny utwór "Samo da rata ne bude", nagrany z chórem dziecięcym.
Pod koniec lat 80. artysta zaczął krytykować narastające w społeczeństwie jugosłowiańskim tendencje nacjonalistyczne. W 1988 ukazał się kolejny album studyjny "Panta Rei", na którym znalazł się utwór "Requiem", dedykowany Josipowi Broz Ticie, a także "Soliter", przedstawiający w satyrycznym świetle państwo jugosłowiańskie lat 80.
W początkach lat 90. Balašević współpracował z gitarzystą Davorem Rodikiem, perkusistą Nenadem Jazunoviciem i skrzypkiem Josipem Kiki Kovačem. Wspólnie z nimi nagrał takie utwory jak "Nevernik" i "Ringišpil", które znalazły się na wydanej w 1991 płycie "Marim ja..". Po wybuchu wojny w Jugosławii artysta musiał przerwać współpracę ze swoimi producentami i znalazł się w izolacji z powodu antywojennych poglądów. Pełnił funkcję Ambasadora Dobrej Woli Komisarza ONZ d.s. uchodźców.
W nagraniu kolejnego albumu "Jedan od onih života", który ukazał się w 1993 towarzyszył mu nowy zespół muzyków: pianista Aleksandar Dujin, gitarzyści: Dušan Bezuha i Aleksandar Kravić, perkusista Dragoljub Đuričić oraz Đorđe Petrović i Josip Kovač. Utwory "Krivi smo mi" (To nasza wina) i "Čovek sa mesecom u očima" (Człowiek z księżycem w oczach) poddawały krytyce toczącą się nadal wojnę. Balašević coraz częściej krytykował na koncertach politykę Slobodana Miloševicia.
Po podpisaniu porozumienia w Dayton i zakończeniu wojny, w 1998 artysta przyjechał do Sarajewa, a jego koncert w przepełnionej sali Skenderija spotkał się z entuzjastycznym przyjęciem mieszkańców miasta. W grudniu 1996 nagrał koncert w Mariborze, który ukazał się na albumie "Da l' je sve bilo samo fol?" wydanym w następnym roku.
W 2000 Balašević uczestniczył w demonstracjach i protestach, które doprowadziły do upadku reżim Miloševicia. W tym samym roku wydał najbardziej zaangażowany politycznie "Devedesete", z udziałem saksofonisty Gabora Bunforda.
W 2004 współpracował z reżyserem Ljubišą Samardžiciem przy realizacji filmu "Jesen stiže, dunjo moja", w którym znalazła się ballada "Priča o Vasi Ladačkom", w nowej aranżacji. Sześć lat później zrealizował film "Kao rani mraz", w którym wystąpili Daniel Kovačević, Rade Šerbedžija i córka Balaševicia, Jovana.
Zmarł w Nowym Sadzie, wskutek komplikacji wywołanych zarażeniem koronawirusem SARS-CoV-2 wywołującym chorobę COVID-19. 21 lutego, w dniu pogrzebu Balaševicia władze Nowego Sadu ogłosiły żałobę w mieście.
Życie prywatne.
Balašević mieszkał w Nowym Sadzie z żoną Oliverą (z d. Savić), w tym samym domu, w którym spędził dzieciństwo. Miał troje dzieci: dwie córki (Jovanę i Jelenę) i syna Aleksa.

</doc>
<doc id="3927589" url="https://pl.wikipedia.org/wiki?curid=3927589" title="Arra">
Arra

Arra (hindi आरा, trl. "Arrā") – miasto w północno-wschodnich Indiach, w zachodniej części stanu Bihar, w dystrykcie Bhodźpur, około 50 km w linii prostej na zachód od stolicy stanu – Patny. Jest siedzibą administracyjną dystryktu.
W 2011 było ósmym pod względem liczby ludności miastem w stanie. Zamieszkiwało je 261 430 osób. Mężczyźni stanowili 53,1% populacji, kobiety 46,9%. Umiejętność pisania posiadało 81,15% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 86,67%. Wśród kobiet wynosił 74,91%. Dzieci do lat sześciu stanowiły 14% ogółu mieszkańców miasta. W strukturze wyznaniowej przeważali hinduiści – 83,26%. Islam deklarowało 15,79%; 0,44% liczyła społeczność dźinistów, 0,13% chrześcijan, 0,12% sikhów, 0,01% buddystów. Około 8% mieszkańców miasta żyło w slumsach.
Uważa się, że nazwa miasta pochodzi od sanskryckiego "aranya", oznaczającego las.

</doc>
<doc id="3927595" url="https://pl.wikipedia.org/wiki?curid=3927595" title="Kontrofensywa znad Wieprza">
Kontrofensywa znad Wieprza



</doc>
<doc id="3927599" url="https://pl.wikipedia.org/wiki?curid=3927599" title="(4938) Papadopoulos">
(4938) Papadopoulos

(4938) Papadopoulos – planetoida z głównego pasa planetoid okrążająca Słońce w ciągu 3,61 lat w średniej odległości 2,35 au. Odkrył ją Henri Debehogne 5 lutego 1986 roku w Obserwatorium La Silla. Nazwa planetoidy pochodzi od Christosa Papadopoulosa (1910-1992) – astrofotografa z Johannesburga, który w 1979 roku wydał trzytomowy atlas gwiazd "True Visual Magnitude Photographic Star Atlas".

</doc>
<doc id="3927605" url="https://pl.wikipedia.org/wiki?curid=3927605" title="(4939) Scovil">
(4939) Scovil

(4939) Scovil – planetoida z głównego pasa planetoid okrążająca Słońce w ciągu 4,02 lat w średniej odległości 2,53 au. Odkrył ją Henri Debehogne 27 sierpnia 1986 roku w Obserwatorium La Silla. Nazwa planetoidy pochodzi od Charlesa E. Scovila (ur. 1928) – amerykańskiego astronoma amatora.

</doc>
<doc id="3927613" url="https://pl.wikipedia.org/wiki?curid=3927613" title="Antoine Hérouard">
Antoine Hérouard

Antoine Henry Pierre Marie Hérouard (ur. 10 sierpnia 1956 w Neuilly-sur-Seine) – francuski duchowny katolicki, biskup pomocniczy Lille w latach 2017–2022, arcybiskup metropolita Dijon od 2022.
Życiorys.
Święcenia kapłańskie otrzymał 29 czerwca 1985 i został inkardynowany do archidiecezji paryskiej. Był m.in. nauczycielem i wykładowcą szkół średnich i seminarium w Paryżu, wikariuszem biskupim, sekretarzem pomocniczym i generalnym francuskiej Konferencji Episkopatu, a także rektorem Papieskiego Seminarium Francuskiego w Rzymie.
22 lutego 2017 papież Franciszek mianował go biskupem pomocniczym archidiecezji Lille, ze stolicą tytularną "Maillezais". Sakry udzielił mu 30 kwietnia 2017 arcybiskup Laurent Ulrich.
11 lutego 2022 papież Franciszek przeniósł go na urząd arcybiskupa metropolity Dijon. Ingres odbył 13 marca 2022 r.
22 marca 2023 wybrany wiceprzewodniczącym Komisji Episkopatów Wspólnoty Europejskiej.

</doc>
<doc id="3927620" url="https://pl.wikipedia.org/wiki?curid=3927620" title="Katihar">
Katihar

Katihar (hindi कटिहार, trl. "Kaṭihār") – miasto w północno-wschodnich Indiach, we wschodniej części stanu Bihar, w dystrykcie Katihar, około 240 km w linii prostej na wschód od stolicy stanu – Patny. Jest siedzibą administracyjną dystryktu.
W 2011 było dziesiątym pod względem liczby ludności miastem w stanie, najludniejszym w dystrykcie. Zamieszkiwało je 226 261 osób. Mężczyźni stanowili 52,8% populacji, kobiety 47,2%. Umiejętność pisania posiadało 78,49% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 83,47%. Wśród kobiet wynosił 72,87%. Dzieci do lat sześciu stanowiły 14,4% ogółu mieszkańców miasta. W strukturze wyznaniowej przeważali hinduiści – 76,90%. Islam deklarowało 22,09%; 0,33% liczyła społeczność chrześcijan, 0,15% sikhów, 0,09% dźinistów, 0,03% buddystów. Około 15% mieszkańców miasta i terenów bezpośrednio do niego przylegających ("Out Growth") żyło w slumsach.
Katihar jest ważnym węzłem kolejowym. W mieście krzyżuje się siedem linii kolejowych. Mieszkańcy miasta mają możliwość bezpośredniego dotarcia do dużych ośrodków miejskich, takich jak: Nowe Delhi, Mumbaj, Kolkata, Patna, a także do przejść granicznych z Bangladeszem i Nepalem.

</doc>
<doc id="3927628" url="https://pl.wikipedia.org/wiki?curid=3927628" title="Alfonso Marino">
Alfonso Marino



</doc>
<doc id="3927636" url="https://pl.wikipedia.org/wiki?curid=3927636" title="Kurnool (dystrykt)">
Kurnool (dystrykt)



</doc>
<doc id="3927639" url="https://pl.wikipedia.org/wiki?curid=3927639" title="Bronisław Bury">
Bronisław Bury

Bronisław Bury (ur. 19 marca 1923 w Wadowicach Górnych, zm. 19 marca 2011) – polski rolnik, działacz ruchu ludowego, poseł na Sejm PRL V i VI kadencji.
Życiorys.
Uzyskał wykształcenie zasadnicze, pracował jako rolnik. Był członkiem Związku Młodzieży Wiejskiej RP „Wici”. Podczas II wojny światowej wywieziono go do Niemiec na przymusowe roboty. Po wojnie założył koło Stronnictwa Ludowego w Kawęczynie, w którym objął przewodnictwo. W 1950 wstąpił do Zjednoczonego Stronnictwa Ludowego. Działał też w kółkach rolniczych i spółdzielczości. W 1966 został radnym Powiatowej Rady Narodowej w Mielcu. W 1969 i 1972 uzyskiwał mandat posła na Sejm PRL w okręgu Tarnobrzeg. W trakcie V kadencji zasiadał w Komisji Przemysłu Ciężkiego, Chemicznego i Górnictwa, a w trakcie VI w Komisji Przemysłu Ciężkiego i Maszynowego. W latach 1980–1984 zasiadał w Gminnej Radzie Narodowej w Wadowicach Górnych.
Pochowany na cmentarzu parafialnym w Czerminie.

</doc>
<doc id="3927646" url="https://pl.wikipedia.org/wiki?curid=3927646" title="Józef Kubiak (żołnierz)">
Józef Kubiak (żołnierz)

Józef Kubiak ps. Paweł (ur. 16 marca 1912 w Ozorkowie, zm. 30 czerwca 1946 w Psarach) – oficer Armii Krajowej, dowódca antykomunistycznej Grupy Dywersyjnej AK „Błyskawica”.
Życiorys.
Młodość.
Był synem Stanisława Kubiaka i Franciszki z domu Sobczyk. Urodzony w Ozorkowie, tam też ukończył szkołę powszechną. Przed wybuchem II wojny światowej pracował jako tkacz w fabryce rodziny Schlösserów. Jednocześnie działał w Organizacji Młodzieży Towarzystwa Uniwersytetu Robotniczego.
II wojna światowa.
Podczas okupacji niemieckiej zajmował się naprawą aparatów radiowych. Jednocześnie uczestniczył w konspiracji Związku Walki Zbrojnej, a następnie AK, przyjmując funkcję szefa łączności w Obwodzie Łęczyca AK („Ogrody”). Posługując się pseudonimem „Paweł” pomagał w komunikacji poszczególnych grup bojowych działających na terenie obwodu, do jego zadań należała także organizacja nowych jednostek zbrojnych. Blisko współpracował z ppor. Edmundem Czerwińskim („Czesław”), komendantem „Ogrodów”. W październiku 1944 roku, gdy doszło do aresztowań członków struktur Obwodu Łęczyca AK, Kubiakowi udało się uniknąć zatrzymania. Ukrywał się  w Łodzi do czasu przejęcia miasta przez oddziały Armii Czerwonej.
Konspiracja antysowiecka.
W styczniu 1945 podjął pracę urzędniczą w Gminnej Radzie Narodowej w Chociszewie (powiat Łęczyca). Jednakże z racji przynależności do AK – już na wiosnę został aresztowany przez Urząd Bezpieczeństwa Publicznego w Łęczycy, który przekazał go w ręce NKWD. Po udanej ucieczce, od kwietnia 1945 roku ponownie ukrywał się w Łodzi. Podjął wówczas próbę odbudowy struktur AK w Łęczycy, a następnie włączył się w działania dywersyjnej grupy działającej pod nazwą Grupa Egzekucyjna AK „Błyskawica”. Dziesięcioosobowym oddziałem partyzantów dowodził sierż. Marian Grabski („Spec”). Kubiak został jego zastępcą. Oddział uległ likwidacji w pierwszych dniach września 1945 roku, do czego przyczynił się wprowadzony w jego szeregi agent Urzędu Bezpieczeństwa. Kubiakowi udało się uniknąć zatrzymania i w następnym miesiącu przyłączył się do grupy partyzanckiej Eugeniusza Kokolskiego (ps. „Groźny”). „Paweł” brał udział w licznych akcjach rozbijania i rozbrajania posterunków MO w powiecie Łęczyckim: w Chociszewie (16 października 1945 roku), Dalikowie (20 października 1945 roku), Puczniewie (24 października 1945 roku), a także w Bielawach (powiat Łowicz, 29 października 1945 roku), Zakrzewiu (powiat Turek, 4 listopada 1945 roku), Kowalach Pańskich (powiat Turek, 23 listopada 1945 roku).
6 grudnia 1945 roku oddział „Groźnego” został podzielony. Za prawdopodobną przyczynę można uznać brak porozumienia między jego dowódcą a „Pawłem”. Komendę nad reaktywowaną Grupą Egzekucyjną AK „Błyskawica” (częściej funkcjonowała nazwa Grupa Dywersyjna AK „Błyskawica”) objął Kubiak. Jego oddział liczył wówczas około 20 osób i był aktywny głównie na terenach powiatów: tureckiego, łęczyckiego, łowickiego i sieradzkiego.
Oddział „Pawła” Kubiaka zajmował się także intensywną działalnością informacyjną. Kolportował własny „Biuletyn Informacyjny Grupy Dywersyjnej AK «Błyskawica»”.
W kwietniu 1946 roku Kubiak podporządkował swój oddział strukturom Konspiracyjnego Wojska Polskiego w powiecie sieradzkim (krypt. „Młockarnia”), którymi dowodził Władysław Bobrowski ps. „Wiktor”.
Śmierć.
„Paweł” został zastrzelony 30 czerwca 1946 roku w Psarach w wyniku zasadzki zorganizowanej przez Informację Wojska Polskiego. Miejsce jego pochówku jest nieznane. Wiadomo jedynie, że ciało Kubiaka zostało przewiezione do gmachu Oddziału Informacji WP w Łodzi, gdzie je fotografowano.
Życie prywatne.
Józef Kubiak nie założył własnej rodziny. Jego siostra Stanisława – łączniczka AK z czasów okupacji niemieckiej – została skazana 29 września 1945 roku przez WSR w Łodzi za pomoc bratu na karę 5 lat więzienia.
Upamiętnienie.
Postanowieniem prezydenta RP Andrzeja Dudy z 4 sierpnia 2016 roku Józef Kubiak został pośmiertnie odznaczony Krzyżem Komandorskim Orderu Odrodzenia Polski.

</doc>
<doc id="3927656" url="https://pl.wikipedia.org/wiki?curid=3927656" title="Abije">
Abije

Kidane Kale (dosł. "Początek, Słowo") znany lepiej jako Abije (ur. ? – zm. około 1745) – władca Szeua w latach 1718-1744 lub 1745. Nosił tytuł meridazmacza i był ważnym amharskim możnowładcą osiemnastowiecznej Etiopii. Był synem poprzedniego władcy szeuańskiego o imieniu Sebestianos. Żoną Abije była ueizero Tagunestija, córka zarządcy Mamameder. Nie jest do końca pewne ile lat rządził Abije w Szeua. Według Mordechaia Abira okres jego rządów trwał dwadzieścia pięć lat, zaś wedle angielskiego podróżnika Williama Cornwallisa Harrisa piętnaście lat.
Życiorys.
Początek rządów.
Abije odziedziczył tron Szeua po śmierci swojego ojca i początkowo ustanowił swoją stolicę w Har Amba. Według Donalda Levine'a Sebestianos zmarł wskutek osobliwego wypadku. Otóż Abije odbudowywał niektóre z kościołów zniszczonych przez muzułmańską inwazję imama Grania, która miała miejsce w XVI wieku. Jeden z odnawionych przez Abije kościołów znajdował się w Dokakit i był pod wezwaniem świętego Michała. Część ceremonii związanej z nowo odbudowaną świątynią wymagała tabotu z kościoła w Ajne, gdzie mieszkał jego ojciec. Tabot został potajemnie usunięty z Ajne i przeniesiony do Dokakit przez Abije. Sebestianos potraktował to jako akt buntu i postanowił schwytać oraz zdyscyplinować swego syna. W wynikłej później walce, jeden ze sług Abije przypadkowo zabił meridazmacza Sebestianosa.
Konflikt z cesarzem.
Ponieważ Sebestianos odmówił złożenia hołdu cesarzowi Etiopii, krótko po dojściu do władzy Abije miał do czynienia z atakiem armii etiopskiego cesarza Jozuego II Kuareńczyka. Mimo iż zaatakowany przeżył zagrożenie bez szwanku, źródła różnią się co do szczegółów cesarskiej wyprawy. Mordechai Abir podał wersję, według której pośrednicy obu stron umówili się, że w zamian za ofiarowanie daniny Abije oficjalnie uzyska tytuł meridazmacza. Harold Marcus uważał, iż Jozue II był bardziej skupiony na walkach z plemieniem Uello Oromo, znajdującym się bliżej jego ośrodka władzy w stolicy Gonderze. Z kolei Donald Levine postawił tezę zakładającą, że Abije spotkał się z Kuareńczykiem i pokonał go w walce.
Późniejsze lata.
Abije kontynuował wojskową konsolidację chrześcijańskich księstw zlokalizowanych dookoła Szeua i toczył walki z Oromami, najeżdżającymi Etiopię od XVI wieku. Według relacji niemieckiego misjonarza Johanna Ludwiga Krapfa, Abije pokonał władcę miasta Menz zwanego Gole, a następnie przyłączył ten region do Sheua. Abije zmarł w walce z Karaju Oromo, na południe od Jifat i został pochowany w swojej stolicy Dokakit. Następcą Abije został jego syn znany jako Amhajes Sprawiedliwy.

</doc>
<doc id="3927658" url="https://pl.wikipedia.org/wiki?curid=3927658" title="Park Hyung-sik">
Park Hyung-sik

Park Hyung-sik (hangul: 박형식, hancha: 朴炯植; ur. 16 listopada 1991 w Yonginie), lepiej znany jako Hyungsik – południowokoreański piosenkarz i aktor, członek zespołu .
Park zadebiutował w 2010 roku jako członek zespołu ZE:A. Grał główne role w serialach "Hwarang" (2016–2017) oraz "Himssen-yeoja Do Bong-soon" (2017).
Studiuje w Digital Seoul Culture Arts University na wydziale zarządzania (kor. 글로벌경영학과).
W 2017 roku podpisał kontrakt z United Artists Agency. 12 października 2021 roku United Artist Agency (UAA) poinformowała, że Park przeniósł się do nowej agencji P&amp;Studio, która została założona wraz z jego menedżerami, z którymi współpracował od czasu działalności w ZE:A.

</doc>
<doc id="3927662" url="https://pl.wikipedia.org/wiki?curid=3927662" title="Helîm Yûsiv">
Helîm Yûsiv

Helîm Yûsiv (ur. 1967 w Amuda) – syryjski pisarz oraz prawnik pochodzenia kurdyjskiego. Swoje teksty pisze w języku kurdyjskim oraz arabskim.
Od 2000 roku mieszka w Niemczech jako uchodźca polityczny.

</doc>
<doc id="3927668" url="https://pl.wikipedia.org/wiki?curid=3927668" title="Mistrzostwa Świata w Krykiecie Twenty20 2007">
Mistrzostwa Świata w Krykiecie Twenty20 2007



</doc>
<doc id="3927673" url="https://pl.wikipedia.org/wiki?curid=3927673" title="Prawdziwa historia kota w butach">
Prawdziwa historia kota w butach



</doc>
<doc id="3927676" url="https://pl.wikipedia.org/wiki?curid=3927676" title="ŚRM Epifania - Zbór Pana w Poznaniu">
ŚRM Epifania - Zbór Pana w Poznaniu



</doc>
<doc id="3927680" url="https://pl.wikipedia.org/wiki?curid=3927680" title="Diecezja Suzhou">
Diecezja Suzhou

Diecezja Suzhou (łac. "Dioecesis Suceuvensis", chiń. 天主教苏州教区) – rzymskokatolicka diecezja ze stolicą w Suzhou w prowincji Jiangsu, w Chińskiej Republice Ludowej. Biskupstwo jest sufraganią archidiecezji nankińskiej.
Historia.
9 czerwca 1949 papież Pius XII bullą "Quo catholicae fidei" erygował diecezję Suzhou. Dotychczas wierni z tych terenów należeli do diecezji szanghajskiej.
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. 8 września 1955 administrator apostolski diecezji Suzhou bp Ignatius Kung Pin-mei został aresztowany wraz z innymi kapłanami oraz świeckimi, uwięziony, a po pięciu latach skazany na dożywocie za zdradę stanu. W więzieniu przebywał do lipca 1985, a następnie do 6 stycznia 1988 w areszcie domowym. Nigdy nie wyrzekł się wierności papieżowi i nie przystąpił do Patriotycznego Stowarzyszenia Katolików Chińskich co mogło zapewnić mu wolność. W 1988, z pozwoleniem władz, wyemigrował do Stanów Zjednoczonych. Oficjalnie administratorem był do śmierci w 2000. W tym czasie na katedrze w Suzhou zasiadało dwóch antybiskupów PSKCh konsekrowanych bez zgody papieża, pozostających więc pod karą ekskomuniki "latae sententiae". Podczas rewolucji kulturalnej wiele zabytkowych kościołów w diecezji zostało poważnie zniszczonych. Diecezja odrodziła się po 1980.
Kolejny administrator bp Joseph Fan Zhongliang SI został aresztowany przez władze i przebywał w areszcie domowym.
Obecny biskup Joseph Xu Honggen ma uznanie zarówno Stolicy Apostolskiej jak i rządu w Pekinie. 5 października 2016 razem z grupą wiernych bp Xu Honggen publicznie spotkał się w Rzymie z papieżem Franciszkiem. Było to pierwsze publiczne spotkanie głowy Kościoła z biskupem z ChRL. Ze względu na napięte relacje między Watykanem a Pekinem dotychczas takie spotkania odbywały się prywatnie. Wydarzenie to spotkało z mieszanym odbiorem zarówno w wiernym papieżowi Kościele podziemnym jak i w formalnie nieuznającym prymatu piotrowego kościele oficjalnym.
Biskupi.
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3927682" url="https://pl.wikipedia.org/wiki?curid=3927682" title="Chelsea Clinton">
Chelsea Clinton

Chelsea Clinton (ur. 27 lutego 1980 w Little Rock) – amerykańska bizneswoman, działaczka społeczna i dziennikarka, jedyne dziecko Billa i Hillary Clintonów, wiceprzewodnicząca Clinton Fundation.
Życiorys.
Urodziła się 27 lutego 1980 w Little Rock w stanie Arkansas jako córka Billa, ówczesnego demokratycznego gubernatora stanu, późniejszego 42. prezydenta Stanów Zjednoczonych (1993-2001) oraz Hillary, późniejszej pierwszej damy USA, senator, sekretarz stanu i kandydatki Partii Demokratycznej w wyborach prezydenckich w 2016.
Po zwycięstwie ojca w wyborach prezydenckich w 1992, w latach 1993–1997 mieszkała w Białym Domu. Od 1997 studiowała – najpierw na amerykańskim Uniwersytecie Stanforda, a następnie na brytyjskim University College w Oksfordzie.
Po studiach rozpoczęła pracę w McKinsey &amp; Company (2003–2006), następnie pracowała w Avenue Capital Group. Od 2011 do 2014 pracowała jako specjalna korespondentka stacji telewizyjnej NBC News. Od 2011 zaczęła odgrywać ważną rolę w "William J. Clinton Foundation", przemianowanej następnie na "Bill, Hillary &amp; Chelsea Clinton Foundation", a od 2015 działającej jako Clinton Foundation.
Wspierała swoją matkę zarówno podczas prawyborów prezydenckich Partii Demokratycznej w 2008 roku, gdy ta zmierzyła się z Barackiem Obamą, jak i w prawyborach oraz wyborach w 2016 roku, gdzie jej ostatecznym kontrkandydatem był Donald Trump.
W 2015 napisała książkę dla dzieci i młodzieży "It's Your World: Get Informed, Get Inspired &amp; Get Going".
Życie prywatne.
W 1991 przygarnęła kota Socksa, który od 1993 zamieszkał z rodziną Clintonów w Białym Domu.
W 2010 poślubiła Marca Mezvinsky’ego, z którym mają trójkę dzieci – córkę Charlotte (ur. 2014) oraz dwóch synów Aidana (ur. 2016) i Jaspera (ur. 2019). Mieszka w Nowym Jorku.
Odniesienia w popkulturze.
Jej historia była inspiracją do powstania filmu "Córka prezydenta" (ang. "Chasing Liberty") z 2004 roku.
Została sportretowana w filmie animowanym "Beavis i Butt-head zaliczają Amerykę" (ang. "Beavis and Butt-Head Do America") oraz w filmie z kanonu Disney Channel Original Movies: "Dziewczyna XXI-go wieku" (ang. "Zenon: Girl of the 21st Century"), gdzie w 2049 roku jest prezydentem Stanów Zjednoczonych.

</doc>
<doc id="3927701" url="https://pl.wikipedia.org/wiki?curid=3927701" title="Wacław Koral">
Wacław Koral

Wacław Koral (ur. 20 sierpnia 1918 w Hebdowie, zm. 15 listopada 1989) – polski rolnik i działacz ruchu ludowego, poseł na Sejm PRL V i VI kadencji.
Życiorys.
Syn Stefana i Katarzyny. Prowadził własne gospodarstwo rolne. W 1962 eksternistycznie zdał egzamin z zakresu Technikum Rolniczego. W 1947 wstąpił do Stronnictwa Ludowego, z którym w 1949 przystąpił do Zjednoczonego Stronnictwa Ludowego. Był radnym Powiatowej Rady Narodowej, zasiadał też w jej prezydium. Pełnił funkcję prezesa Powiatowego Komitetu ZSL w Obornikach, był również członkiem Wojewódzkiego Komitetu partii. Zajmował stanowisko wiceprezesa Powiatowego Związku Kółek Rolniczych. W 1969 i 1972 uzyskiwał mandat posła na Sejm PRL w okręgu Gniezno. Przez dwie kadencje zasiadał w Komisji Budownictwa i Gospodarki Komunalnej, a w trakcie VI ponadto w Komisji Przemysłu Lekkiego.

</doc>
<doc id="3927705" url="https://pl.wikipedia.org/wiki?curid=3927705" title="Archiwum Państwowe w Suwałkach">
Archiwum Państwowe w Suwałkach

Archiwum Państwowe w Suwałkach – zostało utworzone w 1921 roku.
Historia.
Początki działalności archiwalnej na Suwalszczyźnie sięgają XVII wieku. W latach 1816–1837 Suwałki były stolicą województwa augustowskiego, następnie w latach 1837–1866 guberni augustowskiej, a w latach 1867–1915 Suwałki były stolicą guberni suwalskiej. W tych czasach działały archiwa zakładowe (gubernialne, miejskie, sądowe).
W 1921 roku zostało powołane Archiwum Państwowe w Suwałkach, które przejęło akta z archiwum guberni suwalskiej i administracji ogólnej. Po uporządkowaniu zasób archiwum został w 1926 roku wywieziony do Grodna, wskutek czego archiwum suwalskie przestało istnieć. W 1954 roku zostało powołane Powiatowe Archiwum Państwowe w Suwałkach, które na mocy rozporządzenia w 1955 roku zostało podporządkowane Wojewódzkiemu Archiwum Państwowemu w Białymstoku (kierownikiem była Irena Filipowicz). W 1965 roku archiwum zostało przemianowane na oddział terenowy. W 1975 roku powstało województwo suwalskie, dlatego w 1976 roku archiwum przemianowano na Wojewódzkie Archiwum Państwowe w Suwałkach. W 1983 roku zmieniono nazwę na Archiwum Państwowe w Suwałkach.
Oddział w Ełku
W 1954 roku zostało utworzone Powiatowe Archiwum w Ełku. Początkowo mieściło się w budynku Prezydium Rady Narodowej; otrzymało teren powiatów ełckiego, gołdapskiego, oleckiego i grajewskiego. W 1963 roku archiwum otrzymało budynek przy ulicy Kąpielowej i nastąpiło wzbogacenie o nowe zbiory. W 1976 roku archiwum przemianowane na oddział terenowy podporządkowany Wojewódzkiemu Archiwum Państwowemu w Suwałkach, a od 1983 roku oddział Archiwum Państwowego w Suwałkach. Od 2001 roku archiwum ma nową siedzibę.

</doc>
<doc id="3927706" url="https://pl.wikipedia.org/wiki?curid=3927706" title="Marian Allan Weiss">
Marian Allan Weiss

Marian Allan Weiss (ur. 30 czerwca 1921 w Kaliszu, zm. 17 lipca 1981 w Konstancinie) – polski lekarz ortopeda, profesor doktor habilitowany nauk medycznych, twórca i wieloletni dyrektor Stołecznego Centrum Rehabilitacji, światowej sławy specjalista w dziedzinie ortopedii, traumatologii i rehabilitacji.
Życiorys.
Syn Ignacego Janusza Weissa, wiceprokuratora w Kaliszu i Vally z d. Muller. Absolwent Państwowego Gimnazjum Humanistycznego im. Adama Asnyka w Kaliszu.
Studia medyczne odbył na Uniwersytecie Jana Kazimierza we Lwowie w latach 1938-1944.
W czasie II wojny światowej działał w l. 1942 – 1944 w konspiracji w szeregach Armii Krajowej, za co odznaczony został Krzyżem Walecznych.
Po wyzwoleniu Lublina w roku 1944 wstąpił do Wojska Polskiego, gdzie pełnił służbę jako lekarz.
W roku 1946 nostryfikował dyplom na Uniwersytecie Jagiellońskim.
W roku 1947 podjął pracę asystenta w Centralnym Instytucie Chirurgii Urazowej w Warszawie.
W roku 1948 został konsultantem uzdrowiska w Ciechocinku, którą funkcję sprawował do końca życia.
W roku 1951 uzyskał stopień doktora i od tegoż roku pełnił rolę dyrektora Szpitala Chirurgii Kostnej w Konstancinie, rozpoczynając proces przekształcenia 100-łóżkowego oddziału ortopedycznego szpitala w ośrodek rehabilitacyjny (który stał się z czasem jedną z wiodących tego typu placówek na świecie, w roku 1963 osiągając 450 łóżek), rozpoczynając tym samym współtworzenie.nowoczesnego polskiego modelu rehabilitacji. W roku 1973 w pobliskich Chylicach powstał obiekt dla dzieci ze schorzeniami narządu ruchu.
W roku 1958 otrzymał stopień docenta, 1967 profesora nadzwyczajnego, 1975 – profesora zwyczajnego.
W roku 1962 objął kierownictwo Katedry i Kliniki Rehabilitacji Akademii Medycznej w Warszawie.
Regionalny konsultant do spraw rehabilitacji województwa warszawskiego.
Wieloletni ekspert Światowej Organizacji Zdrowia. Honorowy członek Nowojorskiego Towarzystwa Medycyny Fizykalnej, doktor honoris causa Uniwersytetu w Rennes, honorowy członek Szwedzkiego Towarzystwa Ortopedycznego, odznaczony medalem Instytutu im. Wiszniewskiego w Moskwie.
Wiceprezes Międzynarodowego Towarzystwa Medycznego Paraplegia, współredaktor pisma "Paraplegia". Był wieloletni członek Komitetu Redakcyjnego Chirurgii Narządów Ruchu i Ortopedii Polskiej, członek Rady Uzdrowiskowej przy Prezesie Rady Ministrów. Założyciel i wieloletni prezes Towarzystwa Walki z Kalectwem, członek prezydium zarządu Głównego Polskiego Towarzystwa Ortopedycznego i Traumatologicznego
Zmarł 17 lipca 1981 w Konstancinie, pochowany został na cmentarzu ewangelicko-augsburskim w Warszawie (aleja 15, grób 4) w asyście Kompanii Reprezentacyjnej Wojska Polskiego.
W uznaniu zasług nadano jego imię Stołecznemu Centrum Rehabilizacji.

</doc>
<doc id="3927722" url="https://pl.wikipedia.org/wiki?curid=3927722" title="Riza Talabani">
Riza Talabani

Sheikh Riza Talabani (kurd. "Şêx Rizayê Telebanî"; ur. 1835 w Kirkuku, zm. 1910 w Bagdadzie) – kurdyjski poeta piszący w języku kurdyjskim, tureckim i arabskim. Uważa się, że jako pierwszy zaczął stosować w kurdyjskiej poezji satyrę. W swoich utworach, poza satyrą, często zawierał również elementy czarnej komedii. Przejawiało się to w ich sprośności, wulgarnych odwołaniach lub stosowaniu zniewagi. Poprzez taką formułę wierszy Talabani manifestował swoje poglądy polityczne, które wyraźnie powiązane były z życiem Kurdów w mieście Kirkuk. Podejmowaną tematyką były także miłość i religia.

</doc>
<doc id="3927723" url="https://pl.wikipedia.org/wiki?curid=3927723" title="Rustem Mambetow">
Rustem Mambetow



</doc>
<doc id="3927728" url="https://pl.wikipedia.org/wiki?curid=3927728" title="Władimir Bolszakow">
Władimir Bolszakow

Władimir Bołszakow (ros. Владимир Большаков; ur. 1 stycznia 1976) – rosyjski zapaśnik walczący w stylu klasycznym. Triumfator igrzysk wojskowych w 1999.
Mistrz Rosji w 1998; drugi w 1999 i 2000, a trzeci w 1997 roku.

</doc>
<doc id="3927729" url="https://pl.wikipedia.org/wiki?curid=3927729" title="Vladimir Bolshakov">
Vladimir Bolshakov



</doc>
<doc id="3927732" url="https://pl.wikipedia.org/wiki?curid=3927732" title="Władimir Bołszakow">
Władimir Bołszakow



</doc>
<doc id="3927733" url="https://pl.wikipedia.org/wiki?curid=3927733" title="Mieczysław Preis">
Mieczysław Preis

Mieczysław Preis (ur. 24 stycznia 1930 w Toruniu, zm. 16 maja 2001 w Gdańsku) – polski nauczyciel, instruktor ZHP, komendant Gdańskiej i Lubuskiej Chorągwi ZHP uznawany za bohatera Chorągwi Gdańskiej ZHP
Życie prywatne.
Urodził się 24 stycznia 1930 r. w Toruniu. Ojciec Jan (1897–1959) był maszynistą kolejowym, matka Władysława (1985–1967) z domu Szczepanowska prowadziła dom i wychowywała dzieci. Miał starszą siostrę Janinę Piotrowską (1925–1960), nauczycielkę. Jesienią 1947 roku ojciec Mieczysława otrzymał pracę w Dyrekcji Okręgu PKP w Gdańsku i cała rodzina przeprowadziła się z Torunia do Gdańska – Oliwy. Naukę kontynuował w Państwowym Gimnazjum i Liceum Ogólnokształcącym w Oliwie. Po maturze, w latach 1950–1954 studiował farmację w Gdańskiej Akademii Medycznej. Dyplom magistra farmacji otrzymał w listopadzie 1954 r. W czasie studiów był działaczem organizacji studenckich, śpiewał w Chórze Akademickim. Był przewodniczącym Komitetu Uczelnianego ZSP w Akademii Medycznej oraz przewodniczącym Komisji Okręgowej ZSP w Gdańsku. Na ostatnim roku studiów pracował jako zastępca asystenta Zakładu Mikrobiologii w swojej uczelni, a po skończeniu studiów jako asystent tego Zakładu Mikrobiologii do jesieni 1957 r. W latach 1957–1968 był nauczycielem kontraktowym, uczył chemii w Technikum Ekonomicznym w Sopocie i Technikum Przemysłu Spożywczego w Gdańsku. W latach 1968–1970 był dyrektorem V Liceum Ogólnokształcącego im. Stefana Żeromskiego w Gdańsku Oliwie, którego był absolwentem. Następnie przeszedł do pracy w Urzędzie Wojewódzkim na stanowisko Dyrektora Wydziału Kultury i Sztuki. Po 5 latach pracy w administracji państwowej przeszedł do Okręgowego Przedsiębiorstwa Rozpowszechniania Filmów w Gdańsku na stanowisko zastępcy dyrektora. W 1979 r. został dyrektorem Bałtyckiej Agencji Artystycznej BART w Sopocie i do 1985 r. był m.in. organizatorem Międzynarodowych Festiwali Piosenki w Operze Leśnej w Sopocie. W 1981 r. ukończył studia podyplomowe na Uniwersytecie Gdańskim w zakresie „Wiedza o teatrze, filmie i telewizji”. W latach 1985–1986 był kierownikiem Spółdzielczej Galerii Sztuki Galeria 85 w Gdańsku, a następnie przez 10 lat był właścicielem i dyrektorem Gdańskiej Oficyny Sztuki Galeria u Literatów w Gdańsku. W latach 1996–2001 jako właściciel galerii i marszand prowadził galerię sztuki w Centrum Gdyni. Był popularyzatorem sztuki, organizatorem wielu wystaw artystycznych w Trójmieście oraz w Niemczech. Był członkiem Gdańskiego Towarzystwa Przyjaciół Sztuki w latach 1972–2001, pełnił m.in. funkcję prezesa Zarządu GTPS. Od 1979 r. należał do Stowarzyszenia Działaczy Kultury Morskiej, pełnił tam funkcję prezesa Zarządu Głównego i przewodniczącego Rady Działaczy Kultury Morskiej. Z troski o biedne i zaniedbane dzieci wstąpił w 1991 r. do Stowarzyszenia KIWANIS INTERNATIONAL Polska, był założycielem i prezesem Oddziału tej organizacji w Gdańsku, a w latach 1998–1999 koordynatorem KIWANIS obszaru Polska. W 1967 r. zawarł związek małżeński z Jadwigą Purzycką – Preis (26.09.1930), prof. dr hab. Biochemii Akademii Medycznej w Gdańsku. Miał córkę Agnieszkę mgr inż. elektroniki, absolwentkę Politechniki Gdańskiej, żeglarkę, instruktorkę w stopniu phm. Zmarł po krótkiej chorobie 16 maja 2001 r., spoczywa na cmentarzu katolickim w Gdańsku – Oliwie.
Harcerstwo.
Jako uczeń Szkoły Podstawowej w Toruniu, we wrześniu 1938 r. wstąpił do Drużyny Zuchowej im. St. Tarkowskiego. Po rocznej pracy w drużynie, II wojna światowa przerwała przygodę w gromadzie zuchowej. Niemniej ta pierwsza w jego życiu drużyna, dobrze metodycznie prowadzona, wywarła silne wrażenie na młodym Mietku, że „Zuchem” pozostał do końca życia. Ta specjalność instruktorska była mu najbliższa i w niej znajdował później satysfakcje w harcerskiej służbie. Zawsze miał wiele ciekawych i twórczych pomysłów, którymi zarażał najbliższe otoczenie. Zaraz po wyzwoleniu Torunia, 20.03.1945 r. wstąpił do 6 Drużyny Harcerzy im. Zawiszy Czarnego, a dwa tygodnie później pełnił równolegle obowiązki drużynowego Nadwiślańskiej Drużyny Zuchów. 2 listopada 1945 r. złożył przyrzeczenie harcerskie i otrzymał krzyż harcerski. W styczniu 1947 r. ukończył w Warszawie kurs podharcmistrzowski ze specjalnością zuchową. Naukę kontynuował w Państwowym Gimnazjum i Liceum Ogólnokształcącym w Oliwie, gdzie zaraz wstąpił do drużyny harcerskiej działającej przy tej szkole. Ale podobnie jak w Toruniu, równolegle z pracą harcerską, prowadził II Drużynę Zuchów im. Zawiszy Czarnego w Hufcu Oliwa. Szybko awansował na funkcję zastępcy namiestnika, a następnie namiestnika Zuchów w swoim hufcu. W lutym 1949 r. zdobył stopień Harcerza Rzeczypospolitej, a dwa miesiące później otrzymał nominację na stopień podharcmistrza. 1.04.1949 został mianowany zastępcą inspektora WF w składzie nowej połączonej Komendy Chorągwi Morskiej Harcerstwa. Jednocześnie pełnił kierownicze funkcje w Komendzie Gdańskiej Chorągwi. W latach 1957–1958 był kierownikiem Wydziału Zuchów. W 1958 r. otrzymał stopień harcmistrza. W latach 1958–1962 był zastępcą komendanta Gdańskiej Chorągwi. Naczelniczka ZHP Zofia Zakrzewska w roku 1960 powierzyła mu na pół roku obowiązki komendanta Chorągwi Lubuskiej w Zielonej Górze. W tym czasie uporządkował sprawy organizacyjne i przygotował następcę na funkcję komendanta Chorągwi, po czym powrócił do pracy w Chorągwi Gdańskiej. W latach 1958–1960 pełnił także funkcję zastępcy komendanta Centralnej Szkoły Instruktorów Zuchowych w Cieplicach. W listopadzie 1962 r. został wybrany komendantem Chorągwi Gdańskiej i pełnił tę funkcję do kwietnia 1969 r. Od 1948 do 1973 r. prowadził wiele obozów kursów i konferencji instruktorskich. Na zaproszenie organizacji The Woodcraft Folk prowadził obóz harcerski w Anglii w 1968 r. Był delegatem na II, III, i IV Zjazd ZHP oraz członkiem Rady Naczelnej w latach 1959–1973. Był żeglarzem, posiadał stopień sternika jachtowego i motorowodnego.

</doc>
<doc id="3927737" url="https://pl.wikipedia.org/wiki?curid=3927737" title="Crazy Taxi">
Crazy Taxi

Crazy Taxi – komputerowa gra zręcznościowa, pierwotnie wyprodukowana przez japońskie studio Hitmaker na automaty i konsolę Dreamcast. Gra została wydana pierwotnie w 1999 roku na automaty.
Rozgrywka.
Gracz wciela się w rolę taksówkarza, ma do wyboru cztery postacie dysponujące odmiennymi samochodami i preferujące inny styl jazdy.
Kontynuacja.
W 2001 roku została wydana kontynuacja gry pt. "Crazy Taxi 2".

</doc>
<doc id="3927738" url="https://pl.wikipedia.org/wiki?curid=3927738" title="Walcownia – Muzeum Hutnictwa Cynku">
Walcownia – Muzeum Hutnictwa Cynku

Walcownia – Muzeum Hutnictwa Cynku – zabytkowa (nr rej.: A/308/10 z 23.06.2010) walcownia cynku z lat 1903–1904, 1916–1917 w Katowicach-Szopienicach, przy ul. 11 Listopada. od 1 stycznia 2017 roku znajduje się na Szlaku Zabytków Techniki Województwa Śląskiego.
Historia.
Budynek walcowni cynku rozpoczęto wznosić w 1903 roku, jako jedną z wielu inwestycji koncernu „Georg von Giesches Erben A.G.” z przełomu XIX i XX wieku w Szopienicach. Przedsiębiorstwo to należało wówczas do trzech największych producentów surowego cynku na świecie, jednakże nie posiadało wydziału, gdzie byłby on przerabiany na wyroby gotowe. Biorąc przykład z innych przedsiębiorstw w branży, systematycznie zwiększających moce produkcyjne swoich walcowni, zdecydowano o budowie podobnego obiektu w Szopienicach. Walcownię wybudowano obok Huty Bernhardi oraz linii kolejowej Szopienice – Siemianowice. Położenie takie było korzystne ze względu na możliwość dostaw cynku oraz wywóz blach koleją. 
W 1904 roku walcownia składająca się z dwóch pieców topielnych, dwóch karuzeli odlewniczych, dwóch walcarek wstępnych i czterech walcarek pojedynczych oraz czterech napędzających je maszyn parowych rozpoczęła produkcję blach cynkowych.
W latach 1916–1917 wydział rozbudowano, na styku obu hal od strony południowej powstał dwukondygnacyjny budynek administracyjno-socjalny. Prawdopodobnie z powodu trwających działań wojennych nowsza część hali wykonana została z materiałów o gorszej jakości, a zdobnictwo architektoniczne istotnie ograniczono. Dzięki rozbudowie walcownia poszerzyła swój asortyment o produkcję taśm, drutu i szyn cynkowych. W latach 70. XX wieku planowano modernizację wydziału, przewidując m.in. zastąpienie napędzających walcarki maszyn parowych silnikami elektrycznymi, do czego jednak nie doszło. Dzięki temu, poza kilkoma drobnymi modernizacjami produkcję prowadzono cały czas na oryginalnych urządzeniach z początku XX wieku. Ostatecznie w 2002 roku huta zdecydowała o zakończeniu produkcji cynku surowego oraz zamknięciu walcowni.
Architektura.
Pierwotnie wybudowana na planie prostokąta hala główna walcowni miała 91 metrów długości i 20 metrów szerokości oraz pomieszczenie maszynowni o długości 70 metrów i szerokości 6 metrów. Wysokość hali wynosiła 5,124 metra. Budynek wzniesiono z cegły. Całość pokryto dwuspadowym dachem, opartym na stalowych kratownicach i pokrytym papą. Elewację zewnętrzną ozdobiono detalami z cegieł w postaci lizen, fryzu biegnącego pod dachem, gzymsu z ukośnie układanych cegieł, a także stalowych ram okien. Obok nowej hali wzniesiono kotłownię dostarczającą parę do maszyn parowych. W wyniku rozbudowy w latach 1916–1917 hala została wydłużona o 91 metrów.
Maszyny i urządzenia.
Aktualnie w hali głównej walcowni zlokalizowane są oryginalne urządzenia stanowiące kompletny ciąg technologiczny produkcji blach: dwa piece topielne o pojemności 50 ton, piec grzewczy do płyt, karuzela odlewnicza z 24 formami chłodzonymi wodą, walcarka wstępna, 3 walcarki wykańczające, 2 nożyce wstępne do cięcia blach i 2 nożyce wykańczające do blach. Zachowane są również maszyny parowe napędzające walcarki. 
Stan obecny.
Budynek jest objęty ochroną konserwatorską wraz z walcarkami, maszynami parowymi i kołami zamachowymi z 1904 r. Kompleks ten stanowi pomnik technik i technologii przemysłowych, będący zarazem muzeum techniki oraz związanych z pracą zakładu stosunków społecznych.
W 2003 roku do rejestru zabytków zostały wpisane znajdujące się we wnętrzu urządzenia walcownicze, a w 2010 roku znalazł się w nim cały budynek. Pomimo wielu starań Stowarzyszenia na rzecz powstania Muzeum Hutnictwa Cynku w Katowicach-Szopienicach oraz wspierających je organizacji, idea utworzenia muzeum hutnictwa cynku w tym miejscu nie zdobyła poparcia władz Katowic oraz województwa śląskiego. Pomimo tego obiekt gościł szereg wydarzeń kulturalnych, m.in. wystawę „Droga Przemysłowa 13” przygotowaną przez Instytucję Kultury Ars Cameralis we współpracy ze Stephanem Strouxem w ramach „Industriady” w 2013 roku. W tym samym roku budynek walcowni został wystawiony przez likwidatora H.M.N. „Szopienice” na sprzedaż. Nowym właścicielem hali został dr Piotr Gerber związany zawodowo z Politechniką Wrocławską, będący równocześnie fundatorem Fundacji Ochrony Dziedzictwa Przemysłowego Śląska prowadzącej dotychczas Muzeum Przemysłu i Kolejnictwa na Śląsku w Jaworzynie Śląskiej. Po zmianie właściciela rozpoczęto prace remontowo-konserwatorskie w budynku walcowni. W pierwszej kolejności dokonano wymiany pokrycia dachowego na całości obiektu wraz z częściową wymianą zbutwiałego drewnianego poszycia oraz rynien, a także dokonano renowacji oryginalnej ślusarki okiennej. We wnętrzu walcowni cynku postanowiono minimalnie ingerować w przestrzeń i w jak największym stopniu pozostawić jego oryginalny wygląd. 11 czerwca 2015 roku w hali walcowni otwarto Muzeum Hutnictwa Cynku w Walcowni Cynku. Obecnie w muzeum oprócz ciągu technologicznego do walcowania blach cynkowych zwiedzać można również wystawę historycznych motocykli, silników oraz silnikowych maszyn drogowych i rolniczych.
Szlak Zabytków Techniki.
Od 2014 do 2016 roku walcownia cynku uczestniczyła w Industriadzie – corocznym święcie Szlaku Zabytków Techniki Województwa Śląskiego jako tzw. obiekt zaprzyjaźniony. Uchwałą zarządu województwa śląskiego nr 2509/157/V/2016 walcownia od 1 stycznia 2017 roku została wpisana na Szlak Zabytków Techniki Województwa Śląskiego.

</doc>
<doc id="3927741" url="https://pl.wikipedia.org/wiki?curid=3927741" title="Primeira Liga (2014/2015)">
Primeira Liga (2014/2015)

Primeira Liga (2014/2015) – 81. edycja najwyższej klasy rozgrywkowej piłki nożnej w Portugalii. Liga liczyła 18 zespołów. 16 z nich utrzymało się dzięki pozycji zajętej w poprzednim sezonie, a dwie ostatnie spadły do niższej klasy rozgrywkowej. Rozgrywki rozpoczęto 15 sierpnia 2014 roku, a zakończono 24 maja 2015. Tytuł mistrzowski obroniła drużyna , który zdobył tytuł po raz 34. w historii co jest rekordem w portugalskiej lidze.

</doc>
<doc id="3927744" url="https://pl.wikipedia.org/wiki?curid=3927744" title="Andriej Czeriepachin">
Andriej Czeriepachin

Andriej Michajłowicz Czeriepachin (ros. Андрей Михайлович Черепахин; ur. 3 listopada 1972) – rosyjski zapaśnik walczący w stylu klasycznym. Szósty na mistrzostwach Europy w 2002. Triumfator igrzysk wojskowych w 1999. Pierwszy w Pucharze Świata w 1997 i drugi w 2001.
Mistrz Rosji w 1995; drugi w 1997 i trzeci w 1999 i 2000 roku.

</doc>
<doc id="3927745" url="https://pl.wikipedia.org/wiki?curid=3927745" title="Andrei Tcherepakhine">
Andrei Tcherepakhine



</doc>
<doc id="3927749" url="https://pl.wikipedia.org/wiki?curid=3927749" title="Jacek Gajewski">
Jacek Gajewski



</doc>
<doc id="3927761" url="https://pl.wikipedia.org/wiki?curid=3927761" title="Andriej Czerepachin">
Andriej Czerepachin



</doc>
<doc id="3927770" url="https://pl.wikipedia.org/wiki?curid=3927770" title="Diecezja Xuzhou">
Diecezja Xuzhou

Diecezja Xuzhou (łac. "Dioecesis Siuceuvensis", chiń. 天主教徐州教区) – rzymskokatolicka diecezja ze stolicą w Xuzhou w prowincji Jiangsu, w Chińskiej Republice Ludowej. Biskupstwo jest sufraganią archidiecezji nankińskiej.
Historia.
1 lipca 1931 papież Pius XI brewe "Ad rei christianae" erygował prefekturę apostolską Xuzhou. Dotychczas wierni z tych terenów należeli do wikariatu apostolskiego Nankinu (obecnie archidiecezja nankińska). 18 czerwca 1935 prefekturę podniesiono do rangi wikariatu apostolskiego.
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Xuzhou podniesiono do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Xuzhou liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Biskup Philip Côté SI został osadzony w więzieniu w 1951. W 1959 Patriotyczne Stowarzyszenie Katolików Chińskich mianowało swojego biskupa. W 2006 bez zgody papieża odbyła się sakra koadiutora Johna Wanga Renlei, który tym samym popadł w ekskomunikę "latae sententiae". Pięć lat później przejął on władzę nad diecezją. Bp Wang Renlei pojednał się ze Stolicą Apostolską, która uznała go za prawowitego ordynariusza na początku 2012.
Ordynariusze.
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3927775" url="https://pl.wikipedia.org/wiki?curid=3927775" title="Wielkie kłamstewka (serial telewizyjny)">
Wielkie kłamstewka (serial telewizyjny)

Wielkie kłamstewka () – amerykański serial telewizyjny, komediodramat wyprodukowany przez Pacific Standard, Blossom Films oraz David E. Kelley Productions. Został stworzony przez David E. Kelley, na podstawie powieści o tym samym tytule, autorstwa Liane Moriarty. Serial był emitowany od 19 lutego 2017 roku przez HBO, natomiast w Polsce dzień później na HBO Polska.
Fabuła.
Akcja serialu dzieje się w spokojnym nadmorskim miasteczku Monterey. Skupia się głównie na trzech kobietach – przyjaciółkach Madeline, Celeste i Jane, matkach, których dzieci zaczynają właśnie naukę w szkole. Madeline i Celeste przyjaźnią się od dawna, Jane jest w mieście „nowa”. Na zajęciach integracyjnych przed rozpoczęciem pierwszej klasy syn Jane zostaje oskarżony o agresję w stosunku do córki jednej z najbardziej wpływowych kobiet w mieście – Renaty. Chłopiec wszystkiego się wypiera, matka mu wierzy, Madeline i Celeste stają murem po stronie nowej przyjaciółki. Ta sytuacja zmusza niemal wszystkie matki do opowiedzenia się po jednej ze stron, zaczyna się wojna pomiędzy frakcjami. Okazuje się, że każdy ma swoje demony, skrywane tajemnice, problemy, narastają konflikty, robi się coraz goręcej, na dodatek ktoś ginie...
Produkcja.
26 listopada 2014 roku Reese Witherspoon i Nicole Kidman ogłosiły rozpoczęcie pracy nad serialem na podstawie powieści „Wielkie kłamstewka” autorstwa Liane Moriarty. Obie aktorki zagrają główne role, a scenariuszem zajmie się David E. Kelley, który został producentem wykonawczym.
9 maja 2015 roku stacja HBO zamówiła pierwszy sezon serialu.
W grudniu 2015 roku Shailene Woodley, Adam Scott, Laura Dern oraz Zoë Kravitz dołączyli do obsady dramatu.
Na początku stycznia 2016 roku ogłoszono większą część obsady dramatu, do którego dołączyli: Alexander Skarsgård, James Tupper, Jeffrey Nordling, Sarah Baker, P.J. Byrne, Darby Camp, Hong Chau, Kelen Coleman, Ivy George, Virginia Kull, Kathryn Newton, Larry Sullivan, Kathreen Khavari, Merrin Dungey, David Monahan oraz Iain Armitage.
8 grudnia 2017 roku stacja HBO zamówiła drugi sezon.

</doc>
<doc id="3927777" url="https://pl.wikipedia.org/wiki?curid=3927777" title="Pałac Radziwiłłów w Grodnie">
Pałac Radziwiłłów w Grodnie

Pałac Radziwiłłów w Grodnie – nieistniejący budynek w Grodnie na Białorusi, który znajdował się przy Rynku i należał do książąt Radziwiłłów. Pałac został zbudowany w poł. XVIII wieku w wyniku połączenia dwóch pałaców i drewnianego dworu. Spłonął w 1941 roku podczas II wojny światowej, i został rozebrany w 1945 r. na polecenie władz sowieckich. 
Historia.
W 1683 roku Radziwiłłowie kupili od Wołłowiczów stary dwór w drugim rzędzie kwartału między ul. Bernardyńską i Mostową. Naprzeciwko niego Anna z Sanguszków Radziwiłłowa na kupionej w 1717 roku wystawiła przed 1726 rokiem nowy drewniany pałac. W 1738 roku Michał Kazimierz Radziwiłł "Rybeńko" kupił od strony "Batorówki" narożny piętrowy pałac od wojewody mściśławskiego Michała Massalskiego, który na jego polecenie zaczął całkowicie przebudowywać architekt Dominik Fontana. W 1744 wnętrza pałacu ozdobił książęcy malarz nadworny Ksawery Dominik Heski, co było zwieńczeniem prac wykończeniowych. W 1751 Michał Kazimierz Radziwiłł "Rybeńko" dokupił przylegający trójskrzydłowy pałac od spadkobierców Kazimierza Leona Sapiehy. W 1753 roku pałac został uszkodzony w wyniku pożaru. Po adaptacji dwa połączone murowane pałace i drewniany dwór utworzyły zwarty i jednorodny zespół reprezentacyjny. Elewacja główna zlokalizowana była prostopadle do Pałacu Sapiehów (Batorówki), wychodząc frontem na główny miejski rynek i ratusz. Elewacje były malowane cielisto, a obramienia okien i gzymsy kolorem szarym. Na pałacu położono dach mansardowy. Pierwotnie zespół posiadał jeden ryzalit na osi z przejazdem bramnym w części od strony Batorówki, jednak z planów miasta wynika, że jeszcze w XVIII wieku połączono oba pałace w jeden gmach i dobudowano symetryczny ryzalit po prawej stronie. W skrzydle frontowym wyróżniały się jadalnia z wielkim portretem króla Stanisława Augusta Poniatowskiego oraz Sala Portretowa wysoka na dwie kondygnacje z licznymi portretami książąt i królów Polski poczynając od mitycznego Lecha I. Na początku XIX wieku pałacami władał ród Druckich-Lubeckich. W 2 połowie XIX wieku właścicielem pałacu został żydowski kupiec Lejzer Bregman. 
Pałac częściowo spłonął podczas bombardowania Grodna przez Niemców w 1941 roku i został rozebrany na polecenie władz sowieckich po 1945 roku w celu utworzenia niezabudowanego skweru między rynkiem i Niemnem. 

</doc>
<doc id="3927781" url="https://pl.wikipedia.org/wiki?curid=3927781" title="Sedlo Hadlanka">
Sedlo Hadlanka

Sedlo Hadlanka (ok. 1140 m) – przełęcz w Starohorskich Wierchach na Słowacji, oddzielająca Kozí chrbát (1130 m) od Hadliarki (1211 m). Północne stoki opadają do doliny Barboriná, południowe do Uhliarskiej doliny. Przełęcz znajduje się na obszarze Parku Narodowego Niżne Tatry (jeszcze do niedawna Starohorskie Wierchy zaliczane były do Niżnych Tatr).
Rejon przełęczy jest trawiasty. Są to dawne hale pasterskie, na których wiosną zakwitają krokusy. Trawiasty jest cały grzbiet ciągnący się od Kozíego chrbátu aż po zachodnie zbocza Kečki. Prowadzi nim czerwony szlak turystyczny będący odcinkiem szlaku Cesta hrdinov SNP. Na przełęczy Hadlanka krzyżuje się z nim żółty szlak trawersujący północne stoki Kozíego chrbátu. Idąc nim traci się najładniejsze i rozległe widoki, ale obejście szczytu Kozíego chrbátu przydatne jest np. podczas złej pogody, gdy wierzchołek i tak pozbawiony jest widoków. Przy deszczowej pogodzie strome zejście z Kozíego chrbátu na Przełęcz Hiadelską jest śliskie.
Przez Hadlankę prowadzi także szlak rowerowy. Przez większość trasy prowadzi tą samą ścieżką, co szlak turystyczny, ale szczyt Kečki i Kozíego chrbátu trawersuje po północnej stronie. Można nim zjechać także przez Dolinę Uhliarską.

</doc>
<doc id="3927788" url="https://pl.wikipedia.org/wiki?curid=3927788" title="Tadeusz Bulski">
Tadeusz Bulski

Tadeusz Bulski (ur. 8 lipca 1903 w Mrzygłodzie, zm. 8 czerwca 1966 w Warszawie) – polski lekarz ginekolog - położnik, profesor doktor habilitowany nauk medycznych, kierownik I Kliniki Położnictwa i Chorób Kobiecych Akademii Medycznej w Warszawie.
Życiorys.
Studia ukończył w roku 1928 na Wydziale Lekarskim Uniwersytetu Warszawskiego.
W roku 1930 rozpoczął pracę w Klinice Położnictwa i Chorób Kobiecych Uniwersytetu Warszawskiego, kierowanej wówczas przez prof. Adama Ferdynanda Czyżewicza, z którą związany był przez całe życie zawodowe z przerwą na czas wojny i okupacji. Początkowo pracował jako wolontariusz, następnie jako młodszy asystent. W sierpniu 1939 został zmobilizowany, po 17 września przeszedł ze swym oddziałem do Rumunii, a następnie dostał się do Francji, gdzie wstąpił do I Dywizji Grenadierów, w szeregach której wziął udział w walkach na Linii Maginota. Po klęsce Francji trafił do niewoli i przez pozostały okres wojny kierował szpitalem w stalagu w Willingen w Badenii.
Po wojnie, na przełomie lat 1946/47 powrócił do Polski i ponownie podjął pracę w klinice przy pl. Starynkiewicza w Warszawie, początkowo jako starszy adiunkt, a następnie zastępca kierownika. W roku 1948 obronił pracę habilitacyjną, a w roku 1954 otrzymał tytuł profesora.
Od 1 października 1958, po przejściu prof. Czyżewicza na emeryturę, objął stanowisko kierownika I Klinice Położnictwa i Chorób Kobiecych Akademii Medycznej w Warszawie. Dzięki jego staraniom nastąpiła rozbudowa Kliniki o nowoczesny na owe czasy budynek, w którym pomieszczono ambulatorium i kilka nowych pracowni (rentgenowska, a później także ultrasonograficzna, serologiczna, cytologiczna i histopatologiczna), utworzono także zakład endokrynologii ginekologicznej oraz pierwszy i jedyny wówczas w Polsce oddział andrologii.
W latach pięćdziesiątych zainicjował pionierskie badania nad kardiotokografią płodu, metodą EKG oraz elektroakustyczną, które uwieńczone skonstruowaniem w roku 1961 prototypu Audiokardiometru PS-61. Z jego inicjatywy rozwinięto oraz wprowadzono do praktyki klinicznej pojęcie porodu kierowanego i znieczulanego. Jest także autorem modyfikacji prowadzenia porodu miednicowego, zajmował się ponadto diagnostyką i leczeniem niepłodności kobiecej, terapią hormonalną i balneologiczną.
Zmarł w Warszawie 8 czerwca 1966, pochowany został na Cmentarzu Powązkowskim (kw. 17-2-18/19).

</doc>
<doc id="3927792" url="https://pl.wikipedia.org/wiki?curid=3927792" title="Wyćwiklin">
Wyćwiklin

Wyćwiklin, miłowój, bazela, jagodnik ("Basella" L.) – rodzaj roślin z rodziny wyćwiklinkowatych. Obejmuje 5 gatunków, z których trzy są endemitami Madagaskaru, jeden – tropikalnej Afryki, a jeden – wyćwiklin biały, jest rozpowszechniony w tropikach na wszystkich kontynentach. Wyćwiklin biały, znany także jako szpinak malabarski, jest powszechnie uprawiany w strefie tropikalnej jako warzywo. Spożywane są mięsiste liście tej rośliny.

</doc>
<doc id="3927798" url="https://pl.wikipedia.org/wiki?curid=3927798" title="Mercedes AMG F1 W08 EQ Power+">
Mercedes AMG F1 W08 EQ Power+

Mercedes AMG F1 W08 EQ Power+ – samochód Formuły 1, skonstruowany przez Mercedesa na sezon 2017. Kierowcami bolidu zostali: Lewis Hamilton, oraz Valtteri Bottas.
Prezentacja.
23 lutego 2017 roku odbył się dzień filmowy na torze Silverstone, a następnie odbyła się prezentacja bolidu.

</doc>
<doc id="3927807" url="https://pl.wikipedia.org/wiki?curid=3927807" title="Kečka (Góry Starohorskie)">
Kečka (Góry Starohorskie)

Kečka (1225 m) – szczyt w Starohorskich Wierchach na Słowacji. Znajduje się blisko między wierzchołkami Barania hlava (1206 m) i Hadliarka (1211 m). Na północ opada z Kečki krótki grzbiet z wierzchołkiem Kochuľa, tworzący zachodnie zbocza doliny Veľká Šindliarka, stoki południowo-wschodnie opadają do Doliny Uhliarskiej.
Szczyty Kečka i Barania hlava oddziela szeroka i trawiasta przełęcz Bulovský príslop (1125 m). Znajduje się na niej schronisko turystyczne Útulňa pod Kečkou.
Szczyt Kečki jest kopulasty i trawiasty, pokryty pasterskimi halami. Trawiasty jest cały grzbiet ciągnący się od Kečki po Kozí chrbát. Wiosną zakwitają na nich krokusy. Dzięki trawiastym halom z grzbietu rozciąga się szeroka panorama widokowa obejmująca szczyty Niżnych Tatr, Rudawy Słowackie. Góry Kremnickie, pobliską Wielką Fatrę i Wielki Chocz.
Kečka znajduje się na obszarze Parku Narodowego Niżne Tatry (jeszcze do niedawna Starohorskie Wierchy zaliczane były do Niżnych Tatr).
Turystyka.
Kečka jest łatwo dostępna ze znanego ośrodka narciarskiego w miejscowości Donovaly. Prowadzi przez nią czerwony szlak będący odcinkiem szlaku Cesta hrdinov SNP. Jest to najdłuższy szlak turystyczny całej Słowacji prowadzący szczytami i grzbietami gór. 

</doc>
<doc id="3927810" url="https://pl.wikipedia.org/wiki?curid=3927810" title="Na wylocie">
Na wylocie

Na wylocie () – amerykański serial telewizyjny (komedia) wyprodukowany przez Apatow Productions, którego twórcą jest Pete Holmes. Serial był emitowany od 19 lutego 2017 roku do 10 marca 2019 roku przez HBO, natomiast w Polsce dzień później na HBO Polska.
W marcu 2019 roku stacja HBO ogłosiła zakończenie produkcji serialu po trzech sezonach.
Fabuła.
Sezon 1:
Pochodzący z przedmieść mężczyzna marzy o karierze stand-upera. Jego życie przewraca się do góry nogami, kiedy odkrywa, że ukochana żona go zdradza. Z pomocą przychodzą mu znajomi, którzy pozwalają mu tymczasowo spać na kanapach w swoich mieszkaniach. Pete wchodzi głęboko w świat nowojorskiej sceny stand-upu i szybko odkrywa jego blaski i cienie.
Sezon 2:
Opowiada o komiku po rozwodzie próbującym swoich sił w świecie nowojorskiego stand-upu. Pete nieustająco stara się znaleźć swoje miejsce w Nowym Jorku jako stand-uper. Dzięki przyjaciółce – Ali – odkrywa pełen osobliwości świat alternatywnej sceny komediowej. Pełne optymizmu podejście do życia Pete’a wiele razy zostaje wystawione na próbę. Mężczyzna nie traci jednak pogody ducha.
Produkcja.
22 stycznia 2016 roku, stacja kablowa HBO zamówiła ośmioodcinkowy serial, w którym główną rolę zagra Pete Holmes.
15 marca 2017 roku, stacja HBO zamówiła drugi sezon
22 lutego 2018 roku, stacja HBO przedłużyła serial o trzeci sezon

</doc>
<doc id="3927813" url="https://pl.wikipedia.org/wiki?curid=3927813" title="Wyćwiklin biały">
Wyćwiklin biały

Wyćwiklin biały, szpinak malabarski, jagodnik biały, miłowój biały ("Basella alba") – gatunek rośliny z rodziny wyćwiklinkowatych. Jest rozpowszechniony w tropikach na wszystkich kontynentach, uprawiany wszędzie jako warzywo i roślina ozdobna. Spożywane są mięsiste liście tej rośliny. Fioletowy sok używany jest do barwienia produktów spożywczych. Roślina ma także zastosowanie lecznicze. Kwitnie od maja do sierpnia, owocuje od lipca do października.

</doc>
<doc id="3927814" url="https://pl.wikipedia.org/wiki?curid=3927814" title="Basella alba">
Basella alba



</doc>
<doc id="3927815" url="https://pl.wikipedia.org/wiki?curid=3927815" title="Basella">
Basella



</doc>
<doc id="3927818" url="https://pl.wikipedia.org/wiki?curid=3927818" title="Sherko Bekas">
Sherko Bekas

Sherko Bekas (kurd." Şêrko Bêkes") (ur. 2 maja 1940 w As-Sulajmanijja, zm. 4 sierpnia 2013 w Sztokholmie) – kurdyjski poeta.
Życiorys.
Urodził się 2 maja 1940 roku w As-Sulajmanijja, jako syn innego kurdyjskiego poety, Fayaka Bekasa. W roku 1965 przystąpił do kurdyjskiego ruchu narodowowyzwoleńczego, gdzie pracował w rozgłośni radiowej "Głos Kurdystanu". Ze względu na polityczne prześladowania Kurdów w Iraku, musiał opuścić kraj. Wyjechał do Szwecji, w której przebywał w latach 1987-1992 jako uchodźca polityczny.
Po kilku miesiącach walki z chorobą, zmarł na raka 4 sierpnia 2013 w Sztokholmie.
Poezja.
Sherko Bekas uważany jest za twórcę nowego typu wiersza w poezji kurdyjskiej, nazwanego "Rûwange". Stworzenie owej formy było zerwaniem ze starymi elementami wiersza występującymi w kurdyjskiej literaturze, takimi jak np. rym. 
Wiele dzieł poety przetłumaczono na inne języki, między innymi: angielski, arabski, szwedzki, niemiecki, francuski, włoski czy holenderski.

</doc>
<doc id="3927820" url="https://pl.wikipedia.org/wiki?curid=3927820" title="Luffenham">
Luffenham

Miejscowości w Anglii:

</doc>
<doc id="3927825" url="https://pl.wikipedia.org/wiki?curid=3927825" title="Kozí chrbát (Starohorskie Wierchy)">
Kozí chrbát (Starohorskie Wierchy)



</doc>
<doc id="3927837" url="https://pl.wikipedia.org/wiki?curid=3927837" title="Mściwój Semerau-Siemianowski">
Mściwój Semerau-Siemianowski

Mściwój Semerau-Siemianowski, Mściwój Maria Tadeusz Semerau-Siemianowski (ur. 19 maja 1885 w Ruse, Bułgaria, wówczas Ruszczuk, zm. 20 czerwca 1953 w Warszawie) – polski internista, kardiolog, jeden z pionierów zastosowań elektrokardiografii do badań klinicznych, profesor Uniwersytetu Warszawskiego, Uniwersytetu Ziem Zachodnich, Uniwersytetu Łódzkiego, Akademii Lekarskiej w Gdańsku; inicjator utworzenia Polskiego Towarzystwa Kardiologicznego i wydawania czasopisma Kardiologia Polska.
Życiorys.
Okres zaborów.
Był synem Władysława Semerau-Siemianowskiego (lekarz, numizmatyk; 1849–1937) i Józefy z domu Rojewskiej (1860–1891). Chodził do szkół w Salonikach i Poznaniu, a następnie – do matury w roku 1904 – w Saverne (Alzacja). Podjął studia na "Königliche Technische Hochschule" w Charlottenburgu (zob. historia Berlińskiego Uniwersytetu Technicznego), ale po roku przeniósł się na studia medyczne. Konieczność ponownej zmiany uczelni była prawdopodobnie związana z jego przynależnością do Związku Młodzieży Polskiej „Zet” i z działalnością oświatową w środowisku polonijnym (zob. Polacy w Niemczech w okresie zaborów). Od kwietnia 1908 studiował na Uniwersytecie w Strasburgu, uzyskując dyplom lekarza w grudniu 1910. W latach 1908–1911 przygotował rozprawę pt. "Pathologisch-anatomische Befunde bei puerperalen Infektionen" i otrzymał stopień doktora medycyny.
W latach 1911–1912 odbył staż w klinice chorób wewnętrznych, pod kierownictwem Karela F. Wenckebacha, a następnie otrzymał stanowisko jego asystenta, które zajmował od stycznia 1912 do końca lipca 1918 roku.
II Rzeczpospolita.
Od początku roku akademickiego 1918/1919 pracował w II Klinice Chorób Wewnętrznych Uniwersytetu Warszawskiego, zorganizowanej w Szpitalu św. Ducha przy ul. Elektoralnej. Uczestniczył w jej organizacji jako adiunkt prof. Kazimierza Rzętkowskiego (1870–1924), wybitnego klinicysty, zainteresowanego elektrokardiografią (EKG) od roku 1909, gdy zetknął się z nią po raz pierwszy w Zakładzie Fizjologii UJ u Napoleona Cybulskiego. Kazimierz Rzętkowski stworzył szkołę naukową, do której należeli, poza Semerau-Siemianowskim: Klemens Gerner, Marceli Landsberg, Jan Roguski, Janina Misiewicz, Klementyna Rachoniowa i inni.
Mściwój Semerau-Siemianowski rozwijał w warszawskiej klinice metody czynnościowych badań patologii narządów i układu krążenia. Przyczynił się do włączenia EKG do badań klinicznych. Od roku 1920 prowadził (na zlecenie) wykłady nt. fizykalnych badań pacjentów interny.
W roku 1922 opublikował rozprawę nt."O czynności samoistnie bijących komór sercowych u człowieka :studjum farmakologiczne i patologiczno-fizjologiczne" która stała się podstawą habilitacji. Po habilitacji prowadził wykłady z diagnostyki i terapii chorób układu krążenia.
Od początku września 1924 roku pracował jako organizator i ordynator Oddziału Chorób Wewnętrznych, tworzonego w Szpitalu św. Łazarza na ul. Książęcej, który stał się największym w Warszawie i pierwszym w Polsce oddziałem kardiologicznym, równocześnie pełniącym funkcje ośrodka naukowo-badawczego i leczniczego. Utworzył pracownię analityczną, radiologiczną, elektrograficzną, hematologiczną, badań spoczynkowej przemiany materii oraz pokój do badań doświadczalnych na zwierzętach. Pracownie wyposażał częściowo własnym kosztem. Jego uczniem był Zdzisław Askanas.
W Uniwersytecie Warszawskim prowadził – od roku 1929 jako profesor tytularny – wykłady terapii ogólnej (1924–1927), klinikę propedeutyczną (1927–1929), klinikę diagnostyczną (1929–1932) i klinikę terapeutyczną (1932–1935). W roku 1935 wycofał się z zajęć dydaktycznych i poświęcił kardiologii i kształceniu podyplomowemu (w latach 1936–1938 prowadził dwutygodniowe jesienne ogólnopolskie kursy kardiologiczne dla lekarzy).
W roku 1936 uczestniczył w jubileuszowym zjeździe Związku Młodzieży Polskiej w Warszawie.
II wojna światowa.
W czasie okupacji niemieckiej przebywał w Warszawie. Początkowo był nadal ordynatorem Oddziału Chorób Wewnętrznych w Szpitalu Św. Łazarza. W lutym 1940 roku został zawieszony w swoich czynnościach z powodu odmowy podpisania "Reichslisty" (zob. Volkslista, Volksdeutsche) i do roku 1942 utrzymywał rodzinę z lekarskiej praktyki prywatnej. W latach 1942–1944 ponownie został ordynatorem Oddziału w Szpitalu św. Łazarza, który działał wówczas przy ul. Leszno. Na Oddziale prowadził zajęcia dydaktyczne ze studentami tajnych uniwersytetów – UW i Uniwersytetu Ziem Zachodnich, ukrywał osoby poszukiwane przez gestapo. Udzielał medycznej pomocy Żydom w getcie, przedostając się do chorych ukrytymi przejściami. Mieszkał w willi na Ochocie, przy ul. Krzywickiego (wówczas ul. Sucha). Córka uczęszczała do szkoły Cecylii Plater-Zyberkówny, synowie – do Szkoły Wawelberga. Wszyscy byli czynni w konspiracji. W domu spotykała się grupa łączniczek–sanitariuszek AK oraz pluton batalionu pancernego „Golski”, do którego należeli synowie – willę wybrano na punkt zborny plutonu. Skrytki na strychu były konspiracyjnymi magazynami (m.in. broni). W pierwszym dniu powstania nie otrzymano oczekiwanej dostawy broni.
W drugim dniu dom otoczyli Niemcy (Waffen SS). Dwaj młodsi synowie prof. Semerau-Siemianowskiego, którzy podjęli próby przedostania się do walczących powstańców, ponieśli śmierć. W domu pozostało ponad 20 żołnierzy AK, przez ok. 10 dni skutecznie ukrywanych przed niemieckimi patrolami (stopniowo wydostawali się z okrążenia). W tych dniach Mściwój Semerau-Siemianowski i trzeci syn, Zbigniew, pełnili służbę medyczną w szpitalu polowym przy ul. Koszykowej.
Około 20 sierpnia rodzina została eksmitowana z domu i skierowana do obozu w Pruszkowie.
Wszyscy uciekli z pociągu, wyskakując na stacji Ursus. Mściwój Semerau-Siemianowski podjął pracę jako jedyny polski lekarz w obozie przejściowym „Ursus” – filii obozu Pruszkowskiego (córka pracowała jako pielęgniarka). W październiku 1944, na prośbę Rady Głównej Opiekuńczej, zajął stanowisko naczelnego lekarza obozu, a wkrótce potem wyjechał do Zakopanego. Od 10 września pracował w zakopiańskiej przychodni Polskiego Czerwonego Krzyża.
Po II wojnie światowej.
W roku 1945 został przewodniczącym Łódzkiego Naukowego Towarzystwa Lekarskiego. W kolejnych latach był, jako profesor zwyczajny, kierownikiem II Katedry i Kliniki Chorób Wewnętrznych Uniwersytetu Łódzkiego (1945–1946) i kierownikiem II Katedry i Kliniki Chorób Wewnętrznych Akademii Medycznej w Gdańsku (1946–1948).
Do Warszawy wrócił w roku 1948. Objął kierownictwo II Katedry i Kliniki Chorób Wewnętrznych Uniwersytetu Warszawskiego, które zajmował do roku 1953). Uruchomił pracownie naukowe, w których stosowano i rozwijano nowoczesne metody badawcze (np. flebografia, kapilaroskopia, sfigmografia, fonokardiografia; zob polikardiografia). Klinika zyskała uznanie w Polsce i Europie. Wyniki prowadzonych badań miały wpływ na kierunki dalszych prac naukowych, w tym na rozwój kardiologii nieinwazyjnej.
W 1952 r. został członkiem tytularnym PAN.
Dorobek naukowy.
Mściwój Semerau-Siemianowski opublikował 116 prac naukowych, przede wszystkim w dziedzinie kardiologii (w katalogu WorldCat znajduje się ok. 30 pozycji). Za najbardziej istotne są uważane:
Pozycja w środowisku naukowym.
Niektóre z pełnionych funkcji:
Odznaczenia.
Otrzymał m.in.:
Upamiętnienie.
W latach 1955–2013 ukazały się m.in. publikacje:
W roku 2007, w artykule pt. „Złoty Jubileusz Kardiologii Polskiej” (pierwszy numer KP ukazał się w 1957 roku) prof. Leszek Ceremużyński napisał m.in.:
Życie rodzinne.
Ożenił się w roku 1912 z Antoniną Hulewicz h. Nowina (1890–1978).
Małżeństwo miało pięcioro dzieci:
Uprawiał turystykę górską i alpinizm.
Zmarł 20 czerwca 1953 roku w Warszawie. Został pochowany na cmentarzu Powązkowskim (kwatera 221/3/13).

</doc>
<doc id="3927839" url="https://pl.wikipedia.org/wiki?curid=3927839" title="Bóbrka (miasto)">
Bóbrka (miasto)



</doc>
<doc id="3927843" url="https://pl.wikipedia.org/wiki?curid=3927843" title="Biała (rejon przemyślański)">
Biała (rejon przemyślański)



</doc>
<doc id="3927845" url="https://pl.wikipedia.org/wiki?curid=3927845" title="Akraberg">
Akraberg

Akraberg – przylądek w południowej części wyspy Suðuroy, wchodzącej w skład archipelagu Wysp Owczych, stanowiącego duńskie terytorium zależne na Morzu Norweskim. Jego nazwa pochodzi od słowa "akur" oznaczającego "centralne pole". W miejscu tym znajduje się latarnia morska oraz stacja nadawcza z masztem, wykorzystywana przez Kringvarp Føroya.
Geografia.
Położenie.
Przylądek znajduje się w południowej części wyspy Suðuroy. Pięć kilometrów dalej znajduje się grupa sześciu wystających z oceanu skał Flesjarnar, wraz z Sumbiarsteinur, zwanym również Munkurin ("Mnichem"), stanowiącym najdalej wysunięty na południe punkt Wysp Owczych. Pomiędzy skałami a Akraberg znajduje się znana z silnych prądów cieśnina Røstin, opisywana między innymi przez farerskiego poetę Poula Joensena w wierszu "...Røstin rísin rann...". Najbliższą miejscowością jest leżąca na północnym zachodzie Sumba. Na północ od Akraberg rozpoczyna się pasmo górskie, którego najbliższym szczytem jest Lambaklettur (235 m n.p.m.).
Klimat.
Na przylądku Akraberg znajduje się jedna z czterech stacji meteorologicznych należących do Danmarks Meteorologiske Institut. Podobnie jak na całym archipelagu panuje tam umiarkowany klimat chłodny w odmianie morskiej. Dane zbierane są od roku 1961 roku. Najwyższą odnotowaną od tego czasu temperaturą w Akraberg było 18,4°C w sierpniu 1969 roku, a najniższą -10,6 °C w lutym tego samego roku. Najcieplejszym miesiącem jest sierpień, kiedy średnio temperatury osiągają od 9,3 °C do 12,2 °C, a najchłodniejszym luty od 2,2 °C do 5,8 °C. Średnia suma opadów w ciągu roku wynosi (na podstawie danych z lat 1961-1990) 884 mm i jest stosunkowo niska w porównaniu z wynikami z innych stacji na archipelagu. Najwyższe sumy opadów obserwowano w październiku (średnio 108 mm), a najniższe w maju (43 mm).
Torfowiska.
Na obszarze znajdują się torfowiska z widocznymi śladami wydobycia torfu, głównie z lat 50. XX wieku i czasów wcześniejszych. Wśród nich występują także kopce z tego materiału, porównywane do podobnych na Wyspach Brytyjskich. Ich pochodzenie nie jest jasne, jednak mogą być powiązane z celtyckimi mnichami, którzy prawdopodobnie zamieszkiwali te tereny przed przybyciem wikingów na archipelag.
Latarnia morska.
W 1909 roku w Akraberg wybudowano latarnię morską wraz z kilkoma domami mieszkalnymi dla obsługi. Wieża ma 18 metrów, a światło znajduje się na wysokości 94 m n.p.m.. Budynek latarni stanowi biała cylindryczna wieża z czerwonym dachem i balkonem. Wyposażona jest w światło błyskowe, świecące dwa razy przez dwie sekundy w dwudziestosekundowych interwałach, w barwach czerwonej, zielonej i białej, zależnie od kierunku. Znajduje się tam także nautofon, który może nadać sygnał co sześćdziesiąt sekund. Obecnie okoliczne zabudowania nie są stale zamieszkane, a obsługa latarni jest zautomatyzowana, wymaga ona jednak regularnej obecności człowieka. Ostatnim osadnikiem był latarnik Hans Petur Kjærbo wraz z rodziną, który opuścił Akraberg po huraganie, który uderzył w Wyspy Owcze w grudniu 1998 roku, powodując liczne szkody. Kjærbo nadal sprawuje pieczę nad latarnią, podobnie jak nad wieloma innymi obiektami tego typu na całym archipelagu.
Stacja radiowa.
Nieopodal latarni morskiej znajduje się masz radiowy o wysokości 141 metrów, wzniesiony w roku 1990. Jest on wykorzystywany przez farerską rozgłośnię radiową, której można słuchać na częstotliwości 531 kHz. Obecny transmiter zamontowano w 2008 roku po zepsuciu się poprzedniego. Sygnał jest emitowany z mocą 100 kW i może być odbierany nawet w północnych regionach Szkocji.
Historia.
Osadnictwo.
Według badań pyłków zbóż ludzie mogli zamieszkiwać tereny Akrabergu w okresie przed przybyciem wikingów na archipelag. Byli to najpewniej mnisi irlandzcy lub szkoccy, którzy około roku 625 opuścili Szetlandy, jako pierwsi zasiedlając następnie Wyspy Owcze.
Od roku 1040 w miejscu tym istniała kolonia fryzyjska, silnie dotknięta przez zarazę czarnej śmierci, po której została opuszczona. Według lokalnych podań, kolonia ta przez cały okres istnienia miała zachować wierzenia pogańskie. Po zarazie jednym z niewielu ocalałych był mężczyzna zwany Bóndin í Akrabergi ("Rolnik z Akrabergu"), który wraz z rodziną przeniósł się do pobliskiej osady Sumba. Według niektórych legend Fryzowie zajmowali się między innymi piractwem.
W późniejszym okresie obszar przez pewien czas zasiedlała obsługa latarni morskiej, obecnie jednak jest on niezamieszkały.
II Wojna Światowa.
W czasie sojuszniczej okupacji Wysp Owczych przez wojsko brytyjskie latarnia morska i wieża radiowa wykorzystywane były przez pracowników technicznych Royal Air Force, którzy utworzyli tam jeden z pierwszych systemów radarowych w południowej części archipelagu. Do dnia dzisiejszego można zobaczyć na terenie Akrabergu alianckie bunkry.

</doc>
<doc id="3927847" url="https://pl.wikipedia.org/wiki?curid=3927847" title="Hudba pramenů">
Hudba pramenů

Hudba pramenů (cz. "Muzyka źródeł") – zbiór esejów czeskiego poety Otokara Březiny, opublikowany w 1903. Zawiera jedenaście tekstów: "Tajemné v umění", "Nejvyšší spravedlnost", "Rozhodující okamžiky", "Úsměvy času", "Perspektivy", "Krása světa", "Zástupové", "Zasvěcení života", "Nebezpečí sklizně", "Cíle", "Věčná touha".

</doc>
<doc id="3927848" url="https://pl.wikipedia.org/wiki?curid=3927848" title="Błotnia (rejon przemyślański)">
Błotnia (rejon przemyślański)



</doc>
<doc id="3927849" url="https://pl.wikipedia.org/wiki?curid=3927849" title="Prowincje Republiki Południowej Afryki">
Prowincje Republiki Południowej Afryki

Republika Południowej Afryki od pierwszych demokratycznych wyborów, mających miejsce w kwietniu 1994, podzielona jest na 9 prowincji.
Dane dla roku 2005 podane są w przybliżeniu, dane z 2001 i 2011 pochodzą zaś ze spisów powszechnych.

</doc>
<doc id="3927851" url="https://pl.wikipedia.org/wiki?curid=3927851" title="Diecezja Anlong">
Diecezja Anlong

Diecezja Anlong (łac. "Dioecesis Nganlomensis", chiń. 天主教安龙教区) – rzymskokatolicka diecezja ze stolicą w Anlong w prefekturze autonomicznej Qianxinan, w prowincji Kuejczou, w Chińskiej Republice Ludowej. Biskupstwo jest sufraganią archidiecezji Guiyang.
Diecezja obejmuje 10 powiatów w południowo-zachodniej części prowincji Kuejczou: Pu'an, Qinglong, Xingyi, Xingren, Anlong, Ceheng, Zhenfeng, Wangmo (tj. całą prefekturę autonomiczną Qianxinan), Panxian (prefektura miejska Liupanshui), Luodian (prefektura autonomiczna Qiannan) oraz 5 powiatów w północno-zachodniej części regionie autonomicznym Kuangsi: Lingyun, Longlin, Tianlin, Tianyang (prefektura miejska Baise) i Tian'e (prefektura miejska Hechi).
Historia.
16 lutego 1922 papież Pius XI brewe "Quae catholico" erygował prefekturę apostolską Anlong. Dotychczas wierni z tych terenów należeli do wikariatu apostolskiego Kuejczou (obecnie archidiecezja Guiyang) oraz do wikariatu apostolskiego Kuangsi (obecnie archidiecezja nannińska). Była to jedna z pierwszych decyzji Piusa XI podjęta 10 dni po wyborze i 4 dni po koronacji. 27 kwietnia 1927 prefekturę podniesiono do rangi wikariatu apostolskiego.
W wyniku reorganizacji chińskich struktur kościelnych dokonanej przez papieża Piusa XII 11 kwietnia 1946 wikariat apostolski Anlong podniesiono do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Anlong liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Patriotyczne Stowarzyszenie Katolików Chińskich scaliło wszystkie jednostki kościelne w prowincji Kuejczou w jedną diecezję o nazwie Kuejczou ze stolicą w Guiyang. Zostało to dokonane bez mandatu Stolicy Świętej, więc z kościelnego punktu widzenia działania te były nielegalne.

</doc>
<doc id="3927853" url="https://pl.wikipedia.org/wiki?curid=3927853" title="Chlebowice Świrskie">
Chlebowice Świrskie



</doc>
<doc id="3927854" url="https://pl.wikipedia.org/wiki?curid=3927854" title="Diecezja Nanlong">
Diecezja Nanlong



</doc>
<doc id="3927856" url="https://pl.wikipedia.org/wiki?curid=3927856" title="Euneos">
Euneos

Euneos (gr. Εὔνηος) – według mitologii greckiej król wyspy Lemnos, syn Jazona i Hypsipile, brat Toasa.
Wspólnie z bratem uwolnił matkę, przebywającą w niewoli u króla Nemei Likurga, i sprowadził ją na ojczystą Lemnos. Podczas wojny trojańskiej, chociaż nie brał bezpośredniego udziału w walkach, wspierał Greków, dostarczając do ich obozu wina. Za podarowany Patroklosowi drogocenny krater ze srebra odkupił od niego pojmanego Likaona, syna Priama.

</doc>
<doc id="3927857" url="https://pl.wikipedia.org/wiki?curid=3927857" title="Asia Rugby Championship 2017">
Asia Rugby Championship 2017

Asia Rugby Championship 2017 – trzecia edycja corocznego turnieju organizowanego pod auspicjami Asia Rugby dla trzech najlepszych azjatyckich męskich reprezentacji rugby union. Turniej odbywał się od 22 kwietnia do 3 czerwca 2017 roku.
W zawodach ponownie triumfowała odmłodzona reprezentacja Japonii, natomiast dwa zwycięstwa nad Koreańczykami dały drugie miejsce Hongkongowi.
System rozgrywek.
Rozgrywki prowadzone były systemem ligowym, a uczestniczyły w nich trzy najlepsze zespoły poprzedniego sezonu. Zwycięzca meczu zyskiwał pięć punktów, za remis przysługiwały trzy punkty, zaś porażka nie była punktowana. Punkt bonusowy można było otrzymać za zdobycie przynajmniej czterech przyłożeń lub też za przegraną nie więcej niż siedmioma punktami. Rozkład gier przedstawiono na początku 2017 roku.
Z uwagi na fakt, iż kolejna edycja stanowiła ostatni etap azjatyckich kwalifikacji do Pucharu Świata 2019, spadków w tym sezonie nie przewidziano, a grono uczestników w miejsce Japonii miał uzupełnić triumfator Dywizji 1.

</doc>
<doc id="3927858" url="https://pl.wikipedia.org/wiki?curid=3927858" title="Dmitrij Uljanow">
Dmitrij Uljanow

Dmitrij Iljicz Uljanow (ros. Дми́трий Ильи́ч Улья́нов, ur. 16 sierpnia 1874 w Symbirsku, zm. 16 lipca 1943 w Gorkach Leninskich) – rosyjski rewolucjonista, lekarz, radziecki działacz partyjny i państwowy.
Życiorys.
Był młodszym bratem Lenina. W 1893 skończył gimnazjum w Samarze i podjął studia medyczne na Uniwersytecie Moskiewskim, od 1894 był związany ze studenckimi kółkami marksistowskimi w Moskwie. W listopadzie 1897 został aresztowany w związku ze sprawą "Związku Robotniczego" i osadzony w więzieniu do jesieni 1898, później pozostawał pod nadzorem policji w Podolsku, 1900–1901 studiował medycynę na Uniwersytecie Jurjewskim (obecnie Uniwersytet w Tartu). Działał w SDPRR, pracował jako lekarz w Chersoniu, był aresztowany, w 1903 nielegalnie wyjechał do Tuły, gdzie pracował w miejscowym komitecie partyjnym i został delegatem na II Zjazd SDPRR pod pseudonimem „Gerc”. Później pracował w kijowskiej organizacji SDPRR, w styczniu 1904 został aresztowany w Kijowie, podczas rewolucji 1905–1907 pracował jako lekarz w Symbirsku, był członkiem bolszewickiego komitetu SDPRR w Symbirsku, później pracował w Teodozji i Sierpuchowie, pozostając w stałym kontakcie z centrum partii bolszewickiej. W 1914 został zmobilizowany i do 1917 był lekarzem wojskowym w Sewastopolu i Odessie, jesienią 1917 brał udział w ustanowieniu władzy bolszewików na Krymie, w grudniu 1917 został członkiem Taurydzkiego Komitetu SDPRR(b), uczestniczył w przygotowaniu i wydawaniu gazety „Taurydzka Prawda”, 1918–1919 działał w komunistycznym podziemiu na Krymie.
W momencie, gdy Armia Czerwona zbliżała się do granic Krymu, Uljanow stanął na czele komitetu rewolucyjnego w Eupatorii, który 7 kwietnia przejął kontrolę nad miastem. W kolejnych dniach bolszewicy odebrali lokalnemu rządowi, tworzonemu przez kadetów, kontrolę nad całym półwyspem. Na zjeździe w Symferopolu 28-29 kwietnia została proklamowana Krymska Socjalistyczna Republika Radziecka, a Dmitrij Uljanow został przewodniczącym Rady Komisarzy Ludowych. Republika przetrwała do końca czerwca 1919 r., kiedy bolszewików z Krymu wyparły jednostki białej Armii Ochotniczej.
Od końca 1921 pracował na kierowniczych stanowiskach w Ludowym Komisariacie Ochrony Zdrowia RFSRR, a 1925–1930 na Komunistycznym Uniwersytecie im. Swierdłowa, później został pracownikiem Zarządu Sanitarnego Kremla. Został pochowany na Cmentarzu Nowodziewiczym.

</doc>
<doc id="3927865" url="https://pl.wikipedia.org/wiki?curid=3927865" title="Placówka Straży Granicznej I linii „Berehy Górne”">
Placówka Straży Granicznej I linii „Berehy Górne”

Placówka Straży Granicznej I linii „Berehy Górne” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Berehy Górne” weszła w podporządkowanie komisariatu Straży Celnej „Wetlina” z Inspektoratu SC „Sambor”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Dwernik”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. Placówka Straży Granicznej I linii „Berehy Górne” znalazła się w jego strukturze.
Służba graniczna.
Sąsiednie placówki:

</doc>
<doc id="3927866" url="https://pl.wikipedia.org/wiki?curid=3927866" title="Demina">
Demina



</doc>
<doc id="3927867" url="https://pl.wikipedia.org/wiki?curid=3927867" title="Tyrolské elegie">
Tyrolské elegie

Tyrolské elegie (cz. "Tyrolskie elegie") – cykl wierszy czeskiego działacza niepodległościowego i poety Karela Havlíčka Borovskiego, będący relacją z drogi na zesłanie w Brixen w Tyrolu. Utwory składające się na cykl, w liczbie dziewięciu, są napisane przy użyciu strof czterowersowych. 

</doc>
<doc id="3927868" url="https://pl.wikipedia.org/wiki?curid=3927868" title="Placówka Straży Granicznej I linii „Wołosate”">
Placówka Straży Granicznej I linii „Wołosate”

Placówka Straży Granicznej I linii „Wołosate” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Wołosate” weszła w podporządkowanie komisariatu Straży Celnej „Wetlina” z Inspektoratu SC „Sambor”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Dwernik”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. Placówka Straży Granicznej I linii „Wołosate” znalazła się w jego strukturze.
Służba graniczna.
Sąsiednie placówki:

</doc>
<doc id="3927870" url="https://pl.wikipedia.org/wiki?curid=3927870" title="Demydy">
Demydy



</doc>
<doc id="3927871" url="https://pl.wikipedia.org/wiki?curid=3927871" title="Paheli">
Paheli



</doc>
<doc id="3927875" url="https://pl.wikipedia.org/wiki?curid=3927875" title="Stanisław Kozioł">
Stanisław Kozioł

Stanisław Kozioł (ur. 14 grudnia 1911 w Nowych Żukowicach, zm. 11 sierpnia 2001) – polski polityk ruchu ludowego, poseł na Sejm PRL IV, V i VI kadencji.
Życiorys.
Był synem Jana i Agaty. W czasie studiów na Uniwersytecie Jagiellońskim działał w Polskiej Akademickiej Młodzieży Ludowej. Był też sekretarzem Zarządu Powiatowego Związku Młodzieży Wiejskiej RP „Wici” w Tarnowie. W 1933 za działalność polityczną został aresztowany. Uzyskał tytuł inżyniera rolnictwa. Od 1935 do 1941 zatrudniony był w administracji skarbowej i miejskiej w Łomży. Po II wojnie światowej wstąpił do Polskiego Stronnictwa Ludowego, z którego pod koniec 1946 przeszedł do Stronnictwa Ludowego, które w listopadzie 1949 wraz z PSL utworzyło Zjednoczone Stronnictwo Ludowe. Od 1949 do 1950 był prezesem Wojewódzkiego Zarządu Związku Samopomocy Chłopskiej w Krakowie.
W latach 1948–1952 i 1954–1965 zasiadał w Wojewódzkiej Radzie Narodowej w Krakowie, od 1954 do 1956 będąc członkiem jej prezydium. Pełnił też funkcję kierownika Wydziału Rolnictwa i Leśnictwa WRN. W latach 1952–1954 był rejestrowany jako informator Ministerstwa Bezpieczeństwa Publicznego. Był w latach 1962–1972 prezesem Wojewódzkiego Komitetu ZSL w Krakowie, zasiadał też w Naczelnym Komitecie partii. W 1965, 1969 i 1972 uzyskiwał mandat posła na Sejm PRL w okręgu Wadowice. Przez trzy kadencje zasiadał w Komisji Planu Gospodarczego, Budżetu i Finansów, a w trakcie VI pełnił funkcję zastępcy przewodniczącego Komisji Drobnej Wytwórczości, Spółdzielczości Pracy i Rzemiosła. Od 1973 do 1980 był członkiem Głównej Komisji Rewizyjnej ZSL.
Pochowany na krakowskim Cmentarzu Salwatorskim.

</doc>
<doc id="3927876" url="https://pl.wikipedia.org/wiki?curid=3927876" title="Placówka Straży Granicznej II linii „Sambor”">
Placówka Straży Granicznej II linii „Sambor”

Placówka Straży Granicznej I linii „Sambor” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Dwernik”. 
Rozkaz komendanta Straży Granicznej nr 7 z 25 września 1929 podpisany przez płk. Jana Jura-Gorzechowskiego zmienił skład i podporządkowanie komisariatu. 
Placówka Straży Granicznej I linii „Sambor” znalazła się w jego strukturze.

</doc>
<doc id="3927878" url="https://pl.wikipedia.org/wiki?curid=3927878" title="Rio Open 2017 (mężczyźni)">
Rio Open 2017 (mężczyźni)



</doc>
<doc id="3927882" url="https://pl.wikipedia.org/wiki?curid=3927882" title="Sokolské sonety">
Sokolské sonety

Sokolské sonety (cz. "Sokolskie sonety") – debiutancki tomik wierszy czeskiego poety Karela Hlaváčka, opublikowany w 1895. Pod względem tematycznym i stylistycznym różni się od jego dojrzałej twórczości. Użycie formy sonetowej zapowiada jednak późniejszą wirtuozerię formalną autora. Tematyka zbiorku wynikała z biografii Hlaváčka, który w czasie studiów związał się z organizacja sokolską i współpracował z pismem "Sokol".

</doc>
<doc id="3927885" url="https://pl.wikipedia.org/wiki?curid=3927885" title="Placówka Straży Granicznej I linii „Przysłup”">
Placówka Straży Granicznej I linii „Przysłup”

Placówka Straży Granicznej I linii „Przysłup” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Strubowiska” weszła w podporządkowanie komisariatu Straży Celnej „Wetlina” z Inspektoratu SC „Sambor”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Dwernik”. 
Rozkazem nr 3 z 23 czerwca 1934 roku "w sprawach [...] tworzenia i zniesienia posterunków informacyjnych"', komendant Straży Granicznej płk Jan Jur-Gorzechowski utworzył placówkę I linii „Strubowiska”.
Rozkazem nr 1 z 27 marca 1936 roku "w sprawach [...] zmian w niektórych inspektoratach okręgowych", komendant Straży Granicznej płk Jan Jur-Gorzechowski przeniósł placówkę I linii „Strubowiska” do m. Przysłup.
Rozkazem nr 2 z 16 stycznia 1939 roku "w sprawie przejęcia odcinka granicy polsko-niemieckiej od Korpusu Ochrony Pogranicza na terenie Mazowieckiego Okręgu Straży Granicznej oraz przekazania Korpusowi Ochrony Pogranicza odcinka granicy na terenie Wschodniomałopolskiego Okręgu Straży Granicznej", komendant Straży Granicznej płk Jan Gorzechowski wydzielił placówkę I linii „Przysłup” z komisariatu Straży Granicznej „Dwernik” i przydzielił do komisariatu Straży Granicznej „Cisna”.
Służba graniczna.
Sąsiednie placówki:

</doc>
<doc id="3927886" url="https://pl.wikipedia.org/wiki?curid=3927886" title="Swades">
Swades



</doc>
<doc id="3927888" url="https://pl.wikipedia.org/wiki?curid=3927888" title="Ewówka">
Ewówka



</doc>
<doc id="3927889" url="https://pl.wikipedia.org/wiki?curid=3927889" title="Brodek murowy">
Brodek murowy

Brodek murowy ("Tortula muralis" Hedw.) – gatunek mchu należący do rodziny płoniwowatych ("Pottiaceae" Schimp.). Gatunek niewielkich rozmiarów, szeroko rozpowszechniony na świecie, w Polsce pospolity. Rośnie na naturalnych siedliskach skalnych i murach.
Rozmieszczenie geograficzne.
Jest to gatunek kosmopolityczny. Występuje w Ameryce Północnej (Kanada, Stany Zjednoczone), na Karaibach, na południu Ameryki Południowej, w Europie, Azji, Afryce, na wyspach atlantyckich, Nowej Zelandii i Australii. W Polsce pospolity na terenie całego kraju, podawany m.in. z obszaru województwa śląskiego i pasma Gorców.
Biologia i ekologia.
Puszki dojrzewają na przełomie wiosny i lata.
Siedliska tego gatunku to nasłonecznione skały wapienne i piaskowce z zawartością wapnia, często także cegły lub murowane fragmenty zabudowań. Rośnie na niskich do umiarkowanych wysokościach. Jest bardzo wytrzymały na zanieczyszczenia powietrza i suszę.
Systematyka i nazewnictwo.
Synonimy: "Barbula afroinermis" Müll. Hal., "Barbula annulus" Müll. Hal., "Barbula austromuralis" Müll. Hal., "Barbula berteroana" Müll. Hal., "Barbula binnsii" (R. Br. bis) Paris, "Barbula chrysoblasta" Müll. Hal., "Barbula elaphrotricha" Müll. Hal., "Barbula gulliveri" (R. Br. bis) Paris, "Barbula melbourneana" Müll. Hal., "Barbula muricola" Müll. Hal., "Barbula subpulvinata" Paris, "Grimmia crassa" Spreng., "Tortula binnsii" R. Br. bis, "Tortula goettingensis" Brid. ex P. Beauv., "Tortula gulliveri" R. Br. bis, "Tortula pilosa" Schrad. ex Lam. &amp; DC., "Trichostomum hutchinsonii" R. Br. bis.
Taksony niższego rzędu według "The Plant List": 
Zagrożenia.
Gatunek nie jest zagrożony, odmiana typowa oraz "Tortula muralis" var. "aestiva" zostały wpisane na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.). W Czechach także nadano mu kategorię LC (2005 r.).

</doc>
<doc id="3927890" url="https://pl.wikipedia.org/wiki?curid=3927890" title="Placówka Straży Granicznej I linii „Strubiska”">
Placówka Straży Granicznej I linii „Strubiska”



</doc>
<doc id="3927892" url="https://pl.wikipedia.org/wiki?curid=3927892" title="Tortula muralis">
Tortula muralis



</doc>
<doc id="3927896" url="https://pl.wikipedia.org/wiki?curid=3927896" title="Homina">
Homina



</doc>
<doc id="3927901" url="https://pl.wikipedia.org/wiki?curid=3927901" title="Kościół Matki Bożej Częstochowskiej i św. Jerzego w Krasowicach">
Kościół Matki Bożej Częstochowskiej i św. Jerzego w Krasowicach



</doc>
<doc id="3927903" url="https://pl.wikipedia.org/wiki?curid=3927903" title="Bolest (Holan)">
Bolest (Holan)

Bolest (cz. "Ból" albo "Cierpienie") – tomik wierszy czeskiego poety Vladimíra Holana, opublikowany w 1965. Zawiera wiersze pisane w latach 1949-1955, kiedy autor nie mógł publikować. Zbiorek jest świadectwem kryzysu poety, wynikającego z rozczarowania ówczesną sytuacją polityczną w Czechosłowacji.

</doc>
<doc id="3927904" url="https://pl.wikipedia.org/wiki?curid=3927904" title="Placówka Straży Granicznej I linii „Beniowa”">
Placówka Straży Granicznej I linii „Beniowa”

Placówka Straży Granicznej I linii „Beniowa” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Beniowa” weszła w podporządkowanie komisariatu Straży Celnej „Sianki” z Inspektoratu SC „Sambor”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Wysocko Niżne”.
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek.
Placówka Straży Granicznej I linii „Beniowa” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Beniowa” została rozwiązana. Batalion KOP „Skole” zorganizował między innymi strażnicę KOP „Beniowa”.
Służba graniczna.
Sąsiednie placówki:

</doc>
<doc id="3927905" url="https://pl.wikipedia.org/wiki?curid=3927905" title="Sarit Thanarat">
Sarit Thanarat

Sarit Thanarat (ur. 16 czerwca 1908 w Bangkoku, zm. 8 grudnia 1963 tamże) – tajski marszałek i polityk, premier Tajlandii (1959-1963).
Życiorys.
Studiował w akademii wojskowej Chula Chom Klao w Bangkoku, którą ukończył w 1929, potem służył jako oficer w armii, w 1947 poparł zamach stanu Pibulsongkrama, po czym w 1948 został ministrem obrony (do 1957). W październiku 1958 zdobył władzę dzięki kolejnemu przewrotowi, po którym objął urząd premiera, który sprawował do śmierci. Jako premier zwalczał korupcję i przestępczość zorganizowaną (zwłaszcza przemyt narkotyków), jednocześnie popierał rozwój rolnictwa (szczególnie na północy kraju) i unowocześnianie oświaty. Był bliskim sojusznikiem USA. Popierał działalność Organizacji Paktu Azji Południowo-Wschodniej. Jednocześnie jego reżim, silnie autorytarny, zdelegalizował partie polityczne i zamknął opozycyjne czasopisma, a prawa zagwarantowane w konstytucji zostały zawieszone; podejrzani o działalność wywrotową byli często więzieni bez procesu.

</doc>
<doc id="3927906" url="https://pl.wikipedia.org/wiki?curid=3927906" title="Thérèse Douchy">
Thérèse Douchy



</doc>
<doc id="3927907" url="https://pl.wikipedia.org/wiki?curid=3927907" title="Placówka Straży Granicznej I linii „Libuchora”">
Placówka Straży Granicznej I linii „Libuchora”

Placówka Straży Granicznej I linii „Libuchora” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Libuchora” weszła w podporządkowanie komisariatu Straży Celnej „Sianki” z Inspektoratu SC „Sambor”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Wysocko Niżne”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Libuchora” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Libuchora” została rozwiązana. Batalion KOP „Skole” zorganizował między innymi strażnicę KOP „Libuchora”.
Służba graniczna.
Sąsiednie placówki:

</doc>
<doc id="3927911" url="https://pl.wikipedia.org/wiki?curid=3927911" title="Janusz Biernacki">
Janusz Biernacki

Janusz Biernacki (ur. 14 stycznia 1923 w Jaronowicach, zm. 30 października 1979) – polski zootechnik, poseł na Sejm PRL V i VI kadencji.
Życiorys.
Uzyskał wykształcenie wyższe w Wyższej Szkole Rolniczej we Wrocławiu. Podczas II wojny światowej był żołnierzem w oddziałach Armii Krajowej. Po wojnie był pracownikiem Pomorskiej Izby Rolniczej. Od 1948 pełnił funkcję inspektora rolnego w Związku Samopomocy Chłopskiej. W styczniu 1949 przeniesiono go do Urzędu Wojewódzkiego we Wrocławiu na stanowisko zastępcy kierownika Wydziału Rolnictwa w prezydium Wojewódzkiej Rady Narodowej. W 1960 został prezesem Wojewódzkiego Związku Kółek Rolniczych we Wrocławiu, wiceprezesem Zarządu Centralnego Związku Kółek Rolniczych. Zasiadał również w Naczelnym Komitecie Zjednoczonego Stronnictwa Ludowego, w Radzie Głównej Naczelnej Organizacji Technicznej oraz w Radzie Naczelnej Instytutu Ekonomiki Rolnictwa. Pełnił funkcję wiceprzewodniczącego Oddziału Wojewódzkiego Stowarzyszenia Inżynierów i Techników Rolnictwa. W 1969 i 1972 uzyskiwał mandat posła na Sejm PRL w okręgach kolejno Wałbrzych i Jelenia Góra. Przez dwie kadencje pełnił funkcję zastępcy przewodniczącego Komisji Budownictwa i Gospodarki Komunalnej, ponadto w trakcie V kadencji zasiadał w Komisji Rolnictwa i Przemysłu Spożywczego, a w trakcie VI w Komisji Nadzwyczajnej dla przygotowania projektu ustawy o zmianie Konstytucji Polskiej Rzeczypospolitej Ludowej. Został pochowany na cmentarzu w Lipkowie.

</doc>
<doc id="3927912" url="https://pl.wikipedia.org/wiki?curid=3927912" title="Placówka Straży Granicznej I linii „Butla”">
Placówka Straży Granicznej I linii „Butla”

Placówka Straży Granicznej I linii „Butla” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Wysocko Niżne”. 
Rozkaz komendanta Straży Granicznej płk. Jan Jur-Gorzechowski nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" nie wymienia komisariatu „Wysocko Niżne”. Rozkaz wymienia komisariat „Borynia”. 
Placówka Straży Granicznej I linii „Butla” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Butla” została rozwiązana. Batalion KOP „Skole” zorganizował między innymi strażnicę KOP „Butla”.
Służba graniczna.
Sąsiednie placówki:

</doc>
<doc id="3927914" url="https://pl.wikipedia.org/wiki?curid=3927914" title="Jed z Judey">
Jed z Judey

Jed z Judey (cz. "Trucizna z Judei") – tomik wierszy czeskiego poety Josefa Svatopluka Machara, zawierający utwory w otwarty sposób wyrażające jego antychrześcijańskie poglądy, opublikowany w 1906.

</doc>
<doc id="3927917" url="https://pl.wikipedia.org/wiki?curid=3927917" title="Placówka Straży Granicznej II linii „Wysocko Niżne”">
Placówka Straży Granicznej II linii „Wysocko Niżne”



</doc>
<doc id="3927921" url="https://pl.wikipedia.org/wiki?curid=3927921" title="Mohamed Rahmat">
Mohamed Rahmat

Mohamed Rahmat (ur. 4 stycznia 1938 w Pulai w stanie Johor, zm. 1 stycznia 2010 w Kuala Lumpur) – malezyjski polityk.
W latach 1978-1982 i ponownie 1987-1999 był ministrem informacji Malezji.

</doc>
<doc id="3927926" url="https://pl.wikipedia.org/wiki?curid=3927926" title="Placówka Straży Granicznej II linii „Borynia”">
Placówka Straży Granicznej II linii „Borynia”



</doc>
<doc id="3927931" url="https://pl.wikipedia.org/wiki?curid=3927931" title="Na sotnách (Holan)">
Na sotnách (Holan)

Na sotnách (cz. "Na łożu śmierci" albo "Na marach") – tomik wierszy czeskiego poety Vladimíra Holana, opublikowany w 1967. Zbiorek zawiera prawie dwieście krótkich, epigramatycznych wierszy. Utwory składające się na cykl są napisane niemal wyłącznie wierszem wolnym.

</doc>
<doc id="3927932" url="https://pl.wikipedia.org/wiki?curid=3927932" title="Kadapa">
Kadapa

Kadapa (hindi कडपा, trl. "Kaḍapa") – miasto w środkowo-południowych Indiach, w południowej części stanu Andhra Pradeś, w dystrykcie Kadapa, około 330 km w linii prostej na południe od tymczasowej stolicy stanu – Hajdarabadu. Jest siedzibą administracyjną dystryktu.
W 2011 było ósmym pod względem liczby ludności miastem w stanie, najludniejszym w dystrykcie. Zamieszkiwało je 343 054 osoby. Mężczyźni stanowili 50,2% populacji, kobiety 49,8%. Umiejętność pisania posiadało 78,66% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 85,56%. Wśród kobiet wynosił 71,77%. Dzieci do lat sześciu stanowiły 11,4% ogółu mieszkańców miasta. W strukturze wyznaniowej przeważali hinduiści – 65,42%. Islam deklarowało 31,65%; 1,81% liczyła społeczność chrześcijan, 0,15% dźinistów, 0,03% sikhów. Około 38% mieszkańców miasta i terenów bezpośrednio do niego przylegających ("Out Growth") żyło w slumsach.
Miasto z trzech stron otoczone jest pasmami wzgórz – Nallamala i Palkonda.

</doc>
<doc id="3927933" url="https://pl.wikipedia.org/wiki?curid=3927933" title="Yeh Lamhe Judaai Ke">
Yeh Lamhe Judaai Ke



</doc>
<doc id="3927936" url="https://pl.wikipedia.org/wiki?curid=3927936" title="Placówka Straży Granicznej I linii „Wyżłów”">
Placówka Straży Granicznej I linii „Wyżłów”

Placówka Straży Granicznej I linii „Wyżłów” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Wyżłów” weszła w podporządkowanie komisariatu Straży Celnej „Ławoczne” z Inspektoratu SC „Dolina”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Sławsko”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Wyżłów” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Wyżłów” została rozwiązana. Batalion KOP „Skole” zorganizował między innymi strażnicę KOP „Wyżłów”.
Służba graniczna.
Sąsiednie placówki:

</doc>
<doc id="3927937" url="https://pl.wikipedia.org/wiki?curid=3927937" title="Wiwerka malajska">
Wiwerka malajska

Wiwerka malajska ("Viverricula indica") – gatunek drapieżnego ssaka z podrodziny wiwer (Viverrinae) w obrębie rodziny wiwerowatych (Viverridae), zamieszkujący południową i południowo-wschodnią Azję. Nie jest zagrożony wyginięciem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1803 roku francuski przyrodnik Étienne Geoffroy Saint-Hilaire nadając mu nazwę "Civetta indica". Holotyp pochodził z Indii. Jedyny przedstawiciel rodzaju wiwerka ("Viverricula") który opisał w 1838 roku brytyjski przyrodnik Brian Houghton Hodgson. Podstawowe dane taksonomiczne podgatunków (oprócz nominatywnego) przedstawia poniższa tabelka:
Często używana jest nazwa "V. malaccensis", ale obecnie jest nieprawidłowa. Niektóre ujęcia systematyczne rozpoznają do jedenastu podgatunków, ale ostatnie analizy oparte o dane molekularne sugerują, że należy rozpoznać tylko cztery podgatunki, które ostatecznie mogą reprezentować więcej niż jeden gatunek. Autorzy "Illustrated Checklist of the Mammals of the World" rozpoznają cztery podgatunków.
Zasięg występowania.
Wiwerka malajska występuje w południowej i południowo-wschodniej Azji zamieszkując w zależności od podgatunku:
Introdukowany na Madagaskar, wyspę Zanzibar (archipelag Zanzibar), Komory i wyspę Socotra do produkcji cywetu lub do łapania szczurów; obecność na niektórych wyspach indonezyjskich (Bawean, Kangean, Lombok i Sumbawa) też mogła być introdukcją.
Morfologia.
Długość ciała (bez ogona) 48,5–60 cm, długość ogona 30–43 cm, długość ucha 3,9–5 cm, długość tylnej stopy 8,5–10 cm; masa ciała 2–4 kg. Sierść wiwerek malajskich ma w większości barwę brązową, żółtą lub płowopomarańczową. Dostrzec można białe i czarne obroże na szyi. Ciało pokryte jest ciemniejszymi plamkami, które na grzbiecie tworzą 6–8 pasów. Ogon paskowany, czarno-biały. Pierś jest jaśniejsza od reszty ciała, do tego bardziej szara lub brązowawa. Łapy są ciemnobrązowe lub czarne.
Ekologia i zachowanie.
Wiwerki malajskie przystosowane są do życia w wielu środowiskach, również w pobliżu siedlisk ludzkich. Preferują obszary otwarte, jak nadrzeczne lasy, lasy z drzewami zrzucającymi liście czy obszary trawiaste; rzadziej obserwowane są w gęstych lasach deszczowych. Są to ssaki żyjące samotnie, prowadzące nocny tryb życia. Sypiają w norach lub pustych pniach drzew. Są mięsożerne; zjadają głównie niewielkie kręgowce, takie jak gryzonie. Zjadają również owoce, padlinę i odpadki.
U samic żyjących w niewoli zaobserwowano dwa okresy rui: od lutego do kwietnia i od sierpnia do września. W niewoli mioty liczyły po 2–5 młodych; przestawały pić mleko matki w wieku 4–4,5 miesięcy. Nie jest wiadome, jak długo żyją wiwerki malajskie na wolności; w niewoli mogą żyć 20 lat i więcej.
Status.
IUCN uznaje wiwerkę malajską za gatunek najmniejszej troski (LC, "Least Concern").

</doc>
<doc id="3927938" url="https://pl.wikipedia.org/wiki?curid=3927938" title="Placówka Straży Granicznej I linii „Jelenkowate”">
Placówka Straży Granicznej I linii „Jelenkowate”

Placówka Straży Granicznej I linii „Jelenkowate” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Jelenkowate” weszła w podporządkowanie komisariatu Straży Celnej „Ławoczne” z Inspektoratu SC „Dolina”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Sławsko”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Jelenkowate” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Jelenkowate” została rozwiązana. Batalion KOP „Skole” zorganizował między innymi strażnicę KOP „Jelenkowate”.
Służba graniczna.
Sąsiednie placówki:

</doc>
<doc id="3927939" url="https://pl.wikipedia.org/wiki?curid=3927939" title="Placówka Straży Granicznej I linii „Chaszczowanie”">
Placówka Straży Granicznej I linii „Chaszczowanie”

Placówka Straży Granicznej I linii „Chaszczowanie” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. weszła w podporządkowanie komisariatu Straży Celnej „Ławoczne” z Inspektoratu SC „Dolina”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Sławsko”.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu.
Placówka Straży Granicznej I linii „Chaszczowanie” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Chaszczowanie” została rozwiązana. Batalion KOP „Skole” zorganizował między innymi strażnicę KOP „Chaszczowanie”.
Służba graniczna.
Sąsiednie placówki:

</doc>
<doc id="3927940" url="https://pl.wikipedia.org/wiki?curid=3927940" title="Hum Tumhare Hain Sanam">
Hum Tumhare Hain Sanam



</doc>
<doc id="3927942" url="https://pl.wikipedia.org/wiki?curid=3927942" title="Strysza">
Strysza

Miejscowości w Polsce:

</doc>
<doc id="3927943" url="https://pl.wikipedia.org/wiki?curid=3927943" title="Placówka Straży Granicznej II linii „Sławsko”">
Placówka Straży Granicznej II linii „Sławsko”



</doc>
<doc id="3927949" url="https://pl.wikipedia.org/wiki?curid=3927949" title="Placówka Straży Granicznej II linii „Porohy”">
Placówka Straży Granicznej II linii „Porohy”



</doc>
<doc id="3927952" url="https://pl.wikipedia.org/wiki?curid=3927952" title="Thoda Pyaar Thoda Magic">
Thoda Pyaar Thoda Magic



</doc>
<doc id="3927954" url="https://pl.wikipedia.org/wiki?curid=3927954" title="Kiyotaka Kuroda">
Kiyotaka Kuroda

 – premier Japonii.
Pochodził z rodziny samurajów na służbie klanu Shimazu, daimyō Satsumy. W 1862 był uczestnikiem tzw. „incydentu w Namamugi”, w którym doszło do śmierci angielskiego kupca. W 1863 brał udział w działaniach wojennych będących konsekwencją tego zdarzenia. W tym samym roku wyjechał do Edo, aby studiować artylerię.
Należał do tzw. Genrō, grupy polityków z Satsumy i Chōshū, którzy stanowili dominującą grupę we władzach Japonii od roku 1868 do wybuchu I wojny światowej. Brał udział w ustanowieniu sojuszu Satchō, a następnie w wojnie boshin.
W 1870 roku powierzono mu kierowanie procesem zasiedlania i rozwoju wyspy Hokkaido. Wynajmował amerykańskich specjalistów od rolnictwa, wspomagał imigrantów osiedlających się na wyspie oraz rozwijał nowe dziedziny przemysłu. W efekcie tych działań populacja wyspy wzrosła czterokrotnie, co ograniczyło wpływy Rosjan na tym terenie.
Pozycja Kurody w japońskich władzach rosła, w 1878 roku po śmierci Toshimichi Ōkubo, stał się liderem Satsumy. W 1888 roku objął urząd premiera Japonii. Zrezygnował po osiemnastu miesiącach, jednak jako Genrō zachował znaczną pozycję w rządzie, aż do śmierci w 1900 roku.

</doc>
<doc id="3927955" url="https://pl.wikipedia.org/wiki?curid=3927955" title="Stanisław Kasprzysiak">
Stanisław Kasprzysiak

Stanisław Kasprzysiak (ur. 12 października 1931 w Zamościu, zm. 9 grudnia 2019 w Warszawie) – polski tłumacz, eseista, prozaik i archeolog, z wykształcenia architekt.
Życiorys.
Urodzony 12 października 1931 r. w Zamościu. W 1949 r. rozpoczął studia na Wydziale Architektury Politechniki Krakowskiej, które ukończył w 1955 roku. Po studiach podejmował różne krótkotrwałe prace, m.in. przy inwentaryzacji i rekonstrukcji zabytków architektury drewnianej w Małopolsce czy jako scenograf i scenarzysta w zespole filmowym prof. Antoniego Bohdziewicza. W latach 1970–2010 przeprowadzał badania archeologiczne na terenie Włoch, których wyniki publikował w języku włoskim w tamtejszych periodykach.
Od 1975 do 2010 r. zajmował się tłumaczeniem literatury włoskiej, m.in.: "Dialogi z Leukoteą" Cesare Pavesego (1975), "Triumf śmierci" Gabriele d’Annunzio (1976), "Dziełka moralne (1979)" i "Pieśni/Canti" (2020) Giacomo Leopardiego, "Dzień sądu" Salvatore Satty (1982), "Narodziny filozofii" Giorgio Colliego (1991), "Granice duszy" (1994) i "Co pozostaje" (2001) Nicoli Chiaromonte, "Drzewa bez Bogów" Guido Ceronettiego (1994), "Zaślubiny Kadmosa z Harmonią" Roberta Calasso (1995), "Wyjście z labiryntu" Alberta Savinio (2001), "Szekspir"a (2001), "O Stendhalu" (2002) i "Gepard" (2009) Giuseppe Tomasiego di Lampedusy.
W latach 1987–2003 opublikował kilkanaście szkiców eseistycznych oraz wiersze z cyklu "Z zimowego letargu""." Jest także autorem powieści "Raz na kilka lat".
Wyróżniony nagrodą Stowarzyszenia Tłumaczy Polskich (1996), nagrodą ZAiKS-u za twórczość przekładową (2000) oraz nagrodą włoskiego rządu "Premio nazionale per la traduzione" (2002). Odznaczony orderem "Stella della Solidarieta Italiana" (2004) za zasługi dla włoskiej kultury.
Zmarł 9 grudnia 2019 r. w Warszawie. Pochowany na Cmentarzu Prądnik Czerwony w Krakowie (kw. CCXXVI-5-17).

</doc>
<doc id="3927956" url="https://pl.wikipedia.org/wiki?curid=3927956" title="Brodek szpiczasty">
Brodek szpiczasty

Brodek szpiczasty ("Tortula mucronifolia" Schwägr.) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej (Kanada, Stany Zjednoczone), Europie, północnej Azji i Afryce. W Polsce podawany m.in. z obszaru województwa śląskiego.
Systematyka i nazewnictwo.
Synonimy: "Barbula brachypoda" Cardot &amp; Thér., "Barbula subcuneifolia" Kindb., "Syntrichia leptopyxis" (Müll. Hal.) Lazarenko, "Syntrichia mucronifolia" (Schwägr.) Brid.
Taksony niższego rzędu według "The Plant List": 
Zagrożenia.
Gatunek został wpisany na czerwoną listę mszaków województwa śląskiego z kategorią zagrożenia DD (o nieokreślonym zagrożeniu, stan na 2011 r.). W Czechach nadano mu kategorię CR (2005 r.), w Słowacji kategorię VU (2001 r.).

</doc>
<doc id="3927960" url="https://pl.wikipedia.org/wiki?curid=3927960" title="Sebedražie">
Sebedražie

Sebedražie – wieś (obec) w powiecie Prievidza w kraju trenczyńskim w zachodniej Słowacji. 1746 mieszkańców (31.12.2016). Powierzchnia 8,44 km2.
Położenie.
Wieś leży w środkowej części Kotliny Górnonitrzańskiej, u północno-zachodnich podnóży pasma Ptacznika, ok. 5 km na południe od Prievidzy, ok. 4 km na południowy wschód od rzeki Nitry i 1 km od drogi nr 64. Większość zabudowań rozciąga się wzdłuż doliny potoku Ciglianka na terenie łagodnie opadającym ku północnemu zachodowi, na wysokości od 320 do 380 m n.p.m.
Historia.
Pierwsza pisemna wzmianka o miejscowości pochodzi z 1245 roku.
W 1962 r. na terenie wsi rozpoczęto budowę kopalni węgla brunatnego Cigeľ (słow. "baňa Cigeľ"). Przez wieś przebiega normalnotorowa, przemysłowa linia kolejowa, służąca do transportu urobku z kopalni do elektrowni w Zemianskich Kostoľanach.
Dominantą wsi jest murowany kościół katolicki pw. św. Barbary z 1642 r.

</doc>
<doc id="3927961" url="https://pl.wikipedia.org/wiki?curid=3927961" title="Andrzej Bombik">
Andrzej Bombik

Andrzej Ludwik Bombik (ur. 1944) – polski fizyk.
Życiorys.
Emerytowany pracownik Wydziału Fizyki i Techniki Jądrowej AGH, obecnie Wydział Fizyki i Informatyki Stosowanej Akademii Górniczo-Hutniczej w Krakowie.
Prowadził prace doświadczalne w zakresie struktur i własności materiałów magnetycznych. Prowadził badania przy zastosowaniu dyfrakcji neutronów oraz magnetometrii. Współautor książki: "Magnetic Structures Determnined by Neutron Diffraction" (PWN, 1976).
Współpracował z IFJ PAN.

</doc>
<doc id="3927962" url="https://pl.wikipedia.org/wiki?curid=3927962" title="Tortula mucronifolia">
Tortula mucronifolia



</doc>
<doc id="3927973" url="https://pl.wikipedia.org/wiki?curid=3927973" title="Akademia Kultury w Charkowie">
Akademia Kultury w Charkowie

Akademia Kultury, także Charkowska Akademia Kultury (ChAK) – powołana w 1929 roku państwowa uczelnia z siedzibą w Charkowie.
Historia.
Akademia powstała w dniu 10 września 1929 roku jako Instytut Nauk Politycznych, wyodrębniony z Charkowskiego Instytutu Edukacji Narodowej (1921-1933), który był tymczasową uczelnią utworzoną w miejscu Uniwersytetu Charkowskiego. W ciągu roku szkoła została przemianowana na Charkowski Instytut Edukacji Politycznej, a w roku następnym na Wszechukraiński Instytutu Edukacji Komunistycznej. W lipcu 1935 roku Instytut został przekształcony na Ukraiński Instytut Bibliotekoznawstwa, który obejmował tylko dwa wydziały bibliotekoznawstwa. W 1939 roku uczelnia została przemianowana na Ukraiński Państwowy Instytut Bibliotekoznawstwa. Podczas II wojny światowej instytut po raz kolejny stał się wydziałem Uniwersytetu Charkowskiego, który został ewakuowany do Kyzyłorda w dzisiejszym Kazachstanie. Po wojnie, w czerwcu 1947 roku instytut powrócił do Charkowa jako Państwowy Instytut Bibliotekoznawstwa. W 1950 roku został otwarty Wydział Edukacji Kulturalnej. W 1964 Instytut został przekształcony w Państwowy Instytut Kultury w Charkowie. Po upadku Związku Radzieckiego w Instytucie powstało wiele nowych wydziałów. W dniu 8 czerwca 1998 Instytut został przemianowany na Charkowską Państwową Akademię Kultury.
Charkowska Akademia Kultury znajduje się w pierwszej dziesiątce najlepszych uczelni artystycznych na Ukrainie.
Uczelnia należy do Międzynarodowej Federacji Stowarzyszeń i Instytucji Bibliotekarskich (IFLA) oraz współpracuje m.in. z Robert Gordon University (Szkocja), Uniwersytetem Amsterdamskim (Holandia) i University of Illinois (USA).

</doc>
<doc id="3927974" url="https://pl.wikipedia.org/wiki?curid=3927974" title="Placówka Straży Granicznej II linii „Stanisławów”">
Placówka Straży Granicznej II linii „Stanisławów”

Placówka Straży Granicznej II linii „Stanisławów” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i strukturę komisariatu „Porohory”.
Rozkazem nr 5 z 2 września 1930 roku "w sprawie nazw inspektoratów granicznych i komisariatów " komendant Straży Granicznej płk Jan Jur-Gorzechowski nakazał utworzyć w składzie komisariatu placówkę II linii „Stanisławów”.

</doc>
<doc id="3927975" url="https://pl.wikipedia.org/wiki?curid=3927975" title="Candy Crush Saga">
Candy Crush Saga

Candy Crush Saga – darmowa komputerowa gra logiczna stworzona przez firmę King. Gra została udostępniona 12 kwietnia 2012 roku.
Gra składa się z serii dwuwymiarowych poziomów. Na każdym z nich umieszczone są w rzędach różne słodycze. Celem gracza jest przesuwanie ich w taki sposób, żeby w jednym rzędzie lub kolumnie były przynajmniej 3 pasujące kolorem słodycze. Gdy to się stanie, gracz dostaje punkty, a na planszy pojawiają się nowe obiekty. Każdy z poziomów ma inne zadania do wykonania, np. osiągnięcie konkretnego wyniku przy użyciu określonej liczby ruchów.
Średnia ocen z dziewięciu recenzji na agregatorze Metacritic wynosi 79/100. W grudniu 2012 roku pobrano grę ponad 10 milionów razy. Do 2013 roku łącznie na wszystkich urządzeniach "Candy Crush Saga" ściągnięto ponad 500 milionów razy. Tylko w 2014 roku gracze wydali ponad 1,33 miliarda dolarów na mikropłatności w grze.

</doc>
<doc id="3927976" url="https://pl.wikipedia.org/wiki?curid=3927976" title="Komisariat Straży Granicznej „Porohory”">
Komisariat Straży Granicznej „Porohory”



</doc>
<doc id="3927984" url="https://pl.wikipedia.org/wiki?curid=3927984" title="Kozarek">
Kozarek

Miejscowości w Polsce:

</doc>
<doc id="3927986" url="https://pl.wikipedia.org/wiki?curid=3927986" title="Placówka Straży Granicznej I linii „Uścieryki”">
Placówka Straży Granicznej I linii „Uścieryki”

Placówka Straży Granicznej I linii „Uścieryki” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Uścieryki” weszła w podporządkowanie komisariatu Straży Celnej „Uścieryki”.
Formowanie i zmiany organizacyjne.
W 1926 roku w Uścierykach funkcjonowała placówka Straży Celnej wchodząca w skład komisariatu Straży Celnej „Uścieryki”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Żabie”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Uścieryki” znalazła się w jego strukturze.
Służba graniczna.
Sąsiednie placówki:

</doc>
<doc id="3927994" url="https://pl.wikipedia.org/wiki?curid=3927994" title="Placówka Straży Granicznej I linii „Dołhopole”">
Placówka Straży Granicznej I linii „Dołhopole”

Placówka Straży Granicznej I linii „Dołhopole” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Formowanie i zmiany organizacyjne.
W 1926 roku w Dołhopolu funkcjonowała placówka Straży Celnej wchodząca w skład komisariatu Straży Celnej „Uścieryki”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Żabie”. 
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. 
Placówka Straży Granicznej I linii „Dołhopole” znalazła się w jego strukturze.
Służba graniczna.
Sąsiednie placówki:

</doc>
<doc id="3927996" url="https://pl.wikipedia.org/wiki?curid=3927996" title="Notyst">
Notyst

Miejscowości w Polsce:
Jezioro w Polsce:

</doc>
<doc id="3927998" url="https://pl.wikipedia.org/wiki?curid=3927998" title="Quercus pyrenaica">
Quercus pyrenaica

Quercus pyrenaica Willd. – gatunek rośliny z rodziny bukowatych ("Fagaceae" Dumort.). Występuje naturalnie w Maroku, Portugalii, Hiszpanii oraz południowej Francji. Rośnie między innymi w Pirenejach oraz Sierra de Guadarrama. 
Biologia i ekologia.
Rośnie w lasach. Występuje na wysokości do 2000 m n.p.m. Kwitnie w maju, natomiast owoce dojrzewają od października do listopada w tym samym roku. Preferuje gleby o kwaśnym odczynie.

</doc>
<doc id="3928004" url="https://pl.wikipedia.org/wiki?curid=3928004" title="Thomas Corbett">
Thomas Corbett

Thomas Godfrey Polson Corbett, 2. baron Rowallan (od 1933 do śmierci potocznie określany jako lord Rowallan, ur. 19 grudnia 1895 w Londynie, zm. 30 listopada 1977 w Glasgow) – brytyjski arystokrata, żołnierz, działacz harcerski i urzędnik państwowy, w latach 1959-1963 gubernator Tasmanii.
Życiorys.
Kariera wojskowa i zawodowa.
Miał 16 lat, gdy jego ojciec Archibald Corbett, spędziwszy 26 lat w Izbie Gmin, został kreowany parem dziedzicznym jako baron Rowallan. Młody Thomas ukończył Eton College, a następnie wstąpił do armii. Walczył w I wojnie światowej, m.in. w bitwie o Gallipoli, w Egipcie, w Palestynie i na froncie zachodnim. 30 marca 1918 został ciężko ranny w lewą nogę, gdy podczas walk w okolicach miejscowości Boyelles próbował ewakuować zranionych wcześniej kolegów. W wyniku tych obrażeń do końca życia cierpiał na bóle w okolicach miejsca zranienia.
Po wojnie osiadł na rodzinnych włościach w Szkocji i zajął się zarządzaniem nimi, w szczególności hodowlą bydła. Po śmierci ojca w 1933 odziedziczył tytuł barona. Po wybuchu II wojny światowej w 1939 osobiście zajął się rekrutacją oddziału szkockich żołnierzy, zaś wiosną 1940 wziął wraz ze swymi ludźmi udział w walkach we Francji. Po powrocie do kraju zajmował się szkoleniem młodych oficerów. Opuścił wojsko w 1944 w stopniu podpułkownika.
Działalność harcerska i polityczna.
Od 1922 był zaangażowany w ruch skautowy (harcerski). Doszedł w nim aż do stanowiska głównego skauta Wspólnoty Narodów i Imperium Brytyjskiego, które piastował w latach 1945-1959. 28 maja 1959 otrzymał nominację na w dużej mierze ceremonialne, lecz bardzo prestiżowe, stanowisko gubernatora Tasmanii. Formalnie objął je 21 października tego samego roku. Dał się poznać jako pracowity i zaangażowany gubernator, zwykle przemawiający bez notatek, w sposób przemyślany i osobisty. W 1961 zdiagnozowano u niego nowotwór podniebienia, w związku z którym musiał spędzić pewien czas na leczeniu w Wielkiej Brytanii, lecz później powrócił na Tasmanię i urzędował do końca swej kadencji. Następnie przeszedł na emeryturę i resztę życia spędził w Szkocji. Zmarł w wieku 81 lat.

</doc>
<doc id="3928006" url="https://pl.wikipedia.org/wiki?curid=3928006" title="Zaghwan">
Zaghwan

Zaghwan (, "Zaghwān", fr. "Zaghouane") – miasto w północno-wschodniej Tunezji, siedziba administracyjna wilajetu Zaghwan. W 2014 roku liczyło około 21 tysięcy mieszkańców.
Miasto usytuowane jest na kilku wzgórzach u podnóża góry Dżabal Zaghwan wznoszącej się na 1295 m n.p.m. W 2010 roku utworzono Park Narodowy Dżabal Zaghwan o powierzchni 20,24 km2 obejmujący górę i przylegające do niej górzyste tereny na południowy zachód od niej, po przeciwnej stronie miasta.
W czasach rzymskich Zaghwan nosiło nazwę Ziqua i było ważnym ośrodkiem miejskim, zapewniającym dostawy wody z miejscowych źródeł do Kartaginy (nazwa Ziqua wywodzi się prawdopodobnie od łacińskiego słowa "aqua" oznaczającego wodę). Wodę transportowano za pomocą długiego na około 130 km akweduktu wybudowanego za czasów cesarza Hadriana w II w. n.e. (był to jeden z najdłuższych akweduktów wybudowanych przez Rzymian). Początek akweduktu stanowi świątynia z fontannami ku czci wody, nazywana zwykle z francuska "Temple des Eaux", której ruiny zachowały się do tej pory (mimo popularnej nazwy nie jest to świątynia, ale nimfeum). W dwunastu niszach w ścianach stały naturalnej wielkości posągi reprezentujące 12 miesięcy w roku. Pośrodku nimfeum kiedyś faktycznie stała świątynia. Znajdujący się poniżej głównego poziomu obiektu basen o ósemkowatym kształcie służył do filtrowania wody przed wpuszczeniem jej do akweduktu. Innym obiektem w Zaghwan pochodzącym z tamtych czasów jest łuk triumfalny. Najlepiej zachowane pozostałości akweduktu znajdują się w okolicach starożytnej miejscowości Uthina (fr. "Oudna").
Oprócz starożytnych ruin w Zaghwan znajduje się też „stare miasto” z architekturą andaluzyjską sprowadzoną przez Maurów, którzy osiedlili się tu w XVII w. po ucieczce z Hiszpanii. Wprowadzili oni także nowe metody uprawne i sprowadzili nowe gatunki roślin uprawnych.
Dwa dominujące w mieście obiekty sakralne to były kościół oraz meczet. Kościół po odzyskaniu niepodległości przez Tunezję został przerobiony na meczet, zaś jego wieża na minaret, później jednak został zdesakralizowany i obecnie służy jako prywatna szkoła.

</doc>
<doc id="3928007" url="https://pl.wikipedia.org/wiki?curid=3928007" title="Placówka Straży Granicznej II linii „Krzyworównia”">
Placówka Straży Granicznej II linii „Krzyworównia”

Placówka Straży Granicznej II linii „Krzyworównia” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Żabie”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej II linii „Krzyworównia” znalazła się w jego strukturze.
Rozkazem nr 4/31 zastępcy komendanta Straży Granicznej płk. Emila Czaplińskiego z 20 października 1931 roku zniesiono placówkę SG „Krzyworównia”.

</doc>
<doc id="3928008" url="https://pl.wikipedia.org/wiki?curid=3928008" title="Placówka Straży Granicznej II linii „Krzywopole”">
Placówka Straży Granicznej II linii „Krzywopole”

Placówka Straży Granicznej II linii „Krzywopole” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Żabie”. 
JRozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. 
Placówka Straży Granicznej II linii „Krzywopole” znalazła się w jego strukturze.
Rozkazem nr 3 z 23 czerwca 1934 roku "w sprawach [...] tworzenia i zniesienia posterunków informacyjnych"', komendant Straży Granicznej płk Jan Jur-Gorzechowski zniósł placówkę II linii „Krzywopole”.

</doc>
<doc id="3928018" url="https://pl.wikipedia.org/wiki?curid=3928018" title="Dilip Kumar">
Dilip Kumar

Dilip Kumar, właściwie Muhammad Yusuf Khan (ur. 11 grudnia 1922 w Peszawarze, zm. 7 lipca 2021 w Mumbaju) – indyjski aktor, producent i działacz społeczny, popularyzator metody Stanisławskiego.
Zadebiutował jako aktor w filmie "Jwar Bhata" w 1944 roku, wyprodukowanego przez Bombay Talkie. W sumie zagrał w ponad 60 filmach; wcielał się w rolę postacie grających w filmach romantycznych, dramatycznych, komediowych czy historycznych.
Życiorys.
Był piątym dzieckiem z trzynastu rodzeństwa; jego ojciec był sprzedawcą owoców, który wyemigrował z Bombaju do Nashik, małego miasteczka w stanie Maharashtra. Khan po podstawowej edukacji, pomagał ojcu w prowadzeniu firmy i przygotowywał się do jej przejęcia. Podczas podróży służbowej do Naini Tal spotkał aktorkę Devikę Rani i ekipę poszukującą plenerów filmowych. Spotkanie zaowocowało angażem w filmie. Khan wyjechał do Bombaju, w tajemnicy przed ojcem, i już jako Dilip Kumar, zadebiutował w 1944 roku w filmie pt. "Jwar Bhata". Jako aktor został zauwazony w filmie Noor Jehanw w 1947 roku, a prawdziwą sławę przyniósł mu rola w filmie dramatycznym Bimala Roya z 1951 roku "Do Bigha Zamin" (Dwa hektary ziemi). W ciągu kolejnych sześciu dekadach wystąpił w 57 filmach, w tym w dwóch w języku bengalskim. We wszystkich filmach partnerowało mu jedenaście aktorek, z trzema była związany prywatnie. Był pięciokrotnie żonaty.
Jest dziewięciokrotnym laureatem nagrody Filmfare; jako pierwszy w historii odebrał ją w 1954 roku, w kategorii Filmfare Best Actor. W 1991 roku otrzymał nagrodę Padma Bhushan, dwa lata później otrzymał nagrodę za całokształt kariery aktorskiej Filmfare Raj Kapoor Lifetime Achievement Award, w 1995 nagrodę Dadasaheb Phalke Award.
Filmografia.
Filmy wyróżnione nagrodami filmowymi:

</doc>
<doc id="3928019" url="https://pl.wikipedia.org/wiki?curid=3928019" title="Warsaw Afrobeat Orchestra">
Warsaw Afrobeat Orchestra

Warsaw Afrobeat Orchestra (WAO) – polski afrobeatowy zespół muzyczny z Warszawy.
Historia.
W marcu 2013 roku w formie cyfrowej ukazał się pierwszy EP grupy. Nagrania przykuły uwagę amerykańskiej wytwórni Ubiquity Records. W listopadzie 2013 r. ich nakładem ukazał się czerwony winylowy singiel zespołu pt. "Only Now", zawierający dodatkowo remix dokonany przez związanego z wytwórnią producenta Bosq z Whiskey Barons.
W Polsce, utwory "Your Way" i "Close To Far" (z gościnnym udziałem Mamadou Diouf) uzyskały wysokie notowania na liście przebojów na antenie Polskiego Radio RDC. "Only Now" został wybrany drugim najlepszym polskim utworem 2013 roku w głosowaniu słuchaczy audycji Strefa Dread na antenie Czwórki. Zespół wystąpił m.in. podczas warszawskiego Grand Festiwalu Róbrege, czy na antenie audio-video Polskiego Radia Czwórka.
Międzynarodowy sukces singla doprowadził do podpisania umowy z Ubiquity Records na wydanie debiutanckiego albumu. Wëndelu ukazał się w marcu 2015 w formacie plików, CD oraz podwójnego winyla. Jego dźwięki można było usłyszeć w audycji popularnego DJ’a BBC Gillesa Petersona, a w programie Wah Wah 45s na antenie brytyjskiego Back2Back FM Wëndelu został płytą tygodnia. Polską wersję CD wydała wytwórnia Lou &amp; Rocked Boys pod nazwą Seeyousoon Recordings. W 2015 roku Na lubelskich Innych Brzmieniach WAO supportowali Tony Allena, znanego perkusistę Fela Kutiego.
Pod koniec 2016 roku kompozycja IF Warsaw Afrobeat Orchestra znalazła się na trzeciej kompilacji firmowanej przez argentyński Festival de Afrobeat Independiente. Na kompilacji znalazło się osiemnaście utworów nagranych przez osiemnaście zespołów z całego świata.
"Man is Enough" drugi album Warsaw Afrobeat Orchestra ukazał się 3 lutego 2017 roku i został wydany przez Agencję Muzyczną Polskiego Radia. W nagraniach udział wzięli goście Weronika Grozdew-Kołacińska, ShataQS, Dele Sosimi i Kaleta (Leon Ligan-Majek). Z materiałem z drugiego albumu zespół wystąpił m.in. w Studio Koncertowym Polskiego Radia im W.Lutosławskiego na XIII Hanza Jazz Festiwal, na festiwalu Wschód Kultury w Białymstoku oraz podczas pierwszej edycji African Beats w Gdańsku.
W marcu 2018 roku grupa nagrała cover zespołu Breakout „Oni zaraz przyjdą tu" autorstwa Tadeusza Nalepy i Bogdana Loebla. Piosenka znalazła się na siódmej pozycji najczęściej granych utworów w 2018 roku na antenie wrocławskiego Radia Luz.
W maju 2019 został opublikowany kolejny cover nagrany przez Warsaw Afrobeat Orchestra tym razem z repertuaru grupy Bemibek „Podaruj mi trochę słońca" autorstwa Aleksandra Bema i Marka Dutkiewicza.
Trzeci album "Antibody" ukazał się 15 października 2020 roku i został wydany przez amerykańską wytwórnię Peace &amp; Rhythm w formacie plików, oraz przez niezależną wytwórnię Scriptology na zielonym winylu.
"Antibody Remixes" został wydany 1 kwietnia 2021 roku nakładem wytwórni Peace &amp; Rhythm w formacie plików cyfrowych. Remiksy zostały opracowane przez Chas Bronz, Superprince, Nick MNGWA, Pomegranate Sounds, Studebaker Hawk, GMGN, Jake Fader, Andrew Klein.
Kolejny album zespołu "Chest" został wydany 7 stycznia 2022 roku przez wytwórnię Peace &amp; Rhythm w formacie plików cyfrowych i 17 stycznia 2022 roku na winylu wydanym przez Scriptology.

</doc>
<doc id="3928020" url="https://pl.wikipedia.org/wiki?curid=3928020" title="Placówka Straży Granicznej I linii „Kobaki”">
Placówka Straży Granicznej I linii „Kobaki”



</doc>
<doc id="3928029" url="https://pl.wikipedia.org/wiki?curid=3928029" title="Placówka Straży Granicznej I linii „Załusze”">
Placówka Straży Granicznej I linii „Załusze”



</doc>
<doc id="3928030" url="https://pl.wikipedia.org/wiki?curid=3928030" title="Mistrzostwa Europy w Lekkoatletyce 2012 - sztafeta 4 × 400 m kobiet">
Mistrzostwa Europy w Lekkoatletyce 2012 - sztafeta 4 × 400 m kobiet



</doc>
<doc id="3928031" url="https://pl.wikipedia.org/wiki?curid=3928031" title="Ostryż cytwarowy">
Ostryż cytwarowy

Ostryż cytwarowy, o. plamisty, cytwar, kurkuma plamista ("Curcuma zedoaria" L.) – gatunek byliny z rodziny imbirowatych. Pochodzi z Azji Południowo-Wschodniej i tam też głównie uprawiany, ale spotykany poza tym w całej strefie tropikalnej. Miejscami dziczejący na brzegach wód (np. na Florydzie). Wykorzystywany jako roślina warzywna (jadalne są liście i wytwarzana z kłączy tzw. skrobia shoti), przyprawowa (dodawana do potraw rybnych) i lecznicza. Wytwarzany z niej olej o zapachu komforowym znany był w Europie od VI–VII wieku.

</doc>
<doc id="3928033" url="https://pl.wikipedia.org/wiki?curid=3928033" title="Curcuma zedoaria">
Curcuma zedoaria



</doc>
<doc id="3928036" url="https://pl.wikipedia.org/wiki?curid=3928036" title="Kędzierzawka nachylona">
Kędzierzawka nachylona

Kędzierzawka nachylona ("Tortella inclinata" (R. Hedw.) Limpr.) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej, Ameryce Południowej, Europie, Azji, Afryce i Australii. W Polsce podawany m.in. z obszaru województwa śląskiego i pasma Gorców.
Systematyka i nazewnictwo.
Synonimy: "Barbula inclinata" (R. Hedw.) Schwägr., "Barbula inclinatula" Müll. Hal. &amp; Kindb., "Tortella inclinatula" (Müll. Hal. &amp; Kindb.) Broth., "Tortula inclinata" R. Hedw.
Odmiany według "The Plant List":
Zagrożenia.
Gatunek został wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.). W Czechach także nadano mu kategorię LC (2005 r.).

</doc>
<doc id="3928038" url="https://pl.wikipedia.org/wiki?curid=3928038" title="Tortella inclinata">
Tortella inclinata



</doc>
<doc id="3928039" url="https://pl.wikipedia.org/wiki?curid=3928039" title="Owocożer wspaniały">
Owocożer wspaniały

Owocożer wspaniały ("Ptilinopus superbus") – gatunek średniej wielkości ptaka z rodziny gołębiowatych (Columbidae), podrodziny treronów. Występuje we wschodniej Australii i na niektórych wyspach Indonezji i Oceanii. Nie jest zagrożony wyginięciem.
Taksonomia.
Po raz pierwszy gatunek opisał Coenraad Jacob Temminck w 1809 na podstawie holotypu z wyspy Halmahera. Nadał nowemu gatunkowi nazwę "Columba Superba". Obecnie (2020) Międzynarodowy Komitet Ornitologiczny (IOC) umieszcza owocożera wspaniałego w rodzaju "Ptilinopus". Wyróżnia dwa podgatunki, klasyfikacja jest jednak sporna; niektórzy autorzy uznają owocożera liliowopierśnego ("P. s. temminckii") za odrębny gatunek na podstawie różnic w upierzeniu.
Podgatunki i zasięg występowania.
IOC wyróżnia dwa podgatunki:
Morfologia.
Długość ciała wynosi 20–24 cm, masa ciała 76–145 g. Długość skrzydła samców: 122–134 mm, samic: 121–127 mm; długość dzioba: 14–16 mm; długość ogona: 60–68 mm; długość skoku: 18–20 mm. U owocożerów wspaniałych występuje wyraźny dymorfizm płciowy w upierzeniu. Samce wyróżniają się fioletowym ciemieniem, rdzawym tyłem szyi, czarnymi kropkami na barkówkach, czarniawym pasem biegnącym przez niebieskoszarą pierś, jasnożółtym brzuchem i zielonymi bokami. Grzbiet oliwkowozielony. Samice i młode są głównie zielone z żółtymi krawędziami pokryw skrzydłowych, białawym spodem ciała i zielonymi bokami. U samic na karku dostrzec można niewielką czarną plamę, w terenie jest jednak słabo widoczna.
Ekologia i zachowanie.
Środowiskiem życia owocożerów wspaniałych są lasy, w tym lasy deszczowe i namorzyny oraz śródpolne zadrzewienia na terenach rolniczych. Są towarzyskie, często przebywają w stadach liczących do 20 osobników, nawet jeśli większość ptaków jest już połączona w pary. Żywią się wyłącznie owocami. Szczególnie lubią figi, które zręcznie zrywają z gałęzi, niekiedy zwisając do góry nogami. Zwykle przebywają wysoko w koronach drzew. Niechętnie przebywają w pobliżu siedlisk ludzkich.
Lęgi.
Na Nowej Gwinei lęgi odnotowano w styczniu, lutym i od maja do września. Gniazdo ma formę niewielkiej platformy, umieszczone jest na drzewie do 30 m nad ziemią. W zniesieniu 1 lub 2 białe jaja. Inkubacja trwa 14 dni. Samica wysiaduje w nocy, samiec w dzień. Obydwa ptaki z pary sprawują opiekę nad potomstwem.
Status.
IUCN uznaje owocożera wspaniałego za gatunek najmniejszej troski (LC, Least Concern) nieprzerwanie od 2014 (stan w 2017). BirdLife International uznaje trend populacji za spadkowy ze względu na postępujące niszczenie środowiska życia tych ptaków. IUCN uznaje owocożera liliopierśnego z Celebesu za osobny gatunek i również zalicza go do kategorii najmniejszej troski. 

</doc>
<doc id="3928040" url="https://pl.wikipedia.org/wiki?curid=3928040" title="Ciepły">
Ciepły



</doc>
<doc id="3928046" url="https://pl.wikipedia.org/wiki?curid=3928046" title="Teresa Wrzesińska">
Teresa Wrzesińska

Teresa Wrzesińska (ur. 18 października 1950 w Tomaszowie Mazowieckim, zm. 12 stycznia 2017 w Łodzi) – polska działaczka społeczna, związana głównie z łódzkim oddziałem Polskiego Związku Niewidomych, gdzie w latach 1997–2004, oraz ponownie 2008–2016 pełniła funkcję wiceprezesa zarządu głównego PZN.
Była inicjatorem projektu "Teatr czytany", w ramach którego wraz z Teatrem Powszechnym w Łodzi wystawiono ponad 50 premier skierowanych i przygotowanych pod potrzeby osób niewidomych i słabo widzących.

</doc>
<doc id="3928048" url="https://pl.wikipedia.org/wiki?curid=3928048" title="Louis Ormières">
Louis Ormières

Louis Ormières (właśc. "Louis-Antoine-Rose Ormières Lacase" ur. 4 lipca 1809 w Quillan, zm. 16 stycznia 1890 w Gijón) – francuski kapłan, założyciel zgromadzenia Sióstr Świętego Anioła Stróża, błogosławiony Kościoła katolickiego.
Biografia.
Louis-Antoine-Rose Ormières Lacase urodził się 4 lipca 1809. Rozpoczął studia w seminarium w Carcassonne, a 21 grudnia 1833 został wyświęcony na kapłana. Założył zgromadzenie Sióstr Świętego Anioła Stróża. Był wychowawcą dzieci i młodzieży. Zmarł 16 stycznia 1890.
8 lipca 2016 został ogłoszony przez papieża Franciszka dekret uznający cud. Jego beatyfikacja odbyła się 22 kwietnia 2017 w Oviedo
Jego wspomnienie liturgiczne obchodzone jest 16 stycznia (dies natalis).

</doc>
<doc id="3928049" url="https://pl.wikipedia.org/wiki?curid=3928049" title="La Califfa">
La Califfa

La Califfa (tytuł ang.: "Lady Caliph") – włoski film dramatyczny wyreżyserowany przez Alberto Bevilacqua, po raz pierwszy zaprezentowany w 1971 roku na festiwalu w Cannes.

</doc>
<doc id="3928051" url="https://pl.wikipedia.org/wiki?curid=3928051" title="The Bolsheviks">
The Bolsheviks

The Bolsheviks – nieistniejący tag team w profesjonalnym wrestlingu występujący w World Wrestling Federation (WWF) od 1987 do 1990 roku. Należeli do niego Nikolai Volkoff i Boris Zhukov. Ich menedżerem przez krótki czas był Slick.
Cechy charakterystyczne.
Nazwa zespołu "The Bolsheviks" (pl. ) w szerszym znaczeniu oznacza zwolenników komunizmu. Zhukov i Volkoff byli heelami, komunistami i radzieckimi patriotami. Stany Zjednoczone uważali za swojego wroga. Na ring wchodzili z flagą Związku Radzieckiego i odśpiewywali hymn ZSRR przed każdą walką, a po 1990 roku Pieśń Patriotyczną. Zawsze nosili czerwone stroje, a poza ringiem czerwone płaszcze z długimi rękawami oraz czarne futrzane czapki. Na strojach zwykle mieli radzieckie symbole. Ten tag team był bardzo nieskuteczny w walce, prawie zawsze przegrywał i nigdy nie zdobył jakiegokolwiek tytułu mistrzowskiego. Zhukoff i Volkoff byli w tym okresie jobberami.
Historia tag teamu.
Nikolai Volkoff i Boris Zhukov jeszcze przed stworzeniem tag teamu odgrywali role heelów i rosyjskich komunistów. Volkoff do 1987 roku był w tag teamie z The Iron Sheikiem w WWF, a Boris Zhukov walczył w organizacji American Wrestling Association. Jednak po tym jak Sheik został zwolniony, WWF postanowiło zatrudnić Zhukova by został nowym partnerem Volkoffa. The Bolsheviks zaczynali jako silny zespół, pokonując w ciągu pierwszych kilku miesięcy The Young Stallions (Jim Powers i Paul Roma) i The Rougeau Brothers (Jacques Rougeau i Raymond Rougeau).
Pierwszym pay-per-view duetu było Survivor Series. The Bolsheviks wzięli udział w pojedynku dziesięciu tag teamów. Odpadli jako pierwsi w drugiej minucie po tym jak Tito Santana z zespołu Strike Force przypiął Zhukova. Obaj wzięli też udział w battle royalu na WrestleManii IV. Zhukov wyeliminował Hillbilly Jima, ale później razem z partnerem sam został wyeliminowany przez Kena Paterę, który przy okazji wyeliminował też samego siebie.
W 1988 roku na WrestleFest zostali pokonani przez The Powers of Pain (The Barbarian i The Warlord) w 7 minut. Oba zespoły ponownie starły się ze sobą na SummerSlam, gdzie Slick debiutował jako menedżer The Bolsheviks. The Powers of Pain ponownie wygrali pojedynek. 26 października 1988 przegrali z posiadaczami WWF Tag Team Championship Axem i Smashem z zespołu The Demolition. Walka nigdy nie została wyemitowana w telewizji, ale została opublikowana na kasetach VHS. Na Survivor Series, The Bolsheviks ponownie wzięli udział w pojedynku dziesięciu tag teamów, gdzie Zhukovowi udało się wyeliminować Jima Powersa, a tym samym cały tag team The Young Stallions. Kilka minut później The Bolsheviks również zostali wyeliminowani po tym jak Marty Jannetty zaatakował Zhukova Sunset Flipem i go przypiął.
30 grudnia 1988 w WWF debiutował tag team The Bushwhackers. Wcześniej był on znany z tego, że przegrywał większość walk i służył bardziej jako archetyp komediowy. Jednak w swojej debiutanckiej walce pokonali The Bolsheviks w niecałe dwie i pół minuty. Przez kilka kolejnych miesięcy The Bolsheviks i The Bushwhackers rywalizowali ze sobą. The Bushwackers ostatecznie wygrali więcej walk.
Tag team wystąpił również na WrestleManii VI 1 kwietnia 1990 roku. The Bolsheviks wzięli udział w segmencie zakulisowym, w którym komik Steve Allen miał zagrać rosyjski hymn narodowy, ale za każdym razem dla żartu grał coś innego denerwując przy tym wrestlerów. Obaj odeszli oburzeni w momencie gdy zamiast hymnu usłyszeli dochodzący z innego pomieszczenia dźwięk spłuczki. Tego wieczoru drużyna zmierzyła się z tag teamem The Hart Foundation (Bret Hart i Jim Neidhart). Ku uciesze widzów The Bolsheviks zostali zaatakowani w czasie odśpiewywania hymnu i przegrali w 19 sekund.
W 1990 roku gdy Zimna wojna dobiegła końca, a Litwa będąca zgodnie z fabułą ojczyzną Volkoffa ogłosiła niepodległość, wrestler zmienił swoje nastawienie. Został ambasadorem dobrej woli, promował pokojową współpracę między Stanami Zjednoczonymi, a Związkiem Radzieckim odnosząc się z równym szacunkiem wobec obu państw i od teraz przed rozpoczęciem każdej walki odśpiewywał hymn Stanów Zjednoczonych. Był to jego pierwszy w WWF face turn. Zhukov nie podzielał nowego nastawienia Volkoffa, więc obaj zawodnicy zaczęli ze sobą rywalizować, a tag team został rozwiązany.

</doc>
<doc id="3928053" url="https://pl.wikipedia.org/wiki?curid=3928053" title="John Wick 2">
John Wick 2

John Wick 2 – amerykański film akcji neo-noir z 2017 roku w reżyserii Chada Stahelskiego na podstawie scenariusza Dereka Kolstada. W rolach głównych wystąpili Keanu Reeves, Common, Laurence Fishburne, Riccardo Scamarcio, Ruby Rose, John Leguizamo oraz Ian McShane. Film jest sequelem obrazu "John Wick" z 2014 roku.
Fabuła.
John Wick zostaje zmuszony do spłacenia długu z przeszłości - ma zabić siostrę bossa D'Antonio. Wykonawszy zadanie, Wick zwraca się przeciwko zleceniodawcy, który oferuje nagrodę za jego głowę.
Odbiór.
W serwisie Rotten Tomatoes 89% z 277 recenzji uznano za pozytywne, a średnia ocen wystawionych na ich podstawie wyniosła 7,40/10 , natomiast na portalu Metacritic średnia ocen z 43 recenzji wyniosła 75 punktów na 100.

</doc>
<doc id="3928056" url="https://pl.wikipedia.org/wiki?curid=3928056" title="Miercurea">
Miercurea

Miejscowości w Rumunii:

</doc>
<doc id="3928061" url="https://pl.wikipedia.org/wiki?curid=3928061" title="Arracacha">
Arracacha



</doc>
<doc id="3928065" url="https://pl.wikipedia.org/wiki?curid=3928065" title="Asklépiovi kohouta (Holan)">
Asklépiovi kohouta (Holan)

Asklépiovi kohouta ("Asklepiosowi koguta") – tomik wierszy czeskiego poety Vladimíra Holana, opublikowany w 1970. Dla tomiku kluczowy jest motyw śmierci, wyrażony już w poprzednim zbiorku "Na sotnách". Utwory zebrane w książce są napisane wierszem wolnym.

</doc>
<doc id="3928070" url="https://pl.wikipedia.org/wiki?curid=3928070" title="Aleksandr Bicz">
Aleksandr Bicz



</doc>
<doc id="3928072" url="https://pl.wikipedia.org/wiki?curid=3928072" title="Krzysztof Rutkowski (piosenkarz)">
Krzysztof Rutkowski (piosenkarz)

Krzysztof Rutkowski, znany również jako "Tarzan Boy" (ur. 23 maja 1960, zm. 23 lutego 2017) – polski piosenkarz związany z nurtem muzyki disco polo.
Życiorys.
W 1989 był współzałożycielem i wokalistą grupy disco polo Tarzan Boy, z którą w 1996 wydał debiutancki album "Kaligula". Na albumie znalazły się między innymi takie popularne utwory jak „Tarzan” czy „Kaligula”, a sam album uzyskał status złotej płyty. W 2008 Rutkowski reaktywował Tarzan Boy jako jednoosobowy projekt. Poza działalnością muzyczną pracował również jako kierowca ciężarówki oraz pracownik Miejskiego Przedsiębiorstwa Komunikacyjnego w Łodzi. 
Krzysztof Rutkowski w ostatnich latach życia zmagał się ze śluzakiem otrzewnej, wykrytym u niego podczas operacji przepukliny. Zmarł 23 lutego 2017. Jego pogrzeb odbył się cztery dni później, został pochowany na cmentarzu w Zgierzu.
Po jego śmierci zespół Tarzan Boy wznowił działalność w 2019 roku, z Marcinem Nowakiem jako wokalistą.

</doc>
<doc id="3928073" url="https://pl.wikipedia.org/wiki?curid=3928073" title="São Francisco (ujednoznacznienie)">
São Francisco (ujednoznacznienie)

Lokalizacje w Brazylii:

</doc>
<doc id="3928075" url="https://pl.wikipedia.org/wiki?curid=3928075" title="La califfa">
La califfa



</doc>
<doc id="3928078" url="https://pl.wikipedia.org/wiki?curid=3928078" title="Září 1938 (Holan)">
Září 1938 (Holan)

Září 1938 () – cykl wierszy czeskiego poety Vladimíra Holana, będący reakcją na Układ monachijski. Cykl ukazał się w listopadzie tegoż roku. Wiersze są utrzymane w tonie katastroficznym. Poeta porzuca czystą lirykę na rzecz poezji zaangażowanej narodowo.

</doc>
<doc id="3928081" url="https://pl.wikipedia.org/wiki?curid=3928081" title="Diecezja Pingliang">
Diecezja Pingliang

Diecezja Pingliang (łac. "Dioecesis Pimliamensis", chiń. 天主教平凉教区) – rzymskokatolicka diecezja ze stolicą w Pingliang w prowincji Gansu, w Chińskiej Republice Ludowej. Biskupstwo jest sufraganią archidiecezji Lanzhou.
Historia.
25 stycznia 1930 papież Pius XI brewe "Longinquis in regionibus" erygował prefekturę apostolską Pingliang. Dotychczas wierni z tych terenów należeli do wikariatu apostolskiego Qinzhou (obecnie diecezja Qinzhou). 24 czerwca 1950 prefekturę podniesiono do rangi diecezji.
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Bp Ignacio Gregorio Larrañaga Lasa OFMCap został wydalony z kraju. Kolejny znany biskup, konsekrowany w 1987 Philippe Ma Ji, lata 1955 - 1957 i 1965 - 1979 spędził w więzieniach i obozach pracy. Jego sakra była uznana zarówno przez Stolicę Apostolską jak i rząd w Pekinie. W 1996 wyświęcił potajemnie Nicholasa Hana Jide, który został jego następcą. Han Jide został uznany również przez rząd.

</doc>
<doc id="3928084" url="https://pl.wikipedia.org/wiki?curid=3928084" title="Jabłonica (rejon putylski)">
Jabłonica (rejon putylski)



</doc>
<doc id="3928085" url="https://pl.wikipedia.org/wiki?curid=3928085" title="Nikołaj Biekisz">
Nikołaj Biekisz



</doc>
<doc id="3928087" url="https://pl.wikipedia.org/wiki?curid=3928087" title="Albatros szarodzioby">
Albatros szarodzioby

Albatros szarodzioby ("Thalassarche cauta") – gatunek dużego ptaka morskiego z rodziny albatrosów (Diomedeidae). Gnieździ się na kilku wyspach w okolicy Australii i Nowej Zelandii, spotkać go można na wodach półkuli południowej. Bliski zagrożenia wyginięciem.
Taksonomia.
Po raz pierwszy gatunek opisał John Gould w 1841 pod nazwą "Diomedea cauta". Holotyp pochodził z Cieśniny Bassa. Obecnie (2021) Międzynarodowy Komitet Ornitologiczny (IOC) umieszcza albatrosa szarodziobego w rodzaju "Thalassarche". Wyróżnia dwa podgatunki: albatrosa szarodziobego ("T. c. cauta") i białogłowego ("T. c. steadi"). Klasyfikacja jest kwestią sporną. Z albatrosa szarodziobego wyodrębniono dwa gatunki: albatrosa siwogłowego ("T. eremita") i szarogrzbietego ("T. salvini"). Podgatunek "T. c. steadi" bywa podnoszony do rangi osobnego gatunku.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała ptaków podgatunku nominatywnego wynosi 90–100 cm, rozpiętość skrzydeł 210–260 cm. Masa ciała samców 3900–5100 g, samic 3200–4400 g. 
W przypadku ptaków podgatunku "T. c. steadi" masa ciała wynosi 2600–5300 g. Upierzenie głównie białe, grzbiet czarnoszary. U młodych osobników kark ma barwę szarą, z wiekiem bieleje. Widoczna ciemnoszara lub czarna brew. Nogi niebieskoszare. Dziób szary z żółtym końcem, u młodych ptaków – z czarnym.
Ekologia i zachowanie.
Albatrosy szarodziobe gniazdują na skalistych wyspach. Żywią się głównie rybami, głowonogami, skorupiakami i osłonicami. Odzywają się typowymi dla albatrosów skrzekami, jękami i zawodzeniem. Nie ma różnic w głosach wydawanych przez ptaki poszczególnych podgatunków.
Lęgi.
Okres lęgowy trwa od września do grudnia. Gniazda to usypane z błota, kości, odchodów, materii roślinnej i kamieni stożkowate kopczyki. Zniesienie liczy 1 jajo. Inkubacja trwa 68–75 dni. Młode opierzają się po blisko 5 miesiącach życia. Oboje rodzice sprawują nad nimi opiekę. Albatrosy szarodziobe mogą dożywać 40 lat. 
Status.
Obydwa podgatunki klasyfikowane są przez IUCN za gatunki bliskie zagrożenia (NT, "Near Threatened"). Zagrożeniem dla tych ptaków jest przypadkowe ich łapanie podczas połowów ryb. W 2008 u piskląt na Albatross Island wykryto wirusa ospy ptasiej.

</doc>
<doc id="3928088" url="https://pl.wikipedia.org/wiki?curid=3928088" title="Jabłonica (Ukraina)">
Jabłonica (Ukraina)



</doc>
<doc id="3928089" url="https://pl.wikipedia.org/wiki?curid=3928089" title="Rabkor Live">
Rabkor Live

Rabkor Live ("Рабкор Live") – trzeci album koncertowy białoruskiego zespołu rockowego Lapis Trubieckoj, wydany 29 grudnia 2012 roku. Album został nagrany podczas trasy koncertowej promującej album "Rabkor."

</doc>
<doc id="3928093" url="https://pl.wikipedia.org/wiki?curid=3928093" title="Placówka Straży Granicznej II linii „Rożnów”">
Placówka Straży Granicznej II linii „Rożnów”

Placówka Straży Granicznej II linii „Rożnów” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. 
Placówka Straży Granicznej II linii „Rożnów” znalazła się w jego strukturze.
Rozkazem nr 4/31 zastępcy komendanta Straży Granicznej płk. Emila Czaplińskiego z 20 października 1931 roku zniesiono placówkę SG „Rożnów”.

</doc>
<doc id="3928096" url="https://pl.wikipedia.org/wiki?curid=3928096" title="Università degli Studi di Firenze">
Università degli Studi di Firenze



</doc>
<doc id="3928098" url="https://pl.wikipedia.org/wiki?curid=3928098" title="Władimir Bielakow">
Władimir Bielakow



</doc>
<doc id="3928099" url="https://pl.wikipedia.org/wiki?curid=3928099" title="Uładzimier Bielakou">
Uładzimier Bielakou



</doc>
<doc id="3928104" url="https://pl.wikipedia.org/wiki?curid=3928104" title="Placówka Straży Granicznej I linii „Tudjów”">
Placówka Straży Granicznej I linii „Tudjów”

Placówka Straży Granicznej I linii „Tudiów” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Tudjów” weszła w podporządkowanie komisariatu Straży Celnej „Kuty”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Kosów”. 
Rozkazem nr 1 z 29 stycznia 1934 roku "w sprawach [...] zmian przydziałów", komendant Straży Granicznej płk Jan Jur-Gorzechowski utworzył placówkę I linii „Tudiów”.
Placówka weszła w skład komisariatu SG „Kosów”.
Służba graniczna.
Sąsiednie placówki:

</doc>
<doc id="3928105" url="https://pl.wikipedia.org/wiki?curid=3928105" title="Dannie Heineman Prize for Mathematical Physics">
Dannie Heineman Prize for Mathematical Physics

Dannie Heineman Prize for Mathematical Physics (Nagroda Danniego Heinemana z fizyki matematycznej) – nagroda przyznawana corocznie od 1959 roku wspólnie przez American Physical Society i American Institute of Physics. Została ustanowiona przez Fundację Heinemana ("Heineman Foundation") założoną przez Danniego Heinemana – amerykańskiego inżyniera, businessmana i filantropa, oraz jego żonę. Wysokość nagrody wynosi obecnie 10 tysięcy dolarów (stan na 2017 rok). Jest przyznawana osobom, które wniosły cenny wkład w dziedzinę fizyki matematycznej w formie opublikowanej (praca naukowa, seria artykułów, książka itp.). Nagroda może być współdzielona między kilka osób, gdy wspólnie przyczyniły się one do jakiegoś osiągnięcia.
Najwybitniejsi laureaci.
W gronie laureatów znaleźli się też późniejsi nobliści (do 2021 roku – dziewięciu):
Inni wybitni i znani laureaci Nagrody Heinemanna – czasem nominowani do Nagrody Nobla – to Mitchell Jay Feigenbaum, Joseph Polchinski, Gabriele Veneziano, Władimir Arnold, Edward Witten, John Stewart Bell, Stephen Hawking i Freeman Dyson.

</doc>
<doc id="3928106" url="https://pl.wikipedia.org/wiki?curid=3928106" title="Reprezentacja Australii w krykiecie kobiet">
Reprezentacja Australii w krykiecie kobiet

Reprezentacja Australii w krykiecie kobiet – drużyna sportowa krykieta, reprezentująca Australię w meczach i turniejach międzynarodowych. Potocznie nazywana jest " Southern Stars". Za jej funkcjonowanie odpowiedzialny jest Cricket Australia.
Reprezentacja Australii jest aktualnym mistrzem świata i sześciokrotnym tryumfatorem z lat 1978, 1982, 1988, 1997, 2005 i 2013. Dwukrotnie reprezentacja ta zajmowała drugie miejsce. Do tej pory MŚ dwukrotnie rozgrywano w Australii. Australijki są także trzykrotnymi tryumfatorkami ICC Women's World Twenty20.

</doc>
<doc id="3928108" url="https://pl.wikipedia.org/wiki?curid=3928108" title="Placówka Straży Granicznej I linii „Słobódka”">
Placówka Straży Granicznej I linii „Słobódka”

Placówka Straży Granicznej I linii „Słobódka” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Słobódka” weszła w podporządkowanie komisariatu Straży Celnej „Kuty”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Kosów”. 
Rozkazem nr 1 z 29 stycznia 1934 roku "w sprawach [...] zmian przydziałów", komendant Straży Granicznej płk Jan Jur-Gorzechowski utworzył placówkę I linii „Słobódka”.
Placówka weszła w skład komisariatu SG „Kosów”.
Służba graniczna.
Sąsiednie placówki:

</doc>
<doc id="3928109" url="https://pl.wikipedia.org/wiki?curid=3928109" title="Kędzierzawka pospolita">
Kędzierzawka pospolita

Kędzierzawka pospolita ("Tortella tortuosa" (Hedw.) Limpr.) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej, Ameryce Centralnej, Europie, Azji, północnej Afryce i Islandii. W Polsce gatunek podawany m.in. z obszaru województwa śląskiego i pasma Gorców.
Systematyka i nazewnictwo.
Synonimy: "Barbula subtortuosa" Müll. Hal., "Mollia thrausta" Stirt., "Tortula incrassata" Brid., "Tortula tortuosa" Hedw.
Taksony niższego rzędu według "The Plant List":
Zagrożenia.
Gatunek został wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.). W Czechach także nadano mu kategorię LC (2005 r.).

</doc>
<doc id="3928110" url="https://pl.wikipedia.org/wiki?curid=3928110" title="Feliks Bedenak">
Feliks Bedenak

Feliks Bedenak (ur. 26 lutego 1933 w Pogorzelcu, zm. 20 września 1998 w Kętrzynie) – polski tokarz i polityk socjalistyczny, poseł na Sejm PRL VI kadencji.
Życiorys.
Syn Jana i Anny z domu Kuryło. Uzyskał wykształcenie zasadnicze zawodowe. Podjął pracę w Fabryce Sprzętu Elektrotechnicznego „Farel” w Kętrzynie. Był mistrzem tokarzem narzędziowym. W 1949 wstąpił do Związku Młodzieży Polskiej. Przewodniczył kołu Związku Młodzieży Socjalistycznej, w którym był też członkiem Zarządu Powiatowego. W 1952 wstąpił do Polskiej Zjednoczonej Partii Robotniczej, zasiadał w egzekutywie Komitetu Powiatowego partii w Kętrzynie. W 1972 uzyskał mandat posła na Sejm PRL w okręgu Bartoszyce. Zasiadał w Komisji Drobnej Wytwórczości, Spółdzielczości Pracy i Rzemiosła oraz w Komisji Komunikacji i Łączności. W latach 1975–1981 był członkiem egzekutywy Komitetu Miejskiego PZPR w Kętrzynie, był też radnym tamtejszej Miejskiej Rady Narodowej.

</doc>
<doc id="3928111" url="https://pl.wikipedia.org/wiki?curid=3928111" title="São Francisco (rzeka)">
São Francisco (rzeka)



</doc>
<doc id="3928113" url="https://pl.wikipedia.org/wiki?curid=3928113" title="Placówka Straży Granicznej I linii „Wiśniówka”">
Placówka Straży Granicznej I linii „Wiśniówka”

Placówka Straży Granicznej I linii „Wiśniówka” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Kosów”. 
Rozkazem nr 1 z 29 stycznia 1934 roku "w sprawach [...] zmian przydziałów", komendant Straży Granicznej płk Jan Jur-Gorzechowski utworzył placówkę I linii „Wiśniówka”.
Placówka weszła w skład komisariatu SG „Kosów”.
Służba graniczna.
Sąsiednie placówki:

</doc>
<doc id="3928114" url="https://pl.wikipedia.org/wiki?curid=3928114" title="Wiktor Brucki">
Wiktor Brucki



</doc>
<doc id="3928115" url="https://pl.wikipedia.org/wiki?curid=3928115" title="Tortella tortuosa">
Tortella tortuosa



</doc>
<doc id="3928123" url="https://pl.wikipedia.org/wiki?curid=3928123" title="Bez názvu (Holan)">
Bez názvu (Holan)

Bez názvu (z cz. "Bez tytułu") – tomik wierszy czeskiego poety Vladimíra Holana, opublikowany w 1963. Tomik zawiera drobne wiersze pisane w latach 1939–1942. Utwory składające się na tomik są pisane głównie wierszem regularnym. W późniejszych zbiorkach poety przeważa wiersz wolny.
Zobacz też: "Na postupu (Holan)".

</doc>
<doc id="3928125" url="https://pl.wikipedia.org/wiki?curid=3928125" title="Cho Yoon-woo">
Cho Yoon-woo

Cho Yoon-woo (hangul: 조윤우; ur. 27 lipca 1991) – południowokoreański aktor. Cho zadebiutował w 2011 roku w serialu telewizyjnym "Kkonminam ramyeongage".
Cho Yoon-woo jest absolwentem Dong-Ah Institute of Media and Arts.

</doc>
<doc id="3928126" url="https://pl.wikipedia.org/wiki?curid=3928126" title="Kazimierz Iskrzycki">
Kazimierz Iskrzycki

Kazimierz Iskrzycki (ur. 1952) – polski hokeista, działacz ruchu hodowców gołębi.
Kariera.
Urodził się w 1952. Wychowanek Podhala Nowy Targ. Jako napastnik, po dwóch latach występów w barwach GKS Katowice, przed sezonem II ligi 1973/1974 został zawodnikiem Stali Sanok. W sezonie 1975/1976 II ligi mając 24 lata wraz z drużyną Stali odniósł historyczny sukces w roku 30-lecia historii klubu, wygrywając II ligę Grupę Południową i uzyskując awans do I ligi, najwyższej polskiej klasy rozgrywkowej. Wówczas występował w II ataku drużyny, pod koniec tego sezonu w pierwszym spotkaniu wyjazdowego dwumeczu z Cracovią 21 lutego 1976 otrzymał karę meczu, po czym został zawieszony dyscyplinarnie przez PZHL w Krakowie, w związku z czym nie mógł wystąpić w ostatnich decydujących pojedynkach, nie grając w dwumeczu z Fortuną Wyry oraz w dwumeczu z Chemikiem Kędzierzyn-Koźle, zaś już po zakończeniu PZHL w Krakowie poinformował, że Iskrzycki został zawieszony na trzy mecze, co oznaczało, że mógł wystąpić w ostatnim z wymienionych spotkań. W sezonie I ligi 1976/1977 w barwach Stali grał w I ataku wspólnie z Janem Paszkiewiczem i Wojciechem Mrugałą (Iskrzycki uzyskał 22 pkt. za 5 goli i 17 asyst, a cała formacja zdobyła 64 ze 121 goli). Po tym sezonie opuścił drużynę Stali, przerywając karierę.
Po zakończeniu kariery hokejowej został prezesem podhalańskiego oddziału nr 0237 Polskiego Związku Hodowców Gołębi Pocztowych pod nazwą Waksmund.

</doc>
<doc id="3928132" url="https://pl.wikipedia.org/wiki?curid=3928132" title="Jan Grabowski (harcerz)">
Jan Grabowski (harcerz)

Jan Eugeniusz Grabowski (ur. 30 grudnia 1897 w Słupcy, zm. prawdopodobnie w kwietniu 1940 w Charkowie) – polski sędzia, instruktor harcerski, harcmistrz, prawdopodobnie ofiara zbrodni katyńskiej.
Życiorys.
Jan Grabowski początkowo uczył się w szkole handlowej w Koninie, jednak po wybuchu I wojny światowej był zmuszony do przeniesienia się do Kijowa, a później do Białej Cerkwi, gdzie ukończył gimnazjum. Rozpoczął studia medyczne na Uniwersytecie Kijowskim. W 1918 roku wrócił do Warszawy, gdzie zapisał się na Wydział Prawa Uniwersytetu Warszawskiego. Po studiach pracował jako sędzia, początkowo w Bielsku Podlaskim, później w Grójcu i następnie w Warszawie. W 1936 roku uzyskał stopień doktora praw.
Większość życia oddał harcerstwu. Już w czasie studiów został członkiem Naczelnictwa Harcerskiego w Kijowie i jego delegatem na zjazd połączeniowy ZHP 1 listopada 1918 roku. Od tego momentu był członkiem Naczelnej Rady Harcerskiej i Głównej Kwatery Harcerzy (od co najmniej 1919 roku). Wraz z Franciszkiem Brzezińskim opracował i opublikował w 1925 roku Harcerski Kodeks Honorowy, w którym m.in. wykluczono pojedynki w harcerskim postępowaniu honorowym. Po 1930 roku był m.in. Przewodniczącym Naczelnego Sądu Harcerskiego (co najmniej do 1937 roku).
Według Tadeusza Strumiłły (w 8. tomie PSB wydanym w 1960 roku) Jan Grabowski po 1939 roku zaginął bez wieści, według Hausnera i Wierzbickiego zginął w Charkowie, choć jego nazwisko nie znajduje się w charkowskiej "Księdze cmentarnej".
Życie prywatne.
Jan Grabowski był synem Edmunda Antoniego i Marii Elżbiety z domu Lipińskiej. W 1928 roku ożenił się z Wandą Babicką.

</doc>
<doc id="3928143" url="https://pl.wikipedia.org/wiki?curid=3928143" title="Celorico">
Celorico

Miejscowości w Rumunii:

</doc>
<doc id="3928147" url="https://pl.wikipedia.org/wiki?curid=3928147" title="Danny Danon">
Danny Danon

Danny Danon (hebr.: דני דנון, ur. 8 sierpnia 1971 w Izraelu) – izraelski polityk, w latach 2014–2015 wiceminister obrony, w 2015 minister nauki, technologii i kosmosu, w latach 2009–2015 poseł do Knesetu z listy Likudu.
W wyborach parlamentarnych w 2009 po raz pierwszy dostał się do izraelskiego parlamentu. Zasiadał w Knesetach XVIII, XIX i XX kadencji.
16 lipca 2014 dołączył do trzeciego rządu Binjamina Netanjahu jako wiceminister obrony, pozostał na stanowisku do końca kadencji. 14 maja 2015 wszedł w skład nowego rządu Netanjahu jako minister nauki, technologii i kosmosu. Pełnił obowiązki do 27 sierpnia, kiedy zastąpił go Ofir Akunis. Zrezygnował również z mandatu poselskiego, który objęła po nim Szaren Haskel.

</doc>
<doc id="3928149" url="https://pl.wikipedia.org/wiki?curid=3928149" title="Halstow">
Halstow

Miejscowości w Anglii:

</doc>
<doc id="3928154" url="https://pl.wikipedia.org/wiki?curid=3928154" title="Robin Lehner">
Robin Lehner

Robin Lehner (ur. 24 lipca 1991 w Göteborgu) – szwedzki zawodowy hokeista na lodzie występujący na pozycji bramkarza w Chicago Blackhawks z National Hockey League (NHL). Wybrany przez Ottawa Senators z numerem 46. w drugiej rundzie NHL Entry Draft 2009. W czerwcu 2015 przeniósł się do Buffalo Sabres na zasadzie wymiany za 21. numer w drafcie w 2015 roku.

</doc>
<doc id="3928155" url="https://pl.wikipedia.org/wiki?curid=3928155" title="Semblant">
Semblant

Semblant – brazylijska grupa muzyczna wykonująca melodic death metal. Powstała w 2006 roku w mieście Kurytyba w prowincji Parana z inicjatywy wokalisty Sergio Mazul oraz klawiszowca J. Augusto. Współpracuje z wytwórnią Davida Ellefsona (z zespołu Megadeth) EMP Label Group, która wydała najnowszy album "Lunar Manifesto".
W pierwszych latach istnienia grupa zagrała kilka koncertów w Brazylii w zmiennym składzie. Na liście znalazła się również pierwsza wokalistka zespołu – Katia Shakath, z którą grupa nagrała album "Last Night of Mortality". W połowie 2010 roku zastąpiła ją Mizuho Lin. Od tamtej pory zespół stopniowo zaczął zdobywać sławę na scenie zarówno krajowej, jak i międzynarodowej. Latem 2016 roku grupa odbyła trasę koncertową po Stanach Zjednoczonych.

</doc>
<doc id="3928164" url="https://pl.wikipedia.org/wiki?curid=3928164" title="Imre Csősz">
Imre Csősz

Imre Attila Csősz (ur. 31 maja 1969 w Debreczynie) – węgierski judoka.
Na Igrzyskach Olimpijskich w Barcelonie w 1992 zdobył brązowy medal w wadze ciężkiej (powyżej 95 kg; ex aequo z Francuzem Davidem Douilletem). Starował również w Atlancie w 1996 i w Sydney w 2000. Do jego osiągnięć należy również brązowy medal mistrzostw świata (Barcelona 1991). Ma w swoim dorobku również dwa medale mistrzostw Europy – złoty (Birmingham 1995) i brązowy (Oviedo 1998). Dziesięciokrotnie był mistrzem Węgier (1989, 1990, 1992, 1993, 1994, 1995, 1996, 1997, 1998, 1999).

</doc>
<doc id="3928167" url="https://pl.wikipedia.org/wiki?curid=3928167" title="Porażenie kleszczowe">
Porażenie kleszczowe

Porażenie kleszczowe (łac. "paralysis ixodica") – jedna z chorób odkleszczowych, spowodowana przez działanie toksyny zawartej w ślinie kleszczy, wprowadzonej do organizmu żywiciela po ukąszeniu. Objawami są początkowo bóle głowy, złe samopoczucie i wymioty, później następuje porażenie postępujące od nóg w górę ciała. Choroba może doprowadzić do śmierci. Po usunięciu kleszcza objawy ustępują w ciągu kilku dni, zazwyczaj jednak poprawa stanu zdrowia jest bardzo szybka i zdecydowana.

</doc>
<doc id="3928168" url="https://pl.wikipedia.org/wiki?curid=3928168" title="Kawasaki GPZ1000RX">
Kawasaki GPZ1000RX

Kawasaki GPZ1000RX jest to motocykl sportowy firmy Kawasaki produkowany pomiędzy  1986 a 1988 rokiem o oznaczeniu kodowym ZXT00A. Konstrukcja silnika bazowała na silniku z GPz900R będącego poprzednikiem w/w modelu natomiast rama była nową konstrukcją przygotowaną specjalnie dla tego modelu. Motocykl osiągając prędkość maksymalną ponad 255 km/h w czasie premiery reklamowany był przez producenta jako najszybszy seryjnie produkowany motocykl na świecie do roku 1988 kiedy miano to przejął jego następca Kawasaki ZX-10 Tomcat

</doc>
<doc id="3928169" url="https://pl.wikipedia.org/wiki?curid=3928169" title="Chmielna 25">
Chmielna 25

Chmielna 25 – budynek biurowo-handlowy przy ul. Chmielnej w centrum Warszawy. Jego charakterystyczną cechą jest falująca elewacja. Powstał w miejscu zburzonej w 2008 r. XIX-wiecznej kamienicy Bronisława Chrostowskiego. Autorem obiektu jest polska pracownia Bulanda Mucha Architekci.
Historia.
Kamienica Chrostowskiego.
W latach 1896-1898 przy ul. Chmielnej 25 powstała kamienica dla Bronisława Chrostowskiego. Po II wojnie światowej fasada obłożona została brunatną cegłą licówką. Kres budynkowi położył kryzys małych sklepików, likwidowanych z powodu zalewu hipermarketów. W kamienicy zachowało się wiele historycznych detali: odboje i posadzka z terakotowych płytek w bramie, marmurowe stopnie i kute balustrady na klatce schodowej, oryginalne posadzki podestów i rzeźbione zwieńczenia drzwi, natomiast od podwórza - balkony z ozdobnymi balustradami. Kamienica przez dłuższy czas była też dewastowana. Przeciekał dach, a ponadto zawaliły się stropy. Stołeczny konserwator zabytków oznajmił wówczas, że nie miał podstaw do interwencji, gdyż dom ani układ przestrzenny ulicy nie znajdowały się w rejestrze zabytków.
Budowa nowej kamienicy.
We wrześniu 2007 Zespół Opiekunów Kulturowego Dziedzictwa Warszawy wystąpił do wojewódzkiego konserwatora o wpisanie kamienicy do rejestru, jednak w grudniu inwestor działki, firma AKJ Capital, dostał pozwolenie na rozbiórkę. Firma planowała w tym miejscu zbudować apartamentowiec, jednak światowy kryzys finansowy uniemożliwił jego realizację. Powierzchnię przejęła firma LHI, które zdecydowała się zainwestować parcelę w biurowiec.
W 2010 wybrano projekt pracowni Bulanda Mucha Architekci prowadzonej przez Andrzeja Bulandę i Włodzimierza Muchę w ramach zamkniętego konkursu inwestora. Koncepcję zrealizowano w latach 2011-2013. Budowa biurowca napotkała jednak sprzeciwy. Twierdzono, iż jest to zaprzepaszczenie szansy na rewitalizację ul. Chmielnej, na której dominują sklepy i restauracje. Prezes LHI zaznaczył jednak, że pracownicy biurowca będą uczestniczyć w życiu warszawskiej ulicy, spacerując w przerwie obiadowej, odwiedzając pobliskie sklepy, a także wybierając się do kina Atlantic.
Oficjalne otwarcie Chmielnej 25 odbyło się 22 października 2013.
Architektura.
Idea.
Chmielna 25 kontynuuje linię ideową pracowni Bulanda Mucha Architekci, od początku deklarująca swoje ideowe i per se estetyczne powinowactwa z tradycją Warszawskiej Szkoły Architektury, czyli z modernizmem z 1. połowy XX wieku. Architektom warszawskiego biura zależało na tym, aby nowy budynek dobrze wkomponował się w rytm życia ulicy. 
Opis ogólny.
Architekci, luźno nawiązując do zabudowy podwórek typu studnia, umieścili w centralnej części budynku atrium o wysokości 5 kondygnacji, które zostało przykryte szklanym dachem. Dzięki temu doświetlone są wnętrza biur, a także pomieszczenia z oknami wychodzącymi na patio. Tył budynku skierowany jest na zadrzewione podwórko przy ul. Widok 14. Z pomieszczeń umieszczonych od strony północno-wschodniej jest widok na dziedziniec sąsiedniej kamienicy. Na 5. piętrze obiektu znajduje się taras.
W budynku znajduje się parking podziemny na 25 aut ze specjalnym stanowiskiem do ładowania pojazdów elektrycznych.
Odbiór.
Krytyka mieszkańców Warszawy.
Usytuowanie parkingu w budynku wywołało protesty mieszkańców, gdyż na ul. Chmielnej ruch samochodowy jest bardzo ograniczony. Część warszawiaków krytykowała również projekt falowanej szklanej elewacji jako odbiegający od pierzei ulicy. Według nich biurowiec okazał się zbyt nowoczesny i tym samym nie pasuje do sąsiednich kamienic.
Analiza krytyczna.
Krzysztof Domaradzki w artykule dla miesięcznika „Architektura-Murator” zwrócił uwagę, iż Chmielna 25 zdecydowanie wyróżnia się z otoczenia i przykuwa uwagę przechodnia rozwiązaniem fasady „o agresywnej, ekstrawaganckiej architekturze, która w założeniu miała zmienić i wzmocnić obecny wizerunek tej ulicy”. Jego zdaniem ważną rolę odgrywają materiały, fragmentami odnoszące się do samochodowych świateł odblaskowych, co przy zmieniającej się iluminacji obiektu przywołuje skojarzenia z migotliwością wielkomiejskiej ulicy.
Marta Leśniakowska z "Arch" stwierdziła, iż fasada budynku jako trójwymiarowa rzeźba pokryta chromoniklem, szybami i czerwonymi okładzinami odblaskowymi pojawiła się w krajobrazie jako nowa warstwa kultury - „prowokująco wychylając się spomiędzy domów i niepokojąco zawieszając kaskadę obłych wykuszy nad głowami przechodniów”. Ekspresyjny charakter budynku, jak opisała autorka, przywołuje na myśl fotomontaż Le Corbusiera, przedstawiający dziób transatlantyku wpływającego pomiędzy kamienice przy Rue de Royale w Paryżu (1921). Felietonistka dostrzegła w obiekcie echo modernistycznego, podszytego surrealizmem konceptu: „budynek-statek przycumowany na wielkomiejskiej ulicy był fundamentem estetyki architektury nowoczesnej wyprowadzonej, jak chciał Le Corbusier, z «piękności technicznej» transatlantyku”. Zwróciła również uwagę, iż Chmielna 25 to „architektura hałaśliwa, populistyczna, prowokacyjnie zwracająca na siebie uwagę i przewrotnie historyzująca”.
Leśniakowska - analizując fasadę z pozycji gender - opisała ją jako równocześnie męską: mocną i dominującą, jak i kobiecą: miękką, prowokującą, uwodzicielską i erotyczną.

</doc>
<doc id="3928171" url="https://pl.wikipedia.org/wiki?curid=3928171" title="Kościół Najświętszego Serca Jezusowego w Jabłonnie">
Kościół Najświętszego Serca Jezusowego w Jabłonnie

Kościół Najświętszego Serca Jezusowego w Jabłonnie – kościół parafialny w Jabłonnie, w województwie wielkopolskim, wpisany do rejestru zabytków. 
Budowla pochodzi z 1852 r. i posiada wieżę z piramidalnym hełmem. Pierwotnie była świątynią ewangelicką. W 1948 r. założono tutaj parafię katolicką oraz dobudowano prezbiterium i zakrystię.

</doc>
<doc id="3928172" url="https://pl.wikipedia.org/wiki?curid=3928172" title="Stanisław Sochan">
Stanisław Sochan

Stanisław Sochan (ur. 14 listopada 1910 w Korytnicy, zm. ?) – polski rolnik, poseł na Sejm PRL V i VI kadencji.
Życiorys.
Uzyskał wykształcenie średnie niepełne – ukończył szkołę podstawową, a także Kurs Rolniczo-Spółdzielczy im. Stanisława Staszica w Warszawie. Przejął następnie po ojcu gospodarstwo rolne w Żulicach. Podczas okupacji walczył w Batalionach Chłopskich. Po wojnie powrócił na gospodarstwo. Podjął także społecznie pracę w zarządach Kółka Rolniczego w Żulicach, Spółdzielni Mleczarskiej w Łaszczowie oraz Spółdzielni Ogrodniczej w Tomaszowie Lubelskim. Zasiadał w prezydium Powiatowego Związku Kółek Rolniczych. Pełnił funkcje prezesa Powiatowego Związku Plantatorów Roślin Okopowych oraz wiceprezesa Powiatowego Komitetu Zjednoczonego Stronnictwa Ludowego w Tomaszowie Lubelskim. W 1969 i 1972 uzyskiwał mandat posła na Sejm PRL w okręgu Zamość. Przez dwie kadencje zasiadał w Komisji Komunikacji i Łączności, a w trakcie VI ponadto w Komisji Rolnictwa i Przemysłu Spożywczego.

</doc>
<doc id="3928174" url="https://pl.wikipedia.org/wiki?curid=3928174" title="Karnulu">
Karnulu

Karnulu (hindi कर्नूल, trl. "Karnūlu") – miasto w środkowo-południowych Indiach, w zachodnio-środkowej części stanu Andhra Pradeś, w dystrykcie Karnulu, około 180 km w linii prostej na południe od tymczasowej stolicy stanu – Hajdarabadu. Jest siedzibą administracyjną dystryktu.
W 2011 było siódmym pod względem liczby ludności miastem w stanie, najludniejszym w dystrykcie. Zamieszkiwało je 430 214 osoby, co stanowiło ok. 10,6% ludności dystryktu. Mężczyźni stanowili 49,7% populacji, kobiety 50,3%. Umiejętność pisania posiadało 77,06% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 83,01%. Wśród kobiet wynosił 71,24%. Dzieci do lat sześciu stanowiły 11,2% ogółu mieszkańców miasta. W strukturze wyznaniowej przeważali hinduiści – 67,20%. Islam deklarowało 29,22%; 2,50% liczyła społeczność chrześcijan, 0,23% dźinistów, 0,05% sikhów, 0,01% buddystów. Około 33% mieszkańców miasta i terenów bezpośrednio do niego przylegających ("Out Growth") żyło w slumsach.
W Karnulu jest wiele elementów architektury o dużej wartości historycznej, m.in. ruiny średniowiecznego fortu wzniesionego w czasach istnienia Królestwa Widźajanagaru.

</doc>
<doc id="3928177" url="https://pl.wikipedia.org/wiki?curid=3928177" title="Imre Csösz">
Imre Csösz



</doc>
<doc id="3928178" url="https://pl.wikipedia.org/wiki?curid=3928178" title="Żałobnica żółtosterna">
Żałobnica żółtosterna

Żałobnica żółtosterna ("Zanda funerea") – gatunek dużego ptaka z rodziny kakaduowatych (Cacatuidae), podrodziny żałobnic (Calyptorhynchinae). Występuje we wschodniej i południowo-wschodniej Australii oraz na Tasmanii. Nie jest zagrożony wyginięciem.
Taksonomia.
Po raz pierwszy gatunek opisał George Shaw w 1794 na podstawie holotypu z Nowej Południowej Walii. Nadał nowemu gatunkowi nazwę "Psittacus funereus". Obecnie (2020) Międzynarodowy Komitet Ornitologiczny (IOC) umieszcza żałobnicę żółtosterną w rodzaju "Zanda"; wyróżnia 3 podgatunki. Gatunek bywa również umieszczany w rodzaju "Calyptorhynchus".
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 55–68 cm; masa ciała 610–900 g. Jest to stosunkowo duża papuga z długim ogonem i szerokimi skrzydłami. Większość upierzenia czarna. Występuje dymorfizm płciowy w upierzeniu. Pokrywy uszne żółte. Na ogonie widoczne są żółte pola, czystszej barwy u samców. Samce mają różową obrączkę oczną, samice zaś ciemnoszarą. Do tego samice wyróżniają się jaśniejszym dziobem.
Ekologia i zachowanie.
Żałobnice żółtosterne występują w różnorodnych środowiskach, w tym zadrzewieniach eukaliptusów, na wrzosowiskach, wśród roślinności subalpejskiej, na plantacjach sosen kalifornijskich ("Pinus radiata") i, sporadycznie, na obszarach miejskich. Ptaki podgatunku nominatywnego żywią się głównie nasionami i larwami owadów, w szczególności larwami żerującymi na martwym drewnie (np. "Meyriccia latro"), które wykrywają nasłuchując. Żerują głównie w koronach drzew. Prócz wspomnianego pokarmu żałobnice żółtosterne jedzą również nasiona traw, nektar, pyłek kwiatowy, owoce oraz świeże pączki liściowe. Są to głośne ptaki. Typowy głos to wysokie zawodzenie brzmiące jak "kee-ow, kee-ow, kee-ow" (zapis w transkrypcji anglojęzycznej). Podobnie jak inne kakadu, żałobnice żółtosterne to ptaki długowieczne, w niewoli dożywające 40 lat.
Lęgi.
W północnej Australii okres lęgowy trwa od kwietnia do czerwca, w północnej Nowej Południowej Walii – od czerwca do maja, a w południowej Nowej Południowej Walii – od kwietnia do lutego. Ptaki z Półwyspu Eyrego gniazdują od listopada do lutego. Oba ptaki z pary budują gniazdo. Znajduje się ono w pniu wysokiego, dojrzałego drzewa; wyściełane jest wiórami drzewnymi. Zniesienie liczy zwykle 2 jaja, składane zwykle w odstępie 4–7 dni. Skorupka biała, o eliptycznym kształcie. W literaturze podawane był wymiary jaj dla ptaków obydwu podgatunków: 48,6 na 40,6 mm i 46,0 na 37,8 ("Z. f. funerea") oraz 47,3 na 34,2 mm i 47,0 na 34,5 mm ("Z. f. xanthanota"). Drugie jajo zwykle jest mniejsze od pierwszego. Zwykle przeżywa tylko jedno pisklę. Inkubacja trwa 28–31 dni; wysiaduje tylko samica. Młodymi zajmują się i samiec, i samica. Młode otrzymują pokarm wcześnie rano i późnym popołudniem. Opierzają się po blisko 3 miesiącach życia, kiedy ważą 600–700 g. Do osiągnięcia wieku 12–18 miesięcy są jeszcze karmione przez rodziców. Dojrzałe płciowo stają się po 2 lub 3 latach życia.
Status.
IUCN uznaje żałobnicę żółtosterną za gatunek najmniejszej troski (LC, "Least Concern") nieprzerwanie od 1988 (stan w 2021). W 2008 liczebność populacji szacowano na co najmniej 25 tysięcy osobników. BirdLife International ocenia trend populacji jako stabilny ze względu na brak widocznych zagrożeń.
Żałobnice żółtosterne są stosunkowo rzadkie w hodowlach. W Europie pojawiły się po raz pierwszy w 1880, kiedy dwa ptaki dotarły do Ogrodu Zoologicznego w Berlinie. Pojawiały się później w innych placówkach, m.in. w Antwerpii (jeden ptak, 1973), Londynie (lata 30. i 50. XX wieku), Alphen aan den Rijn, Veldhoven (na początku XXI wieku) i Paignton. W 2018 spośród europejskich parków i ogrodów papugi te trzymano jedynie w Loro Park – zarówno żałobnice żółtosterne, jak i żółtouche (te jednak poza stałą ekspozycją). Po raz pierwszy w niewoli ptaki tego gatunku rozmnożono w Sydney w 1963.

</doc>
<doc id="3928179" url="https://pl.wikipedia.org/wiki?curid=3928179" title="Placówka Straży Granicznej I linii „Popielniki”">
Placówka Straży Granicznej I linii „Popielniki”

Placówka Straży Granicznej I linii „Popielniki” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Popielniki” weszła w podporządkowanie komisariatu Straży Celnej „Tuczapy”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Śniatyn” i określił jego strukturę organizacyjną. 
Rozkazem nr 1 z 29 stycznia 1934 roku "w sprawach [...] zmian przydziałów", komendant Straży Granicznej płk Jan Jur-Gorzechowski w ramach komisariatu utworzył placówkę I linii „Popielniki”.

</doc>
<doc id="3928180" url="https://pl.wikipedia.org/wiki?curid=3928180" title="Imre Csosz">
Imre Csosz



</doc>
<doc id="3928181" url="https://pl.wikipedia.org/wiki?curid=3928181" title="Placówka Straży Granicznej I linii „Przerwa”">
Placówka Straży Granicznej I linii „Przerwa”

Placówka Straży Granicznej I linii „Przerwa” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Przerwa” weszła w podporządkowanie komisariatu Straży Celnej „Śniatyn”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Śniatyn” i określił jego strukturę organizacyjną. 
Rozkazem nr 1 z 29 stycznia 1934 roku "w sprawach [...] zmian przydziałów", komendant Straży Granicznej płk Jan Jur-Gorzechowski w ramach komisariatu utworzył placówkę I linii „Przerwa”.

</doc>
<doc id="3928186" url="https://pl.wikipedia.org/wiki?curid=3928186" title="Matteo Orfini">
Matteo Orfini

Matteo Orfini (ur. 30 sierpnia 1974 w Rzymie) – włoski polityk, działacz partyjny, parlamentarzysta, w 2017 p.o. sekretarza Partii Demokratycznej.
Życiorys.
Kształcił się w zakresie archeologii, nie kończąc jednak tych studiów. Był asystentem parlamentarnym Massima D’Alemy i jego współpracownikiem w ramach założonej przez byłego premiera fundacji Italianieuropei. W 2009 dołączył do sekretariatu Partii Demokratycznej, gdzie odpowiadał za kulturę. Założył też wewnątrzpartyjną platformę polityczną o nazwie „Giovani turchi”.
W wyborach w 2013 uzyskał mandat posła do Izby Deputowanych XVII kadencji. W czerwcu 2014 zastąpił Gianniego Cuperlo na techniczno-organizacyjnej funkcji przewodniczącego Partii Demokratycznej (pełnił ją do marca 2019). W lutym 2017, po rezygnacji złożonej przez Mattea Renziego, objął równocześnie obowiązki sekretarza PD, stając się tym samym liderem tej partii (do maja 2017). W 2018 i 2022 ponownie wybierano go do niższej izby włoskiego parlamentu.

</doc>
<doc id="3928188" url="https://pl.wikipedia.org/wiki?curid=3928188" title="Placówka Straży Granicznej I linii „Augustów”">
Placówka Straży Granicznej I linii „Augustów”

Placówka Straży Granicznej I linii „Augustów” – jednostka organizacyjna Straży Granicznej pełniąca służbę ochronną na granicy polsko-rumuńskiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Augustów” weszła w podporządkowanie komisariatu Straży Celnej „Śniatyn”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Śniatyn”. 
Już 8 września 1828 dowódca Straży Granicznej rozkazem nr 6 "w sprawie organizacji Małopolskiego Inspektoratu Okręgowego" podpisanym w zastępstwie przez mjr. Wacława Szpilczyńskiego zmieniał organizację komisariatu i ustalał zasięg placówek. 
Placówka Straży Granicznej I linii „Kohuntkowa” znalazła się w jego strukturze.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. Rozkaz nie wymieniał placówka SG I linii „Kohuntkowa”. Jej miejsce zajęła placówka Straży Granicznej I linii „Potoczek”. 
Rozkazem nr 4/31 zastępcy komendanta Straży Granicznej płk. Emila Czaplińskiego z 20 października 1931 roku zmieniono nazwę placówki I linii „Potoczek” na „Augustów”.
Służba graniczna.
Sąsiednie placówki:

</doc>
<doc id="3928192" url="https://pl.wikipedia.org/wiki?curid=3928192" title="Chloé Tutton">
Chloé Tutton

Chloé Tutton (ur. 17 lipca 1996 w Pontypridd) – walijska pływaczka specjalizująca się w stylu klasycznym, medalistka mistrzostw świata na krótkim basenie i mistrzyni Europy (2016).
Kariera pływacka.
Na międzynarodowych zawodach zadebiutowała w 2014 roku podczas Igrzysk Wspólnoty Narodów w Glasgow, gdzie reprezentowała Walię. W konkurencji 100 m stylem klasycznym z czasem 1:09,38 zajęła 11. miejsce, a na dystansie dwukrotnie dłuższym była dziesiąta (2:29,44). 
Dwa lata później, na mistrzostwach Europy w Londynie zdobyła złoty medal w sztafecie 4 × 100 m stylem zmiennym oraz brąz na 100 m żabką (1:07,50).
Podczas igrzysk olimpijskich w Rio de Janeiro z czasem 2:22,34 zajęła czwarte miejsce na dystansie 200 m stylem klasycznym, zaledwie o 0,06 s przegrywając brązowy medal z Chinką Shi Jinglin. W półfinale 100 m stylem klasycznym uzyskała czas 1:07,29 i nie zakwalifikowała się do finału, plasując się ostatecznie na 13. pozycji. Płynęła także w sztafecie 4 × 100 m stylem zmiennym, która została sklasyfikowana na siódmym miejscu.
Na mistrzostwach świata na krótkim basenie w Windsorze wywalczyła brąz na dystansie 200 m żabką (2:18,83). W konkurencji 100 m stylem klasycznym z czasem 1:04,79 była piąta.

</doc>
<doc id="3928193" url="https://pl.wikipedia.org/wiki?curid=3928193" title="Chloe Tutton">
Chloe Tutton



</doc>
<doc id="3928200" url="https://pl.wikipedia.org/wiki?curid=3928200" title="Wróblew (gmina Górki)">
Wróblew (gmina Górki)

Wróblew – dawna wieś w gminie Górki w powiecie sandomierskim w odległości 25 wiorst od Sandomierza. Należała do parafii Olbierzowice.

</doc>
<doc id="3928204" url="https://pl.wikipedia.org/wiki?curid=3928204" title="Henry Walter Bates">
Henry Walter Bates

Henry Walter Bates (ur. 8 lutego 1825 w Leicesterze, zm. 16 lutego 1892 w Londynie) – angielski przyrodnik i podróżnik, który jako pierwszy przedstawił naukową teorię mimikry u zwierząt, polegającą na upodabnianiu się zwierząt bezbronnych do zwierząt zdolnych do obrony.
Życiorys.
Henry Walter Bates urodził się w Leicester. W 1845 roku poznał Alfreda Russela Wallace’a. Bates był zapalonym entomologiem, a Wallace był głównie zainteresowany botaniką. Wspólne zainteresowania podtrzymywane dwuletnią korespondencją zaowocowały wspólną wyprawą w 1848 roku do lasów deszczowych w Amazonii, do Para. Przez kolejny rok wspólnie badali i zbierali nowe okazy owadów; po roku rozdzielili się. Henry Walter Bates z wyprawy powrócił w 1852 roku, jednakże cała jego kolekcja złapanych okazów uległa zniszczeniu podczas pożaru na statku. W 1859 roku, po jedenastu latach powrócił do domu, przywożąc ze sobą ponad 14712 gatunków owadów, w tym 8000 jeszcze nieznanych nauce okazów. Swoją podróż i jej wyniki opisał w pracy "The Naturalist on the River Amazons". W ojczyźnie Bates poświęcił się studiom swojej kolekcji, by w 1861 wygłosić referat przed Linnean Society, opisujący swoje epokowe odkrycie dotyczące mimikry, po raz pierwszy opisał to zjawisko pod kątem pochodzenia i wykorzystywania. Jego teoria miała swoich zwolenników jak i przeciwników, jest jednak nadal podstawą dla obecnych badań naukowych nad tym zjawiskiem.
W 1864 roku został sekretarzem w Królewskim Towarzystwie Geograficznym; funkcję tę piastował aż do śmierci. Pisał artykuły do „Journal and Proceedings”, prowadził bardzo bogatą korespondencję z podróżnikami i innymi naukowcami z całego świata, zarządzał całą placówką i organizował spotkania Towarzystwa Geograficznego w British Association. Prawdopodobnie nadmiar obowiązków lub ich intensywność skrócił jego życie.
Jego wysoka renoma, zarówno jako ciężko pracującego entomologa jak i przyrodnika, przyczyniła się do dwukrotnego wybrania go na Prezesa Towarzystwa Entomologicznego w Londynie (w 1869 i w 1878 roku); w 1881 roku został przyjęty do Królewskiego Towarzystwa Geograficznego.

</doc>
<doc id="3928207" url="https://pl.wikipedia.org/wiki?curid=3928207" title="Zakarpacki Szlak Turystyczny">
Zakarpacki Szlak Turystyczny

Zakarpacki Szlak Turystyczny (, "Zakarpatśkyj turystycznyj szlach") – najdłuższy ukraiński pieszy szlak turystyczny, znakowany kolorem czerwonym, prowadzący od Wielkiego Bereznego do Howerli przez Beskidy Połonińskie.
Szlak.
Szlak został wytyczony przy udziale szwajcarsko-ukraińskiego projektu rozwoju gospodarki leśnej w Obwodzie zakarpackim FORZA. Poprzez ukraińsko-słowackie przejście graniczne Małyj Bereznyj-Ubľa łączy się z czerwonym szlakiem Ubľa – Uličské Krivé – Nová Sedlica – Krzemieniec – Przełęcz Dukielska i Szlakiem Bohaterów Słowackiego Powstania Narodowego.
Przebieg.
Osiedle typu miejskiego Wielkie Berezne (Wełykyj Bereznyj, Великий Березний) – pasmo Jawornik (Явірник) – uroczysko Dubowyj Haj (Дубовий Гай) – trawers g. Domaszynskyj Werch (Домашинський Верх) – trawers g. Stinka (Стінка) – w[ieś] Stużycia (Стужиця) – w. Zahorb (Загорб) – trawers g. Czeremcha (Черемха) – uroczysko Bahno (Багно) – w. Łubnia (Лубня) – g. Pliszka (Плішка, 1068 m) – w. Werchowyna-Bystra (Верховина-Бистра) – trawers g. Klewa (Клева) – Przełęcz Użocka (Użoćkyj perewał, Ужоцький перевал) – g. Perejba (Перейба, 1018 m) – g. Błyżnia (Ближня, 1040 m) – g. Kinczyk (Кінчик , 1115 m) – g. Starostyna (Старостина, 1229 m) – g. Wełykyj Werch (Великий Верх, 1309 m) – g. Pikuj (Пікуй , 1408 m) – g. Wełykyj Menczuł (Великий Менчул, 1036 m) – g. Perehyb (Перегиб, 811 m) – w. Biłasowycja (Біласовиця) – g. Tatarewycja (Татаревиця , 849 m) – Przełęcz Tucholska/Werecka (Середній Верецький перевал) – g. Korna (Корна , 878 m) – otm. Wołowiec (Воловець) – g. Temnatyk (Темнатик , 1343 m) – g. Płaj (Плай, 1330 m) – g. Wełykyj Werch (Великий Верх, 1598 m) – g. Hymba (Гимба, 1491 m) – Połonina Borżawa (полонина Боржава) – g. Połonina Kuk (Полонина Кук, 1190 m) – g. Munczeł (Мунчел, 1247 m) – otm. Miżhirja/Wołowe (Pole) (Міжгір’я) – pasmo Kyczera (Кичера) – w. Synewyr (Синевир) – pasmo Pyszkonia (Пишконя) – g. Negrowiec (Негровець, 1707 m) – trawers g. Horb (Горб) – g. Barwinok (Барвінок, 1461 m) – w. Kołoczawa (Колочава) – pasmo Krasnyj Werch (Красний Верх) – g. Syhlanśkyj (Сигланський , 1564 m) – Połonina Czerwona/Krasna (Полонина Красна) – w. Ust'-Czorna (Königsfeld) (Усть-Чорна) – Hora Liubowi (Гора Любові, 825 m) – pasmo Besały (Бесали) – g. Stohy (Стоги, 1378 m) – pasmo Bedewlaska (Бедевляска) – g. Tempa (Темпа, 1634 m) – pasmo Świdowiec (Swydowec, Свидівець) – pasmo Apszynec (Апшинець) – g. Stih (Стіг, 1704 m) – g. Bliźnica (Błyznycja, Близниця, 1881 m) – w. Kwasy (Кваси) – Połonina Menczuł (полонина Менчул) – g. Petros (Петрос, 2020 m) – g. Howerla (Howerła, Говерла 2061 m)
Opis.
Punkt startowy Zakarpackiego Szlaku Turystycznego (ZST) znajduje się na przydworcowym placu w Wielkim Bereznym. Szlak prowadzi przez miejscowość, następnie przecina rzekę Uż i zagłębia się w bukowy las. Na tym etapie szlak jest bardzo dobrze oznakowany czerwoni-białymi znakami. Po wejściu do lasu zaczyna się podejście na pierwszy szczyt o wysokości 702 m n.p.m. Dalej, omijając szczyt Juda, prowadzi do uroczyska Dubowyj Haj.
Od Dubowego Haju zaczyna się kolejne podejście, na górę Stinka (). Droga znowu biegnie przez las bukowy. Przed szczytem jest źródło i cicha łąka. Na łące brakuje drogowskazów zakrętu ścieżki w prawo. Zejście do wsi Stużycia jest miejscami strome. Następne 8 km szlaku przechodzi wsiami Stużycia oraz Zahorb. Po drodze zdarzają się sklepy z minimalnym zaopatrzeniem.
Za Zahorbem szlak kieruje się na szczyt Czeremcha bardzo stromym podejściem. Dalej wiedzie gruntową drogą, która prowadzi do wsi Łubnia. Za wsią, zarośniętą ścieżką, prowadzi na górę Pliszka. Na podejściu i na samym szczycie są trudności z oznakowaniem.
Z Pliszki, najpierw ścieżką, a potem – droga gruntową, dochodzi się do wsi Werchowyna-Bystra. Przeszedłszy wieś, idziemy mostem przez rzeką lawo od nas i zaczynamy podejście do granicy.
Grzbiet po lewej to granica ukraińsko-słowacka. Wzdłuż pasma na dole przechodzi droga, miejscami zarośnięta. Przekraczanie jej jest zabronione prawem. Ale w jednym z miejsc inaczej po prostu nie da się, dlatego szlak jest położony trochę bardziej na lewo. Ponieważ szlak zakarpacki ma oficjalnie zatwierdzoną trasę, wolno nim iść, ale zdarzają się kontrole pograniczników.
Kontynuując marsz wzdłuż granicy, szlak wiedzie wzdłuż linii kolejowej z mnóstwem tuneli. Zarośnięta droga przechodzi nad tunelami, a przed każdym z nich spotyka się tabliczki „Przejście zabronione”. To zakazana strefa portali (wjazdów) do tuneli, gdzie nie wolno robić zdjęć. Tam też zdarzają się kontrole.
Kilka kilometrów dalej, przecinając linię kolejową, ścieżka prowadzi na punkt widokowy na Przełęczy Użockiej. Na przełęczy położony jest posterunek straży granicznej. Tuż koło posterunku znajduje się studnia z wodą. Tam również może mieć miejsce kontrola dokumentów.
Od przełęczy droga idzie w las i ciągnie się nim kilka kilometrów aż do góry Błyżnia (Ближня) nie są znaczne. Dalej ścieżka wiedzie widokowym grzbietem. Na połoninach jest dużo źródeł. Szlak prowadzi na ostry szczyt Pikuja. Tam szlak ostro skręca w lewo i zaczyna długie i strome zejście. Za górami Wełykyj Menczuł i Perehyb droga wiedzie do wsi Biłasowycja, gdzie są sklepy i apteka. Z Biłasowycji, przeszedłszy rzekę Latorycę (), droga kieruje się w stronę grzbietu wododziałowego, którym prowadzi do Wołowca. Przed zejściem do Wołowca otwiera się widok na borżawskie szczyty.
W Wołowcu są bary, apteki, sklepy spożywcze i przemysłowe. Rano działa targ. Szlak od Wołowca podchodzi przez górę z krzyżem na Temnatyk, a dalej kieruje się przez szczyt Płaj na Wełykyj Werch. Począwszy od szczytu Wełykiego Werchu i do góry Pryslip () brak oznaczeń, idzie się grzbietem. Ścieżka wiedzie przez całą Borżawę do Połoniny Kuk, gdzie skręca w lewo i – pokonawszy górę Menczuł – schodzi do Miżhirji. Tam są sklepy spożywcze, bary i apteki.
Za Miżhirjem droga wiedzie niewysokim grzbietem w kierunku wsi Synewyr. We wsi jest bar. Do początku podejścia na następny grzbiet, Pyszkonię, szlak prowadzi 2 km asfaltowej drogi samochodowej. Początek podejścia jest zalesiony i niestromy. Na szlaku są miejsca do odpoczynku ze stołami oraz źródła. Dalej szlak ciągnie się grzbietem przez szczyty Mała Gropa, Jasenowec, Wielka Gropa () do dominującego szczytu – Negrowca. Za Negrowcem, ścieżka trawersem obchodzi szczyt Horb i kieruje się na górę Barwinok. Tam zaczyna się zejście do wsi Kołoczawa ().
Ciąg dalszy szlaku jest na drugim końcu wsi. Przeszedłszy między ogrodzeniami prywatnych budynków, wychodzi na gruntową drogę, która podchodzi na grzbiet Krasnyj Werch. Podejście jest strome i długie. Przechodząc ze szczytu na szczyt, droga prowadzi do Połoniny Krasnej. Szlak przechodzi przez całe pasmo i wijącą się gruntową drogą schodzi do wsi Ust'-Czorna (). Na głównej ulicy wsi znajduje się kilka barów i sklepów. Podejście zaczyna się obok tartaku na końcu wsi kilka kilometrów dalej.
Z przodu widać szczyty pasm Świdowiec i Apszynec. Tam wysokość przekracza 1700 metrów. Przy zbliżaniu się do Drahobratu () na drodze spotyka się coraz więcej ludzi. Dalej, za prawie 1900-metrowym szczytem Bliźnicy, droga schodzi do wsi Kwasy. Do centrum wsi szlak nie dochodzi i skręca na pasmo Czarnohory, ale przy szlaku jest tylko jeden sklep.
Ostatni odcinek to szczyty Petros i Howerla. Podejście na Petros jest łagodne i prowadzi gruntową drogą samochodową. Na szlaku spotyka się dużo źródeł z pitną wodą.
W punkcie kontrolnym Karpackiego Rezerwatu Biosfery () trzeba zapłacić za przebywanie na jego tererenie. Ceny w roku 2012: 20 UAH od osoby + 20 UAH za namiot.
Na przełęczy przed samym Petrosem postawiono stół z ławkami. Z Petrosa w kierunku zachodnim dobrze widać Świdowiec, a na wschodzie wznosi się Howerla.
Zejście z Petrosa jest bardzo strome i dość długie. W sezonie turystycznym jest dużo ludzi. Trzeba poruszać się ostrożnie. Na szlaku z Petrosa na Howerlę jest dużo hal i polan.
Howerla jest końcowym punktem Zakarpackiego Szlaku Turystycznego.

</doc>
<doc id="3928208" url="https://pl.wikipedia.org/wiki?curid=3928208" title="Tubu (lud)">
Tubu (lud)

Tubu – lud afrykański zamieszkujący południowo-wschodnią Saharę, głównie północ Czadu (góry Tibesti), a także południowy wschód Libii, północ Nigru oraz północno-zachodni Sudan. Populacja wynosi około 500 tys. osób. Dominującą religią jest islam odłamu sunnickiego. Wśród Tubu występuje podział na plemiona i klany. Zajmują się głównie pasterstwem, rolnictwem i handlem karawanowym.
Ich nazwa pochodzi od gór Tibesti, gdzie żyje większość z nich. W języku tubu "tibesti" oznacza „skaliste góry”, a "tebu" „skalny lud”. Różnymi określeniami tej grupy ludności są: "Tibu", "Tibbu", "Tebu", "Tubu", "Tebou", "Todga", "Todaga", "Toda", "Tuda", "Tudaga" lub "Goran".
Rozmieszczenie.
Tubu zamieszkują obszar południowo-wschodniej Sahary, głównie góry Tibesti, Borku, północną część wyżyny Ennedi; oraz przyległe od południa ziemie środkowo-centralnego Sahelu po jezioro Czad. Obecnie tereny te znajdują się na pograniczu czterech państw – Czadu, Libii, Nigru i Sudanu.
Tedega i Dazaga.
Lud Tubu jest podzielony na dwie grupy – Tedega (zamieszkująca Saharę) oraz Dazaga (zamieszkująca Sahel). Obie wzajemnie uważają, że dzielą ze sobą wspólnych przodków i pochodzenie. Posługują się językiem tubu, należącym do grupy języków saharyjskich, który wyraźnie dzieli się na dwa dialekty: tedaga i dazaga. Pod względem wielkości populacji grupą większą jest Dazaga, liczy ona około 360 tys. osób; mniejszą zaś Tedega, ma ona około 50 tys. członków.
Historia.
Antyczna historia Tubu ze względu na znikome źródła jest słabo poznana. Jedną z nielicznych relacji z tego okresu według niektórych spekulacji (m.in. Jeana Chapelle’a) jest opis Etiopów, na których polują Garamanci, zawarty "Dziejach" grackiego historyka Herodota z V w. p.n.e.
W literaturze islamskiej najwcześniejszą wzmianką o Tube jest prawdopodobnie fragment tekstu pochodzący z VIII w. n.e. autorstwa Ibn Qutaiba. W IX w. al-Kuwarizmi wspominał o grupie Dazaga.
Społeczeństwo.
Gospodarka.
Tubu zajmują się głównie hodowlą zwierząt w tym dromaderów, kóz, bydła, osłów i owiec. Żywy inwentarz jest podstawą dobrobytu członków tej społeczności, przeznacza się go na handel oraz jako mahr i posag. Rolnictwo ze względu na niesprzyjające czynniki klimatyczne ma mniejsze znaczenie, przeważają uprawy palm daktylowych oraz roślin strączkowych prowadzone na oddalonych od siebie oazach.
Tubu posiadają kilka kopalni soli oraz sody krystalicznej. Sól jest przez nich powszechnie używana w życiu codziennym, m.in. do wytwarzania substancji leczniczych, środków konserwujących, podczas garbowania, wytwarzania mydła i tekstyliów.
Wskaźnik analfabetyzmu wśród Tubu jest bardzo wysoki.
Rody i klany.
Większość Tubu prowadzi koczowniczy tryb życia. Mniejszość spośród nich, która postanowiła się osiedlić, mieszka w lepiankach na planie prostokąta lub owalu z dachami pokrytymi liśćmi palmowymi.
Przynależność do rodu nabywa się po linii ojca wraz z urodzeniem. Najwyższą pozycję w rodzie zajmuje najstarszy mężczyzna. Ród przynależy do klanu. Według Jeana Chapelle’a, profesora historii specjalizującego się w ludach Czadu, system klanów powstał z konieczności wynikającej z prowadzenia koczowniczego trybu życia na dużym, słabo zaludnionym terenie. Dzięki przynależności do klanu można otrzymać pomoc i wsparcie w większości obozów i miejscowości. Utrzymywanie dobrych relacji z klanem, z którego pochodzi matka, sprzyja posiadaniu podobnych przywilejów jak w klanie ojca.
Zwyczaje i normy postępowania Tubu w większości wyprowadzone są z prawa islamskiego. Dopuszcza ono restytucje oraz prawo rewanżu; np. sprawa morderstwa jest rozstrzygana bezpośrednio pomiędzy rodami ofiary a sprawcy, kwestią honoru jest wówczas pomszczenie ofiary poprzez odebranie życia zabójcy.
W klanie Tomagra, będącego częścią grupy Tedega, zamieszkującej góry Tibesti, istnieje funkcja społeczna duchowego przywódcy nazywanego "derde". Jest on jednocześnie najwyższym sędzią klanu.
Małżeństwo.
Małżeństwo pomiędzy kuzynostwem pierwszego stopnia, inaczej niż u wielu innych muzułmańskich ludów w Afryce, jest zakazane. Mężczyzna może poślubić wiele kobiet według zasad prawa islamskiego, jednakże współcześnie występowanie zjawiska poligamii jest umiarkowane.

</doc>
<doc id="3928211" url="https://pl.wikipedia.org/wiki?curid=3928211" title="Wilec kozie kopytko">
Wilec kozie kopytko

Wilec kozie kopytko, wilec kozi, wilec nadbrzeżny ("Ipomoea pes-caprae" (L.) R.B.) – gatunek roślin zielnych z rodziny powojowatych. Występuje powszechnie na piaszczystych wybrzeżach morskich w strefie tropikalnej, także nad wielkimi jeziorami śródlądowymi. Rozprzestrzenia się poza tym na śródlądziu wzdłuż dróg, nad kanałami i rowami sięgając do rzędnej 600 m n.p.m. Roślina ma istotny wpływ na procesy eoliczne – gęsto rosnąc na piaskach, chroni je przed wywiewaniem. Wykorzystywana jest w tradycyjnym ziołolecznictwie. W Azji Południowo-Wschodniej okłady z liści pomagać mają przy zranieniach spowodowanych ukłuciami kolcami jeżowców i ryb. Żucie nasion pomaga zwalczyć dolegliwości trawienne. Jest także wykorzystywana jako roślina pastewna. Nazwa gatunkowa odnosi się do kształtu liści przypominających odcisk racicy kozy.
Biologia i ekologia.
Roślina, pokrywając gęsto swymi grubymi, mocnymi pędami piaski na wybrzeżach przyczynia się do ograniczania ich wywiewania i stabilizacji wydm. Dobrze znosi zasolenie, a nasiona rozprzestrzeniane są przez wody morskie, w których zachowują pływalność i żywotność. Kwiaty otwierają się tylko przed południem, a po południu już więdną.

</doc>
<doc id="3928212" url="https://pl.wikipedia.org/wiki?curid=3928212" title="Ipomoea pes-caprae">
Ipomoea pes-caprae



</doc>
<doc id="3928213" url="https://pl.wikipedia.org/wiki?curid=3928213" title="Wilec kozi">
Wilec kozi



</doc>
<doc id="3928215" url="https://pl.wikipedia.org/wiki?curid=3928215" title="Wilec nadbrzeżny">
Wilec nadbrzeżny



</doc>
<doc id="3928226" url="https://pl.wikipedia.org/wiki?curid=3928226" title="Cmentarz ewangelicki w Brodnicy (Plac Erazma Glicznera)">
Cmentarz ewangelicki w Brodnicy (Plac Erazma Glicznera)

Cmentarz ewangelicki w Brodnicy – zamknięty cmentarz protestancki z końca XVI wieku, położony w Brodnicy, obecnie na Placu Erazma Glicznera.
Historia.
Jednym z najstarszych znanych cmentarzy w Brodnicy był cmentarz ewangelicki, którego lokalizacja odpowiada położeniu dzisiejszego Placu Erazma Glicznera. Jego teren został podarowany współwyznawcom w 1599 roku przez starościnę brodnicką Zofię Działyńską.
Na tym cmentarzu pochowano m.in. zmarłego w Brodnicy znanego pisarza i reformatora religijnego Erazma Glicznera (zmarł 26 stycznia 1603) oraz starościnę brodnicką, księżniczkę Annę Wazównę (zmarła 6 lutego 1625), dla której w centralnej części nekropoli wybudowano grobowiec, w którym jej zwłoki spoczywały aż do drugiego uroczystego pogrzebu, który miał miejsce 16 lipca 1636 roku w Toruniu. Do drugiego pochówku – godnego pozycji Anny doprowadził jej bratanek, król Polski Władysław IV Waza, Wazówna będąc siostrą króla Polski Zygmunta III Wazy powinna zostać pochowana na Wawelu, jednak sprzeciwił się temu Kościół katolicki uzasadniając swoją decyzję tym, że księżniczka Anna nie wyrzekła się swojej protestanckiej wiary na łożu śmierci.
Cmentarz zamknięto w 1798 roku z powodu jego zapełnienia, a nowy utworzono na Piaskach (cmentarz ewangelicki na ul. Sądowej). Po zamknięciu cmentarza w kolejnym wieku istniejące tam groby splantowano urządzając na ich miejscu boisko, wybudowano tam także ewangelicką szkołę elementarną (ul. Kościelna 6) oraz ewangelicki dom starców (ul. Kościelna 4).
Obecnie teren byłego cmentarza zajmuje parking miejski, a w budynku dawnej szkoły ewangelickiej jest m.in. pizzeria. O tym, że w tym miejscu przed wiekami istniał cmentarz, niestety nie informuje żadna tablica pamiątkowa.

</doc>
<doc id="3928229" url="https://pl.wikipedia.org/wiki?curid=3928229" title="Hiroki Arai">
Hiroki Arai



</doc>
<doc id="3928232" url="https://pl.wikipedia.org/wiki?curid=3928232" title="Płociczno (jezioro)">
Płociczno (jezioro)



</doc>
<doc id="3928238" url="https://pl.wikipedia.org/wiki?curid=3928238" title="Płociczno (Pojezierze Dobiegniewskie)">
Płociczno (Pojezierze Dobiegniewskie)



</doc>
<doc id="3928239" url="https://pl.wikipedia.org/wiki?curid=3928239" title="Placówka Straży Granicznej I linii „Kohuntkowa”">
Placówka Straży Granicznej I linii „Kohuntkowa”



</doc>
<doc id="3928241" url="https://pl.wikipedia.org/wiki?curid=3928241" title="Placówka Straży Granicznej I linii „Potoczek”">
Placówka Straży Granicznej I linii „Potoczek”



</doc>
<doc id="3928245" url="https://pl.wikipedia.org/wiki?curid=3928245" title="Keegan-Michael Key">
Keegan-Michael Key

Keegan-Michael Key (ur. 22 marca 1971 w Southfield) – amerykański aktor, komik, scenarzysta i producent filmowy. Laureat Emmy.
Życiorys.
Urodził się w Southfield w stanie Michigan, a wychował w Detroit. Był adoptowanym dzieckiem Patricii Walsh i Michaela Keya, pracowników socjalnych. W 1989 roku ukończył Shrine Catholic High School w Royal Oak, a następnie University of Detroit Mercy oraz uzyskał dyplom wydziału aktorskiego w Pennsylvania State University.
Pierwsza poważną rolę zagrał w serialu Comedy Central, "Key &amp; Peele" (wraz z Jordanem Peelem) oraz w serialu USA Network comedy pt. "Playing House". Przez sześć sezonów występował w MADtv i gościnnie w "Whose Line Is It Anyway?". W 2014 roku otrzymał angaż do pierwszego sezonu serialu FX "Fargo" i ostatniego sezonu "Parks and Recreation". W 2015 roku Key pojawił się na Kolacji korespondentów Białego Domu. W 2016 roku wyprodukował film "Keanu", w którym również zagrał.

</doc>
<doc id="3928246" url="https://pl.wikipedia.org/wiki?curid=3928246" title="Voeren">
Voeren

Voeren/Fourons – gmina położona w prowincji Limburgia, w Belgii.
Gmina składa się z sześciu miasteczek:'s-Gravenvoeren (w j. francuskim: Fourons-le-Comte), Sint-Pieters-Voeren (fr.: Fourons-Saint-Pierre), Sint-Martens-Voeren (fr.: Fourons-Saint-Martin), Moelingen (fr.: Mouland), Teuven i Remersdaal (fr.: Rémersdael, Walonia: Rèbiévå). Najbardziej zaludnioną wsią jest 'S-Gravenvoeren.
Historia.
Obecna gmina Voeren została uformowana w wyniku reform z 1977. Około 25% populacji składa się z cudzoziemców, z których większość ma obywatelstwo holenderskie.
W 1839 roku Księstwo Limburgii zostało podzielone między Królestwo Holandii i Królestwo Belgii, przez co gmina Voeren została odcięta od Limburgii i przyłączona do walońskiej prowincji Leodium (Liège). Podczas spisu w 1932 roku, uznano limburski za dialekt holenderskiego, w związku z tym 81% ludności uznano za Flamandów i przyłączono jako eksklawę do Limburgii. W 1947 roku powtórzono badania a wyniki ogłoszono w 1954. Okazało się, że 43% mieszkańców Voeren mówi po flamandzku, a 57% po francusku. Mimo to Voeren uznano za region flamandzkojęzyczny ze specjalnymi prawami dla Walonów.
Populacja.
Według szacunków w dniu 1 stycznia 2016 całkowita populacja Voeren liczyła osób. Łączna powierzchnia gminy wynosi 50,63 km², co daje gęstość zaludnienia 81 mieszkańców na km².

</doc>
<doc id="3928251" url="https://pl.wikipedia.org/wiki?curid=3928251" title="Cesarz Japonii">
Cesarz Japonii

 – tytuł monarszy władcy Japonii, ceremonialnej głowy państwa. Od 2019 roku panującym cesarzem jest Naruhito.
Historia.
Według japońskich kronik Nihon-shoki i Kojiki, pierwszym cesarzem był Jimmu, który dzięki bogini słońca Amaterasu i krukowi Yatagarasu podbił Archipelag Japoński i w 660 roku p.n.e. stał się pierwszym jego władcą. W rzeczywistości władcy plemienni państwa Yamato dopiero w VI wieku zaczęli umacniać władzę nad zgromadzeniami naczelników klanów (uji) i nazywać siebie "sumera-mikoto" lub "sumera no mikoto", co było równorzędne z tytułem tennō. 
Chińskie kroniki wymieniają około 100 królestw w państwie nazywanym Wa (倭). Nazwa ta przyjęła się w historiografii koreańskiej i chińskiej jako nazwa Japonii do czasów historycznych. W V wieku natomiast pięciu władców Japonii wysyłało daninę cesarzowi chińskiemu. 
W czasie panowania cesarza Kōtoku (645–654) rozpoczął się okres reform ery Taika – otwarcie nawiązywano wtedy do kultury chińskiej, czerpano z niej obficie, czego wyrazem były: wznoszenie od 645 r. dworu cesarskiego na wzór chiński w miejscowości Naniwa, utworzenie ośmiu ministerstw, rozpoczęcie przydziału stołecznej ziemi, rozpowszechnienie się buddyzmu i pisma chińskiego, a także sam tytuł cesarski. 
Dzięki cesarzowi Tenji, wcześniej znanemu jako książę Naka no Ōe umocniła się pozycja cesarza i samego młodego państwa japońskiego, a cesarze kilkadziesiąt lat później rządzili krajem z nowo wybudowanej stolicy Heijō-kyō. W VII w. p.n.e, czyli w początkach okresu cesarstwa władcę nazywano „synem niebios” (天子 "tenshi" lub 天子様 "tenshi-sama"), do dziś to też najbardziej oficjalny tytuł cesarski. Zważając na niewiarygodność kronik japońskich, już od okresu Meiji archeolodzy pragną zbadać grobowiec m.in. cesarza Jimmu, lecz uniemożliwia im to Agencja Dworu Cesarskiego ("Kunai-chō"), powołując się na konieczność pozostawienia w spokoju duchów cesarzy.
Tennoizm.
Ze słowem "tennō" wiąże się pojęcie tennoizmu, jednego z rodzajów shintō, nazywanego również "kokutai shintō", co oznacza „shintō ustroju państwa”. Ideologia ta oparta jest na wierze w cesarza jako boga i manifestację Absolutu. Jest on bowiem potomkiem i następcą bogini słońca Amaterasu, a więc bogów-stwórców Japonii. W dawnych czasach cesarz był nie tylko władcą, ale także głównym kapłanem, a więc pośrednikiem pomiędzy ludem a boginią. Tennoizm został wzmocniony konfucjańską ideą lojalności wobec władcy.
Ideologia ta przybrała na sile w okresie Meiji, wywyższając Japończyków wobec pozostałych narodów. W rozdziale I art. 3 konstytucji z 1889 roku umieszczono artykuł mówiący, iż: „Cesarz jest święty i nienaruszalny”. Kult ten był więc na świecie traktowany jako nacjonalistyczny i nie był do zaakceptowania przez inne kraje. 
Po klęsce w II wojnie światowej w dniu 1 stycznia 1946 roku, w noworocznym przemówieniu radiowym, ówczesny cesarz Shōwa zrzekł się swojej boskości i zaprzeczył wyższości Japończyków nad innymi narodami. Cesarz, zgodnie z nową konstytucją, stał się „symbolem jedności narodu”, a shintō państwowe, które służyło jako narzędzie indoktrynacji nacjonalistycznej, uległo likwidacji. Chramy utraciły wsparcie finansowe państwa.

</doc>
<doc id="3928252" url="https://pl.wikipedia.org/wiki?curid=3928252" title="Zabójstwo Franciszka Koryzmy">
Zabójstwo Franciszka Koryzmy

Zabójstwo Franciszka Koryzmy – zabójstwo starszego żandarma Franciszka Koryzmy dokonane w nocy z 4 na 5 grudnia 1928 przed warszawskim Belwederem, w niewyjaśnionych okolicznościach, przez nieznanego sprawcę.
Sprawa jego śmierci już w latach 20. budziła szereg kontrowersji i była jednym z najszerzej komentowanych zabójstw tej dekady. Do dziś historycy nie są zgodni co do faktycznego przebiegu wydarzeń.
Zabójstwo i śledztwo.
Franciszek Koryzma pełnił służbę w Parku Belwederskim nocą z 4 na 5 grudnia 1928. Około 2:45 w nocy w parku usłyszano strzały, jeden z oficerów wkrótce potem znalazł leżącego w kałuży krwi Koryzmę, z dwiema ranami postrzałowymi głowy; strzały oddano z bliskiej odległości. Ciało znaleziono ok. 30-40 metrów od schodów pałacu, na jednej z parkowych alejek. W oku i czole żandarma utkwiły dwa pociski, jak się później okazało – stalowe.
Ze względu na bliskość Belwederu, w którym podówczas mieszkał były Naczelnik Państwa Józef Piłsudski, na miejsce natychmiast sprowadzono dowódcę Żandarmerii Wojskowej ppłk. Mieczysława Piątkowskiego oraz naczelnika Urzędu Śledczego Wacława Suchenka-Sucheckiego, natychmiast przeszukano również najbliższe okolice pałacyku.
Wkrótce na terenie parku ujęto Stefana Kossowskiego, byłego pracownika Oddziału II Sztabu Generalnego, wyrzuconego z pracy za alkoholizm. Śledczy rozważali motywy osobiste zbrodni, prasa w całym kraju okrzyknęła Kossowskiego mordercą. Jednak znalezione podczas sekcji zwłok w ciele ofiary pociski nie pasowały do rewolweru Smith &amp; Wesson znalezionego przy Kossowskim, do jego stóp nie pasowały także odciski znalezione na miejscu zbrodni, wobec czego wkrótce został zwolniony z aresztu. Dochodzenie przekazano wojskowemu sądowi okręgowemu i objęto klauzulą tajności, co tylko zwiększyło ilość teorii spiskowych, publikowanych przez ówczesną prasę, która o oczyszczeniu Kossowskiego z zarzutów nie została poinformowana. Ten, uznany przez prasę za wroga publicznego, wkrótce wyjechał z kraju.
Wedle jednej z teorii spiskowych podjętych przez ówczesną prasę brukową i anonimowe broszurki, a powtarzaną nawet we współcześnie ukazujących się publikacjach, sprawcą zabójstwa miał być sam Józef Piłsudski.
Z kolei gen. Kordian Józef Zamorski, późniejszy komendant Policji Państwowej, uważał, że śmierć żandarma miała związek z niewyjaśnionym zniknięciem gen. Włodzimierza Ostoja-Zagórskiego. Obóz Piłsudskiego i jego samego osobiście oskarżano o zamordowanie Zagórskiego, w co – wedle popularnych podówczas plotek – zamieszany miał być sam Koryzma. Andrzej Garlicki uważa jednak tę wersję za mało prawdopodobną.
Felicjan Sławoj-Składkowski w swoich wspomnieniach stawia hipotezę, że śmierć żandarma była efektem rywalizacji między urzędem śledczym Policji Państwowej a Żandarmerią Wojskową o to, która ze służb powinna zajmować się ochroną Marszałka Polski Józefa Piłsudskiego, mieszkającego podówczas w Belwederze. Zgodnie z tą wersją tajny agent Policji miał strzelać w stronę Belwederu, by wykazać, że ochrona budynku jest niewystarczająca, a kula przypadkowo ugodziła stojącego na straży Koryzmę. Faktycznie ochrona Marszałka Polski spoczywała na barkach obu służb – teren wokół Belwederu obstawiały warty żandarmerii, z kolei zewnętrzny pierścień ochrony zapewniali agenci podlegli komisarzowi Policji Wacławowi Suchenkowi-Sucheckiemu. Wśród nich dużą grupę mieli stanowić dawni bojowcy Polskiej Partii Socjalistycznej. Wersję tę uznawali za prawdziwą zarówno Stefan Szymborski, następca Suchenka-Sucheckiego na stanowisku, jak i autor "Kroniki życia Józefa Piłsudskiego" Wacław Jędrzejewicz.
Śledztwo w sprawie śmierci żandarma przeciągało się, być może ze względu na obstrukcję samego urzędu śledczego. W jego toku ustalono, że zaraz po zabójstwie zniknął niejaki Franciszek Sieczko, gangster oskarżany o dokonywanie wymuszeń i rozbojów, współpracownik Józefa Łokietka, a jednocześnie także Urzędu Śledczego. O jego współpracy z Urzędem Śledczym szeroko rozpisywała się prasa lat 20., jednak dowodów na jego udział w zabójstwie nigdy nie znaleziono, został jedynie usunięty ze służby wkrótce po przesłuchaniu. Ostatecznie domniemany sprawca miał zginąć w strzelaninie w kawiarni Studzińskiego przy Targowej w Warszawie 7 lutego 1930, jeszcze przed zakończeniem śledztwa. Kilka miesięcy po zabójstwie Koryzmy, wiosną 1929, Suchenek-Suchecki został przyłapany na próbie wyłudzenia tajnych dokumentów, relegowany ze służby i karnie zesłany do Stanisławowa. Do 1939 nie udało się złapać winnego zabójstwa żandarma.

</doc>
<doc id="3928255" url="https://pl.wikipedia.org/wiki?curid=3928255" title="The Forest Sanctuary">
The Forest Sanctuary

The Forest Sanctuary (ang. "Świątynia leśna") – poemat angielskiej poetki romantycznej Felicii Hemans, opublikowany w 1825 w zbiorze "The Forest Sanctuary and Other Poems".
Forma.
Poemat został napisany oryginalną strofą dziewięciowersową, odwołującą się do modelu strofy spenserowskiej, ale różniącą się od niej schematem rymowym. Podczas gdy klasyczna strofa spenserowska rymuje się ababbcbcc, zwrotka Felicii Hemans realizuje schemat ababccbdd. Strofę poetki łączy ze zwrotką Spensera fakt, że ostatni wers jest dłuższy o jedną stopę, sześciostopowy a nie pięciostopowy.
Takiej strofy użyła wcześniej Anna Seward w wierszu "To Time Past, written Jan. 1773".
Treść.
Poemat opowiada o losach niewymienionego z imienia hiszpańskiego konkwistadora, który wraca do ojczyzny, a następnie udaje się z powrotem do Ameryki na wygnanie. Powodem banicji są jego poglądy religijne, nieodpowiadające ogólnie obowiązującej ortodoksji, na straży której stała osławiona hiszpańska inkwizycja. Dzieło Felicii Hemans przypomina do pewnego stopnia utwór Thomasa Campbella "Gertrude of Wyoming", jeśli chodzi o przeciwstawienie zepsutej Europy i sielankowego Nowego Świata.

</doc>
<doc id="3928256" url="https://pl.wikipedia.org/wiki?curid=3928256" title="Nadezhda Sergeyeva">
Nadezhda Sergeyeva



</doc>
<doc id="3928260" url="https://pl.wikipedia.org/wiki?curid=3928260" title="Bażant pstry">
Bażant pstry

Bażant pstry ("Phasianus versicolor") – gatunek dużego ptaka z rodziny kurowatych (Phasianidae). Występuje endemicznie w Japonii. Nie jest zagrożony wyginięciem.
Taksonomia.
Po raz pierwszy gatunek opisał Louis Jean Pierre Vieillot w 1825. Błędnie wskazał miejsce odłowienia holotypu jako Jawę. Nadał nowemu gatunkowi nazwę "Phasianus versicolor". Jest ona obecnie (2020) podtrzymywana przez Międzynarodowy Komitet Ornitologiczny (IOC), który wyróżnia 4 podgatunki. Możliwe, że bażanty: pstry i zwyczajny ("P. colchicus") tworzą jeden gatunek. W Japonii, dokąd introdukowano bażanty zwyczajne, przedstawiciele obydwu gatunków nie krzyżują się. Z powodzeniem czynią to na Hawajach, gdzie przedstawicieli obydwu gatunków introdukowano. Odnotowano dziko żyjące hybrydy bażantów pstrych i japońskich ("Syrmaticus soemmerringii").
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi około 81,5 cm u samców (z tego 27–42,5 cm przypada na ogon) i około 58 cm u samic (z czego na ogon przypada 21–27,5 cm). Samce ważą 900–1400 g, samice 692–970 g. Występuje dymorfizm płciowy w upierzeniu. Samce wyróżniają się w większości ciemnozielonym upierzeniem (z daleka wyglądającym na czarne), kontrastującym z niebieskoszarymi pokrywami skrzydłowymi i kuprem. U samców występuje po bokach głowy naga, czerwona skóra, zaś z tyłu głowy po bokach dostrzec można wystające pęczki piór, które ptak może stawiać, jeśli zechce. Dziób ma barwę zielonawą u samców i żółtawą u samic. Ogon jest krótszy, niż u bażantów zwyczajnych; składa się z 18 sterówek. Tęczówka brązowożółta, pomarańczowobrązowa lub brązowa (u samic). Lotki ciemnobrązowe, pokryte nieregularnymi płowymi pasami i kropkami. Sterówki oliwkowobrązowe, po bokach u nasady z różowym nalotem; ozdobione są wyraźnymi, czarnymi pasami. Samice podobne są do samic bażantów zwyczajnych, wyróżniają się intensywniejszym czarnym kropkowaniem. Wierzch ciała pokrywają pióra czarne z brązowopłowymi paskami biegnącymi przez środek i zielonawymi zakończeniami. Boki głowy, szyję i pierś pokrywają wyraźne ciemne wzory. Boki ciała pokryte łuskowatym wzorem, wyraźniejszym niż u bażantów zwyczajnych.
Ekologia i zachowanie.
Bażanty pstre zamieszkują różnorodne środowiska położone na nizinach i u podnóży gór, do wysokości 1100 m n.p.m. Występują na niższych wysokościach niż bażanty japońskie. Preferują zakrzewione stoki, obszary z luźnymi zadrzewieniami w okolicach upraw, plantacje herbaty, zapuszczone parki i ogrody oraz nadrzeczne zarośla. Głos podobny jest do głosu bażantów zwyczajnych, jednak zawołanie samca jest krótsze. Bażanty pstre przebywają zarówno samotnie, jak i parami i w grupach; większe grupy gromadzą się zimą przy źródłach pokarmu. Zimą często formują się także stada jednopłciowe. Podczas chłodniejszych zim bażanty te przenoszą się na farmy, gdzie żerują razem z kurczakami. Najaktywniejsze są wczesnym rankiem i późnym popołudniem.
Lęgi.
Prawdopodobnie bażanty pstre mogą być i monogamiczne, i poligamiczne; najprawdopodobniej wskutek różnych lokalnych proporcji płci. Gniazdo umieszczone jest zwykle na ziemi w okolicy niskich krzewów, okazjonalnie pod nasadą drzewa. Samica znosi 6–15 jaj (zwykle 7–9) o oliwkowoszarej skorupce (bez wzorów). Na południowej wyspie Kiusiu zniesienia przypadają na środek marca, na Honsiu na kwiecień i maj. Inkubacja trwa 23–28 dni.
Status.
IUCN uznaje bażanta pstrego za gatunek najmniejszej troski (LC, Least Concern) nieprzerwanie od 2014 (stan w 2017). BirdLife International ocenia trend populacji jako spadkowy ze względu na odstrzał i niszczenie środowiska; populacja jest jednak regularnie uzupełniana osobnikami z niewoli.

</doc>
<doc id="3928261" url="https://pl.wikipedia.org/wiki?curid=3928261" title="Nadieżda Siergiejewa (chodziarka)">
Nadieżda Siergiejewa (chodziarka)



</doc>
<doc id="3928262" url="https://pl.wikipedia.org/wiki?curid=3928262" title="Nadieżda Siergiejewa (ur. 1994)">
Nadieżda Siergiejewa (ur. 1994)



</doc>
<doc id="3928269" url="https://pl.wikipedia.org/wiki?curid=3928269" title="Antigonon leptopus">
Antigonon leptopus



</doc>
<doc id="3928270" url="https://pl.wikipedia.org/wiki?curid=3928270" title="Placówka Straży Granicznej I linii „Krywka”">
Placówka Straży Granicznej I linii „Krywka”

Placówka Straży Granicznej I linii „Krywka” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Krywka” weszła w podporządkowanie komisariatu Straży Celnej „Karlsdorf” z Inspektoratu SC „Sambor”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił skład i granice komisariatu SG „Smorze”.
Placówka Straży Granicznej I linii „Krywka” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Krywka” została rozwiązana. Batalion KOP „Skole” zorganizował między innymi strażnicę KOP „Krywka”.
Służba graniczna.
Sąsiednie placówki:

</doc>
<doc id="3928271" url="https://pl.wikipedia.org/wiki?curid=3928271" title="Placówka Straży Granicznej I linii „Żupanie”">
Placówka Straży Granicznej I linii „Żupanie”

Placówka Straży Granicznej I linii „Żupanie” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Żupanie” weszła w podporządkowanie komisariatu Straży Celnej „Karlsdorf” z Inspektoratu SC „Sambor”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił skład i granice komisariatu SG „Smorze”.
Placówka Straży Granicznej I linii „Żupanie” znalazła się w jego strukturze.
Na początku 1939 roku 1 pułk piechoty KOP „Karpaty” przejął od Straży Granicznej odcinek granicy polsko-węgierskiej. Placówka Straży Granicznej I linii „Żupanie” została rozwiązana. Batalion KOP „Skole” zorganizował między innymi strażnicę KOP „Żupanie”.
Służba graniczna.
Sąsiednie placówki:

</doc>
<doc id="3928273" url="https://pl.wikipedia.org/wiki?curid=3928273" title="Placówka Straży Granicznej II linii „Smorze”">
Placówka Straży Granicznej II linii „Smorze”

Placówka Straży Granicznej II linii „Smorze” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił skład i granice komisariatu SG „Smorze”.
Placówka Straży Granicznej II linii „Smorze” znalazła się w jego strukturze.

</doc>
<doc id="3928275" url="https://pl.wikipedia.org/wiki?curid=3928275" title="Placówka Straży Granicznej II linii „Smarze”">
Placówka Straży Granicznej II linii „Smarze”



</doc>
<doc id="3928277" url="https://pl.wikipedia.org/wiki?curid=3928277" title="EFW N-20">
EFW N-20

EFW N-20 Aiguillon – prototypowy szwajcarski, wielozadaniowy samolot myśliwski wytwórni Eidgenössisches Flugzeugwerk (F+W). Jedyny ukończony prototyp wykonał serię szybkich kołowań po pasie startowym, ale nigdy nie wzbił się w powietrze.
Historia.
Geneza.
Po zakończeniu II wojny światowej Szwajcarskie Siły Powietrzne dysponowały flotą około pół tysiąca samolotów bojowych. Ich trzon stanowiły Messerschmitty Bf 109 oraz kolejne wersje produkowanego na licencji Morane-Saulnier MS.406. Zdawano sobie jednak doskonale sprawę, że samoloty odbiegają jakościowo od tego, czym dysponują pozostałe kraje, jak również i z tego, że przyszłość lotnictwa bojowego należy do maszyn z silnikiem odrzutowym. W marcu 1946 roku Departament Techniki Wojennej (Kriegstechnischen Abteilung - KTA) wysłał do Wielkiej Brytanii komisję ekspertów, mających za zadanie zapoznanie się z najnowszymi samolotami z napędem odrzutowym. Brytyjczycy udostępnili komisji maszyny De Havilland Vampire i Gloster Meteor. Meteor nie wzbudził większego zainteresowania u Szwajcarów, ale Vampire był na tyle interesującą konstrukcją, iż zakupiono trzy egzemplarze w wersji Mk I, aby sprowadzić je do kraju i na miejscu przeprowadzić gruntowne badania, a w maju 1947 roku złożono zamówienie na 75 maszyn. Pojawił się jednak problem: na samoloty trzeba było czekać około dwóch lat, a w tym okresie starzejące się w szybkim tempie Messerschmitty i Morany nie zapewniały już odpowiedniej i wymaganej zdolności bojowej. Aby zaradzić sytuacji, pod koniec 1947 roku zakupiono 130 samolotów North American P-51 Mustang w wersji D. Myśliwce zalegały amerykańskie składy na terenie okupowanych Niemiec i były dostępne za bezcen (4 tys. USD za sztukę, podczas gdy w trakcie trwania wojny cena pojedynczego egzemplarza wynosiła ok. 35 tys. USD). Na przełomie lat 40. i 50. XX wieku pojawiła się zmodernizowana wersja Vampire, De Havilland Venom, który dysponując lepszymi parametrami osiągów i przenoszonego uzbrojenia od swojego protoplasty, zdecydowanie bardziej interesował Szwajcarów. W kwietniu 1951 roku podjęto decyzję o zakupie licencji na produkcję 150 samolotów w wersji DH-112 Mk I wraz z silnikami Ghost 48. Działania te uznawano jednak za doraźne, zarówno Vampire i Venom, które wprowadziły do szwajcarskich sił powietrznych nową jakość w postaci napędu odrzutowego, nie reprezentowały najnowszych dostępnych światowych standardów, jak również miały swoje techniczne ograniczenia i były postrzegane jako samoloty przejściowe. Prawdziwy skok jakościowy miały przynieść dopiero maszyny wyprodukowane siłami rodzimego przemysłu.
Projekt.
Oczekiwano, iż nowy samolot będzie maszyną wielozadaniową. Ograniczone środki finansowe wymuszały powstanie maszyny zdolnej do realizowania szerokiego spektrum działań bez potrzeby budowy kilku wyspecjalizowanych typów podstawowej konstrukcji, a jedynie poprzez łatwą wymianę przenoszonego wyposażenia przez ten sam samolot. Jeden z takich projektów realizowany był w szwajcarskiej firmie Eidgenössisches Flugzeugwerk (F+W) z Emmen. Wstępne prace, prowadzone pod kierownictwem Jürga Brangera, odpowiedzialnego za płatowiec, Wernera Hausammanna, odpowiedzialnego za aerodynamikę konstrukcji i dr. Spillmanna, odpowiedzialnego za silniki, doprowadziły do powstania dwóch wstępnych projektów. Pierwszy z nich, górnopłat ze skośnymi skrzydłami, klasycznym usterzeniem i kołami podwozia głównego znajdującymi się na końcach skrzydeł autorstwa Hausammanna i drugi, autorstwa Brangera, w układzie bezogonowca, również ze skośnymi skrzydłami i podwoziem tym razem w układzie tandem. Wspólnym elementem dla obydwu projektów był układ napędowy, będący do dnia dzisiejszego niespotykanym rozwiązaniem dla jednoosobowych samolotów wielozadaniowych. Projekt zakładał umieszczenie dwóch silników głównych schowanych całkowicie w obrysie skrzydła w części przykadłubowej, po jednym z każdej strony kadłuba oraz dodatkowych ośmiu pomocniczych, umieszczonych czwórkami pośrodku skrzydeł. Po analizach, obydwa projekty zostały scalone w jeden pod nazwą N-20: średniopłata w układzie podwójnej delty, bez usterzenia poziomego, z klasycznym chowanym podwoziem z przednim podparciem i „zaledwie” czterema silnikami. W 1945 roku pod uwagę brane były jeszcze projekty oznaczone jako N-10 i N-11. Miały one być prostszą alternatywą dla N-20. Obydwie konstrukcje różniły się jedynie typem zastosowanego w nich silnika. W N-10 miał być użyty turboodrzutowy Rolls-Royce Nene, a w N-11 nowo projektowana, szwajcarska, dwuprzepływowa jednostka firmy Escher Wyss. Obydwa projekty nie były kontynuowane w F+W z uwagi na skupienie się na zdecydowanie bardziej skomplikowanym N-20. W sierpniu 1946 roku projekt został zaprezentowany Komisji ds. Samolotów Bojowych (Kommission für Militärflugzeuge - KFM), będącej podjednostką KTA. Równolegle, projekt własnego samolotu oznaczonego jako P-25, opracowywała firma Dornier-Werke, znana od 1948 roku jako Flug- und Fahrzeugwerke Altenrhein (FFA). We wrześniu 1946 roku producenci i przedstawiciele wojska sprecyzowali warunki techniczne, jakimi powinna charakteryzować się nowa konstrukcja. Wymagania stawiane nowej konstrukcji były znaczne jak na produkcje rodzimego przemysłu, niemającego doświadczenia w budowie maszyn z napędem odrzutowym. Samolot miał być zdolny do osiągnięcia prędkości rzędu Ma=0,9 w locie poziomym, pułapu praktycznego na poziomie 15 000 metrów oraz dużej prędkości wznoszenia. Z uwagi na specyficzne warunki terenowe, w jakich operowało szwajcarskie lotnictwo (małe alpejskie lotniska), wojsko zażądało, aby maszyna była zdolna do operowania z lotnisk o gruntowej nawierzchni. Długość drogi startowej miała wynosić około 200 m, a lądowania 250 m. Uzbrojenie stałe miało składać się z dwóch działek kalibru 20 mm oraz możliwości podwieszenia kolejnych czterech działek tego samego lub większego kalibru lub 800 kg bomb do zadań bliskiego zasięgu lub 400 kg podczas realizacji zadań ofensywnych w dużym oddaleniu od własnych baz. W odpowiedzi, producent już w listopadzie tego samego roku zaprezentował KFM zmodyfikowany pod kątem nowych wymagań projekt N-20. KFM wstrzymało się z decyzją co do dalszych losów projektu do czasu dostarczenia przez Dorniera konkurencyjnego projektu oznaczonego jako P-25.05/06, będącego w istocie dwoma wariantami samolotu. Nastąpiło to na początku 1947 roku. Ocena była satysfakcjonująca dla obydwu producentów. W kwietniu 1947 roku KFM zaleciła kontynuacje obydwu projektów, jednak w przypadku N-20, nakazano wcześniejsze wybudowanie szybowca-modelu, umożliwiającego w praktyce przetestowanie przyjętych w projekcie założeń.
Szybowiec N-20.1.
Drewniany szybowiec oznaczony jako N-20.1 był zmniejszoną o 40% kopią przyszłego płatowca. W odróżnieniu od docelowej konstrukcji dysponował dwuosobową załogą, dodatkowa kabina z oszkleniem nie wystającym poza obrys kadłuba została zabudowana w środkowej części kadłuba. Nie odtworzono wlotów powietrza i dyszy wylotowych silników. Zainstalowano chowane podwozie, przednie z Vampire’a, a główne z Bf-109. W tylnej części kadłuba przewidziano miejsce na instalację niewielkiego silnika rakietowego na stały materiał pędny o ciągu 450 kG, zdolnego do pracy przez 12 sekund. Szybowiec został ukończony w styczniu 1948 roku. Po przebadaniu zachowania się płatowca w tunelu aerodynamicznym, 17 kwietnia 1948 roku wzniósł się do swojego pierwszego lotu wyniesiony na odpowiednią wysokość na holu samolotu C-36. Szybowiec był pilotowany przez Waltera Laderacha. Ogółem maszyna wykonała 49 lotów, lecz tylko raz wzniosła się w powietrze przy użyciu własnego silnika rakietowego. W typowym locie, szybowiec po wyniesieniu na wysokość rzędu 7000 metrów był uwalniany i lotem ślizgowym kierował się ku ziemi. Wnioski z przeprowadzonych prób były satysfakcjonujące. Szybowiec sprawował się w powietrzu poprawnie. 1 lipca 1949 roku pilotujący maszynę Max Mathez omyłkowo posadził szybowiec na remontowanym pasie startowym lotniska w Emmen zamiast na znajdującym się obok czynnym pasie. Szybowiec uległ prawie całkowitemu zniszczeniu, ale pilot wyszedł z wypadku bez szwanku. Maszyny nie odbudowano kończąc tym samym próby w locie szybowcowym.
N-20.2 Arbalète.
W trakcie prób szybowca, podjęto ostateczną decyzję co do losów projektu Dorniera, który był wielokrotnie modyfikowany. Jego ostateczna wersja, oznaczona jako P-26, posiadała bardzo cienkie skrzydła. Cienki płat wymuszał zastosowanie wysokociśnieniowych, wąskich opon podwozia głównego, aby mogło się ono schować do komór znajdujących się w skrzydle. Tym samym P-26 nie był zdolny do operowania z pasów o gruntowej nawierzchni w odróżnieniu od N-20, w niskociśnieniowymi, szerokimi oponami i zdwojonymi kołami goleni podwozia. To oraz bardzo wolne tempo prac przy ciągle zmieniającym się projekcie zadecydowało o rezygnacji z projektu Dorniera. Na pocieszenie zamówiono jeden egzemplarz samolotu Dorniera, który miał być maszyną doświadczalną, do zbudowania którego nigdy jednak nie doszło. W czerwcu 1948 roku podjęto decyzję o przyszłości projektu N-20. Uzgodniono, iż kolejnym krokiem będzie budowa silnikowego demonstratora samolotu oznaczonego jako N-20.2. Budowę rozpoczęto jesienią 1950 roku. Po roku N-20.2 był gotowy. Od wersji szybowcowej, poza obecnością silników, różnił się również innymi szczegółami. Zrezygnowano z drugiej kabiny, był to jednomiejscowy samolot. Zlikwidowano wznios na zewnętrznych częściach skrzydeł, usunięto sloty i klapki wyważające. Linkowy układ sterowania zastąpiono popychaczowym. Samolot napędzany był czterema, zakupionymi we Francji silnikami Turbomeca Piméné o ciągu 100 kG każdy. Jednostki zainstalowano w dwóch gondolach umieszczonych wokół tylnej części kadłuba, po obydwu jego stronach, w ten sposób, że jeden z silników w gondoli był nad płatem, a drugi pod nim. 16 listopada 1951 roku dokonano oblotu maszyny, za jej sterami siedział Max Mathez. Samolot wykonał w sumie 91 lotów sprawując się bardzo dobrze w powietrzu. Program prób zakończono w 1953 roku.
N-20.10 Aiguillon.
Pierwszym w pełnym znaczeniu tego słowa prototypem docelowej maszyny miała być wersja N-20.10. W maszynie zastosowano podwozie z niskociśnieniowymi oponami, ze zdwojonymi kołami na wszystkich trzech goleniach. Dzięki temu miał być możliwy start i lądowanie na gruntowych pasach. Zastosowano innowacyjny system ratunkowy pilota. W przypadku awarii i konieczności opuszczenia samolotu przez pilota, przewidywano oddzielenie od samolotu całej ciśnieniowej kabiny pilota, która potem opadała na ziemie na spadochronie. Miało to uchronić pilota przed skutkami niedotlenienia i zimna, gdyby musiał opuścić samolot na dużej wysokości. W celu ułatwienia startu i lądowania na krótkich pasach startowych, po obu stronach kadłuba zainstalowano składane canardy. Układ sterowania opierał się o system bezzwrotnych wzmacniaczy hydraulicznych.
Uzbrojenie.
Stałe uzbrojenie samolotu miało się w wersji seryjnej składać z dwóch działek Hispano-Suiza 804 kalibru 20 mm zamontowanych w kadłubie (na prototypie nie zainstalowanych). Wielozadaniowość samolotu miała być realizowana poprzez wymienne pojemniki, zawierające dedykowane wyposażenie, umieszczane w specjalnej wannie znajdującej się pod kadłubem. Samolot w wersji myśliwskiej miał przenosić wannę z dodatkowymi czterema działkami Hispano-Suiza 825 kalibru 30 mm. W celu realizacji zadań bombowych, samolot przenosił pojemnik, w którym można było umieścić jedną 800-kilogramową bombę burzącą lub dwie po 400 kg, cztery 200-kilogramowe lub szesnaście bomb po 16 kg umieszczonych w specjalnym wyrzutniku. Wyposażenie rozpoznawcze składało się z czterech kamer K24, z 24 bomb oświetlających wykorzystywanych do wykonywania zdjęć w nocy oraz dodatkowego, 500-litrowego zbiornika paliwa. Samolot można było również wyposażyć w wannę zawierającą cztery rewolwerowe wyrzutniki rakiet, każdy z 36 niekierowanymi pociskami kalibru 87 mm. Wyrzutniki umieszczone były parami, jeden za drugim, a pociski opuszczały wannę przez sześć otworów strzeleckich umieszczonych w jej dolnej części, po trzy na każdy zasobnik. Po oddaniu salwy, rewolwerowy zasobnik obracał się, umieszczając kolejne trzy pociski w świetle otworów strzeleckich.
Układ napędowy.
Najważniejszym zadaniem, jakie stanęło przed konstruktorami w przypadku układu napędowego, było zapewnienie mu możliwości realizowania przez samolot skróconego startu i lądowania. Aby to osiągnąć, planowano zastosować układ składający się z czterech dwuprzepływowych silników. Gdyby doszło do realizacji projektu, byłyby to pierwsze dwuprzepływowe silniki odrzutowe na świecie. Każdy z nich miał mieć trzy kanały wylotowe: jeden główny z dyszą wylotową gorących gazów z silnika i dwa boczne, w których dodatkowo mieściły się sprężarki niskiego ciśnienia. Boczne kanały zaopatrzone były w dodatkowe zamykane szczeliny na górze i dole płata oraz wyloty główne z regulowanym zamknięciem i otwarciem, tuż przy dyszy wylotowej głównego kanału. Dzięki takiemu rozwiązaniu pilot miał możliwość wektorowania ciągu samolotu. System miał działać w ten sposób, iż w momencie zamknięcia wylotu głównego bocznego kanału i otwarcia znajdujących się w nim górnych i dolnych szczelin, przepływające przez boczny kanał powietrze wypływało z niego przez szczeliny, będąc kierowane ukośnie w kierunku przodu samolotu, działając tym samym jak rewers we współczesnych silnikach samolotowych. Takie rozwiązanie miało skracać dobieg samolotu w połączeniu ze spadochronem hamującym. Aby skrócić drogę startową samolotu, otwierano tylko dolną szczelinę w bocznych kanałach, zamykając główny wylot i szczeliny znajdujące się na górnej powierzchni płatów. W dalszej kolejności zamierzano umieścić w bocznych kanałach komory spalania i wtryskiwacze paliwa w celu uzyskania dodatkowego ciągu. Kolejnym wyzwaniem, przed jakimi stanęli szwajcarscy konstruktorzy był fakt, iż jeszcze nikt nie wybudował tak awangardowego silnika. Co gorsza, wytwórnia z Emmen, która w lipcu 1948 roku otrzymała kontrakt na wybudowanie jednostek napędowych dla swojego projektu, nie miała żadnego doświadczenia w budowie silników odrzutowych, nie mówiąc już o tak rewolucyjnym projekcie. W takiej sytuacji sięgnięto po rozwiązania zagraniczne. Po analizie dostępnych na rynku silników lotniczych, szwajcarska wytwórnia za podstawę dalszych prac wybrała brytyjski jednoprzepływowy, jednowałowy silnik turbośmigłowy Mamba Mk. 1 wytwórni Armstrong Siddeley. Brytyjska firma miała zapewnić technologię i wsparcie techniczne przy projekcie, którego celem było zbudowanie pierwszego na świecie dwuprzepływowego silnika turboodrzutowego, mając za podstawę silnik turbośmigłowy.
Silniki Swiss-Mamba.
Całość prac podzielono na etapy, mające w sposób ewolucyjny doprowadzić do zbudowania docelowej jednostki napędowej. Rok 1949 poświęcony został na gruntowne zapoznanie się z brytyjskim silnikiem i poznanie obszarów, w których możliwy byłby jego dalszy rozwój. Zaplanowano budowę pięciu wstępnych prototypów. Pierwszy z nich oznaczony jako SM-1 miał być doświadczalnym silnikiem dwuprzepływowym wywodzącym się z angielskiej konstrukcji. Wyposażony był w jedną turbinę i dwie sprężarki: wysokiego ciśnienia, odpowiedzialną za przepływ wewnętrzny i napędzaną bezpośrednio z wału turbiny i niskiego ciśnienia, odpowiedzialną za przepływ zewnętrzny, również napędzaną przez wał turbiny, ale poprzez przekładnie redukcyjną. Równolegle z SM-01 prowadzono prace nad SM-02. Silnik SM-2 powstawał w oparciu o udoskonaloną wersję Mamba Mk 2. Przewidywano zastosowanie silnika SM-2 w przejściowej wersji samolotu, oznaczonej jako N-20.11, jednak jego teoretyczne osiągi nie spełniały oczekiwań sił powietrznych. Kolejnym projektem miał być SM-4, jednostka wyposażona w tylko jedną sprężarkę obsługującą obydwa przepływy (zewnętrzny i wewnętrzny), z tym samym stopniem sprężania powietrza, napędzaną wałem poprzez przekładnie. Docelowym silnikiem przeznaczonym dla seryjnych maszyn oznaczonych jako N-20.15 miał być SM-5. Miała być to dwuprzepływowa, dwuwałowa jednostka napędowa, z przeciwbieżnymi turbinami wysokiego i niskiego ciśnienia oraz dwiema sprężarkami, wysokiego i niskiego ciśnienia, napędzanych oddzielnie przez turbiny. Ostatnim rozważanym projektem był SM-6, wersja silnika SM-4 bez reduktora. Jeszcze w 1949 roku przystąpiono do budowy pierwszego z zaplanowanych silników odrzutowych, wersji SM-1. Producent Mamby dostarczył turbiną i sprężarkę wysokiego ciśnienia, a konstruktorzy F+W zaprojektowali resztę podzespołów, które wykonały rodzime firmy. 12 stycznia 1950 roku ukończony silnik po raz pierwszy uruchomiono na hamowni. Pionierska jednostka miała dużo usterek, w sprężarce niskiego ciśnienia pojawiły się wibracje łopatek, silnik osiągnął ciąg rzędu 600 kG, a po instalacji w skrzydle ciąg spadł do 500 kG. Po zakończonej sukcesem trwającej nieprzerwanie 50-godzinnej pracy silnika, we wrześniu 1952 roku przyszedł czas na próby na latającej hamowni. Rolę tę miał pełnić De Havilland Mosquito FB VI. Pod kadłubem maszyny podwieszona została gondola imitująca fragment skrzydła docelowej maszyny ze zmodernizowanym SM-1. 7 października 1952 roku Mosquito wykonał lot, podczas którego po raz pierwszy uruchomiono silnik w powietrzu.
Zakończenie programu.
Niestety ambitne plany konstruktorów z Emmen zostały pokrzyżowane decyzją Szwajcarskiej Rady Związkowej, która 14 marca 1952 roku podjęła decyzje o zaprzestaniu dalszego finansowania budowy kolejnych wersji silnika. Było to fiasko całego programu N-20, jako że jedyna dostępna jednostka, SM-1, uzyskiwała zaledwie połowę wymaganego ciągu. Stało się jasne, że maszyna nie będzie zdolna sprostać wymaganiom wojska. Decyzja Rady podyktowana była drastycznym wzrostem kosztów, silnik SM-1 pochłonął wszystkie pieniądze przeznaczone na rozwój wszystkich projektów rodziny Swiss-Mamba. Zanotowano również spore opóźnienie, wstępnie planowano zakończenie wszystkich prac związanych z silnikami w 1953 roku, tymczasem wytwórnia mając już doświadczenie z SM-1, uruchomienie SM-5 przesunęła na 1956 rok. Wytwórnia rozpoczęła intensywne starania mające na celu uratowanie projektu.
N-20.20 Harpon.
Zaproponowano budowę drugiego prototypu, tylko z dwoma silnikami odrzutowymi Rolls-Royce Avon lub Armstrong Siddeley Sapphire. Jednostki miały być umieszczone po obydwu stronach kadłuba i pozbawione możliwości sterowania wektorem ciągu. Skrzydła samolotu miały mieć układ klasycznej delty, pozbawione usterzenia poziomego, z prostą krawędzią natarcia. Na krawędzi spływu planowano zainstalować hamulce aerodynamiczne. Projekt nie wzbudził zainteresowania, maszyna miała mieć zdecydowanie gorsze możliwości skróconego startu i lądowania niż N-20.15, jej opracowanie, a tym bardziej uruchomienie produkcji wymagało kolejnych lat, a tym samym dodatkowych funduszy. Co gorsza dla Rady, producent nie zaoferował N-20.20 jako zamiennika projektu N-20.15. Obie maszyny miały powstawać równolegle, N-20.20 mógłby co prawda wejść do służby wcześniej, jednak byłby tylko konstrukcją przejściową do czasu uporania się z problemami trapiącymi silniki Swiss-Mamba i uruchomienia produkcji seryjnej N-20.15. Takie rozwiązanie ze względów finansowych nie wchodziło w grę.
Epilog.
Już bez wsparcia rządu, wykorzystując własne zasoby finansowe, F+W udało się ukończyć 9 stycznia 1953 roku prototyp N-20.10. Jego naziemne próby trwały do września tego samego roku. Następnie samolot rozpoczął serię szybkich kołowań po pasie startowym z Maxem Mathezem za sterami. Doszło wówczas do wykonania kilku niewielkich podskoków samolotu po pasie. Pierwsze oderwanie się od ziemi nastąpiło 8 kwietnia 1953 roku. Gdy samolot przygotowywano do oblotu, 21 września 1953 roku, stojący na czele Ministerstwa Spraw Wojskowych Karl Kobelt wydał oficjalny zakaz przeprowadzenia lotu uziemiając samolot na stałe. Wszelkie próby cofnięcia decyzji, wraz z deklaracjami wykonania przygotowań samolotu do oblotu przez pracowników wytwórni w czynie społecznym, po godzinach pracy i pokrycia kosztów paliwa z własnej kieszeni, spełzły na niczym. N-20.10 nigdy nie wzbił się do lotu. Ukończony prototyp stał na terenie wytwórni do 1965 roku, kiedy odholowano go do Verkehrshaus der Schweiz (Muzeum Transportu) w Lucernie, aby następnie trafić do Flieger-Flab-Museum (Muzeum Szwajcarskich Sił Powietrznych) w Dübendorf, gdzie wraz z N-20.02 można oglądać go do dnia dzisiejszego. Po anulowaniu programu, wytwórnia rozpoczęła licencyjną produkcję DH-112 Venom.

</doc>
<doc id="3928278" url="https://pl.wikipedia.org/wiki?curid=3928278" title="Zmarli w marcu 2017">
Zmarli w marcu 2017



</doc>
<doc id="3928280" url="https://pl.wikipedia.org/wiki?curid=3928280" title="Miron Dzadzajew">
Miron Dzadzajew

Miron Tajmurazowicz Dzadzajew (ros. Мирон Таймуразович Дзадзаев; ur. 12 grudnia 1977) – rosyjski zapaśnik walczący w stylu wolnym. Szósty na mistrzostwach świata w 1999. Siódmy na mistrzostwach Europy w 2002. Trzeci w Pucharze Świata w 2000 i czwarty w 2001. Brązowy medal na Igrzyskach Wojskowych w 1999. Mistrz Europy i wicemistrz świata juniorów w 1997 roku.
Wicemistrz Rosji w 1999 i trzeci w 2000 i 2001 roku.

</doc>
<doc id="3928281" url="https://pl.wikipedia.org/wiki?curid=3928281" title="Brian Bosworth">
Brian Bosworth

Brian Keith Bosworth (ur. 9 marca 1965 w Oklahoma City) – amerykański aktor filmowy, były zawodnik futbolu amerykańskiego, w latach 1987–89 pod pseudonimem „The Boz” grający na pozycji linebacker. W rozgrywkach akademickich NCAA występował w drużynie University of Oklahoma.
Życiorys.
Wczesne lata.
Urodził się w Oklahoma City w stanie Oklahoma w rodzinie rzymskokatolickiej jako Kathy i Fostera Louisa Boswortha Jr. (1937-2009). Wychowywał się z dwiema siostrami - Robbie i Vicki. Uczęszczał do MacArthur High School w Irving w Teksasie. Na jego dzieciństwie piętno odcisnęła trudna relacja z ojcem, który miał niespełnioną ambicją i obsesję dotyczącą kariery syna na boisku, rzadko wyrażając swoje zadowolenie.
W 1985 i 1986 podczas gry w Oklahomie zdobył nagrodę Dick Butkus Award jako wybitny krajowy linebacker. Podczas studiów na University of Oklahoma, w latach 1984-86 grał w drużynie All-American. W 1985 roku zdobył mistrzostwo kraju.
Kariera.
Profesjonalną karierę futbolową rozpoczął w 1987 z drużyną Seattle Seahawks, podpisując kontrakt na jedenaście milionów dolarów. Po trzech sezonach, z powodu przewlekłej kontuzji barku, musiał zrezygnować z dalszej kariery sportowej. O swojej karierze sportowej wspomina w autobiografii "The Boz: Wyznania nowoczesnego antybohatera" ("The Boz: Confessions of a Modern Anti-Hero"), którą napisał w wieku 23 lat. Książka była popularna w Stanach Zjednoczonych i stała się bestsellerem.
Już w czasie kariery futbolowej za radą swojego agenta, Bosworth zaczął uczęszczać na lekcje aktorstwa. Miał szansę zaistnieć w komedii sensacyjnej "Tango i Cash" ("Tango &amp; Cash", 1989) obok Sylvestra Stallone’a i Kurta Russella, ale odmówił. Do rozpoczęcia kariery aktorskiej zachęcił go Michael Douglas, który pierwotnie miał zagrać główną rolę w filmie sensacyjnym "Zimny jak głaz" ("Stone Cold", 1991), lecz ostatecznie to Bosworth wcielił się w postać policjanta z Alabamy, który rozprawia się z morderczym gangiem o nazwie „Bractwo” prowadzonym przez Chainsa Coopera (Lance Henriksen) i Ice’a (William Forsythe). Pojawił się w teledysku i śpiewał w chórkach w piosence „Voices That Care” (1991) autorstwa Davida Fostera, Lindy Thompson i Petera Cetery.
Wystąpił gościnnie w serialach: "Nash Bridges" (2000) i "" ("CSI: Miami", 2005). Nie stał się kolejnym „wielkim twardzielem” z gatunku filmu akcji, jednak grywał kluczowe role w produkcjach niskobudżetowych, a także drobne role w większych produkcjach hollywoodzkich, takich jak "Wykiwać klawisza" ("The Longest Yard", 2005).
W 2001 był komentatorem ligi futbolu amerykańskiego XFL. W 2010 wziął udział w reality show "Hell’s Kitchen".
Bosworth był przedmiotem filmu dokumentalnego Thaddeusa J. Matuli "Brian and The Boz" (2014), który miał premierę 28 października 2014 roku jako część serialu telewizyjnego "30 for 30".
Życie prywatne.
10 grudnia 1993 poślubił swoją dziewczynę z liceum Katherine Nicastro. Para miała troje dzieci: dwie córki - Alexę Chase (ur. w grudniu 1991) i Hayley (ur. 11 lipca 1995) oraz syna Maxa (ur. 1998). Jednak w 2006 roku doszło do rozwodu.
Jego dwaj siostrzeńcy-bliźniacy (ur. 21 listopada 1986) grali w futbol amerykański na University of California, Los Angeles, Kyle w drużynie Jacksonville Jaguars, a Korey w Detroit Lions.
5 lipca 2008, Bosworth pomagał przy ratowaniu kobiety, którą przewrócił SUV na wschód od Winnipegu. W 2009 udzielił pierwszej pomocy człowiekowi na parkingu podejmując resuscytacji krążeniowo-oddechowej do upadłego, aż przybyła pomoc medyczna.
W 2010 Bosworth pracował jako agent nieruchomości w Sotheby’s International Realty w swoim biurze maklerskim w Malibu, w Kalifornii.
5 maja 2012 ożenił się z Morgan Leslie Heuman.
3 marca 2013 w Kościele Baptystycznym w Chickasha uznał Jezusa Chrystusa jako Pana i Zbawiciela.

</doc>
<doc id="3928282" url="https://pl.wikipedia.org/wiki?curid=3928282" title="Miron Dzadzaev">
Miron Dzadzaev



</doc>
<doc id="3928285" url="https://pl.wikipedia.org/wiki?curid=3928285" title="Skoki do wody na Letnich Igrzyskach Olimpijskich 2016 – wieża 10 m synchronicznie mężczyzn">
Skoki do wody na Letnich Igrzyskach Olimpijskich 2016 – wieża 10 m synchronicznie mężczyzn

Konkurs skoków synchronicznych do wody z wieży 10 m mężczyzn podczas Letnich Igrzysk Olimpijskich w 2016 w Rio de Janeiro odbył się 8 sierpnia w Centro Aquático Maria Lenk w dzielnicy Barra da Tijuca w Rio de Janeiro.
Obrońcami złotego medalu olimpijskiego z 2012 roku byli Chińczycy Cao Yuan i Zhang Yanquan.
Format zawodów.
Konkurs odbył się w jednym etapie finałowym, w którym każda para wykonywała 6 skoków ocenianych przez 11 sędziów – po 3 sędziów oceniających każdego zawodnika i 5 oceniających synchronizację. 2 skrajne noty z 3 przypadających na każdego zawodnika i 2 skrajne noty z 5 za synchronizację nie były brane pod uwagę. Trzy pozostałe noty były uśredniane, mnożone przez 0,6 i przez współczynnik trudności, dając wynik jednego skoku. Wyniki z 6 skoków były sumowane i dawały ostateczny wynik.

</doc>
<doc id="3928288" url="https://pl.wikipedia.org/wiki?curid=3928288" title="Placówka Straży Granicznej I linii „Czercz”">
Placówka Straży Granicznej I linii „Czercz”

Placówka Straży Granicznej I linii „Czercz” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Czercz” weszła w podporządkowanie komisariatu Straży Celnej „Piwniczna” z Inspektoratu SC „Sącz”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę samodzielnego już komisariatu SG „Piwniczna”. Placówka SG I linii „Czercz” weszła w jego skład.
Służba graniczna.
Sąsiednie placówki:

</doc>
<doc id="3928290" url="https://pl.wikipedia.org/wiki?curid=3928290" title="Placówka Straży Granicznej I linii „Wierchomla”">
Placówka Straży Granicznej I linii „Wierchomla”

Placówka Straży Granicznej I linii „Wierchomla” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Wierchomla” weszła w podporządkowanie komisariatu Straży Celnej „Piwniczna” z Inspektoratu SC „Sącz”.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę samodzielnego już komisariatu SG „Piwniczna”. Placówka SG I linii „Wierchomla” weszła w jego skład.
Służba graniczna.
Sąsiednie placówki:

</doc>
<doc id="3928293" url="https://pl.wikipedia.org/wiki?curid=3928293" title="Placówka Straży Granicznej II linii „Rytro”">
Placówka Straży Granicznej II linii „Rytro”

Placówka Straży Granicznej II linii „Rytro” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 7 z 25 września 1929 roku "w sprawie reorganizacji i zmian dyslokacji Małopolskiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę samodzielnego już komisariatu SG „Piwniczna”. Placówka SG II linii „Piwniczna” weszła w jego skład.
Rozkazem nr 4 z 26 września 1936 roku "w sprawach przeniesienia siedzib i likwidacji posterunków" przeniesiono siedzibę komisariatu i placówkę II linii „Piwniczna” do Rytra .

</doc>
<doc id="3928294" url="https://pl.wikipedia.org/wiki?curid=3928294" title="El Temür">
El Temür

El Temür (mong. Яньтөмөр - Yanitömör, chiń. 燕帖木儿; ur. 1285, zm. 1333) – kipczacki oficer, który w 1328 osadził cesarza Wenzonga na tronie dynastii Yuan.
Po śmierci cesarza Jisüntemüra w 1328 r. rozgorzała walka, znana pod nazwą wojny dwóch stolic – Shangdu i Dadu (dzis. Pekin), którą wygrał El Temür. Było to starcie wywołane przez konflikt klanowy, najkrwawszy konflikt w historii dynastii Yuan. Po zwycięstwie cesarz Wenzong abdykował na rzecz brata, Kusali, którego popierał chan czagatajski Eldżigedej. Wenzong wydał ucztę na cześć brata, po której jego brat rozchorował się i zmarł, podobno otruty przez kipczackiego oficera. Regent El Temür złamał potęgę wspierających Kusalę watażków zagrażających pozycji jego i cesarstwa. Miał córkę, Danashiri, która została poślubiona kolejnemu marionetkowemu cesarzowi, Toghon Temürowi (cesarz Weizong), ostatniemu z dynastii Yuan, a także syna, dowódcę Tangqishi (Tankis). W 1335 r. regent wraz z Danashiri i Tankisem został obalony i zamordowany przez niegdysiejszego sojusznika, Bajana z plemienia Merkitów. Następnie przejął on funkcje regenta i prawej ręki cesarza i sam stał się kolejną osobą sterującą Weizongiem. Sam stracił potem życie z rąk wybitnego doradcy cesarza, bratanka Bajana Tokto'a.
Kultura masowa.
Rolę El Temüra odtworzył Jeon Gook-hwan w koreańskim serialu "Cesarzowa Ki"  (kor. 기황후, MOCT: "Gi Hwanghu") z lat 2013–2014.

</doc>
<doc id="3928297" url="https://pl.wikipedia.org/wiki?curid=3928297" title="Placówka Straży Granicznej II linii „Piwniczna”">
Placówka Straży Granicznej II linii „Piwniczna”



</doc>
<doc id="3928299" url="https://pl.wikipedia.org/wiki?curid=3928299" title="Płociczno (powiat ełcki)">
Płociczno (powiat ełcki)

Płociczno lub Płociczenko – jezioro w Polsce w województwie warmińsko-mazurskim, w powiecie ełckim, w gminie Ełk.
Położenie.
Jezioro leży na Pojezierzu Mazurskim, w mezoregionie Pojezierza Ełckiego, w dorzeczu Płociczanka–Ełk–Biebrza–Narew–Wisła. Znajduje się około 7 km w kierunku północnym od Ełku. Nad północno-wschodnim brzegiem położona jest wieś Płociczno. Przez jezioro przepływa ciek wodny o nazwie "Dopływ z jez. Przytulskiego", który łączy zbiornik wodny z jeziorem Zdrężno i Jeziorem Haleckim. W najbliższym otoczeniu znajdują się lasy, częściowo podmokłe, a także łąki, pola i nieużytki.
Linia brzegowa akwenu jest rozwinięta – występują zatoki i półwyspy, brzegi miejscami są strome. Dno jest twarde, gdzieniegdzie muliste o niewielkiej miąższości.
Jezioro leży na terenie obwodu rybackiego jeziora Zdręsno w zlewni rzeki Ełk – nr 27.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 22,8 ha. Średnia głębokość zbiornika wodnego to 4,5 m, a maksymalna – 11,0 m. Objętość jeziora wynosi 1 033,3 tys. m³. Maksymalna długość jeziora to 760 m a szerokość 550 m. Długość linii brzegowej wynosi 2 750 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 19,0 ha, a wysokość bezwzględna lustra wody – 126,7 m n.p.m.
Przyroda.
Występują płocie, liny, okonie szczupaki i leszcze. Roślinność zanurzona sięga do głębokości 5 m i tworzy w kilku miejscach bogate łąki podwodne składające się z takich gatunków jak rogatek, wywłócznik, jaskier krążkolistny, rdestnica połyskująca i ramienice. Rośliny o liściach pływających, które można spotkać w zbiorniku wodnym to grzybień biały, grążel żółty, osoka aloesowata i rdestnica pływająca. Wokół brzegów dominuje trzcina, pałka wąskolistna i sitowie.

</doc>
<doc id="3928307" url="https://pl.wikipedia.org/wiki?curid=3928307" title="Oleg Niemczenko">
Oleg Niemczenko

Oleg Władimirowicz Niemczenko (ros. Олег Владимирович Немченко; ur. 22 listopada 1974) – rosyjski, a od 2008 roku czarnogórski zapaśnik walczący w stylu klasycznym. Ósmy na mistrzostwach świata w 1997. Brązowy medalista mistrzostw Europy w 1997. Pierwszy w Pucharze Świata w 1995 i drugi w 1996. Triumfator igrzysk Wojskowych w 1995 roku.
Wicemistrz Rosji w 1995 roku.

</doc>
<doc id="3928326" url="https://pl.wikipedia.org/wiki?curid=3928326" title="Skoki do wody na Igrzyskach Europejskich 2015">
Skoki do wody na Igrzyskach Europejskich 2015

Skoki do wody na Igrzyskach Europejskich 2015 – podczas rozgrywanych w Baku pierwszych igrzysk europejskich 160 sportowców rywalizowało w 8 konkurencjach. Zawody odbyły się w dniach od 18 do 21 czerwca w Baku Aquatics Centre.

</doc>
<doc id="3928329" url="https://pl.wikipedia.org/wiki?curid=3928329" title="Pożegnanie z Afryką (powieść)">
Pożegnanie z Afryką (powieść)



</doc>
<doc id="3928339" url="https://pl.wikipedia.org/wiki?curid=3928339" title="Fanny (zespół)">
Fanny (zespół)



</doc>
<doc id="3928403" url="https://pl.wikipedia.org/wiki?curid=3928403" title="Hadliarka">
Hadliarka

Hadliarka (1211 m) – szczyt w Starohorskich Wierchach na Słowacji. Znajduje się w ich głównym grzbiecie, pomiędzy Kečką (1225 m) i Kozím chrbátem (1330 m. Od tego ostatniego oddziela go przełęcz Hadlanka (ok. 1140 m). Na północ opada z Hadliarki krótki grzbiet oddzielający doliny Veľká Šindliarka i Barboriná. Stoki południowe opadają do Doliny Uhliarskiej ("Uhliarska dolina"). Znajdują się na nich Moštenické travertiny.
Hadliarka jest łatwo dostępna z ośrodka narciarskiego w miejscowości Donovaly. Ma długi i płaski grzbiet. Prowadzi przez nią czerwony szlak będący odcinkiem szlaku Cesta hrdinov SNP. Znajduje się na obszarze Parku Narodowego Niżne Tatry (jeszcze do niedawna Starohorskie Wierchy zaliczane były do Niżnych Tatr). Szczyt Hadliarki jest trawiasty, pokryty pasterskimi halami. Trawiasty jest cały grzbiet ciągnący się od Kečki po Kozí chrbát. Wiosną zakwitają na nich krokusy. Dzięki trawiastym halom z grzbietu rozciąga się szeroka panorama widokowa obejmująca szczyty Niżnych Tatr, Rudawy Słowackie. Góry Kremnickie, pobliską Wielką Fatrę i Wielki Chocz. 
Turystyka.
Przez Hadliarkę prowadzi szlak turystyki pieszej będący odcinkiem szlaku Cesta hrdinov SNP, a także szlak rowerowy, który przez większość trasy prowadzi tą samą ścieżką, co szlak turystyczny, ale szczyt Kečki i Kozíego chrbátu trawersuje po północnej stronie. Można nim zjechać także przez Dolinę Uhliarską.

</doc>
<doc id="3928429" url="https://pl.wikipedia.org/wiki?curid=3928429" title="Nagroda Brytyjskiej Akademii Filmowej za najlepszy scenariusz oryginalny">
Nagroda Brytyjskiej Akademii Filmowej za najlepszy scenariusz oryginalny

Nagroda BAFTA za najlepszy scenariusz oryginalny jest przyznawana od 1984 (za filmy z 1983), kiedy to oryginalna kategoria (Nagroda BAFTA za najlepszy scenariusz) została podzielona na dwie nagrody; tą drugą jest Nagroda BAFTA za najlepszy scenariusz adaptowany.
__SPIS__ 
Lista zwycięzców i nominowanych.
1983–1989.
1983: 
Paul D. Zimmerman − "Król komedii"
1984: Woody Allen − "Danny Rose z Broadwayu"
1985: Woody Allen − "Purpurowa róża z Kairu"
1986: Woody Allen − "Hannah i jej siostry"
1987: David Leland − "Szkoda, że Cię tu nie ma"
1988: Shawn Slovo – "Świat na uboczu"
1989: Nora Ephron − "Kiedy Harry poznał Sally"
1990–1999.
1990: Giuseppe Tornatore − "Cinema Paradiso"
1991: Anthony Minghella − "Głęboko, prawdziwie, do szaleństwa"
1992: Woody Allen − "Mężowie i żony"
1993: Danny Rubin, Harold Ramis − "Dzień świstaka"
1994: Quentin Tarantino, Roger Avary − "Pulp Fiction"
1995: Christopher McQuarrie − "Podejrzani"
1996: Mike Leigh − "Sekrety i kłamstwa"
1997: Gary Oldman − "Nic doustnie"
1998: Andrew Niccol − "Truman Show"
1999: Charlie Kaufman – "Być jak John Malkovich"
2000–2009.
2000: Cameron Crowe − "U progu sławy"
2001: Jean-Pierre Jeunet i Guillaume Laurant – "Amelia"
2002: Pedro Almodóvar – "Porozmawiaj z nią"
2003: Tom McCarthy – "Dróżnik"
2004: Charlie Kaufman – "Zakochany bez pamięci"
2005: Paul Haggis i Bobby Moresco – "Miasto gniewu"
2006: Michael Arndt – "Mała miss"
2007: Diablo Cody – "Juno"
2008: Martin McDonagh – "Najpierw strzelaj, potem zwiedzaj"
2009: Mark Boal – "The Hurt Locker. W pułapce wojny"
2010–2019.
2010: David Seidler – "Jak zostać królem"
2011: Michel Hazanavicius – "Artysta"
2012: Quentin Tarantino – "Django"
2013: Eric Warren Singer i David O. Russell – "American Hustle"
2014: Wes Anderson – "Grand Budapest Hotel"
2015: Tom McCarthy i Josh Singer – "Spotlight"
2016: Kenneth Lonergan – "Manchester by the Sea"
2017: Martin McDonagh – "Trzy billboardy za Ebbing, Missouri"
2018: Deborah Davis, Tony McNamara – "Faworyta"
2019: Bong Joon-ho, Han Jin-won – "Parasite"

</doc>
<doc id="3928430" url="https://pl.wikipedia.org/wiki?curid=3928430" title="Barania hlava">
Barania hlava

Barania hlava (1206 m) – szczyt w Starohorskich Wierchach na Słowacji. Znajduje się w ich głównym grzbiecie, nad Przełęczą Donowalską (950 m) oddzielającą Starohorskie Wierchy od Wielkiej Fatry. Od sąsiedniej na wschód Kečki (1325 m) oddziela go przełęcz Bulovský príslop (1125 m).
W języku polskim "Barania hlava" to Barania Głowa.
Barania hlava jest całkowicie porośnięta lasem. Znajdują się w nim gołoborza. Utworzono tutaj duży rezerwat przyrody Štrosy. Rezerwat ten przecina szlak turystyki pieszej i rowerowej wychodzący z położonej na Przełęczy Donowalskiej miejscowości Donovaly.
Barania hlava jest porośnięta lasem i pozbawiona widoków, ale rejon przełęczy między nią a szczytem Kečki to duża hala pasterska, z której rozciąga się widok na południowa stronę. Pod lasem na zboczu Baraniej hlavy znajduje się przyjmująca turystów Útulňa pod Kečkou.
Szlaki turystyczne.
Przez przełęcz przechodzi Cesta hrdinov SNP. Jest to najdłuższy szlak turystyczny całej Słowacji prowadzący szczytami i grzbietami gór. Czas przejścia z Donoval na Bulovský príslop 1 godz..

</doc>
<doc id="3928433" url="https://pl.wikipedia.org/wiki?curid=3928433" title="Nagroda Brytyjskiej Akademii Filmowej za najlepszy scenariusz adaptowany">
Nagroda Brytyjskiej Akademii Filmowej za najlepszy scenariusz adaptowany

Nagroda BAFTA za najlepszy scenariusz adaptowany jest przyznawana od 1984 (za filmy z 1983), kiedy to oryginalna kategoria (Nagroda BAFTA za najlepszy scenariusz) została podzielona na dwie nagrody; tą drugą jest Nagroda BAFTA za najlepszy scenariusz oryginalny.
__SPIS__
Lista zwycięzców i nominowanych.
1983-1989.
1983: Ruth Prawer Jhabvala − "W upale i kurzu"
1984: Bruce Robinson − "Pola śmierci"
1985: Richard Condon, Janet Roach − "Honor Prizzich"
1986: Kurt Luedtke − "Pożegnanie z Afryką"
1987: Claude Berri, Gerard Brach − "Jean de Florette"
1988: Jean-Claude Carrière, Philip Kaufman – "Nieznośna lekkość bytu"
1989: Christopher Hampton − "Niebezpieczne związki"
1990–1999.
1990: Nicholas Pileggi i Martin Scorsese − "Chłopcy z ferajny"
1991: Dick Clement, Ian La Frenais i Roddy Doyle − "The Commitments"
1992: Michael Tolkin − "Gracz"
1993: Steven Zaillian − "Lista Schindlera"
1994: Paul Attanasio − "Quiz Show"
1995: John Hodge − "Trainspotting"
1996: Anthony Minghella − "Angielski pacjent"
1997: Craig Pearce i Baz Luhrmann − "Romeo i Julia"
1998: Elaine May − "Barwy kampanii"
1999: Neil Jordan – "Koniec romansu"
2000–2009.
2000: Stephen Gaghan − "Traffic"
2001: Ted Elliott, Terry Rossio, Roger S.H. Schulman i Joe Stillman – "Shrek"
2002: Charlie Kaufman, Donald Kaufman – "Adaptacja"
2003: Fran Walsh, Philippa Boyens i Peter Jackson – ""
2004: Alexander Payne, Jim Taylor – "Bezdroża"
2005: Larry McMurtry i Diana Ossana – "Tajemnica Brokeback Mountain"
2006: Peter Morgan i Jeremy Brock – "Ostatni król Szkocji"
2007: Ronald Harwood – "Motyl i skafander"
2008: Simon Beaufoy – "Slumdog. Milioner z ulicy"
2009: Jason Reitman i Sheldon Turner – "W chmurach"
2010–2019.
2010: Aaron Sorkin – "The Social Network"
2011: Bridget O’Connor i Peter Straughan – "Szpieg"
2012: David O. Russell – "Poradnik pozytywnego myślenia"
2013: Steve Coogan i Jeff Pope – "Tajemnica Filomeny"
2014: Anthony McCarten – "Teoria wszystkiego"
2015: Adam McKay i Charles Randolph – "Big Short"
2016: Luke Davies – "Lion. Droga do domu"
2017: James Ivory – "Tamte dni, tamte noce"
2018: Spike Lee, David Rabinowitz, Charlie Wachtel, Kevin Willmott – "Czarne bractwo. BlacKkKlansman"
2019: Taika Waititi – "Jojo Rabbit"

</doc>
<doc id="3928442" url="https://pl.wikipedia.org/wiki?curid=3928442" title="Świnobycze">
Świnobycze



</doc>
<doc id="3928447" url="https://pl.wikipedia.org/wiki?curid=3928447" title="Uniwersytet w Groningen">
Uniwersytet w Groningen

Uniwersytet w Groningen ("Rijksuniversiteit Groningen") – holenderska uczelnia publiczna z siedzibą w Groningen. 
Historia.
Uczelnia została założona w 1614 roku z inicjatywy władz Groningen i okolicznego regionu Ommelanden. Początkowo składał się z czterech wydziałów: Teologii, Prawa, Medycyny i Filozofii. Pod koniec XVII i w XVIII wieku rozwój uczelni został spowolniony przez trudną sytuację polityczną i liczne wojny w regionie (włączając w to oblężenie Groningen przez wojska Christopha Bernharda von Galena, zwanego "Bommen Berend" (1672)). W tym czasie na uniwersytecie działał m.in. Petrus Camper. 
Pomimo uznania jakie zyskała uczelnia, na początku XIX wieku rozważano jej zamknięcie. Nie doszło do niego, w 1815 roku, wraz z Uniwersytetem w Lejdzie i Uniwersytetem w Utrechcie, uzyskała rangę narodowej szkoły wyższej. W 1876 roku w ramach reformy szkolnictwa wyższego, ranga uczelni wzrosła, zyskała ona nazwę Uniwersytetu Królewskiego ("Rijksuniversiteit"). Nauczano wówczas po łacinie oraz w języku holenderskim. 
W 1871 roku Aletta Jacobs, jako pierwsza kobieta w Holandii, rozpoczęła studia medyczne na uniwersytecie. 
W 1850 roku wybudowano nową siedzibę uniwersytetu, "Academiegebouw", sfinansowaną w znacznej mierze przez społeczność Groningen. Uległa ona zniszczeniu w pożarze w 1906 roku. Nowy budynek wybudowano w 1909 roku. 
W 2016 roku Ben Feringa, profesor Uniwersytetu w Groningen, został uhonorowany Nagrodą Nobla w dziedzinie chemii. 
Struktura organizacyjna.
W skład uniwersytetu wchodzą następujące jednostki:

</doc>
<doc id="3928449" url="https://pl.wikipedia.org/wiki?curid=3928449" title="Rijksuniversiteit Groningen">
Rijksuniversiteit Groningen



</doc>
<doc id="3928453" url="https://pl.wikipedia.org/wiki?curid=3928453" title="Hrubý vrch (Góry Starohorskie)">
Hrubý vrch (Góry Starohorskie)

Hrubý vrch (1169 m) – szczyt w Starohorskich Wierchach na Słowacji. Znajduje się w ich głównym grzbiecie, między Baranią Głową ("Barania hlava", 1206 m), a szczytem Krčahy (1129 m). Stoki północne opadają do dolinki o nazwie Môcovská dolina, północne do doliny Marková.
Szczyt porasta las, ale stoki są bezleśne, pokryte łąkami. Prowadzą nimi dwa szlaki turystyczne, obydwa omijają szczyt, trawersując jego stoki po północnej lub wschodniej stronie. Krzyżują się z sobą na rozdrożu Pri javore.

</doc>
<doc id="3928461" url="https://pl.wikipedia.org/wiki?curid=3928461" title="Microdecemplex">
Microdecemplex

Microdecemplex – wymarły rodzaj dwuparców z podgromady Arthropleuridea. Obejmuje tylko gatunek Microdecemplex rolfei i jest jedynym znanym przedstawicielem rodziny Microdecemplicidae i rzędu Microdecemplicida.
Taksonomia.
Gatunek, rodzaj, rodzina i rząd opisane zostały w 2000 roku przez Heather Wilson i Williama Sheara na podstawie około 70 skamieniałych osobników znalezionych w formacji Panther Mountain w amerykańskim stanie Nowy Jork. Skamieniałości te pochodzą z dewonu i datowane są na środkowy żywet oraz wczesny fran. Holotypem jest kompletny okaz. Epitet gatunkowy nadano na cześć Iana Rolfe, który jako pierwszy przyporządkował skamieniałości do Arthropleuridea.
Pozycja tego taksonu w obrębie dwuparców nie jest pewna. Wilson i Shear włączyli go do Arthropleuridea i całą tę podgromadę stawiają w pozycji siostrzanej dla Chilognatha, podczas gdy Kraus i Brauckmann w pracy z 2003 tylko Microdecemplicida uznają za siostrzane dla Chilognatha, a pozostałe Arthropleuridea włączają do podgromady Penicillata.
Opis.
Wij ten osiągał poniżej 5 mm długości i jest najmniejszym znanym przedstawicielem Arthropleuridea. Głowę miał w widoku od góry prawie półokrągłą w obrysie, wyposażoną w duże narządy pozaczułkowe. Warga górna miała pośrodku wcięcie z trzema ząbkami. Jako spód jamy przedgębowej zachowała się duża trójkątna płytka z wcięciem pośrodku przedniej krawędzi – przypuszczalnie stanowiła ona sternit szczękowego segmentu głowy. Na dnie jamy przedgębowej biegły dwie płachty oskórka, z których każda miała rządek szczecin i dalej rządek papilli. Żuwaczki były zakończone piłkowanymi płatami szczękowymi, wyposażonymi w H-kształtne apodemy. Tentorium było położone tuż za apodemami płatów szczękowych i brało początek na bocznych krawędziach głowy. Na głowie występowała również jeszcze jedna para przydatków o niejasnym podobieństwie do czułków oraz rozkloszowane boczne wyrostki, wchodzące w wycięcia na collum.
Tułów złożony był z 10 segmentów. Na tylnych krawędziach tergitów występowały oszczecinione kieszonki. Pierwszy segment tułowia stanowiło beznogie collum o zatokowato wykrojonych rozszerzeniach bocznych. Kolejne segmenty miały po dwie pary odnóży. Ich tergity były w obrysie prawie prostokątne z szeroko zaokrąglonymi kątami i miały paranota nie oddzielone szwami od części osiowych. Sternity były prawie trapezowate z szeroko zaokrąglonymi bokami i nachodziły na sternity następne oraz na biodra. Odnóże kroczne złożone było z biodra, krętarza, przedudzia, uda, postfemur, goleni i zlanej z pazurkiem stopy. U nasady odnóży brak było płytek rozetkowatych i płytek typu K, charakterystycznych dla pozostałych Arthropleuridea. Ostatni segment tułowia miał postać stożka analnego.

</doc>
<doc id="3928465" url="https://pl.wikipedia.org/wiki?curid=3928465" title="Microdecemplicidae">
Microdecemplicidae



</doc>
<doc id="3928466" url="https://pl.wikipedia.org/wiki?curid=3928466" title="Microdecemplicida">
Microdecemplicida



</doc>
<doc id="3928472" url="https://pl.wikipedia.org/wiki?curid=3928472" title="Demnia (rejon brzeżański)">
Demnia (rejon brzeżański)



</doc>
<doc id="3928474" url="https://pl.wikipedia.org/wiki?curid=3928474" title="Demnia">
Demnia

 

</doc>
<doc id="3928483" url="https://pl.wikipedia.org/wiki?curid=3928483" title="Eoarthropleura">
Eoarthropleura

Eoarthropleura – wymarły rodzaj dwuparców z podgromady Arthropleuridea. Jedyny z rodziny Eoarthropleuridae i rzędu Eoarthropleurida.
Rodzaj ten wprowadził w 1976 roku Størmer, umieszczając go w monotypowej rodzinie Eoarthropleuridae. Rodzina ta została umieszczona we własnym rzędzie Eoarthropleurida przez Sheara i Seldena w 1995 roku. Skamieniałości tych wijów znajdowane były na terenie Europy i Ameryki Północnej i pochodzą z okresu od przydolu (późny sylur) do franu (środkowy dewon). Dotychczas wyróżniono 3 gatunki, jednak ich status jest niepewny ze względu na niekompletność okazów. Są to: 
Wije te miały tergity o gładkiej powierzchni i paranotach oddzielonych od części osiowych wyraźnymi szwami. Na spodzie tułowia obok sercowatych sternitów występowały płytki K i B, natomiast brak było płytek rozetkowatych. Brak jest informacji o głowie i liczbie segmentów tułowia, a odnóża pozostają nieopisane. Z tych względów rekonstrukcja budowy tych wijów jest utrudniona.
Według Edgecombe cechy różniące "Eoarthropleura" od przedstawicieli rzędu Arthropleurida są niemal na pewno symplezjomorfiami, stąd zasadność wyróżniania osobnego rzędu Eoarthropleurida jest wątpliwa.

</doc>
<doc id="3928484" url="https://pl.wikipedia.org/wiki?curid=3928484" title="Eoarthropleurida">
Eoarthropleurida



</doc>
<doc id="3928486" url="https://pl.wikipedia.org/wiki?curid=3928486" title="Eoarthropleuridae">
Eoarthropleuridae



</doc>
<doc id="3928489" url="https://pl.wikipedia.org/wiki?curid=3928489" title="Szwedzka Formuła 3 Sezon 2000">
Szwedzka Formuła 3 Sezon 2000

Szwedzka Formuła 3 w sezonie 2000 – trzydziesty czwarty i zarazem ostatni sezon Szwedzkiej Formuły 3.
Sezon składał się z czterech eliminacji, rozgrywanych na torach Arctic Circle Raceway (Norwegia) i Mantorp Park (Szwecja). Mistrzem został Mikael Karlsson, ścigający się Dallarą F394.

</doc>
<doc id="3928493" url="https://pl.wikipedia.org/wiki?curid=3928493" title="Waza Chigi">
Waza Chigi

Waza Chigi () – datowane na ok. 650–625 p.n.e. starożytne greckie polichromowane naczynie w typie olpe (ojnochoe), wykonane przez anonimowego artystę tworzącego w stylu protokorynckim (tzw. Malarz Chigi).
Naczynie odkryte zostało w 1882 roku przez włoskiego archeologa Rodolfo Lancianego w częściowo splądrowanym etruskim grobowcu w Formello koło Wejów, położonym na terenie posiadłości księcia Mario Chigi (stąd nazwa wazy). Potłuczone na kilka kawałków, zostało przewiezione do Rzymu i zrekonstruowane. Obecnie znajduje się w zbiorach rzymskiej Villa Giulia.
Zdobiąca powierzchnię wazy dekoracja malarska ujęta jest w trzech horyzontalnych pasach. W pasie górnym ukazano dwa ścierające się ze sobą szeregi hoplitów. W pasie środkowym przedstawieni zostali jeźdźcy polujący na lwy, pod uchwytem wazy natomiast sąd Parysa. W dolnym pasie widnieje scena polowania z psami na zające.

</doc>
<doc id="3928494" url="https://pl.wikipedia.org/wiki?curid=3928494" title="Liga Europy UEFA (2017/2018)">
Liga Europy UEFA (2017/2018)

Liga Europy UEFA 2017/2018 – 47. sezon drugich w hierarchii i pod względem prestiżu międzynarodowych, klubowych rozgrywek piłkarskich federacji zrzeszonych w UEFA, po raz 9. przeprowadzanych pod nazwą Ligi Europy UEFA (wcześniej, jako Puchar UEFA) w formacie wprowadzonym w 2009 roku.
Finał Ligi Europy 2017/2018 został rozegrany 16 maja 2018 roku na stadionie Parc OL w Décines-Charpieu, we Francji. Zwycięzcą rozgrywek, po raz trzeci w historii, zostało Atlético Madryt, które pokonało w finale Olympique Marsylia 3:0 i zakwalifikowało się do Ligi Mistrzów UEFA 2018/19 a także rozegra mecz o Superpuchar Europy.
Rozgrywki składają się z 3 części:
Podział miejsc w rozgrywkach.
Opracowano na podstawie
Szczegółowy podział miejsc.
W edycji 2017/2018 Ligi Europy weźmie udział 191 zespołów z 55 federacji piłkarskich zrzeszonych w UEFA. Liczba drużyn z poszczególnych federacji oraz runda w której zaczną rywalizację zostały przydzielone zgodnie z rankingiem lig europejskich UEFA na rok 2017.
Uczestnicy.
Lista uczestników Ligi Europy UEFA 2017/2018 z wyszczególnieniem rund, w których dane drużyny rozpoczęły udział w rozgrywkach.
Oznaczenia:
Terminarz.
Losowania każdej rundy odbywać się będą w siedzibie UEFA w Nyonie, w Szwajcarii.
Mecze w fazie kwalifikacyjnej, w rundzie play-off oraz w fazie pucharowej mogą być rozgrywane we wtorki lub środy, zamiast standardowo w czwartki.
Faza kwalifikacyjna.
I runda kwalifikacyjna.
Do startu w I rundzie kwalifikacyjnej uprawnione będą 100 drużyn, z czego 50 będzie rozstawionych.
II runda kwalifikacyjna.
Do startu w II rundzie kwalifikacyjnej uprawnionych będzie 66 drużyn, z czego 32 będą rozstawione.
III runda kwalifikacyjna.
Do startu w III rundzie kwalifikacyjnej uprawnionych będzie 58 drużyn, z czego 29 będą rozstawione.
Runda play-off.
Do startu w rundzie play-off były uprawnione będą 44 drużyny (29 z poprzedniej rundy i 15 z 3. rundy eliminacji Ligi Mistrzów), z czego 22 będą rozstawione.
Faza grupowa.
Do startu w fazie grupowej uprawnionych będzie 48 drużyn (w tym 22 zwycięzców rundy play-off Ligi Europy, 10 przegranych rundy play-off Ligi Mistrzów), które rozegrają spotkania systemem każdy z każdym u siebie i na wyjeździe. W jego trakcie losowania zespoły będą rozdzielone na 4 koszyki według współczynnika UEFA, następnie rozlosowane i podzielone na 12 grup po 4 drużyny każda. Do jednej grupy nie będą mogły trafiły drużyny z tego samego koszyka i federacji. Losowanie odbyło się 25 sierpnia 2017 roku w Monako.
Zasady ustalania kolejności w tabeli:
Faza pucharowa.
Do startu w fazie pucharowej uprawnione są 32 drużyny:
Do dalszych etapów turnieju przechodzą zwycięzcy poszczególnych dwumeczów.
Zakwalifikowane drużyny.
Losowanie par 1/16 finału odbyło się 11 grudnia 2017 roku. Zwycięzcy fazy grupowej Ligi Europy oraz 4 najlepsze z zespołów, które zajęły 3. miejsca w fazie grupowej Ligi Mistrzów zostali rozlosowani przeciwko zespołom, które zajęły 2. miejsca w fazie grupowej Ligi Europy oraz pozostałym drużynom, które zajęły 3. miejsca w fazie grupowej Ligi Mistrzów. Drużyny z tych samych federacji oraz grup nie mogły zostać zestawione w jednej parze (dotyczy jedynie 1/16 finału). Z powodu napiętej sytuacji politycznej pomiędzy Rosją i Ukrainą w jednej parze nie mogły zostać zestawione także drużyny z tych krajów.
1/16 finału.
Losowanie par tej rundy odbyło się 11 grudnia 2017 roku. Pierwsze mecze zostały rozegrane 15 lutego, a rewanże 22 lutego 2018.
1/8 finału.
Od tej rundy drużyny rywalizujące ze sobą w parach losowane są niezależnie od kraju z którego pochodzą, a także grupy w której występowały. Losowanie par tej rundy odbyło się 23 lutego 2018 roku. Pierwsze mecze zostały rozegrane 8 marca, a rewanże 15 marca 2018.
Ćwierćfinały.
Losowanie par tej rundy odbyło się 16 marca 2018 roku. Pierwsze mecze zostały rozegrane 5 kwietnia, a rewanże 12 kwietnia 2018.
Półfinały.
Losowanie par tej rundy odbyło się 13 kwietnia 2018 roku. Pierwsze mecze zostały rozegrane 26 kwietnia, a rewanże 3 maja 2018.
Finał.
ZDOBYWCA LIGI EUROPY 2017/2018
ATLÉTICO MADRYT TRZECI TYTUŁ 
Klasyfikacja strzelców.
"Nie wliczono bramek z kwalifikacji i play-off".
Źródło:

</doc>
<doc id="3928496" url="https://pl.wikipedia.org/wiki?curid=3928496" title="Hotel Transylvania 2">
Hotel Transylvania 2



</doc>
<doc id="3928499" url="https://pl.wikipedia.org/wiki?curid=3928499" title="Nieumiarkowanie w jedzeniu i piciu">
Nieumiarkowanie w jedzeniu i piciu



</doc>
<doc id="3928506" url="https://pl.wikipedia.org/wiki?curid=3928506" title="Władysław Zadykowicz">
Władysław Zadykowicz

Władysław Zadykowicz (ur. 27 września 1937 w Krynickiem) – polski rolnik, poseł na Sejm PRL VI kadencji.
Życiorys.
Uzyskał wykształcenie średnie niepełne. Od 1952 do 1954 uczęszczał do Technikum Rolniczego w Dojlidach i ukończył dwuletni kurs rolniczy. W okresach 1961–1963 i 1966–1969 był agronomem przy Powiatowym Związku Kółek Rolniczych w Białymstoku. Prowadził również własne gospodarstwo rolne w Krynickiem. Był także sołtysem. Prezes tamtejszego Kółka Rolniczego.
W 1972 uzyskał mandat posła na Sejm PRL w okręgu Białystok z ramienia Zjednoczonego Stronnictwa Ludowego. Zasiadał w Komisji Drobnej Wytwórczości, Spółdzielczości Pracy i Rzemiosła. Jako poseł, w 1973 zasiadł także w Radzie Narodowej Miasta i Gminy w Zabłudowie. W 1976, po zakończeniu kadencji w Sejmie, został wybrany w skład Wojewódzkiej Rady Narodowej w Białymstoku. W 1978 ponownie został radnym RNMiG w Zabłudowie. W okresie III RP także zasiadał w zabłudowskiej radzie gminy (w 1998 został wybrany z listy Przymierza Społecznego, a w 2002 z listy komitetu „Wspólna Gmina Zabłudów”; w 2006 nie ubiegał się o reelekcję).

</doc>
<doc id="3928507" url="https://pl.wikipedia.org/wiki?curid=3928507" title="Rzewnia skrzypolistna">
Rzewnia skrzypolistna

Rzewnia skrzypolistna ("Casuarina equisetifolia" L.) – gatunek drzew z rodziny rzewniowatych "Casuarinaceae". Występuje naturalnie w Australii i na wyspach Oceanii oraz w Azji Południowo-Wschodniej. Poza tym rozpowszechniony został w strefie międzyzwrotnikowej w Afryce i na kontynentach amerykańskich. Rośnie na nadmorskich wydmach, nierzadko tworząc jednogatunkowe lasy. Preferuje siedliska bogate w związki wapnia. Stosowany jest do utrwalania wybrzeży, jako osłona przeciwwiatrowa, jako roślina ozdobna na terenach zieleni publicznej. Drewno cenione jest jako opał (łatwo pali się nawet świeże) oraz materiał konstrukcyjny. Kora bogata w taniny stosowana jest do garbowania skór. 
Zastosowanie.
Drzewo cenione ze względu na małe wymagania, odporne na wiatr i zasolenie – stosowane jest jako ochrona przeciwerozyjna do umacniania wybrzeży wydmowych i gruntów w innych miejscach, jako osłona przeciwwiatrowa i zacieniająca plantacje (np. wokół plantacji muszkatołowca korzennego). Często stosowana na terenach zieleni publicznej, tu też nierzadko bywa strzyżona w fantazyjne kształty. Młode okazy wykorzystywane są przez chrześcijan w tropikach jako odpowiednik choinki w czasie obchodów Bożego Narodzenia.
Czerwonobrązowe drewno jest ciężkie, twarde, odporne na żerowanie termitów i wilgoć. Jest cenione jako materiał konstrukcyjny w budownictwie, stosowane na słupy i maszty, do wyrobu trzonków do narzędzi i lasek. 
Ze względu na łatwopalność nawet świeżo po ścięciu uznawane jest za najlepsze drewno opałowe na świecie.
Ze względu na zawartość w korze tanin sięgającą 18% – jest ona wykorzystywana do garbowania skór. Roślina ma także zastosowanie lecznicze.

</doc>
<doc id="3928508" url="https://pl.wikipedia.org/wiki?curid=3928508" title="Casuarina equisetifolia">
Casuarina equisetifolia



</doc>
<doc id="3928511" url="https://pl.wikipedia.org/wiki?curid=3928511" title="Asma Agbarieh-Zahalka">
Asma Agbarieh-Zahalka

Asma Agbarieh-Zahalka (arab.أسماء إغبارية-زحالقة, hebr. אסמא אגבארייה, ur. 1973) – izraelska dziennikarka i aktywistka polityczna narodowości arabskiej, przewodnicząca Organizacji na rzecz Akcji Demokratycznej (Da’am). Jedyna Arabka stojąca na czele izraelskiej partii politycznej.
Życiorys.
Agbarieh urodziła się w konserwatywnej muzułmańskiej rodzinie i dorastała w Jafie. W 1995 roku po ukończeniu studiów z literatury arabskiej na Uniwersytecie Telawiwskim rozpoczęła pracę jako redaktor dla al-Sabar, arabskojęzycznego wydania magazynu
„Etgar” (wyzwanie) publikowanego dla nowo powstałej partii Da’am. Dołączyła do partii i stała się aktywną działaczką w socjopolitycznych inicjatywach, skoncentrowanych na niedoborze mieszkaniowym miasta, jakości edukacji oraz statusu kobiet.
W 2000 roku założyła i kierowała wschodniojerozolimskim oddziałem poradni pracowniczej – Ma-an, która zapewnia pomoc niezrzeszonym pracownikom i bezrobotnym. W 2002 roku przeniosła oddział do Triangle, gdzie pracowała nad projektem skierowanym na poszukiwanie zatrudnienia dla robotników i bezrobotnych w różnych dziedzinach oraz edukacją młodzieży, a także nad projektem pomocy dla osób dotkniętych nadużyciami podczas pracy w systemie workfare (Mehalew).
Kariera polityczna.
Była kandydatką partii Da’am w wyborach w 2003 roku oraz była na czele ich list w wyborach w 2006, 2009 i 2013 roku Za każdym razem partia nie osiągała progu wyborczego.
W październiku 2008 roku ubiegała się o stanowisko burmistrza Tel Awiwu i zasiadła w Radzie Miasta. Partia uzyskała 0,45% głosów, co było poniżej progu procentowego.
Życie osobiste.
Jest żoną aktora Musy Zahalki. Para ma syna Adama (ur. 2009).
Krytykuje islam, z powodu restrykcji wobec kobiet oraz prawa szariatu. Jest ateistką.

</doc>
<doc id="3928513" url="https://pl.wikipedia.org/wiki?curid=3928513" title="Brytyjska inwazja na Syrię">
Brytyjska inwazja na Syrię



</doc>
<doc id="3928515" url="https://pl.wikipedia.org/wiki?curid=3928515" title="Czyrwony kalsony">
Czyrwony kalsony

Czyrwony kalsony ("Чырвоны кальсоны", pol. "Czerwone kalesony") – maxi singel białoruskiego zespołu rockowego Lapis Trubieckoj, wydany w maju 2003 roku. Znalazły się na nim piosenki „Łastoczki” i „Kurwy” oraz osiem remiksów.

</doc>
<doc id="3928521" url="https://pl.wikipedia.org/wiki?curid=3928521" title="The Stanley Parable">
The Stanley Parable

The Stanley Parable – komputerowa gra przygodowa, wyprodukowana przez studio Galactic Cafe. Gra została wydana 17 października 2013 na platformę PC.
Rozgrywka.
"The Stanley Parable" to narracyjna gra przygodowa, będąca rozszerzoną i ulepszoną wersją modyfikacji z 2011 roku. Gracz kieruje Stanleyem, pracownikiem numer 427 wielkiej korporacji. Jego głównym zadaniem jest wykonywanie zadań wyświetlanych na ekranie monitora, gdy jednak zadania przestają się wyświetlać zmuszony jest on do opuszczenia swojego biura i eksploracji budynku.
Podczas gry rozlega się głos narratora, opowiadającego historię Stanleya. Gracz może postępować zgodnie z jego słowami lub je ignorować, na co narrator reaguje w różny sposób, często sarkastycznie komentując poczynania gracza lub próbując zmusić go do posłuszeństwa. Gra ma wiele różnych zakończeń, zależnych od wyborów gracza.
Odbiór.
Trzy dni po wydaniu gry została ona sprzedana w 100 000 egzemplarzy, a rok po premierze jej sprzedaż wyniosła milion.

</doc>
<doc id="3928522" url="https://pl.wikipedia.org/wiki?curid=3928522" title="Bolesław Żygadło">
Bolesław Żygadło

Bolesław Żygadło (ur. 28 kwietnia 1931 w Grudach w gminie Kostopol) – polski rolnik, poseł na Sejm PRL VI kadencji.
Życiorys.
Uzyskał wykształcenie podstawowe. Do 1945 mieszkał wraz z rodziną w Kostopolu na Wołyniu. Jego ojciec w 1943 został zamordowany przez ukraińskich nacjonalistów z Ukraińskiej Powstańczej Armii. W 1945, w ramach akcji wysiedleńczej, został ulokowany wraz z matką i siostrą w Prabutach. Rozpoczął naukę w gimnazjum, przerwaną z powodu choroby. Pracował w rodzinnym gospodarstwie rolnym, a także w latach 50. społecznie w organizacjach rolniczych oraz mleczarniach. Był radnym Miejskiej Rady Narodowej w Prabutach. W 1972 uzyskał mandat posła na Sejm PRL w okręgu Iława z ramienia Zjednoczonego Stronnictwa Ludowego. Zasiadał w Komisji Rolnictwa i Przemysłu Spożywczego. W latach 90. przystąpił do Związku Kresowiaków w Zamościu. Członek komisji rewizyjnej Prabuckiego Stowarzyszenia Kresowiaków.
Życie prywatne.
Ożenił się z kobietą także pochodzącą z Wołynia. Zostali rodzicami trzech córek.

</doc>
<doc id="3928524" url="https://pl.wikipedia.org/wiki?curid=3928524" title="Jan Skowron (poseł)">
Jan Skowron (poseł)

Jan Skowron (ur. 24 czerwca 1945 w Basiówce, zm. 23 czerwca 2019 w Szczecinie) – polski rolnik, poseł na Sejm PRL VI kadencji.
Życiorys.
Syn Michała i Marii. W 1946 został wysiedlony do Gąsierzyna, gdzie w 1959 ukończył szkołę podstawową. W 1963 został absolwentem liceum ogólnokształcącego w Gryficach. Pracował we własnym gospodarstwie rolnym, które przejął po zmarłym ojcu. W 1972 uzyskał mandat posła na Sejm PRL w okręgu Szczecin. Zasiadał w Komisji Rolnictwa i Przemysłu Spożywczego. Ponadto pełnił funkcję sekretarza Sejmu.

</doc>
<doc id="3928526" url="https://pl.wikipedia.org/wiki?curid=3928526" title="Aadas-elf">
Aadas-elf



</doc>
<doc id="3928532" url="https://pl.wikipedia.org/wiki?curid=3928532" title="Szwedzka Formuła 3 Sezon 1991">
Szwedzka Formuła 3 Sezon 1991

Szwedzka Formuła 3 w sezonie 1991 – dwudziesty ósmy sezon Szwedzkiej Formuły 3.
Sezon składał się z sześciu eliminacji. Mistrzem został Niclas Jönsson, ścigający się Reynardem 913.

</doc>
<doc id="3928540" url="https://pl.wikipedia.org/wiki?curid=3928540" title="Barnaba da Modena">
Barnaba da Modena

Barnaba da Modena, właśc. Barnaba Agocchiari (ur. ok. 1328 w Modenie, zm. ok. 1386 tamże) – włoski malarz epoki trecenta, działający zwłaszcza w Ligurii, Piemoncie i Pizie w drugiej połowie XIV wieku. Znany z przedstawień Madonny z Dzieciątkiem oraz z obrazów mających za motyw Ukrzyżowanie i Zmartwychwstanie Jezusa.
Życie i twórczość.
Barnaba Agocchiari otrzymał przydomek „da Modena”, ponieważ urodził się i zmarł w tym mieście. Był synem Ottonella i Franceski Cartari. Jego rodzina pochodziła z Mediolanu. Nazwisko rodu, De Agoclaris, urobiono od zawodu pradziadka artysty, Ottona, który osiedlił się w Modenie. Jako artysta Barnaba działał zwłaszcza w Ligurii, Piemoncie i Pizie w drugiej połowie XIV wieku. Jego styl artystyczny został ukształtowany w środowisko malarzy emilijskich, w tym pod wpływem Vitale da Bologna. Wyrazem wpływów tego ostatniego jest obraz "Św. Katarzyna", cechujący się dynamizmem i żywą kolorystyką, datowany na 1352 rok, znajdujący się w prywatnej kolekcji w Santiago w Chile. Późniejszą działalność Barnaba da Modena prowadził jednak z dala od regionu swego pochodzenia, głównie w Genui, gdzie, według niektórych dokumentów, mieszkał w latach 1361–1383; 13 października 1361 roku na 3 miesiące zatrudnił malarza Angelo z Florencji, a 18 lipca 1362 roku na 2 miesiące malarza ze Sieny Barnabę di Bruno (w tym ostatnim dokumencie został wymieniony jako „Civis et habitator Januae”). Przez 3 lata malował freski w kaplicy pałacu dożów Genui. 26 kwietnia 1364 roku otrzymał wynagrodzenie za tę pracę (która później uległa zniszczeniu) oraz za obraz ołtarzowy, które to dzieła przyniosły mu duży rozgłos w mieście. W 1370 roku namalował obraz dla ołtarza Loggii dei Mercanti. Później przez pewien czas pracował w Piemoncie. W 1380 roku został zaproszony przez Fabbrica del Duomo w Pizie, gdzie zlecono mu dokończenie cyklu "Historie św. Rajnera" w Camposanto Monumentale, rozpoczęte przez Andreę di Bonaiuto. W Pizie powstały dwie jego "Madonny", obecnie przechowywane w Museo Nazionale di San Matteo. W 1383 roku powrócił do Genui, a ostatni dokument, który go dotyczy, pochodzi z 9 listopada tego roku.
Obrazy.
Barnaba da Modena namalował serię obrazów mających za temat Madonnę z Dzieciątkiem. Pierwszą grupę tworzą obrazy podpisane i datowane przez artystę:
Dwie inne jego prace są podpisane, ale ich daty trudno jednoznacznie odczytać: 
Do grupy tej należą jeszcze inne prace, podpisane, ale nie datowane:
W tym samym czasie artysta tworzył też dzieła religijne o tematyce odległej od ikonicznych Madonn z Dzieciątkiem: Koronacja Najświętszej Maryi Panny, wyobrażenia Trójcy Świętej, Ukrzyżowania i Apostołów.
Język malarski Barnaby da Modena ukształtował się pod wpływem szkoły emilijskiej. Później zaznaczyły się wpływy i inspiracje sztuki bizantyńskie (za pośrednictwem malarstwa weneckiego) i gotyckie, które zbliżyły go do szkoły sieneńskiej. Jego sztuka zyskała szeroki rozgłos w Ligurii i na zachodnim wybrzeżu Morza Śródziemnego, w tym w Hiszpanii.

</doc>
<doc id="3928542" url="https://pl.wikipedia.org/wiki?curid=3928542" title="Jerzy Siebielec">
Jerzy Siebielec

Jerzy Siebielec (ur. 26 kwietnia 1923 w Turobinie, zm. 10 sierpnia 1999) – polski rolnik, poseł na Sejm PRL V i VI kadencji.
Życiorys.
Uzyskał wykształcenie średnie niepełne. Przed II wojną światową pracował w piekarni. W 1942 wywieziono go na przymusowe roboty do obozów pracy w Budzyniu i Niedrzwicy Dużej. W lipcu 1944 uciekł z obozu, przedostając się do 1 Armii Wojska Polskiego. Był żołnierzem 2 Warszawskiej Dywizji Piechoty i 6 Pułku Piechoty. W 1947 został zdemobilizowany. Został skierowany, jako osadnik wojskowy, do Sośnicowic, gdzie zostało mu przydzielone gospodarstwo rolne, na którym podjął pracę. W 1969 i 1972 uzyskiwał mandat posła na Sejm PRL w okręgu Gliwice z ramienia Zjednoczonego Stronnictwa Ludowego. W trakcie V kadencji zasiadał w Komisji Drobnej Wytwórczości, Spółdzielczości Pracy i Rzemiosła, w Komisji Przemysłu Lekkiego, Rzemiosła i Spółdzielczości Pracy oraz w Komisji Rolnictwa i Przemysłu Spożywczego, a w trakcie VI w Komisji Górnictwa, Energetyki i Chemii.

</doc>
<doc id="3928546" url="https://pl.wikipedia.org/wiki?curid=3928546" title="William Christie (astronom)">
William Christie (astronom)

William Henry Mahoney Christie (ur. 1 października 1845 w Woolwich w Londynie, zm. 22 stycznia 1922 na morzu) – brytyjski astronom, Astronom Królewski w latach 1881–1910.
Życiorys.
Urodził się w Woolwich w Londynie jako syn Samuela Huntera Christiego, matematyka i naukowca. Kształcił się w King's College School oraz w Trinity College (Cambridge). Studia ukończył w 1868 roku jako czwarty „wrangler” (tzn. na czwartym miejscu na swoim roku). Po ukończeniu studiów pozostał w Cambridge, gdzie zajął się nauczaniem. W 1869 roku został członkiem Trinity College, a w 1871 uzyskał tytuł Master of Arts.
Od 1870 roku pracował jako główny asystent w Królewskim Obserwatorium Astronomicznym w Greenwich. W 1881 roku został następcą George’a Airy’ego na stanowisku Astronoma Królewskiego i sprawował tę funkcję aż do przejścia na emeryturę w 1910 roku.
W 1871 roku został członkiem Królewskiego Towarzystwa Astronomicznego, w latach 1880–1882 był jego sekretarzem, a w latach 1888–1890 – przewodniczącym. W 1881 roku został członkiem Royal Society. W czerwcu 1902 otrzymał tytuł D.Sc. na Uniwersytecie Oksfordzkim. W 1897 roku został kawalerem, a w 1904 – komandorem Orderu Łaźni.
W 1881 roku ożenił się z Violette Mary, córką Sir Alfreda Hickmana, bogatego przemysłowca. Mieli dwóch synów. Starszy z nich – Harold Alfred Hunter Christie (1884–1960) – mimo początkowego zainteresowania astronomią został prawnikiem. Młodszy syn zmarł w wieku trzech lat, Violette zmarła kilka tygodni po jego narodzinach (1888).
William Christie zmarł na statku w trakcie podróży do Maroka i został pochowany na morzu, w pobliżu wybrzeży Portugalii. Przyczyną zgonu było krwawienie z przewodu pokarmowego.

</doc>
<doc id="3928549" url="https://pl.wikipedia.org/wiki?curid=3928549" title="Barbara Wojciechowska">
Barbara Wojciechowska

Barbara Wojciechowska (ur. 6 grudnia 1940 w Bukowsku, zm. 16 grudnia 1983) – polska agronom, poseł na Sejm PRL VI kadencji.
Życiorys.
W 1964 ukończyła Wyższą Szkołę Rolniczą w Krakowie. Następnie odbyła staż w państwowym gospodarstwie rolnym w Bykowcach. Od 1965 pracowała w Zrzeszeniu Plantatorów Roślin Włóknistych w Rzeszowie, w 1968 została inspektorem produkcji ogrodniczej w Centrali Spółdzielni Ogrodniczych w Katowicach, a w 1969 agronomem gromadzkim w Gromadzkiej Radzie Narodowej w Nowosielcach.
W 1965 wstąpiła do Zjednoczonego Stronnictwa Ludowego. W 1971 została prezesem Gminnego Komitetu partii, zasiadała także w Powiatowym Komitecie ZSL. W 1972 uzyskała mandat posła na Sejm PRL w okręgu Krosno. Zasiadała w Komisji Rolnictwa i Przemysłu Spożywczego. Ponadto pełniła funkcję naczelnika gminy Zarszyn.

</doc>
<doc id="3928551" url="https://pl.wikipedia.org/wiki?curid=3928551" title="Sprawa idealna">
Sprawa idealna

Sprawa idealna (tytuł oryg.: "The Good Fight") – amerykański serial telewizyjny, którego premierowy odcinek został wyemitowany 19 lutego 2017 roku przez stację CBS, a pozostałe odcinki są udostępniane na platformie internetowej CBS All Access.
Twórcami serialu są Robert King, Michelle King i Phil Alden Robinson. Jest to kontynuacja i spin-off serialu "Żona idealna" z lat 2009–2016. Po sukcesie pierwszej serii "Sprawy idealnej" stacja CBS zamówiła drugą, trzecią i czwartą serię.
W Polsce serial jest udostępniony w Internecie w ramach usługi HBO GO od 1 maja 2017 roku i emitowany przez HBO3 od 6 września 2017 roku.
Fabuła.
Serial skupia się na Diane Lockhart, która przyjmuje na praktykę adwokacką swoją chrześnicę, Maię. Firma inwestycyjna ojca Mai okazuje się niewypłacalna i wszyscy jej klienci, w tym Diane, tracą zainwestowane pieniądze. Diane, planująca przejście na emeryturę, musi pozostać w pracy, aby nadal się utrzymać. Traci jednak posadę w kancelarii Lee &amp; Lockhart, którą współprowadziła. Znajduje zatrudnienie w nowej kancelarii prowadzonej przez afroamerykańskich prawników. Przekonuje ich, by zatrudnili też Maię. Pracuje tam też Lucca Quinn, dawna podwładna Diane, a później jej konkurentka.

</doc>
<doc id="3928556" url="https://pl.wikipedia.org/wiki?curid=3928556" title="Natalia Rozmuszcz">
Natalia Rozmuszcz

Natalia Rozmuszcz (ur. 27 listopada 1934 w Łopatnie) – polska nauczycielka, poseł na Sejm PRL VI kadencji.
Życiorys.
Po ukończeniu liceum pedagogicznego w 1955 została zatrudniona jako nauczycielka w Szkole Podstawowej w Turzy. Rok później została przeniesiona na stanowisko kierowniczki Szkoły Podstawowej w Kocurach. W 1960 została radną Gromadzkiej Rady Narodowej w Szemrowicach i działaczką Zjednoczonego Stronnictwa Ludowego, w którym była sekretarzem komitetu gromadzkiego. W 1972 uzyskała mandat posła na Sejm PRL w okręgu Bytom. Zasiadała w Komisji Oświaty i Wychowania.

</doc>
<doc id="3928571" url="https://pl.wikipedia.org/wiki?curid=3928571" title="Kristaps Nezhborts">
Kristaps Nezhborts



</doc>
<doc id="3928572" url="https://pl.wikipedia.org/wiki?curid=3928572" title="Hal Clement">
Hal Clement

Hal Clement, właśc. Harry Clement Stubbs (ur. 30 maja 1922 w Somerville, zm. 29 października 2003 w Bostonie) – amerykański pisarz specjalizujący się w literaturze science fiction i astronom, laureat Hugo.
Życiorys.
Urodził się 30 maja 1922 w Somerville w stanie Massachusetts jako Harry Clement Stubbs. Ukończył astronomię na Uniwersytecie Harvarda, studiował również na Uniwersytecie Bostońskim. Od 1942 publikował opowiadania i powieści fantastyczne, specjalizował się w hard SF.
W 1971 jego powieść "Star Light" była nominowana do Hugo. W 1991 był gościem honorowym Chiconu V (Worldconu w Chicago). W 1996 otrzymał Retro Hugo Award za rok 1946 w kategorii najlepsza miniatura literacka za "Uncommon Sense" opublikowane w „Astounding” 9/1945. W 1998 otrzymał Damon Knight Memorial Grand Master Award.
Zmarł 29 października 2003 w Bostonie.
W 2004 otrzymał pośmiertnie nominację do Retro Hugo Award w kategorii najlepsza powieść za "Mission of Gravity".

</doc>
<doc id="3928573" url="https://pl.wikipedia.org/wiki?curid=3928573" title="Harry Clement Stubbs">
Harry Clement Stubbs



</doc>
<doc id="3928574" url="https://pl.wikipedia.org/wiki?curid=3928574" title="Harry Stubbs">
Harry Stubbs



</doc>
<doc id="3928577" url="https://pl.wikipedia.org/wiki?curid=3928577" title="Świła">
Świła



</doc>
<doc id="3928578" url="https://pl.wikipedia.org/wiki?curid=3928578" title="Świliszki">
Świliszki



</doc>
<doc id="3928584" url="https://pl.wikipedia.org/wiki?curid=3928584" title="Grzegorz Jędrejek">
Grzegorz Jędrejek

Grzegorz Jędrejek (ur. 11 lutego 1973 w Puławach, zm. 19 stycznia 2020 w Lublinie) – polski prawnik, doktor habilitowany nauk prawnych, profesor nadzwyczajny Uniwersytetu Kardynała Stefana Wyszyńskiego w Warszawie, w latach 2017–2020 sędzia Trybunału Konstytucyjnego, członek Państwowej Komisji Wyborczej (2019–2020).
Życiorys.
Syn Stanisława i Haliny. Był absolwentem I Liceum Ogólnokształcącego im. księcia Adama Czartoryskiego w Puławach. Ukończył studia w zakresie prawa (1997) i historii (1998) na Katolickim Uniwersytecie Lubelskim. W 2002 uzyskał stopień naukowy doktora. Był asystentem i adiunktem na Wydziale Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II. W 2003 podjął pracę w Sądzie Najwyższym, a w 2005 na Wydziale Prawa i Administracji Uniwersytetu Kardynała Stefana Wyszyńskiego.
W 2011 na Wydziale Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II na podstawie dorobku naukowego oraz rozprawy pt. "Intercyzy. Pojęcie – treść – dochodzenie roszczeń" uzyskał stopień doktora habilitowanego nauk prawnych w dyscyplinie prawo, specjalność: prawo cywilne. W 2012 został profesorem nadzwyczajnym Wydziału Prawa i Administracji Uniwersytetu Kardynała Stefana Wyszyńskiego. Zajmował też stanowiska wiceprzewodniczącego Komisji Dyscyplinarnej do spraw nauczycieli akademickich przy Radzie Głównej Nauki i Szkolnictwa Wyższego oraz kierownika Katedry Postępowania Cywilnego WPiA UKSW.
24 lutego 2017 z rekomendacji posłów Prawa i Sprawiedliwości został wybrany przez Sejm w skład Trybunału Konstytucyjnego. 27 lutego 2017 złożył przed prezydentem RP Andrzejem Dudą ślubowanie, obejmując urząd.
Był członkiem Rady Naukowej Instytutu Wymiaru Sprawiedliwości i zastępcą przewodniczącego tej rady. W kwietniu 2019 powołany w skład Państwowej Komisji Wyborczej, zasiadał w niej do śmierci. 23 stycznia 2020 został pochowany na cmentarzu w Garbowie.
Postanowieniem prezydenta A. Dudy z 20 stycznia 2020 został pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="3928586" url="https://pl.wikipedia.org/wiki?curid=3928586" title="Smiarotnaje wiasielle">
Smiarotnaje wiasielle

Smiarotnaje wiasielle (biał. "Смяротнае вяселле") – drugi album koncertowy białoruskiego zespołu rockowego Lapis Trubieckoj, nagrany 4 października 1996 roku i wydany w marcu 1997 roku.

</doc>
<doc id="3928587" url="https://pl.wikipedia.org/wiki?curid=3928587" title="Hipparion">
Hipparion

Hipparion (z greckiego hipparion – konik) – wymarły rodzaj nieparzystokopytnych z rodziny koniowatych, żyjący od miocenu do plejstocenu. Zasiedlał Amerykę Północną, Eurazję i Afrykę.
Systematyka.
Początkowo sądzono, że był jednym z taksonów linii filogenetycznej bezpośrednio prowadzącej do rodzaju "Equus", jednak już na przełomie lat 50/60. XX w. podawano, że jest to rodzaj z bocznej linii zanikłej bezpotomnie w plejstocenie. Wywodzi się od rodzaju "Merychippus". W obrębie rodzaju niektórzy badacze wyróżniają kilka podrodzajów lub morfotypów. Kwestionowany jest status kilku gatunków w obrębie rodzaju "Hipparion", które wydzielane są albo jako odrębne, albo jako mieszczące się w obrębie cech innego gatunku.
Gatunki:
Cechy charakterystyczne anatomii.
Miał trzy palce, obecny był izolowany protokon (guzek na powierzchni trącej górnych trzonowców, leżący w środkowej części i większy od bocznych guzków), obie te cechy są diagnostyczne dla rodzaju, zęby silnie hypsodontowe, głowa proporcjonalnie krótsza w porównaniu do współczesnego konia.
Występowanie.
"Hipparion" pojawił się w Ameryce Północnej w miocenie. W późnym miocenie część populacji "Hipparion" migrowała z Ameryki Północnej do Azji przez rejon Beringii, skąd dotarła około 9 mln lat temu do Indii. Dotarła też do Europy, gdzie znana jest m.in. ze stanowisk hiszpańskich wieku 10,7 mln lat. Część populacji eurazjatyckiej "Hipparion" około 10 mln lat temu (w miocenie) migrowała do wschodniej Afryki. Znane są tropy dorosłego osobnika i źrebaka "Hipparion" zostawione na warstwie świeżego tufu 3,5 mln lat temu koło Laetoli. W Europie "Hipparion" zanikł około 2,5 mln lat temu.
Środowisko życia.
Był trawożerny, zamieszkiwał obszary stepowe.

</doc>
<doc id="3928590" url="https://pl.wikipedia.org/wiki?curid=3928590" title="Poezja cyfrowa">
Poezja cyfrowa

Poezja cyfrowa (poezja elektroniczna, ang. "digital poetry") – odmiana poezji tworzona w środowisku cyfrowym przy wykorzystaniu narzędzi i technologii dostępnych w komputerach i internecie. Dzięki zastosowaniu różnych języków programowania, w tego rodzaju poezji obok tekstu pojawiają się również grafika, dźwięk i animacja.
Pierwsza próba zdefiniowania poezji cyfrowej pojawiła się w 2004 roku w publikacji "p0es1s: The Aesthetics of Digital Poetry" pod redakcją Friedricha Blocha, Christiane Heibach i Karin Wenz. Niedługo później, na gruncie polskim, została sformułowana koncepcja poezji cybernetycznej. Pojawił się "Manifest poezji cybernetycznej ver 1.1", w 2005 roku w internecie, a w 2006 roku opublikowany w Ricie Baum i w Pro Arte. Poezja cyfrowa określona została jako projekt artystyczny posługujący się językiem opartym na komunikacji komputerowej i sieciowej. Poezje cyfrową sytuuje się na pograniczu literatury i net-artu. Źródeł współczesnej poezji elektronicznej należy szukać we wczesnych (rok 1983) eksperymentach Eduardo Kaca, który na pierwszych osobistych komputerach tworzył poezję fraktalną, później technologia cyfrowa pomagała mu w wystawaniu w galeriach wierszy holograficznych. Z inicjatywy Urszuli Pawlickiej i Mariusza Pisarskiego powstał projekt stworzenia ogólnodostępnego "Słownika gatunków literatury cyfrowej", został jednak porzucony, a kontynuację badań samej już Pawlickiej stanowi wydana w 2012 r. książka "(Polska) poezja cybernetyczna. Konteksty i charakterystyka". Niestety nie został dotąd wypracowany jeden spójny język opisu zjawiska, czego wynikiem są różnice w zakresie terminologii stosowanej przez poszczególnych badaczy.
Polskimi przedstawicielami nurtu są m.in. Łukasz Podgórni i Urszula Pawlicka. W 2012 roku wydawnictwo Fundacji Korporacji „Ha!art” opublikowało ich cyfrową adaptację tomiku poetyckiego "Zielone Oko" Tytusa Czyżewskiego – pt. "Cyfrowe zielone oko. Adaptacja poezji formistycznej Tytusa Czyżewskiego". Inni twórcy poezji cyfrowej to m.in. Roman Bromboszcz (animacje konceptualne i cybernetyczne teksty-protezy, np. "Wariacje na kwadrat magiczny"), Leszek Onak (poezja algorytmu i remiksu, np. "Gdzie jest Jest"), Piotr Puldzian Płucienniczak (poezja glitchowa, np. "marsz na ROM") i inni artyści zgromadzeni wokół grupy literackiej Rozdzielczość Chleba oraz grupy Perfokarta.

</doc>
<doc id="3928591" url="https://pl.wikipedia.org/wiki?curid=3928591" title="Na postupu (Holan)">
Na postupu (Holan)

Na postupu (cz. "W toku") – tomik wierszy czeskiego poety Vladimíra Holana opublikowany w 1964. Zawiera wiersze pisane w latach 1943-1948.

</doc>
<doc id="3928592" url="https://pl.wikipedia.org/wiki?curid=3928592" title="Strongylosomatidea">
Strongylosomatidea



</doc>
<doc id="3928593" url="https://pl.wikipedia.org/wiki?curid=3928593" title="Paradoxosomatidae">
Paradoxosomatidae



</doc>
<doc id="3928596" url="https://pl.wikipedia.org/wiki?curid=3928596" title="Oblouk (Holan)">
Oblouk (Holan)

Oblouk (cz. "Łuk") – tomik wierszy czeskiego poety Vladimíra Holana opublikowany w 1934. Należy do pierwszej fazy rozwoju liryki poety. Utwory składające się na tomik są przeważnie napisane wierszem nieregularnym. W ten sposób Holan napisał także sonety "Slavnost" ("Samoten, sám a do váh víček hozen") i "Podnebesí" ("Ó ptáci krajností, kéž také mé rty zvete").

</doc>
<doc id="3928597" url="https://pl.wikipedia.org/wiki?curid=3928597" title="Krzywonóg półskrzydlak">
Krzywonóg półskrzydlak

Krzywonóg półskrzydlak ("Valgus hemipterus" L.) – gatunek niewielkiego roślinożernego chrząszcza z rodziny poświętnikowatych (Scarabaeidae). Jedyny przedstawiciel rodzaju "Valgus" w Europie.
Taksonomia.
Gatunek ten opisany został po raz w 1758 roku pierwszy przez Karola Linneusza w dziesiątym wydaniu "Systema Naturae" pod nazwą "Scarabaeus hemipterus". Jako miejsce typowe wskazano Niemcy.
Rozmieszczenie geograficzne.
Występuje na północnej półkuli. Spotykany od Kaukazu i Turcji, przez Europę wschodnią i środkową po Holandię. Występuje również w północnej Afryce. Introdukowany do Ameryki Północnej, gdzie był notowany w Ontario, Michigan i Ohio.
Morfologia.
Chrząszcz (imago) osiąga 6-10 mm. Ciało lekko spłaszczone i czarne lub czarnobrązowe. Na stronie grzbietowej pokryte łuskami w kolorze czarnym i białym układającymi się we wzór. Wyraźny dymorfizm płciowy. U samca ostatni segment odwłoka owalny, u samicy zaopatrzony w długi piłkowany wyrostek. Jasne wzory na pokrywach i przedpleczu u samca stanowczo wyraźniejsze. 
Cykl rozwojowy i aktywność.
Imago najczęściej spotykane w okresie od maja do lipca na kwiatach lub w okolicy drzew. W słoneczne dni chętnie podejmuje loty. 
Samica składa jaja w maju i czerwcu do wnętrza butwiejącego drewna z użyciem wyrostka na końcu odwłoka. Larwy rozwijają się w rozkładającym się drewnie brzóz, topoli, wierzb, jesionów, drzew owocowych. Żerowanie w postaci larwy trwa 1 rok. Pod koniec lata zawiązuje poczwarkę we wcześniej przygotowanej kolebce na końcu korytarza larwalnego. Jesienią z poczwarki wydostaje się imago, które zimuje w kolebce poczwarkowej.

</doc>
<doc id="3928598" url="https://pl.wikipedia.org/wiki?curid=3928598" title="KH-7 25">
KH-7 25

KH-7 25 – amerykański satelita rozpoznawczy; dwudziesty piąty statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm.
Opis.
Głównym komponentem satelity był aparat fotograficzny wyprodukowany przez Eastman Kodak, do którego światło trafiało za pomocą systemu luster i zwierciadła optycznego. Naświetlona w aparacie błona fotograficzna zestawem rolek była przesuwana do kapsuły-lądownika. Po wykonaniu zaplanowanych zdjęć kapsuła oddzielała się od satelity, lądowała na spadochronie w rejonie Pacyfiku i była przechwytywana w powietrzu przez specjalnie do tego przystosowany samolot C-130 Hercules. 
Stabilizację satelity zapewniał system składający się z dwóch dodatkowych pomocniczych kamer i zestawu silników korekcyjnych. Jedna z tych kamer skierowana była na wybrane gwiazdy. W przypadku wykrycia tendencji do utraty kontaktu z gwiazdami, uruchamiane były silniczki korekcyjne. 
Misja.
Misja rozpoczęła się 15 lutego 1966 roku, kiedy rakieta Atlas Agena D wyniosła z kosmodromu Vandenberg na niską orbitę okołoziemską 25 satelitę z serii KH-7. Po znalezieniu się na orbicie satelita wykonał zdjęcia bazy rakietowej w okolicach Bajkonuru, gdzie testowano pociski balistyczne ICBM. Sfotografował łącznie 10 z 25 znanych kompleksów startowych ICBM, a także trzy bazy okrętów podwodnych. Zidentyfikowano także jedno nowe stanowisko startowe pocisków ICBM. Stanowisko w miejscowości Ugoinyy zidentyfikowano jako obsługujące zarówno pociski ICBM jak i MRBM.
Satelita spłonął w atmosferze 22 lutego 1966 roku.

</doc>
<doc id="3928601" url="https://pl.wikipedia.org/wiki?curid=3928601" title="Dekpol">
Dekpol

Dekpol – polska firma z siedzibą w Pinczynie działająca od 1993 roku. Dekpol specjalizuje się w usługach generalnego wykonawstwa, produkcji osprzętu do maszyn budowlanych (w szczególności łyżek koparkowych) oraz w działalności deweloperskiej. Największy udział w przychodach zajmują usługi w zakresie Generalnego Wykonawstwa. Firma posiada duże doświadczenie w realizacji obiektów przemysłowych, użyteczności publicznej, sportowych i rekreacyjnych, a także obiektów ochrony środowiska. Dekpol prowadzi też roboty drogowe, sanitarne i hydrotechniczne. Spółka jest również producentem łyżek i osprzętów przeznaczonych do maszyn budowlanych. Współpracuje m.in. z koncernami CAT, Doosan Bobcat, Volvo i Komatsu. Jej produkty sprzedawane są do Norwegii, Szwecji, Niemiec i Wielkiej Brytanii, a także do Maroka i Australii. Działalność deweloperska to trzeci segment działalności Dekpol, realizowany przede wszystkim w Polsce Północnej. Firma oferuje mieszkania, apartamenty condo oraz lokale usługowe. Od stycznia 2015 roku akcje Dekpol notowane są na Giełdzie Papierów Wartościowych w Warszawie.

</doc>
<doc id="3928602" url="https://pl.wikipedia.org/wiki?curid=3928602" title="Chicago River">
Chicago River



</doc>
<doc id="3928603" url="https://pl.wikipedia.org/wiki?curid=3928603" title="Józef Sapierzyński">
Józef Sapierzyński

Józef Sapierzyński (ur. 22 lipca 1923 w Sagajach, zm. 15 grudnia 2010 w Warszawie) – polski ekonomista, urzędnik i polityk, poseł na Sejm PRL VI kadencji.
Życiorys.
Uzyskał wykształcenie wyższe, z zawodu ekonomista. W 1943 wywieziono go na roboty przymusowe, z których zbiegł. W 1944 przystąpił do Armii Radzieckiej. Walczył na 2 Froncie Białoruskim w 56 Pułku Gwardyjskim. W 1945 został ranny i dostał się do niewoli, w wyniku czego znalazł się w obozie Stutthof. Po wojnie zatrudniony był jako urzędnik gminny. W 1948 został zastępcą pełnomocnika, a potem był pełnomocnikiem rządu ds. podatku gruntowego w Bielsku Podlaskim, Siemiatyczach i Wysokiem Mazowieckiem. W 1953 podjął pracę w administracji terenowej w Łomży – początkowo jako kierownik wydziału finansowego, a potem jako powiatowy pełnomocnik ds. skupu. W 1957 został przewodniczącym prezydium Powiatowej Rady Narodowej. W latach 1958–1971 pełnił obowiązki przewodniczącego prezydium PRN w Ełku. Od 1971 pełnił funkcję prezesa Wojewódzkiego Komitetu Zjednoczonego Stronnictwa Ludowego w Białymstoku. W 1972 uzyskał mandat posła na Sejm PRL w okręgu Augustów. Zasiadał w Komisji Prac Ustawodawczych oraz w Komisji Przemysłu Lekkiego.

</doc>
<doc id="3928608" url="https://pl.wikipedia.org/wiki?curid=3928608" title="Indonezyjska Partia Chłopów">
Indonezyjska Partia Chłopów

Indonezyjska Partia Chłopów () – indonezyjska partia polityczna, założona w grudniu 1945 roku w Purwakarcie. 
W wyborach do konstytuanty w 1955 roku, ugrupowanie zdobyło 30 060 głosów, uzyskując w ten sposób jedno miejsce.

</doc>
<doc id="3928612" url="https://pl.wikipedia.org/wiki?curid=3928612" title="Lorenzo Ilarione Randi">
Lorenzo Ilarione Randi

Lorenzo Ilarione Randi (ur. 12 lipca 1818 w Bagnacavallo, zm. 20 grudnia 1887 w Rzymie) – włoski duchowny katolicki, wysoki urzędnik Kurii Rzymskiej, kardynał.
Życiorys.
Urodził się w Bagnacavallo w diecezji Faenza jako najstarszy z pięciorga dzieci Paolo Antonio i hrabiny Arcangeli Biancoli. Na kapłana kształcił się w seminarium rodzinnej diecezji oraz na Papieskiej Akademii Kościelnej. Wyświęcony 14 marca 1841 przez biskupa Faenza Giovanniego Benedetto Folicaldi. Następnie pracował na różnych stanowiska dla Kurii Rzymskiej i Państwa Kościelnego. M. in. jako audytor Rady Stanu, audytor Ministerstwa Spraw Wewnętrznych, prałat referendarz. W latach 1852 - 1865 delegat apostolski w: Rieti (1852-1854), Perugii (1854-1856), gdzie miał nieporozumienia z arcybiskupem Perugii kard. Gioacchino Peccim (późniejszym papieżem), Ankonie (1856-1860) i Civitavecchia (1860-1865). Dyrektor generalny policji od 1865 do zdobycia Rzymu przez Królestwo Włoch i upadku Państwa Kościelnego w 1870. W latach 1866 – 1875 wicekamerling Świętego Kościoła Rzymskiego.
15 marca 1875 papież Pius IX mianował go in pectore kardynałem diakonem. Nominację ogłoszono 17 września 1875. Jego diakoniami tytularnymi były: S. Maria in Cosmedin (1875 - 1884, 1884 - 1887 "in commendum"), S. Maria in Via Lata (1884 - 1887). Brał udział w konklawe w 1878, gdzie był oponentem kard. Gioacchino Pecciego, który został wybrany papieżem. Później pracował w Kongregacji Rozkrzewiania Wiary, gdzie odpowiadał za sprawy ekonomiczne. Od 1884 do śmierci protodiakon Kolegium Kardynalskiego. Zmarł 20 grudnia 1887 w Rzymie na atak apopleksji.

</doc>
<doc id="3928613" url="https://pl.wikipedia.org/wiki?curid=3928613" title="Vanutí (Holan)">
Vanutí (Holan)

Vanutí ("Powiew") – tomik wierszy czeskiego poety Vladimíra Holana opublikowany w 1932. Zalicza się do pierwszej, symbolistycznej i hermetycznej, fazy rozwoju liryki poety. Utwory składające się na tomik są napisane głównie wierszem nieregularnym. Holan posługuje się też instrumentacją głoskową.

</doc>
<doc id="3928614" url="https://pl.wikipedia.org/wiki?curid=3928614" title="Edward Wiesiołek">
Edward Wiesiołek

Edward Wiesiołek (ur. 9 maja 1929 w Serokach, zm. 22 kwietnia 2016) – polski rolnik i działacz ruchu ludowego, poseł na Sejm PRL VI kadencji.
Życiorys.
Uzyskał wykształcenie podstawowe. Pracował we własnym gospodarstwie rolnym w Leżenicy. W 1952 wstąpił do Zjednoczonego Stronnictwa Ludowego, w którym był prezesem koła w Leżenicy-Kolonii oraz wiceprezesem Gminnego Komitetu w Szydłowie. W 1955 zasiadł w Gromadzkim Komitecie Frontu Jedności Narodu i w prezydium Gromadzkiej Rady Narodowej w Szydłowie. Pełnił również funkcje sołtysa Leżenicy i sekretarza w miejscowym Kółku Rolniczym. W 1972 uzyskał mandat posła na Sejm PRL w okręgu Szczecinek. Zasiadał w Komisji Rolnictwa i Przemysłu Spożywczego. W okresie III RP był działaczem Polskiego Stronnictwa Ludowego.
Został pochowany na cmentarzu komunalnym w Leżenicy.

</doc>
<doc id="3928616" url="https://pl.wikipedia.org/wiki?curid=3928616" title="Józef Przyłuski">
Józef Przyłuski

Józef Przyłuski (ur. 15 kwietnia 1938 w Warszawie) – polski rolnik, poseł na Sejm PRL VI kadencji.
Życiorys.
Po ukończeniu liceum ogólnokształcącego w 1958 podjął studia na Politechnice Warszawskiej. Po dwóch latach je przerwał i przejął gospodarstwo rolne rodziców w Kopanie, w którym odtąd pracował. Zasiadał w zarządzie powiatowym Związku Młodzieży Polskiej, był także członkiem Związku Młodzieży Wiejskiej. W 1965 wstąpił do Zjednoczonego Stronnictwa Ludowego, gdzie m.in. zasiadał w prezydium Powiatowego Komitetu, pełnił funkcję prezesa Gminnego Komitetu, a także był sekretarzem koła. W 1972 uzyskał mandat posła na Sejm PRL w okręgu Pruszków. Zasiadał w Komisji Nauki i Postępu Technicznego.

</doc>
<doc id="3928620" url="https://pl.wikipedia.org/wiki?curid=3928620" title="Aleksandra Poch">
Aleksandra Poch

Aleksandra Poch (ur. 10 maja 1932 w Środzie Wielkopolskiej, zm. 8 lutego 2014) – polska rolniczka, poseł na Sejm PRL VI kadencji.
Życiorys.
Uzyskała wykształcenie podstawowe, prowadziła rodzinne gospodarstwo rolne. Zasiadała w Powiatowym Komitecie Zjednoczonego Stronnictwa Ludowego i w Powiatowej Radzie Narodowej w Środzie Wielkopolskiej. Przewodniczyła Radzie Powiatowej Koła Gospodyń Wiejskich. Była także członkinią Rady Okręgowej Spółdzielni Mleczarskiej i Sekcji Kobiecej przy Gminnej Spółdzielni „Samopomoc Chłopska”. W 1972 uzyskała mandat posła na Sejm PRL w okręgu Gniezno. Zasiadała w Komisji Pracy i Spraw Socjalnych.

</doc>
<doc id="3928621" url="https://pl.wikipedia.org/wiki?curid=3928621" title="Towarzystwo Autorów i Wydawców Prac Naukowych &quot;Universitas&quot;">
Towarzystwo Autorów i Wydawców Prac Naukowych &quot;Universitas&quot;



</doc>
<doc id="3928624" url="https://pl.wikipedia.org/wiki?curid=3928624" title="Raphaël Balla Guilavogui">
Raphaël Balla Guilavogui



</doc>
<doc id="3928625" url="https://pl.wikipedia.org/wiki?curid=3928625" title="Piotr Alicki">
Piotr Alicki

Piotr Stanisław Alicki (ur. 1964) – polski menedżer i bankowiec, wieloletni specjalista w zakresie zarządzania IT w obszarze bankowości, Prezes Zarządu Krajowej Izby Rozliczeniowej S.A.
Życiorys.
Absolwent Wydziału Matematyki i Fizyki Uniwersytetu im. Adama Mickiewicza w Poznaniu.
W latach 1990–1998 zatrudniony w Pomorskim Banku Kredytowym S.A. w Szczecinie w Departamencie Informatyki. Od 1997 r. jako Dyrektor kierował projektowaniem, rozwojem, wdrożeniami i eksploatacją systemów transakcyjnych banku.
W latach 1999–2010 pełnił funkcję Dyrektora Departamentu Rozwoju i Utrzymania Systemów Informatycznych w Banku Pekao S.A. Zajmował się m.in. realizacją fuzji informatycznej czterech banków: Pekao S.A., PBKS S.A., BDK S.A. i PBG S.A., wdrażał Zintegrowany System Informatyczny. Kierował integracją informatyczną i migracją z systemów BPH S.A. do systemów Pekao S.A., uczestniczył w pracach zespołu odpowiedzialnego za całość procesu integracji.
Od 2000 r. członek Rady Nadzorczej Krajowej Izby Rozliczeniowej S.A., a w latach 2005-2010 jej przewodniczący. W okresie 2002-2016 zasiadał w Radzie ds. Systemu Płatniczego działającej przy Narodowym Banku Polskim, gdzie reprezentował Bank Pekao S.A. (2002-2010) oraz PKO Bank Polski S.A. (2010-2016).
W PKO Banku Polskim S.A. od listopada 2010 r. do października 2016 r. jako Wiceprezes Zarządu nadzorujący Obszar Informatyki i Usług. Realizował m.in. integrację Inteligo do systemów banku, fuzję i integrację Nordea Bank Polska do PKO Banku Polskiego S.A. oraz budowę i wdrożenie systemu płatności mobilnych IKO, na bazie którego utworzono Polski Standard Płatności (BLIK).
W latach 2011–2015 zasiadał w Radzie Dyrektorów Visa Europe, gdzie reprezentował PKO Bank Polski S.A. oraz inne banki z Polski i siedmiu krajów subregionu.
Od 2 listopada 2016 r. na stanowisku Prezesa Zarządu Krajowej Izby Rozliczeniowej S.A., zastąpiwszy na tym miejscu Kazimierza Małeckiego.

</doc>
<doc id="3928626" url="https://pl.wikipedia.org/wiki?curid=3928626" title="Winchmore Hill">
Winchmore Hill

Winchmore Hill – dzielnica Londynu, w Wielkim Londynie, leżąca w gminie Enfield. Leży 13,4 km od centrum Londynu. W 2011 roku dzielnica liczyła 13 403 mieszkańców.

</doc>
<doc id="3928627" url="https://pl.wikipedia.org/wiki?curid=3928627" title="Mozartiana (Holan)">
Mozartiana (Holan)

Mozartiana – dwuczęściowy cykl wierszy czeskiego poety Vladimíra Holana, opublikowany w całości w 1963. Poświęcony został kompozytorowi Wolfgangowi Amadeuszowi Mozartowi. Stanowi hołd poety dla artysty, którego Holan uważał za największego twórcę w dziejach muzyki. Pierwsza seria wierszy o Mozarcie powstała w 1937, z okazji 150. rocznicy praskiej premiery opery "Don Giovanni". Została ona wydrukowana w tomiku "Záhřmotí" w 1940. Publikując całość cyklu Holan wrócił na rynek wydawniczy po dłuższej przerwie, spowodowanej sytuacją polityczną w latach stalinizmu.
Przekład.
Fragmenty cyklu o Mozarcie przełożył na język polski Marian Grześczak. Przekład został opublikowany w wyborze liryki Holana "Płacz symbolów", wydanym w 1978. Z pierwszej części cyklu Grześczak wybrał wiersze III ("Cień pisany na sopran") i VII ("czarny posłaniec"), z części drugiej zaprezentował utwory I, VII, IX("Don Juan"), XI, XII, XIII, XIV, XIX, XXVII ("La belle dame sans merci"), XXIX (oznaczony †) i XXX ("Bertramka"). Fragmenty drugiej serii "Mozartian" w wersji Grześczaka znalazły się również w tomiku "Poezje wybrane" Holana z tego samego roku.

</doc>
<doc id="3928628" url="https://pl.wikipedia.org/wiki?curid=3928628" title="Alexis Aly Tagbino">
Alexis Aly Tagbino



</doc>
<doc id="3928629" url="https://pl.wikipedia.org/wiki?curid=3928629" title="Ferrari SF70H">
Ferrari SF70H

Ferrari SF70H – samochód Formuły 1, skonstruowany przez Ferrari na sezon 2017. Kierowcami bolidu zostali: Sebastian Vettel, oraz Kimi Räikkönen.
Prezentacja.
Prezentacja bolidu odbyła się 24 lutego 2017 roku. Nazwa SF70H została wybrana ze względu na siedemdziesięciolecie istnienia marki Ferrari.

</doc>
<doc id="3928634" url="https://pl.wikipedia.org/wiki?curid=3928634" title="Oliver Paipoonge (Ontario)">
Oliver Paipoonge (Ontario)



</doc>
<doc id="3928635" url="https://pl.wikipedia.org/wiki?curid=3928635" title="Shuniah (Ontario)">
Shuniah (Ontario)



</doc>
<doc id="3928637" url="https://pl.wikipedia.org/wiki?curid=3928637" title="Brethour (Ontario)">
Brethour (Ontario)



</doc>
<doc id="3928639" url="https://pl.wikipedia.org/wiki?curid=3928639" title="Evanturel (Ontario)">
Evanturel (Ontario)



</doc>
<doc id="3928641" url="https://pl.wikipedia.org/wiki?curid=3928641" title="Tommy Cash">
Tommy Cash

Tommy Cash, właściwie Tomas Tammemets (ur. 18 listopada 1991 w Tallinnie) – estoński raper, piosenkarz i projektant mody. Popularność zyskał dzięki ekscentrycznemu wizerunkowi i stylowi muzycznemu, który sam artysta definiuje jako "post-soviet rap".
Biografia.
Wczesne życie.
Tammemets urodził i wychował się w rosyjskojęzycznej dzielnicy Kopli w stolicy niepodległej Estonii, Tallinnie jako syn Estończyka i estońskiej Ukrainki o korzeniach kazachskich. Jako 15 latek zaczął ćwiczyć taniec i jazdę konną. Jako nastolatek był osobą samotną, wyróżniającą się zarówno ubiorem, jak i gustem muzycznym. Słuchał Kanyego Westa, który wywarł duże znaczenie na jego późniejszej karierze muzycznej. 
Kariera muzyczna.
Jego pierwszy występ miał miejsce w grudniu 2012 na pokazie mody niedaleko Talinna. Pierwszym singlem wydanym pod pseudonimem Tommy Cash był utrzymany w klimacie cloud rapu utwór "Guez Whoz Bak", który ukazał się we wrześniu 2013 wraz z ekscentrycznym teledyskiem, stanowiącym wprowadzeniem do wizerunku artysty. 
Kariera estońskiego rapera początkowo skupiała się w rodzimym kraju oraz innych państwach bałtyckich, jednak prędko zaczęła rosnąć jego popularność także w Rosji. Kolejne single artysty, wydane w 2014 i 2015, zyskały słuchaczy w krajach Europy Środkowej i Wschodniej, w tym w Polsce. W kształtowaniu się wizerunku nieszablonowego rapera pomogły również kolejne teledyski. Wydany w połowie 2015 roku utwór "Prorapsuperstar" ze ścieżką dźwiękową, będącą remiksem utworu Enyi "Only Time", wpisał się teledyskiem w estetykę vaporwave. Z kolei pierwsza współpraca artysty miała miejsce przy okazji singla "Give Me Your Money" rosyjskiej grupy Little Big. Teledysk będący parodią i satyrą na rosyjską kulturę obejrzało na portalu YouTube do 2019 już prawie 47 milionów razy.
Popularność międzynarodowa.
W 2016 kariera artysty zyskała rozpędu dzięki trasie koncertowej po Europie, gdzie raper odwiedził m.in. Niemcy, Francję, Austrię i Hiszpanię. Rewolucyjnym momentem w karierze estońskiego rapera było wypuszczenie teledysku do utworu "Winaloto", który ukazał się w lipcu 2016. Utrzymany w klimacie innowacyjnych elektronicznych brzmień, nawiązujących do muzyki trapowej utwór, jest najpopularniejszym dotychczasowym singlem rapera i sprowadził na niego uwagę wielu muzycznych dziennikarzy oraz krytyków z całej Europy. Wielu w stylu muzycznym Estończyka oprócz przerysowanych nawiązań do rosyjskiego języka i kultury dostrzega także inspirację południowoafrykańską grupą Die Antwoord. Artysta przyznaje, iż wszystkie teledyski oraz scenariusze do nich powstają w wyniku jego własnych pomysłów, bierze on aktywny udział także w ich realizacji.
Występy w Polsce.
Tommy Cash po raz pierwszy wystąpił w Polsce 23 września 2016 podczas Up To Date Festival w Białymstoku. Jego kolejny koncert miał miejsce 18 listopada 2016 w Warszawie w klubie Cafe Kulturalna, a następny odbył się 12 sierpnia 2021 roku podczas FEST Festivalu w Chorzowie.
Wyróżnienia.
26 stycznia 2017 Tommy Cash otrzymał nagrodę Estonian Music Awards za teledysk do "Winaloto".

</doc>
<doc id="3928645" url="https://pl.wikipedia.org/wiki?curid=3928645" title="New Liskeard (Ontario)">
New Liskeard (Ontario)



</doc>
<doc id="3928646" url="https://pl.wikipedia.org/wiki?curid=3928646" title="Thornloe (Ontario)">
Thornloe (Ontario)



</doc>
<doc id="3928650" url="https://pl.wikipedia.org/wiki?curid=3928650" title="Wygrzywalski">
Wygrzywalski



</doc>
<doc id="3928652" url="https://pl.wikipedia.org/wiki?curid=3928652" title="Komunistyczna Partia Północnego Kalimantanu">
Komunistyczna Partia Północnego Kalimantanu

Komunistyczna Partia Północnego Kalimantanu – założona 30 marca 1971 roku, komunistyczna partia polityczna, działająca w malezyjskim stanie Sarawak w północnej części wyspy Borneo. Ugrupowanie zrzeszało w dużej mierze etnicznych Chińczyków zamieszkujących Sarawak. Z tego też względu, partia utrzymywała bliskie relacje z Chińską Republiką Ludową.
Powstanie w Sarawaku.
Formacje zbrojne działające przy ugupowaniu (Armia Ludowa Kalimantanu Północnego\"Pasukan Rakyat Kalimantan Utara" oraz Partyzanckie Siły Ludowe Sarawaku/"Pasukan Gerilya Rakyat Sarawak"), brały aktywny udział w powstaniu. Partia sprzeciwiała się kolonializmowi brytyjskiemiu oraz przyłączeniu Sarawaku do nowo utworzonej Federacji Malezji.
Zakończenie działalności.
Partia zakończyła swoją działalność w 1990 roku, po podpisaniu porozumienia pokojowego (17 października 1990) pomiędzy siłami powstańczymi, a rządem stanowym.

</doc>
<doc id="3928653" url="https://pl.wikipedia.org/wiki?curid=3928653" title="Garth Davis">
Garth Davis

Garth Davis (ur. 23 września 1974 w Brisbane) – australijski reżyser filmowy i telewizyjny.
Kariera.
Davis rozpoczął karierę filmową jako producent reklam telewizyjnych. W 2005 nagrodzono jego film krótkometrażowy "Alice" z 2003 podczas australijskiego Flickerfest International Short Film Festival. Za wyreżyserowane przez siebie odcinki serialu "Tajemnice Laketop" z 2013 Davis otrzymał nominacje do nagród Emmy oraz BAFTA. 
W 2017 film Davisa "Lion. Droga do domu" z Devem Patelem i Nicole Kidman, zrealizowany w koprodukcji australijsko-amerykańsko-brytyjski został nominowany do Oscara w sześciu kategoriach, w tym dla najlepszego filmu W tym samym roku Amerykańska Gildia Reżyserów Filmowych uhonorowała Davisa nagrodą DGA za najlepsze osiągnięcie reżyserskie w pierwszym filmie fabularnym.

</doc>
<doc id="3928654" url="https://pl.wikipedia.org/wiki?curid=3928654" title="Clerkenwell">
Clerkenwell

Clerkenwell – dzielnica Londynu, w Wielkim Londynie, leżąca w gminie Islington. Leży 1,7 km od centrum Londynu. W 2011 roku dzielnica liczyła 11 490 mieszkańców.
Weteran powstania listopadowego, Lucjan Plater w kościele St. James w Clerkenwell zawarł w dniu 13 X 1836 r. związek małżeński z Charlottą Price Duffus (1813-1885; synem jej kuzynki był Thomas Hardy), córką plantatora z Indii Zachodnich. Ślubu udzielał brat Charlotty – John Duffus.

</doc>
<doc id="3928660" url="https://pl.wikipedia.org/wiki?curid=3928660" title="Mistrzostwa Europy w układaniu Kostki Rubika 2004">
Mistrzostwa Europy w układaniu Kostki Rubika 2004

Mistrzostwa Europy w układaniu Kostki Rubika 2004 (ang "European Rubik's Games Championship 2004") – oficjalny turniej w speedcubingu o charakterze międzynarodowym zorganizowany przez World Cube Association.
Na organizatora mistrzostw wybrano Holandię. Mistrzostwa odbyły się w "Nemo Science Centre" w Amsterdamie w dniach 7 i 8 sierpnia. W Mistrzostwach wzięli udział zawodnicy z 15 państw w łącznej liczbie 47 osób.
Oficjalnym delegatem WCA był Ron van Bruchem.

</doc>
<doc id="3928663" url="https://pl.wikipedia.org/wiki?curid=3928663" title="William Christie">
William Christie



</doc>
<doc id="3928664" url="https://pl.wikipedia.org/wiki?curid=3928664" title="Biała (rejon jampolski)">
Biała (rejon jampolski)

Biała (ukr. Біла, ros. Белая) – wieś na Ukrainie, w obwodzie winnicki, w rejonie jampolskim, nad Murafą.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3928668" url="https://pl.wikipedia.org/wiki?curid=3928668" title="Zbór Świeckiego Ruchu Misyjnego „Epifania” w Szczecinie">
Zbór Świeckiego Ruchu Misyjnego „Epifania” w Szczecinie

Zbór Świeckiego Ruchu Misyjnego „Epifania” w Szczecinie – chrześcijański unitariański zbór badacki działający w Szczecinie od 1954 roku. Należy do Świeckiego Ruchu Misyjnego „Epifania”.
Siedziba zboru mieści się w kaplicy zborowej przy ul. Wawrzyniaka 7e.
Historia.
Po II wojnie światowej na ziemie odzyskane, przyjechało kilka rodzin, które 1 września 1954 roku założyły zbór. Początkowo zebrania odbywały się w prywatnym mieszkaniu przewodniczącego zboru Teodora Kozaka przy ul. Poniatowskiego. W czerwcu 1958 roku zbór został zalegalizowany przez władze miejskie. 12 czerwca 1963 roku zbór otrzymał do użytkowania salę modlitw przy ul. Wawrzyniaka 7e, która 28 czerwca 1971 roku przeszła na własność Świeckiego Ruchu Misyjnego „Epifania”. W 2015 roku zbór liczył około 30 ochrzczonych osób.

</doc>
<doc id="3928671" url="https://pl.wikipedia.org/wiki?curid=3928671" title="Chup Chup Ke">
Chup Chup Ke



</doc>
<doc id="3928675" url="https://pl.wikipedia.org/wiki?curid=3928675" title="Kniha lesů, vod a strání (Neumann)">
Kniha lesů, vod a strání (Neumann)

Kniha lesů, vod a strání (cz. "Księga lasów, wód i zboczy") – tomik wierszy czeskiego poety Stanislava Kostki Neumanna, opublikowany w 1914, wyrażający witalistyczne podejście autora do świata materialnego, zwłaszcza do przyrody.
Treść.
Tomik jest dziełem obszernym. Najbardziej znanym utworem z omawianego tomiku jest "Vstupní modlitba" ("Modlitwa wstępna"), rozpoczynająca się programowym sformułowaniem "Ve jménu života i radosti i krásy". Zbiorek zawiera też utwory "Prolog", "Ocúny", "Září", "Oběť poděkovací", "Dubisko padlo", "Tam, kde město počíná", "Na podzimním slunci", "Pytláci", "Se složenými vesly", "Listopad mezi buky", "Doma", "Vločky jdou", "Vysoko uprostřed lesů", "Leden", "Zimní noc", "Prosté sloky I-II", "Ojíněly lesy", "Spánek únorový", "Noc přípravy", "Březen", "U děravé skály", "Jarní zvěstování", "Jiné renoveau", "Na skalkách", "Jarní kvítí", "V dubnu", "Hučí plaz", "Dubnové scherzo", "Stesk na jaře", "V den větrný", "Zpěv země", "Lamači", "Bouře", "V modřinech", "Kaštan", "Kukaččino volání", "Poledne v seči", "Strašidla v kraji", "Střevlici", "Dedikace", "Chvála nahoty", "Lípa", "Autoportrét v červnu", "Polemika", "Improvizace", "Genesis", "Stezka", "Píseñ světlušek", "Ke chvále země I-II", "Vzpomínka v den šerý", "V seči", "Letní apostrofa", "Dub", "Villegiatura", "Maková kytice", "Ryba", "Továrna", "Andante", "Stesk na konci léta", "Sloky nepojmenované", "Křehké štěstí" i "Epilog".
Forma.
Utwory składające się na tomik są pisane zarówno wierszem regularnym, jak i wiersz wolny. Poeta wykorzystuje przede wszystkim proste strofy czterowersowe, choć używa też dłuższych zwrotek. "Vstupní modlitba" jest napisana strofą sześciowersową rymowaną abcabc, "Na podzimním slunci" jest ułożony sekstyną ababcc, zaś "Noc přípravy" strofą ośmiowersową ababcdcd.

</doc>
<doc id="3928678" url="https://pl.wikipedia.org/wiki?curid=3928678" title="Mistrzostwa europy w układaniu kostki rubika 2004">
Mistrzostwa europy w układaniu kostki rubika 2004



</doc>
<doc id="3928680" url="https://pl.wikipedia.org/wiki?curid=3928680" title="Dąb pontyjski">
Dąb pontyjski

Dąb pontyjski ("Quercus pontica" K.Koch) – gatunek rośliny z rodziny bukowatych ("Fagaceae" Dumort.). Występuje naturalnie w północno-wschodniej Turcji oraz na Kaukazie. 
Biologia i ekologia.
Występuje na wysokości od 1200 do 2300 m n.p.m. Charakteryzuje się wolnym tempem wzrostu. Jest zimotrwały. Preferuje gleby ubogie w wapń.

</doc>
<doc id="3928681" url="https://pl.wikipedia.org/wiki?curid=3928681" title="Quercus pontica">
Quercus pontica



</doc>
<doc id="3928683" url="https://pl.wikipedia.org/wiki?curid=3928683" title="Władysław Pniewski (nauczyciel)">
Władysław Pniewski (nauczyciel)

Władysław Pniewski (ur. 3 lutego 1893 w Gostyniu, zm. 22 marca 1940 w Stutthofie) – nauczyciel, publicysta, działacz oświatowy na Pomorzu Gdańskim i Kaszubach.
Życiorys.
Uczęszczał do klasycznego gimnazjum w Ostrowie Wielkopolskim oraz do gimnazjum Św. Marii Magdaleny w Poznaniu, które ukończył w 1912. Już jako uczeń gimnazjum organizował nielegalne tajne koła dokształcania i nauki języka polskiego. W 1913 złożył egzamin dojrzałości w Poznaniu i w tym samym roku rozpoczął studia na Uniwersytecie Jagiellońskim. W pierwszym semestrze studiował filozofię, a w drugim teologię. Po wybuchu I wojny światowej został wcielony do armii pruskiej i trafił na front wschodni. Po zakończeniu wojny wrócił na studia, najpierw do Wrocławia, a następnie do Poznania, które ukończył w 1920. W tym samym roku uzyskał uprawnienia do nauki w szkołach średnich i rozpoczął pracę jako nauczyciel. W latach 1920–1924 pracował w Gimnazjum im. Bergera w Poznaniu. W 1924 roku, Władysław Pniewski wystąpił do Ministerstwa Wyznań Religijnych i Oświecenia Publicznego, z prośbą o płatny urlop. W trakcie trwania urlopu objął posadę nauczyciela w Gimnazjum Polskim w Gdańsku. Podczas jego ponad 15 letniego pobytu w Gdańsku (do Gdańska przeprowadził się 19 kwietnia 1924), pracował zarówno jako nauczyciel, jak również działał aktywnie na rzecz Polonii Gdańskiej:
Poza nauczaniem, prowadził badania i prace naukowe które zaowocowały szeregiem publikacji związanych z historią i literaturą Pomorza Gdańskiego oraz zagadnień Kaszubsko-Pomorskich, między innymi: „Język polski w dawnych szkołach gdańskich”, „Ćwiczenia w poprawnej wymowie dla szkół pomorskich”, „Przegląd literatury kaszubskiej”, „Z ludowej literatury kaszubskiej”. Jest autorem monografii „Krzysztof Celestyn Mrongowiusz w okresie 1764–1855. Księga pamiątkowa”, Gdańsk 1933, „Język polski w dawnych szkołach gdańskich”, Gdańsk 1938, antologii „Morze polskie i Pomorze w Pieśni”, Gdańsk 1931. Prace z zakresu historii regionalnej: „Łużyce, przeszłość i teraźniejszość”, Gdańsk 1924, „Gdańsk w polskiej literaturze pięknej”, Gdańsk 1931.
Żonaty z Heleną z domu Rudnicką, miał dwie córki i syna: Julię, urodzoną 19 kwietnia 1924, Włodzisława, urodzonego w 1926, zmarłego w 1932, Eugenię Janinę Annę, urodzoną 11 listopada 1929. Nie skorzystał z możliwości wyjazdu tuż przed wybuchem II wojny światowej, został aresztowany w październiku 1939 i osadzony w obozie koncentracyjnym Stutthof. W dniu 22 marca 1940, wraz z 67 działaczami polonijnymi Wolnego Miasta Gdańska został rozstrzelany. Zbiorowa mogiła została odnaleziona dopiero w listopadzie 1946. Pogrzeb Władysława Pniewskiego odbył się w dniu 4 kwietnia 1947. Spoczął w Alei Zasłużonych na Cmentarzu Ofiar Hitleryzmu na gdańskiej Zaspie.
Upamiętnienie.
W Gdańsku Wrzeszczu istnieje ulica Władysława Pniewskiego (przed wojną ulica Taubenweg). Jest on również patronem II Liceum Ogólnokształcącego w Gdańsku.

</doc>
<doc id="3928684" url="https://pl.wikipedia.org/wiki?curid=3928684" title="Jadwiga Mora-Mieszkowska">
Jadwiga Mora-Mieszkowska

Jadwiga Mora-Mieszkowska (nazwisko konsp. Jadwiga Kulczyńska ps. „Staszka”, „Służka”; ur. 8 marca 1918 w Krakowie – zm. 11 listopada 2005 w Warszawie) – polska lekarka, prezes Towarzystwa Lekarskiego Warszawskiego, przez wiele lat związana z Akademią Medyczną w Gdańsku. W czasie II wojny światowej żołnierka ZWZ-AK, służyła w oddziale „Dysk”, w którym w czasie powstania warszawskiego dowodziła jedną z drużyn.
Żołnierz Krakowskiego Okręgu ZWZ-AK w zgrupowaniu mjr „Galicy” - Obwód Rabka. Przed wybuchem powstania warszawskiego zameldowana w Warszawie na ul. Hożej 64 w dzielnicy Śródmieście. Niedługo po przyjeździe z Krakowa do Warszawy Jadwiga Mora-Mieszkowska została przydzielona do oddziału dywersji i sabotażu kobiet „Dysk” w Kedywie Komendy Głównej Armii Krajowej, gdzie przeszła odpowiednie przeszkolenie saperskie i bakteriologiczno-toksyczne. Jako instruktorka szkoleniowa tego oddziału brała m.in. udział w rozpoznaniu obiektów przed akcjami Oddziałów Dyspozycyjnych Kedywu KG AK. Prowadziła również kursy w podziemnej szkole podchorążych i przez pewien czas pracowała w konspiracyjnym lokalu kontaktowym w cukierni Jadwigi Twarowskiej (kryptonim „Cukierenka”). Uzyskawszy stopień dowódcy 2. drużyny, wkrótce potem Mora-Mieszkowska objęła stanowisko zastępcy komendantki „Dysku”, kpt. Wandy Gertz „Leny”. Po powstaniu trafiła do niewoli niemieckiej. Jako jeniec Stalagu IV B Zeithain (numer jeniecki 299593), gdzie Mora-Mieszkowska pracowała jako sanitariuszka i pielęgniarka w obozowym oddziale wewnętrznym i gruźliczym. 
Okres tużpowojenny członkini powstańczego „Dysku” spędziła na studiach medycznych w Belgii i Poznaniu, a następnie w Gdańsku, gdzie przez wiele lat pracowała jako lekarz na Akademii Medycznej. Pełniła również funkcję prezesa Towarzystwa Lekarskiego Warszawskiego. 
Za swoje liczne zasługi podczas wojny i Powstania Jadwiga Mora-Mieszkowska została uhonorowana Krzyżem Walecznych, Krzyżem Armii Krajowej oraz Warszawskim Krzyżem Powstańczym.
Jadwiga Mora-Mieszkowska zmarła w wieku 87 lat w Warszawie.

</doc>
<doc id="3928687" url="https://pl.wikipedia.org/wiki?curid=3928687" title="Paint the Sky with Stars">
Paint the Sky with Stars

Paint the sky with stars – kompilacja największych przebojów z lat 1986–1997, nagranych przez irlandzką piosenkarkę i kompozytorkę Enyę wydany w 3 listopada 1997 r. nakładem wytwórni Warner Music. Jest to pierwszy wydany przez artystkę best-of, przy okazji obchodów 10-lecia kariery artystki.
Lista utworów.
Zawiera 16 kompozycji, w tym dwie wcześniej niepublikowane, napisane specjalnie na tę okazję, „Only If" i tytułową „Paint the sky with stars”.

</doc>
<doc id="3928691" url="https://pl.wikipedia.org/wiki?curid=3928691" title="Hassan Ali Khayre">
Hassan Ali Khayre

Hassan Ali Khayre (ur. 15 kwietnia 1968) – somalijski polityk, premier Somalii od 1 marca 2017 do 25 lipca 2020.
Życiorys.
Hassan Ali Khayre urodził się w środkowej Somalii. Uczęszczał do szkoły podstawowej i średniej w Mogadiszu. W 1990, tuż przed wybuchem wojny domowej, wyjechał do Norwegii, gdzie w 1994 rozpoczął naukę na Uniwersytecie w Oslo. W 1998 ukończył na nim nauki polityczne oraz socjologię, a w 2001 studia MBA na Uniwersytecie Heriot-Watt w Edynburgu. 
Po powrocie do Oslo, rozpoczął pracę w pozarządowej organizacji Norwegian Refugee Council, w której od 2011 do 2014 zajmował stanowisko dyrektora regionalnego ds. Rogu Afryki. W czerwcu 2012 jego kolumna samochodów została zaatakowana przez uzbrojonych napastników na granicy somalijsko-etiopskiej.
W 2013 rozpoczął pracę dla brytyjskiej spółki wydobywczej Soma Oil &amp; Gas, z której odszedł jako dyrektor ds. Afryki w lutym 2017. W 2016 toczyło się przeciwko niemu dochodzenie specjalnego panelu ONZ, UN Somalia and Eritrea Monitoring Group (SEMG), w sprawie powiązań z islamskimi organizacjami terrorystycznymi działającymi w Somalii. Nie wykazało one jednakże takich powiązań.
23 lutego 2017 prezydent Mohamed Abdullahi Mohamed desygnował go na stanowisko premiera Somalii. 1 marca 2017 jego kandydaturę zaakceptował parlament i tego samego dnia został zaprzysiężony. 
Hassan Ali Khayre posiada obywatelstwo somalijskie oraz norweskie.

</doc>
<doc id="3928694" url="https://pl.wikipedia.org/wiki?curid=3928694" title="Wrotycz maruna">
Wrotycz maruna

Wrotycz maruna ("Tanacetum parthenium" (L.) Sch.Bip.) – gatunek rośliny z rodziny astrowatych. Występuje naturalnie we wschodniej części basenu Morza Śródziemnego, ale szeroko rozpowszechniony jako roślina uprawiana i dziczejąca – niemal w całej Europie, w Azji północnej, środkowej i na Dalekim Wschodzie, w Ameryce Północnej i w Chile. W Polsce jest gatunkiem pospolitym w uprawie i w wielu miejscach zdziczałym i zadomowionym. Rośnie w górskich zaroślach w miejscach kamienistych, nad strumieniami, a jako roślina dziczejąca zwykle na siedliskach ruderalnych: przydrożach, przypłociach, na nieużytkach. Roślina o silnej woni jest uprawiana jako ozdobna, poza tym wykorzystywana jest jako roślina lecznicza.
Biologia i ekologia.
Bylina kwitnąca w Europie Środkowej od czerwca do października.
Zastosowanie.
Meta-analiza wykazała, że skutecznie pomaga zapobiegać migrenom.

</doc>
<doc id="3928695" url="https://pl.wikipedia.org/wiki?curid=3928695" title="Tanacetum parthenium">
Tanacetum parthenium



</doc>
<doc id="3928701" url="https://pl.wikipedia.org/wiki?curid=3928701" title="Hledání přítomného času (Blatný)">
Hledání přítomného času (Blatný)

Hledání přítomného času (cz. "W poszukiwaniu teraźniejszego czasu") – tomik wierszy czeskiego poety Ivana Blatnego, opublikowany w 1947. Był on ostatnią książką poety wydaną w Czechosłowacji przed wyjazdem do Wielkiej Brytanii. Poeta posługuje się w nim wierszem regularnym. Tytuł jest aluzją do sławnego cyklu powieściowego Marcela Prousta.

</doc>
<doc id="3928702" url="https://pl.wikipedia.org/wiki?curid=3928702" title="Placówka Straży Granicznej I linii „Radły-Ługi”">
Placówka Straży Granicznej I linii „Radły-Ługi”

Placówka Straży Granicznej I linii „Radły-Ługi” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówki Straży Celnej „Ługi” i „Radły” weszły w podporządkowanie komisariatu Straży Celnej „Kamińsko” z Inspektoratu SC „Praszka”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 11 z 9 stycznia 1930 roku "w sprawie reorganizacji Wielkopolskiego Inspektoratu Okręgowego" komendant Straży Granicznej płk Jan Jur-Gorzechowski ustalił numer i nową organizację komisariatu SG „Panki”. 
Z dniem 26 sierpnia 1932 roku w komisariacie została utworzona nowa placówka Straży Granicznej I linii „Rady-Ługi”.

</doc>
<doc id="3928705" url="https://pl.wikipedia.org/wiki?curid=3928705" title="Letnie Grand Prix kobiet w skokach narciarskich">
Letnie Grand Prix kobiet w skokach narciarskich

Letnie Grand Prix kobiet w skokach narciarskich – zawody w skokach narciarskich kobiet, które są rozgrywane od 2012 roku między lipcem a wrześniem na takich samych zasadach jakie panują w Pucharze Świata. Od pierwszej edycji nieprzerwanie zwycięską passę miała reprezentantka Japonii Sara Takanashi, która triumfowała nieprzerwanie w latach 2012–2019.

</doc>
<doc id="3928706" url="https://pl.wikipedia.org/wiki?curid=3928706" title="Andrzej Wasilewski (1919–1989)">
Andrzej Wasilewski (1919–1989)

Andrzej Wasilewski (ur. 24 listopada 1919 w Radliczycach, zm. 15 marca 1989 w Warszawie) – polski lekarz weterynarii i polityk, poseł na Sejm PRL VI kadencji.
Życiorys.
Przez wiele lat był zatrudniony jako powiatowy lekarz weterynarii w Kaliszu, był radnym Powiatowej Rady Narodowej w Kaliszu. Pełnił funkcje sekretarza Komisji Rolnictwa i członka prezydium PRN. W 1972 uzyskał mandat posła na Sejm PRL w okręgu Kalisz. Zasiadał w Komisji Nauki i Postępu Technicznego. Był zastępcą naczelnika miasta i powiatu kaliskiego, pełnił urząd wicewojewody kaliskiego w latach 1975–1981.
W 1957 wstąpił do Zjednoczonego Stronnictwa Ludowego. Był wiceprezesem Wojewódzkiego Komitetu partii w Kaliszu od 1963, a od 1964 prezesem. Ponadto z ramienia ZSL był członkiem Biura Rolnego przy Komitecie Powiatowym Polskiej Zjednoczonej Partii Robotniczej. W 1969 został zastępcą członka Naczelnego Komitetu ZSL. Pełnił także funkcje przewodniczącego Zarządu Wojewódzkiego Towarzystwa Przyjaźni Polsko-Radzieckiej i prezesa Zarządu Wojewódzkiego Ochotniczej Straży Pożarnej.
Został pochowany na cmentarzu Powązkowskim w Warszawie (kwatera 299-4-22).

</doc>
<doc id="3928711" url="https://pl.wikipedia.org/wiki?curid=3928711" title="Kazimierz Piotrowski (polityk)">
Kazimierz Piotrowski (polityk)

Kazimierz Piotrowski (ur. 13 kwietnia 1925 w Pocześlu, zm. 27 września 2010) – polski rolnik, poseł na Sejm PRL VI kadencji.
Życiorys.
Syn Władysława i Walerii. Ukończywszy szkołę podstawową, pracował w rodzinnym gospodarstwie rolnym w Pocześlu. W 1957 wstąpił do Zjednoczonego Stronnictwa Ludowego, gdzie zasiadał w plenum Powiatowego Komitetu w Opolu Lubelskim oraz pełnił funkcję prezesa Gminnego Komitetu w Mazanowie. Działał także w kółkach rolniczych, w Lidze Obrony Kraju oraz w Związku Bojowników o Wolność i Demokrację. W 1972 uzyskał mandat posła na Sejm PRL w okręgu Kraśnik. Zasiadał w Komisji Pracy i Spraw Socjalnych.

</doc>
<doc id="3928713" url="https://pl.wikipedia.org/wiki?curid=3928713" title="Placówka Straży Granicznej II linii „Kłobuck”">
Placówka Straży Granicznej II linii „Kłobuck”

Placówka Straży Granicznej I linii „Kłobuck” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 11 z 9 stycznia 1930 roku "w sprawie reorganizacji Wielkopolskiego Inspektoratu Okręgowego" komendant Straży Granicznej płk Jan Jur-Gorzechowski ustalił numer i nową organizację komisariatu SG „Panki”. 
W styczniu 1930 roku placówka Straży Granicznej II linii „Kłobuck” podlegała służbowo oficerowi wywiadowczemu IG „Wieluń”, a gospodarczo komisariatowi SG „Panki”. W tym czasie wystawiała posterunek informacyjny Straży Granicznej „Krzepice”. Z dniem 22 VI 1934 posterunek informacyjny Straży Granicznej „Krzepice” został przemianowany na placówkę Straży Granicznej II linii „Krzepice” z posterunkiem „Lipie”. Posterunek „Lipie” zniesiony został z dniem 24 grudnia 1934

</doc>
<doc id="3928716" url="https://pl.wikipedia.org/wiki?curid=3928716" title="Współczynnik fi">
Współczynnik fi

Współczynnik fi (ϕ) – jedna z miar zależności, będąca współczynnikiem korelacji liniowej Pearsona dla dwóch zmiennych, z których obydwie są nominalne oraz dychotomiczne. Współczynnik fi można policzyć na dwa sposoby: używając wzoru na współczynnik fi albo (podobnie jak ma to miejsce w przypadku korelacji punktowo-dwuseryjnej) zrekodować zmienne nominalne, żeby przyjmowały wartości 0 i 1 (jest to tzw. dummy coding), a następnie policzyć dla nich współczynnik korelacji liniowej Pearsona.
Przykład zastosowania: związek między płcią (wartości: "kobieta" i "mężczyzna") a trybem studiów (wartości: "stacjonarne" i "niestacjonarne").
Rozwinięciem współczynnika fi jest współczynnik V Craméra.

</doc>
<doc id="3928723" url="https://pl.wikipedia.org/wiki?curid=3928723" title="Quercus polymorpha">
Quercus polymorpha

Quercus polymorpha Steenis – gatunek rośliny z rodziny bukowatych ("Fagaceae" Dumort.). Występuje naturalnie w południowych Stanach Zjednoczonych (w Teksasie), Meksyku (w stanach Chiapas, Hidalgo, Nuevo León, Oaxaca, Tamaulipas, San Luis Potosí i Veracruz) oraz Gwatemali. 
Biologia i ekologia.
Rośnie w lasach. Występuje na wysokości do 2100 m n.p.m.

</doc>
<doc id="3928729" url="https://pl.wikipedia.org/wiki?curid=3928729" title="Placówka Straży Granicznej II linii „Krzepice”">
Placówka Straży Granicznej II linii „Krzepice”

Placówka Straży Granicznej II linii „Krzepice” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Krzepice” weszła w podporządkowanie komisariatu Straży Celnej „Podłęże Szlacheckie” z Inspektoratu SC „Praszka”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 11 z 9 stycznia 1930 roku "w sprawie reorganizacji Wielkopolskiego Inspektoratu Okręgowego" komendant Straży Granicznej płk Jan Jur-Gorzechowski ustalił numer i nową organizację komisariatu SG „Panki”. 
Placówka Straży Granicznej II linii „Kłobuck” podlegająca służbowo oficerowi wywiadowczemu IG „Wieluń”, a gospodarczo komisariatowi SG „Panki”, wystawiała posterunek informacyjny Straży Granicznej „Krzepice”. Z dniem 22 VI 1934 posterunek informacyjny Straży Granicznej „Krzepice” został przemianowany na placówkę Straży Granicznej II linii „Krzepice” z posterunkiem „Lipie”. Posterunek SG „Lipie”zniesiony został z dniem 24 grudnia 1934 roku.
Rozkazem nr 4 z 17 grudnia 1934 roku "w sprawach [...] zarządzeń organizacyjnych i zmian budżetowych", komendant Straży Granicznej płk Jan Jur-Gorzechowski wyłączył placówkę II linii „Krzepice” z komisariatu Straży Granicznej „Rudniki” i przydzielił do komisariatu Straży Granicznej „Panki”.

</doc>
<doc id="3928733" url="https://pl.wikipedia.org/wiki?curid=3928733" title="Tężnie w Gołdapi">
Tężnie w Gołdapi

Tężnie w Gołdapi – tężnie usytuowane w Parku Zdrojowym nad jeziorem Gołdap przy promenadzie zdrojowej na terenie uzdrowiska Gołdap w województwie warmińsko-mazurskim. 
Historia.
W 2012 zapadła decyzja o budowie Parku Zdrojowego z pijalnią wód mineralnych i leczniczych oraz groty solnej i tężni. W 2013 w Parku Zdrojowym została otwarta pijalnia wód i grota solna. W Gołdapi powstała także mini tężnia. 30 kwietnia 2014 uruchomiono tężnię solankową, która została zbudowana kosztem ok. 40 mln zł, przy wsparciu finansowym Unii Europejskiej kwotą 34 mln zł.
Konstrukcja.
Tężnia o konstrukcji drewnianej ma długość 220 m i wysokość 8 m. Zasilana jest solanką 0,6% wydobywaną z utworów jury dolnej z podziemnego źródła „Gołdap Zdrój 1" z głębokości 646 m. Ze źródła tego czerpie się także wodę leczniczą chlorkowo-sodowo-fluorkową, w której stężenie składników mineralnych rozpuszczonych wynosi 5970,97 mg/dm³. Solanka spływa po tarninie, parując pod wpływem słońca i wiatru. Powstaje przy tym aerozol, którego cząsteczki przenikają przez błony śluzowe układu oddechowego i skórę. Mikroklimat wokół tężni charakteryzuje się dużą zawartością jodu, bromu, magnezu, wapnia, potasu, sodu i fluoru.
W Parku Zdrojowym znajduje się także drugi odwiert „Gołdap Zdrój 2" o głębokości 426 m gdzie z utworów górnej kredy czerpie się wodę mineralną ze znaczną zawartością sodu, chlorków oraz fluorków. Suma rozpuszczonych składników mineralnych wynosi 1226,45 mg/dm³.
Działanie lecznicze.
Uzdrowisko Gołdap reklamuje korzystanie z naturalnego inhalatorium tężni jako zalecanego przy leczeniu m.in. schorzeń górnych i niekiedy dolnych dróg oddechowych, nadciśnienia tętniczego, alergii, chorób skóry i tarczycy, zaś osobom zdrowym profilaktycznie w celu podwyższenia odporności organizmu.

</doc>
<doc id="3928738" url="https://pl.wikipedia.org/wiki?curid=3928738" title="Zapnijcie pasy">
Zapnijcie pasy

Zapnijcie pasy (wł. "Allacciate le cinture") – włoski komediodramat z 2014 w reżyserii Ferzana Özpetka z Kasią Smutniak i Francesco Arcą w rolach głównych, o więzi łączącej dwoje małżonków.
Nagrody.
Obraz otrzymał nominację do nagrody David di Donatello w 2014 w aż jedenastu kategoriach. W tym samym roku przyznano mu nagrodę Nastro d’argento w trzech kategoriach: najlepszy aktor protagonista (Kasia Smutniak), najlepszy aktor drugoplanowy (Paola Minaccioni) oraz najlepszy dyrektor castingu (Pino Pellegrino). Do tej nagrody nominowany był też w czterech innych kategoriach, m.in. dla reżysera najlepszego filmu (Ferzan Özpetek). Kompozytor Pasquale Catalano otrzymał w 2014 nagrodę Ciak d'oro za najlepszą ścieżkę dźwiękową. Do tej samej nagrody obraz był nominowany jeszcze w czterech innych kategoriach.
Fabuła.
Lecce, rok 2000. Życie wystawia dwoje małżonków na ciężką próbę. Chociaż postronnym może wydawać się, iż związek Eleny i Antonia dawno już utracił żar pierwotnego magnetyzmu, gdy kobiecie przychodzi zmierzyć się z chorobą, okazuje się, iż jej mąż staje na wysokości zadania, i oboje podejmują walkę z potężnym wrogiem.
Obsada.
W filmie wystąpili m.in.:

</doc>
<doc id="3928739" url="https://pl.wikipedia.org/wiki?curid=3928739" title="Mistrzostwa Europy w układaniu Kostki Rubika">
Mistrzostwa Europy w układaniu Kostki Rubika



</doc>
<doc id="3928740" url="https://pl.wikipedia.org/wiki?curid=3928740" title="Współczynnik korelacji punktowo-dwuseryjnej">
Współczynnik korelacji punktowo-dwuseryjnej

Współczynnik korelacji punktowo-dwuseryjnej – jedna z miar zależności, współczynnik określający poziom zależności pomiędzy z jednej strony zmienną ciągłą i ilościową oraz z drugiej strony zmienną nominalną i dychotomiczną (u której podstaw nie ma kontinuum np. płeć). Współczynnik ten można policzyć na dwa sposoby: używając wzoru na współczynnik korelacji punktowo-dwuseryjnej albo (podobnie jak ma to miejsce w przypadku współczynnika fi) zrekodować zmienną nominalną, żeby przyjmowała wartości 0 i 1 (np. kobieta 0, mężczyzna 1; jest to tzw. dummy coding), a następnie policzyć dla obu zmiennych współczynnik korelacji liniowej Pearsona.
Przykład zastosowania: związek pomiędzy płcią (wartości: "kobieta" i "mężczyzna") a wynikiem egzaminu z matematyki (wartości: od 0 do 100).

</doc>
<doc id="3928775" url="https://pl.wikipedia.org/wiki?curid=3928775" title="Agnieszka Domańska">
Agnieszka Domańska



</doc>
<doc id="3928777" url="https://pl.wikipedia.org/wiki?curid=3928777" title="Bolesław Nowaczyk (polityk)">
Bolesław Nowaczyk (polityk)

Bolesław Nowaczyk (ur. 22 sierpnia 1924 w Ustkowie, zm. 19 lipca 1993) – polski rolnik, poseł na Sejm PRL VI kadencji.
Życiorys.
Syn Józefa i Franciszki. W 1954 został zatrudniony w Powiatowej Radzie Narodowej w Krotoszynie. W tym czasie uczęszczał także do Technikum Rolniczego w Bojanowie, uzyskując wykształcenie średnie. W latach 1956–1959 i od 1961 był przewodniczącym Rolniczej Spółdzielni Produkcyjnej w Ustkowie, a w latach 1959–1961 agronomem w wydziale rolnym PRN w Ustkowie. Od 1954 należał do Zjednoczonego Stronnictwa Ludowego, gdzie zasiadał w Wojewódzkim Komitecie w Poznaniu. Zajmował stanowisko przewodniczącego rady Centralnego Związku Rolniczych Spółdzielni Produkcyjnych w Warszawie. W 1972 uzyskał mandat posła na Sejm PRL w okręgu Ostrów Wielkopolski. Pełnił funkcję zastępcy przewodniczącego Komisji Rolnictwa i Przemysłu Spożywczego.
Był żonaty ze Stanisławą z domu Pużniak (1921–2006). Pochowany na cmentarzu parafialnym w Krotoszynie.

</doc>
<doc id="3928789" url="https://pl.wikipedia.org/wiki?curid=3928789" title="Zygmunt Napora">
Zygmunt Napora

Zygmunt Napora (ur. 20 listopada 1927 w Sokolnikach, zm. 7 marca 2003 w Częstochowie) – polski rolnik i działacz ruchu ludowego, poseł na Sejm PRL V i VI kadencji.
Życiorys.
Syn Antoniego i Zofii. Uzyskał wykształcenie podstawowe, pracował we własnym gospodarstwie rolnym. Był członkiem Związku Młodzieży Wiejskiej RP „Wici”, z którym w 1948 przystąpił do Związku Młodzieży Polskiej. W 1952 wstąpił do Zjednoczonego Stronnictwa Ludowego, gdzie był prezesem koła, członkiem Gminnego Komitetu, wiceprezesem Powiatowego Komitetu, a także wiceprezesem Wojewódzkiego Komitetu w Katowicach. Zasiadał w prezydium Powiatowego Związku Kółek Rolniczych w Myszkowie. Pełnił funkcje radnego i przewodniczącego rady nadzorczej Gminnej Spółdzielni „Samopomoc Chłopska” w Żarkach. W 1969 i 1972 uzyskiwał mandat posła na Sejm PRL w okręgu Zawiercie. Przez dwie kadencje zasiadał w Komisji Handlu Wewnętrznego.

</doc>
<doc id="3928791" url="https://pl.wikipedia.org/wiki?curid=3928791" title="Test post hoc">
Test post hoc

Test "post hoc, analiza "post hoc, porównanie "post hoc" – test statystyczny wykonywany po otrzymaniu istotnej wartości "F" po przeprowadzeniu analizy wariancji. Pokazuje on, które średnie różnią się w sposób istotny statystycznie. 
Istnieją następujące testy "post hoc": test Scheffégo, test HSD Tukeya, test Dunnetta, test Newmana-Keulsa, test Ryana, test Duncana, test Fishera, test b Tukeya.
Powszechnie spotykanym błędem jest twierdzenie, jakoby porównania "post hoc" wymagały odrzucenia hipotezy zerowej przez test F, by kontrolować FWER. W rzeczywistości tylko jedna metoda, HSD Fishera, wymaga wcześniejszego przeprowadzenia analizy wariancji i odrzucenia hipotezy zerowej. Wszystkie pozostałe metody nie wymagają takiego schematu. Błędne jest także utożsamianie nazwy "post hoc" z post-ANOVA. Określenie "post hoc" (lub "post factum") oznacza w tym przypadku „po zgromadzeniu danych” i nie ma nic wspólnego z analizą wariancji i wcześniejszym użyciem testu F.

</doc>
<doc id="3928797" url="https://pl.wikipedia.org/wiki?curid=3928797" title="Jan Ukleja">
Jan Ukleja

Jan Ukleja (ur. 21 stycznia 1916 w Budach Podłęskich, zm. 6 listopada 1990) – polski rolnik, poseł na Sejm PRL VI kadencji.
Życiorys.
Syn Stanisława i Karoliny z domu Zięcina. Uzyskał wykształcenie podstawowe. W latach 1944–1947 pełnił służbę w szeregach Milicji Obywatelskiej, a od 1947 do 1950 był sekretarzem Gminnego Zarządu „Samopomocy Chłopskiej” w Podłężu. W latach 1950–1954 pełnił funkcję prezesa Gminnej Spółdzielni Produkcyjnej w Podłężu, a po połączeniu spółdzielni z GSP w Łaskarzewie objął w niej stanowisko prezesa. W 1960 został prezesem Gminnej Spółdzielni „Samopomoc Chłopska” w Maciejowicach. Zasiadał w prezydium Gromadzkiej Rady Narodowej w Podłężu, był też zastępcą prezesa rady nadzorczej GSP w Sobolewie. Był sekretarzem koła Związku Bojowników o Wolność i Demokrację w Podłężu i prezesem koła gromadzkiego Zjednoczonego Stronnictwa Ludowego. Zasiadał także w Powiatowym Komitecie tej partii w Garwolinie. W 1972 uzyskał mandat posła na Sejm PRL w okręgu Otwock. Zasiadał w Komisji Drobnej Wytwórczości, Spółdzielczości Pracy i Rzemiosła.

</doc>
<doc id="3928800" url="https://pl.wikipedia.org/wiki?curid=3928800" title="Doroszówka">
Doroszówka

Doroszówka (ukr. Дорошівка, ros. Дорошовка) – wieś na Ukrainie, w obwodzie winnicki, w rejonie jampolskim, nad Murafą.
W czasach Rzeczypospolitej wieś leżała w województwie podolskim. Odpadła od Polski w wyniku II rozbioru.

</doc>
<doc id="3928805" url="https://pl.wikipedia.org/wiki?curid=3928805" title="The Old Vic">
The Old Vic

The Old Vic, Old Vic Theatre – teatr w Londynie, otwarty w 1818 roku jako "Coburg Theatre". W teatrze tym, specjalizującym się głównie w repertuarze szekspirowskim, pracowało wielu wybitnych twórców angielskiego teatru.
Historia.
W 1818 założono "Coburg Theatre", który następnie działał jako "Royal Coburg Theatre", a od 1833 jako "Victoria Theatre". W 1880 nazwa została zmieniona na "Royal Victoria Coffee Music Hall", a budynek służył nie tylko celom teatralnym, ale także innym imprezom artystycznym.
Nazwę "Old Vic Theatre" wprowadziła Lilian Baylis, która od 1898 pracowała w teatrze, a od 1912 do śmierci w 1937 była jego kierownikiem. Za czasów jej kierownictwa zorganizowano stały zespół teatru – "Old Vic Company" – i otwarcia sceny operowej.
W latach 1914–1921 zespół "Old Vic Company", którego dyrektorem został Ben Greet, wystawił całe Pierwsze Folio Williama Szekspira. W 1924 do zespołu teatru dołączyła Edith Evans. W latach 1929–1931 występami w szekspirowskich sztukach – "Hamlecie" i "Ryszardzie II" – pozycję gwiazdy teatru zapewnił sobie John Gielgud. W latach 30. do zespołu dołączyli Ralph Richardson, Peggy Ashcroft, Marius Goring, Flora Robson, Charles Laughton, James Mason, Michael Redgrave, Alec Guinness oraz Laurence Olivier, a reżyserem został Tyrone Guthrie. W latach 1937–1938 na scenie teatru występowała Vivien Leigh.
Podczas II wojny światowej – w wyniku niemieckich nalotów – siedziba teatru została zniszczona. Teatr ponownie otwarto w 1950, wystawiając "Wieczór Trzech Króli" Szekspira.
W latach 1953–1958 ówczesny dyrektor artystyczny Michael Benthall ponownie wystawił na scenie teatru całe Pierwsze Folio. Do zespołu teatralnego dołączyli m.in. Richard Burton, Judi Dench i John Stride, a Franco Zeffirelli wystawił "Romea i Julię".
W 1963 zespół "Old Vic Company" rozwiązano, a teatr – do 1976 roku – stał się tymczasową siedzibą "Royal National Theatre", którego dyrektorem został Laurence Olivier. W ciągu 13 lat na scenie teatru pojawiali się m.in. Albert Finney, Anthony Hopkins, Geraldine McEwan, Joan Plowright, Diana Rigg i Maggie Smith, a Ingmar Bergman inscenizował "Heddę Gabler" Henrika Ibsena. W 1973 nowym dyrektorem zespołu został Peter Hall.
W 1976 na scenie teatru występowały zespoły gościnne, zaś od 1977 zespół "Prospect Theatre Company". Na scenie występowali Glenda Jackson, Derek Jacobi, Alec McCowen, Dorothy Tutin i Eileen Atkins. W 1982 wystawiony na aukcję teatr kupił kanadyjski przedsiębiorca Ed Mirvish, który przeprowadził remont i restaurację budynku. W latach 1987–1990 kilkanaście sztuk w teatrze wystawił Jonathan Miller, dostając za nie pięć nagród Laurence’a Oliviera. W latach 90. na scenie pojawiali się m.in. Ben Kingsley, Kevin Spacey, David Suchet i Michael Sheen.
W 1999 nowym właścicielem teatru został "The Old Vic Theatre Trust", a od 2003 teatr na nowo posiada własny zespół artystyczny, którego dyrektorem został Kevin Spacey.
Od 2004 na scenie teatru pojawiali się m.in. Kevin Spacey, Ian McKellen, Imogen Stubbs, Ben Whishaw, Mary Stuart Masterson, Steven Weber, Jennifer Ehle, Robert Lindsay, Diana Rigg, Mark Gatiss, Jeff Goldblum, Laura Michelle Kelly, Michelle Dockery, Jessica Hynes, Richard Dreyfuss, Elizabeth McGovern, David Suchet, Simon Russell Beale, Rebecca Hall, Ethan Hawke, Andrew Scott, Tom Hollander, Anne-Marie Duff, Ruth Negga, Robert Sheehan, Vanessa Redgrave oraz James Earl Jones. Spektakle reżyserowali w tym czasie m.in. Robert Altman, Stephen Fry, Peter Hall, Matthew Warchus, Sam Mendes, Trevor Nunn oraz Kevin Spacey.
W 2015 Matthew Warchus został nowym dyrektorem artystycznym teatru.
Repertuar.
Old Vic Company od przeszło stu lat specjalizuje się w inscenizacjach sztuk Szekspira, ale ma w swoim repertuarze całą angielską dramaturgię klasyczną i współczesną, m.in. sztuki Samuela Becketta i Toma Stopparda.

</doc>
<doc id="3928811" url="https://pl.wikipedia.org/wiki?curid=3928811" title="Old Vic Theatre">
Old Vic Theatre



</doc>
<doc id="3928812" url="https://pl.wikipedia.org/wiki?curid=3928812" title="Odchylenie wyniku">
Odchylenie wyniku

Odchylenie wyniku – różnica pomiędzy określonym wynikiem w pewnym rozkładzie a średnią arytmetyczną z tego rozkładu. Odchylenia wyników wykorzystywane są do obliczania wariancji.

</doc>
<doc id="3928813" url="https://pl.wikipedia.org/wiki?curid=3928813" title="Old Vic">
Old Vic



</doc>
<doc id="3928818" url="https://pl.wikipedia.org/wiki?curid=3928818" title="Słoboda Buszańska">
Słoboda Buszańska

Słoboda Buszańska (ukr. Слобода-Бушанська, ros. Слобода-Бушанская) – wieś na Ukrainie, w obwodzie winnicki, w rejonie jampolskim, nad Murafą.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3928825" url="https://pl.wikipedia.org/wiki?curid=3928825" title="Iutjip kkonminam">
Iutjip kkonminam

Iutjip kkonminam (Hangul: 이웃집 꽃미남) – południowokoreański serial telewizyjny emitowany na antenie tvN. Serial był emitowany w poniedziałki i wtorki o 23:00 od 7 stycznia do 26 lutego 2013 roku, liczy 16 odcinków. Główne role odgrywają w nim Park Shin-hye, Yoon Shi-yoon i Kim Ji-hoon. Powstał w oparciu o webtoon "Naneun maeil geuleul humchyeobonda" (Hangul: 나는 매일 그를 훔쳐본다) autorstwa Yoo Hyun-sook.
Serial przedstawia Go Dok-mi (Park Shin-hye), samotną dziewczynę, która nigdy nie wychodzi z domu, ale pewnego dnia zostaje przyłapana przez innego mężczyznę, jak podgląda swojego sąsiada po drugiej stronie ulicy. Wyraźnie zaciekawiony tą sytuacją postanawia się do niej zbliżyć. Niedługo potem bohaterka za namową sąsiada postanawia otworzyć się na nowe doświadczenia i wyjść z domu. Była to trzecia część serii „Oh! Boy” stacji tvN o tzw. „Flower Boys”, skierowana do nastoletnich odbiorców, jego kontynuacją był serial "" (2014).

</doc>
<doc id="3928827" url="https://pl.wikipedia.org/wiki?curid=3928827" title="Flower Boys Next Door">
Flower Boys Next Door



</doc>
<doc id="3928829" url="https://pl.wikipedia.org/wiki?curid=3928829" title="Mironówka (rejon jampolski)">
Mironówka (rejon jampolski)

Mironówka (ukr. Миронівка, ros. Мироновка) – wieś na Ukrainie, w obwodzie winnicki, w rejonie jampolskim, nad Murafą.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3928831" url="https://pl.wikipedia.org/wiki?curid=3928831" title="Rory Sutherland">
Rory Sutherland

Rory Sutherland (ur. 8 lutego 1982 w Canberze) – australijski kolarz szosowy, zawodnik profesjonalnej grupy kolarskiej Movistar Team.

</doc>
<doc id="3928832" url="https://pl.wikipedia.org/wiki?curid=3928832" title="Pieśni niewolnika (Čech)">
Pieśni niewolnika (Čech)

Pieśni niewolnika (cz. "Písně otroka") – tomik wierszy czeskiego poety Svatopluka Čecha, opublikowany w 1895.
Treść.
"Pieśni niewolnika" mają charakter alegoryczny. Ukazują one w zawoalowany sposób los czeskiego narodu, pozostającego od niemal trzystu lat pod władzą austriacką. Pisanie wprost o niepodległościowych dążeniach Czechów nie było wtedy jeszcze możliwe. Cykl wyraża wewnętrzny bunt, a zarazem nadzieje na wyzwolenie. Poeta stosuje różne formy lirycznego i dramatycznego wyrazu. Wiersz pierwszy ma formę dialogu między młodą niewolnicą i młodym niewolnikiem. W części czwartej, jak w antycznej tragedii, stosuje chór (Sbor otroků).
Forma.
Składające się na cykl utwory są bardzo zróżnicowane pod względem formalnym, wersyfikacyjnym. Metryka wierszy jest oparta na akcencie, choć poeta pisał także wiersze iloczasowe. Poeta posługuje się różnymi schematami metrycznymi (trochej, jamb) i stosuje różnorakie strofy. Prosta strofa czterowersowa z rymem stycznym występuje w części dziewiątej. Wersy są trzynastozgłoskowe, trocheiczne siedmiostopowe katalektyczne (SsSsSsSsSsSsS).
W utworze drugim poeta zastosował strofę siedmiowersową rymowaną ababccb, układaną trocheicznym czterostopowcem (ośmiozgłoskowcem).
W utworze trzecim Čech spożytkował strofę ośmiowersową, rymowaną aabcddbc, układaną trocheicznym trójstopowcem (sześciozgłoskowcem).
W szóstej części cyklu poeta wykorzystał strofę również ośmiowersową, ale rymowaną ababcdcd, zbudowaną z wersów jambicznych pięciostopowych, na przemian hiperkatalektyczne (jedenastozgłoskowe) i akatalektyczne (dziesięciozgłoskowe).
Natomiast w części XI pojawia się decyma rymowana abbacdeedc.
Jeszcze bardziej skomplikowana zwrotka występuje w części XII. Składa się ona z jedenastu linijek i rymuje się xaxabbccdda. Strofa dwunastowersowa buduje część XXII. Wreszcie ostatni utwór jest napisany w układzie stychicznym, z podziałem nie na strofy, ale akapity.
Część ta jest napisana trocheicznym ośmiostopowcem katalektycznym (męskim piętnastozgłoskowcem). Tej samej miary, obok wariantu żeńskiego, szesnastozgłoskowego, poeta użył również w części pierwszej.
Przekład.
Na język polski cykl Svatopluka Čecha przełożył Maciej Szukiewicz. "Pieśni niewolnika" w wersji polskiej zostały wydane w Krakowie w 1929. Czeski poeta jest znany w Polsce przede wszystkim jako autor właśnie "Pieśni niewolnika" i popularnych utworów prozatorskich. "Śpiew XV" z "Pieśni niewolnika" w tłumaczeniu Macieja Szukiewicza znalazł się w antologii "Panteon wielkich twórców poezji i prozy".

</doc>
<doc id="3928833" url="https://pl.wikipedia.org/wiki?curid=3928833" title="Grób Ezechiela">
Grób Ezechiela

Grób Ezechiela (arab. قبر حزقيال, hebr. קבר יחזקאל הנביא) – grób w Al-Kifl w Iraku, uznawany za miejsce pochówku proroka Zu al-Kifla, utożsamianego ze starotestamentowym prorokiem Ezechielem; cel pielgrzymek żydów i muzułmanów.
W 2010 roku obiekt został wpisany na iracką listę informacyjną UNESCO – listę obiektów, które Irak zamierza rozpatrzyć do zgłoszenia do wpisu na listę światowego dziedzictwa UNESCO.
Historia.
Grób uznawany jest przez wyznawców islamu i judaizmu za miejsce pochówku proroka Zu al-Kifla, utożsamianego ze starotestamentowym prorokiem Ezechielem i jest czczony zarówno przez żydów, jak i przez muzułmanów.
Już w starożytności był celem pielgrzymek żydów podczas świąt religijnych. W okresie średniowiecza stał się regionalnym ośrodkiem pielgrzymkowym, nad którym opiekę sprawowali wspólnie żydzi i muzułmanie. Najstarsza wzmianka dokumentująca grób Ezechiela w tym miejscu pochodzi z listu gaona Szeriry Gaona z około 986 roku, który opisał pielgrzymów palących kadzidło i wznoszących modlitwy nad grobem. Żydowski podróżnik Beniamin z Tudeli, który odwiedził grób koło 1169 roku, pozostawił dokładny opis uroczystości religijnych odprawianych nad grobem. W okresie średniowiecza pielgrzymki odbywały się w czasie pomiędzy Nowym Rokiem a Dniem Pojednania. Podczas tych świąt prezentowano pielgrzymom torę, której autorstwo przypisywano Ezechielowi.
Pierwsze pielgrzymki muzułmanów odnotowano w XII wieku. Około 1180 roku grób odwiedził rabin Petachia z Ratyzbony, który odnotował, że grób Ezechiela znajdował się na trasie pielgrzymek do Mekki i Medyny.
Za panowania sułtana Oldżajtu (1304–1316) opiekę nad grobem przejęli muzułmanie. Wówczas rozpoczęto budowę meczetu w stylu typowym dla okresu Ilchanidów. Meczet wraz z minaretem został ukończony za panowania Abu Sa’ida (1316–1335). Minaret, wzniesiony z cegieł palonych na wysokość 24 m, zdobiony był wzorami geometrycznymi, motywami roślinnymi i inskrypcjami.
W XVIII wieku meczet został zniszczony przez trzęsienie ziemi, zaś żydowska synagoga została przejęta przez szyitów. Żydom zakazano wstępu na teren kompleksu, a grób mogli odwiedzać tylko podczas świąt.
W latach 40. XIX stulecia Osmanowie zezwoli żydom na renowację synagogi. Wybudowano wówczas również domy dla pielgrzymów i jesziwę. W latach 60. XIX wieku władze próbowały odzyskać kontrolę nad świętym miejscem, jednak przywódcy lokalnej gminy żydowskiej udało się utrzymać obiekt w rękach żydowskich. Do połowy XX stulecia w dorocznych pielgrzymkach z okazji Paschy brało udział 5 tysięcy osób. W 1941 roku doszło do pogromu żydów w Bagdadzie, a następnie żydzi iraccy zostali zmuszeni do opuszczenia Iraku.
W okresie władzy sprawowanej przez Saddama Husajna obiekt uznawany był za święte miejsce i był objęty ochroną.
W 2010 roku obiekt został wpisany na iracką listę informacyjną UNESCO – listę obiektów, które Irak zamierza rozpatrzyć do zgłoszenia do wpisu na listę światowego dziedzictwa UNESCO. Podjęto wówczas prace renowacyjne, co przyczyniło się do spekulacji w mediach o dejudaizacji i islamizacji grobu, które okazały się nieuzasadnione.
Architektura.
Nad grobem wzniesiono prostokątne pomieszczenie (5,10 m × 10,60 m) zwieńczone stożkowatą kopułą o wysokości całkowitej 17 m, do którego prowadzą dwa wejścia od strony północnej. We wnętrzu znajdowała się synagoga, gdzie zachowała się inskrypcja w języku hebrajskim, pochodząca z XIX wieku: 
Obok grobu znajdują się ruiny ilchanidzkiego meczetu z minaretem.

</doc>
<doc id="3928836" url="https://pl.wikipedia.org/wiki?curid=3928836" title="Muzeum Narodowe Iraku">
Muzeum Narodowe Iraku

Muzeum Narodowe Iraku także Muzeum Irackie (arab. المتحف العراقي) – muzeum narodowe w Bagdadzie w Iraku, specjalizujące się w archeologii Mezopotamii.
Historia.
Po zakończeniu I wojny światowej, intensywne prace archeologiczne prowadzone na terenie Iraku przez archeologów z Europy i Stanów Zjednoczonych zaowocowały licznymi, cennymi artefaktami. Aby zapobiec ich wywiezieniu z Iraku, brytyjska podróżniczka, agentka wywiadu i archeolog Gertrude Bell (1868–1926), zaczęła kolekcjonować obiekty od 1922 roku. W 1926 roku rząd Iraku przeniósł jej kolekcję do nowego gmachu, a król Fajsal I powołał do życia muzeum archeologiczne, którego prowadzenie powierzono Bell. Wprowadzono nowe prawo nakazujące pozostawienie w kraju wszelkich obiektów znalezionych podczas wykopalisk na terenie Iraku prowadzonych przez zagranicznych czy rodzimych archeologów. O podziale znalezisk i ich wywozie zagranicę decydować miały władze Iraku i, z racji pełnionego stanowiska szefowej Departamentu ds. Starożytności, Bell, która stosowała zasadę 50:50. Zakaz wywozu obiektów archeologicznych Irak wprowadził dopiero w latach 70. XX w.
W latach 20. XX w. muzeum podlegało Ministerstwu ds. Robót Publicznych a w latach 30. XX w. ministerstwu Edukacji.
W latach 1964–1966, przy wsparciu rządu Niemiec, wzniesiono kompleks muzealny na wschodnim brzegu Tygrysu obejmujący gmach Starego Muzeum, gmach administracji, bibliotekę i magazyn, a kolekcje zostały przeniesione do nowego budynku. Zmieniono wówczas nazwę placówki na Narodowe Muzeum Iraku. W 1983 roku przy wsparciu rządu Włoch wzniesiono gmach Nowego Muzeum.
W okresie I wojny w Zatoce Perskiej muzeum pozostawało zamknięte – zostało otwarte 28 kwietnia 2000 roku na urodziny prezydenta Iraku Saddama Husajna.
Podczas II wojny w Zatoce Perskiej muzeum zostało splądrowane w dniach 7–12 kwietnia 2003 roku – liczba zrabowanych przedmiotów pozostaje sporna, jednak według szacunków muzeum skradziono ok. 15 tys. eksponatów, z których odzyskano ponad 3 tys. Zginęła wówczas m.in. kolekcja pieczęci cylindrycznych. Odzyskano natomiast m.in. wazę z miasta Uruk (ang. "Warka vase"), datowaną na 3200 p.n.e. i miedziany posąg z Bassetki.
Muzeum pozostawało zamknięte przez 6 lat – z wyjątkiem kilku specjalnych okazji, m.in. wizyty Paula Bremera w lipcu 2003 roku. W 2006 roku wzniesiono gmach Nowych Kolekcji sfinansowany przez rząd Iraku. W lutym 2009 roku część kolekcji została udostępniona dla zwiedzających, a całe muzeum zostało ponownie otwarte w lutym 2015 roku. Uroczyste otwarcie muzeum zostało przyspieszone w odpowiedzi na zniszczenie starożytnych posągów w Mosulu przez Państwo Islamskie.
Zbiory.
Muzeum jest poświęcone historii Iraku i regionu na przestrzeni 7 tys. lat. Jego zbiory obejmują obiekty pochodzenia sumeryjskiego, akadyjskiego, asyryjskiego, babilońskiego oraz kultury islamu. Wśród zbiorów znajdują się m.in. kolekcja biżuterii ze złota i figurek z kamieni szlachetnych z IX w. p.n.e. ze stanowiska archeologicznego Nimrud czy kolekcja tabliczek zapisanych pismem klinowym z Uruk datowanych na 3500–3000 p.n.e.
W 2017 roku muzeum udostępni 40 artefaktów na wystawę podczas Biennale w Wenecji – będzie to pierwszy raz od 1988 roku, kiedy to starożytne obiekty archeologiczne z muzeum zostaną wystawione za zgodą władz poza granicami Iraku.

</doc>
<doc id="3928838" url="https://pl.wikipedia.org/wiki?curid=3928838" title="Grób Ezdrasza">
Grób Ezdrasza

Grób Ezdrasza (arab. ضريح العزير, hebr. קבר עזרא הסופר) – grób na zachodnim brzegu Tygrysu niedaleko Basry w Iraku, uznawany przez lokalną tradycję za miejsce pochówku biblijnego Ezdrasza; cel pielgrzymek muzułmanów – Madanów i żydów.
Historia.
Najstarsza wzmianka o grobie biblijnego Ezdrasza w Mezopotamii pochodzi z listu gaona Szeriry Gaona z końca X w. Według zapisów z podróży po Bliskim Wschodzie średniowiecznego poety i podróżnika Yehudy Alhariziego (1170–1235), miał on zasłyszeć opowieści o świetle wznoszącym się z grobu kapłana Ezdrasza w Basrze. Światło uznawane było przez mieszkańców regionu za znak od boga i pielgrzymowali oni do grobu. Rabin Petachia z Ratyzbony, podróżujący w regionie, odnotował również, że Ezdrasz jest pochowany na krańcach Babilonu a kiedy nad grobem unosi się strumień ognia, to sam grób nie jest widoczny. Żydowski podróżnik Beniamin z Tudeli zanotował natomiast, że grób Ezdrasza znajduje się dwa dni na północ od Basry. Według Beniamina z Tudeli, pielgrzymki do grobu odbywali zarówno żydzi jak i muzułmanie, którzy odbywali swoje praktyki w dwóch osobnych miejscach w sąsiedztwie grobu – z przodu grobu żydzi wznieśli synagogę, a Madanowie zbudowali dom modlitwy z tyłu. 
Architektura.
Grób Ezdrasza przykrywa kopuła pokryta płytkami w kolorze zielonym. Wewnątrz znajduje się sarkofag nakryty zieloną tkaniną. Ściany pomieszczenia zdobią inskrypcje w języku hebrajskim. Do pomieszczenia przylega dobrze zachowana synagoga z XIX w. – za pomieszczeniem znajdują się pozostałości konstrukcji z okresu średniowiecza. 

</doc>
<doc id="3928840" url="https://pl.wikipedia.org/wiki?curid=3928840" title="Providence (Gujana)">
Providence (Gujana)

Providence – miejscowość w Gujanie, w prowincji Demerara-Mahaica. Leży na północy kraju, na wschodnim brzegu rzeki Demerara, przylega od południa do stolicy Gujany, Georgetown.
W Providence znajduje się stadion Providence Stadium służący głównie do rozgrywania meczów krykieta, rugby i piłki nożnej. Odbywały się na nim m.in. Mistrzostwa Świata w Krykiecie 2007, Igrzyska Ameryki Środkowej i Karaibów 2010 i NACRA Sevens 2010.

</doc>
<doc id="3928843" url="https://pl.wikipedia.org/wiki?curid=3928843" title="Tak Kisra">
Tak Kisra

Tak Kisra (arab. طاق كسرى, "Ṭāq Kisrá"; pers. طاق کسری, "Ṭāq-e Kesrā" także ایوانِ کسری, "Ayvān-e Kesrā") – zimowy pałac królewski sasanidzkich władców Persji, najprawdopodobniej z VI wieku, w historycznym Ktezyfonie w Iraku. Do XXI wieku zachowały się jedynie ruiny ejwanu, z ogromnym sklepieniem kolebkowym (pozostałość sali audiencyjnej).
Położenie.
Pałac znajdował się w Ktezyfonie, położonym na wschodnim brzegu Tygrysu, naprzeciwko Seleucji, u ujścia Dijali, około 30 km od Bagdadu. 
Historia.
Data budowy pałacu nie jest do końca znana. Problemy z jej określeniem związane są z mylnym utożsamianiem Tak Kisry z Białym Pałacem przez kronikarzy średniowiecznych oraz z powszechnym użyciem słowa „kisra” jako tytułu wszystkich królów sasanidzkich. 
Hamza Esfahani, cytowany przez Jakuta Ibn Abdallaha al-Hamawiego (1179–1229), przytaczał tłumaczenie Abd Allaha Ibn al-Mukaffy (721–757) z kroniki perskiej, mówiącej, że pałac wzniesiono za panowania perskiego władcy z dynastii Sasanidow Szapura I, który władał Persją w latach 241–272. Takie datowanie uznawał m.in. niemiecki archeolog i iranista Ernst Herzfeld (1879–1948), który w latach 1903–1911 prowadził pierwsze systematyczne badania topograficzne obszaru Seleucji-Ktezyfonu. Hamza natomiast skłaniał się ku tezie, że pałac powstał za panowania Chosroua II Parwiza (591–628). Inne źródła podają, że budowa pałacu została rozpoczęta przez Chosroua I Anoszirwana (531–579) i to datowanie uznawane jest przez współczesnych za najbardziej prawdopodobne. 
Oscar Reuther, prowadzący niemiecką ekspedycje na obydwu brzegach Tygrysu w regionie Seleucji-Ktezyfonu w latach 1928–1929, datował budowę pałacu na VI w. na podstawie charakterystycznego stylu fasady. Ku temu datowaniu skłaniał się również włoski archeolog Giorgio Gullini (1923–2004), prowadzący prace archeologiczne na zachodnim brzegu Tygrysu od 1964 roku. Teza, jakoby pałac powstał w III w., a jego dekoracje w VI w. nie została potwierdzona. 
Perski historyk z X wieku, Ibn al-Faqih, uznawał Tak Kisrę za jeden z cudów świata. Arabski historyk At-Tabari (838–923) odnotował, że kalifowi Al-Mansurowi (712–775) odradzono zburzenie pałacu. 
Ruiny pałacu zostały w jednej trzeciej zniszczone podczas powodzi w 1888 roku. Kolejne zniszczenia przyniosła powódź w 1909 roku. 
W latach 70. XX wieku rozpoczęto renowację – w 1972 ukończono odnawianie skrzydła południowego a w 1975 podjęto prace nad skrzydłem północnym. 
Architektura.
Do XXI wieku zachowały się jedynie ruiny ejwanu z ogromnym sklepieniem kolebkowym bez zastosowania krążyny. Ejwan ma 43,5 m głębokości i 25,5 m szerokości. Według jednych źródeł jest to prawdopodobnie najszersze pojedyncze sklepienie ceglane na świecie, a według innych jedno z największych tego typu sklepień na świecie. 
Jest to pozostałość sali audiencyjnej, która ulokowana była w centralnej części pałacu. Ejwan, wznoszący się na wysokość 35 m, wpisany był w fasadę rozciągającą się na 46 m w obydwie strony, licząc od środka jego łuku. Sześciopiętrowa fasada zdobiona była ciągami ślepych arkad. Ejwan dekorowany był marmurem i szklaną mozaiką. Fragmenty mozaiki zostały znalezione podczas wyprawy w latach 30. XX w. i obecnie znajdują się w Metropolitan Museum of Art w Nowym Jorku. 
Za ejwanem znajdowały się trzy komnaty nakryte kopułami, za którymi rozciągał się dziedziniec i ogród. 
„Wiosna Chosroua”.
Z opisu arabskiego po zdobyciu Ktezyfonu w 637 roku i innych przekazów arabskich wiadomo, że podłogę sali audiencyjnej pokrywał ogromny dywan o wymiarach 27 × 27 metrów, znany jako "Bahār-e Kesra" – „wiosna Chosroua”, "Farš-e zamestānī" – „ogród zimowy” lub "Bahārestān" – „ogród wiosenny”. Wzorem dywanu był wiosenny ogród królewski z owocującymi drzewami, kwiatami w rozkwicie, strumykami i ścieżkami – tkanina miała być bogato haftowana i zdobiona kamieniami szlachetnymi. Po zajęciu Ktezyfonu przez Arabów, dywan został pocięty na kawałki, które zostały rozdane muzułmanom.

</doc>
<doc id="3928846" url="https://pl.wikipedia.org/wiki?curid=3928846" title="Republic Square w Valletcie">
Republic Square w Valletcie

Republic Square (, ) – plac w Valletcie na Malcie. Pierwotnie nazywany był Piazza Tesoreria lub Piazza dei Cavallieri, od znajdującego się tam skarbca () Zakonu Świętego Jana. Po postawieniu na placu w XIX wieku pomnika królowej Wiktorii, zaczął być on znany jako Queen's Square lub Piazza Regina (). Współcześnie, mimo oficjalnej nazwy "Republic Square", jest wciąż popularnie określany jako "Piazza Regina".
Plac znajduje się przy skrzyżowaniu Republic Street i Old Theatre Street, bardzo blisko St. George's Square.
Wygląd placu.
Pierwotnie był to plac zwany "Piazza dei Cavalieri", podczas „okresu brytyjskiego” został zamieniony w ogród pomarańczowy z kawiarenką. W pewnym momencie gubernator Le Marchant przeniósł pomnik Wielkiego Mistrza Antonio Manoel de Vilheny z Fortu Manoel na środek tego placu. W roku 1887 został on przeniesiony do Floriany, a zastąpiony przez statuę królowej Wiktorii, ustawioną dla upamiętnienia jej 50. urodzin.
Na północno-zachodniej pierzei placu (po przeciwnej stronie Republic Street) znajduje się rozległy budynek, znany oryginalnie jako . W budynku znajdowały się wszelkiego rodzaju rozrachunki, umowy i dane dotyczące spraw skarbowych Zakonu Joannitów. W roku 1708 otwarto tam pierwszy na Malcie urząd pocztowy, który przetrwał w jego części aż do roku 1849. Od tego czasu budynek Casa del Comun Tesoro mieścił też biura rządowe, hotel oraz kino. W czasie II wojny światowej ucierpiał od bombardowań, lecz został odbudowany i dziś mieści Casino Maltese. W części parteru znajdują się teraz kawiarnie i sklepy.
Na południowo-wschodniej stronie placu, frontem do Casa del Commun Tesoro, znajduje się Biblioteka Narodowa Malty, ogólnie znana jako "Bibliotheca". Budowę budynku zamówiono, kiedy potrzebna stała się większa przestrzeń do pomieszczenia księgozbioru Zakonu. Został zaprojektowany przez Stefano Ittara, włoskiego architekta o polskich korzeniach, a budowę ukończono w roku 1796. Z powodu zajęcia Malty przez Francuzów oficjalne otwarcie biblioteki odbyło się dopiero wtedy, gdy Malta stała się brytyjskim Protektoratem. Działalność instytucji została zainaugurowana przez Cywilnego Komisarza Sir Hildebranda Oakesa w roku 1812. Zbiory pozostają tam do dziś.
Północno-wschodnią fasadę placu zajmuje część Pałacu Wielkiego Mistrza, zaś na południowo-zachodniej znajduje się pasaż handlowy.
W roku 1858 z Fortu Manoel przeniesiona została brązowa statua Wielkiego Mistrza Antonio Manoela de Vilheny i ustawiona na środku placu. Pomnik został później przeniesiony do ogrodów Mall Gardens we Florianie, współcześnie znajduje się na placu papieża Jana XXIII w tym mieście.
W miejscu pomnika de Vilheny, w roku 1891 odsłonięty został pomnik królowej Wiktorii, dając placowi nazwę "Queen's Square" lub "Piazza Regina". Statua została odnowiona w roku 2011.
Współcześnie otwarta przestrzeń placu wykorzystywana jest jako kawiarnia na świeżym powietrzu.

</doc>
<doc id="3928848" url="https://pl.wikipedia.org/wiki?curid=3928848" title="Dywan Baharestan">
Dywan Baharestan

Dywan Baharestan ("Bahārestān", pol. „ogród wiosenny” także "Bahār-e Kesra", pol. „wiosna Chosrowa” i "Farš-e zemestānī", pol. „ogród zimowy”) – zaginiony późno-sasanidzki, królewski dywan perski, który niegdyś zdobił podłogę sali audiencyjnej zimowego pałacu sasanidzkich władców Persji w historycznym Ktezyfonie na terenie współczesnego Iraku – Tak Kisra.
Opis.
Z opisu arabskiego po zdobyciu Ktezyfonu w 637 roku i innych przekazów arabskich wiadomo, że dywan ten zdobił podłogę sali audiencyjnej zimowego pałacu sasanidzkich władców Persji w historycznym Ktezyfonie na terenie współczesnego Iraku – Tak Kisra. Dywan miał monumentalne wymiary – 140 × 27 metrów – i najprawdopodobniej nie był to dywan z włosiem. Dywan z włosiem odpowiadający tak wielkim wymiarom ważyłby ponad dwie tony.
Dywan został wykonany na zlecenie króla Chosrowa Anoszirwana (531–579). Został opisany przez arabskiego historyka At-Tabariego (838–923).
Wzorem dywanu był wiosenny ogród królewski z owocującymi drzewami, kwiatami w rozkwicie, strumykami i ścieżkami – tkanina miała być bogato haftowana i zdobiona kamieniami szlachetnymi. Ścieżki i strumyki były zaznaczone kamieniami szlachetnymi na złotym tle. Brzegi dywanu ozdobione były szmaragdami wyznaczającymi zielone pole, na którym rozmieszczono wiosenne rośliny w rozkwicie – ze złotymi łodygami, złotymi i srebrnymi kwiatami i jedwabnymi liśćmi. W tekście „Habib as-Sejar” Chondemira zapisano, że kiedy zimą zasiadano na dywanie, goście mieli wrażenie przebywania w wiosennym ogrodzie. Dywan miał symbolizować potęgę króla – władzę nad porami roku. Motyw wiosennego ogrodu był częstym wzorem późniejszych dywanów perskich. 
Podczas inwazji arabskiej w 637 roku, dywan okazał się zbyt ciężki, by go ewakuować i wpadł w ręce najeźdźców. Został wysłany do Medyny, gdzie został pocięty na kawałki, które zostały rozdane muzułmanom.

</doc>
<doc id="3928851" url="https://pl.wikipedia.org/wiki?curid=3928851" title="Douglas Mawson">
Douglas Mawson

Douglas Mawson (ur. 5 maja 1882 w Shipley, zm. 14 października 1958 w Adelaide) – australijski geolog, badacz Antarktydy.
Rodzina i wykształcenie.
Urodził się w Anglii, ale gdy miał dwa lata jego rodzina wyemigrowała do Australii i osiedliła się w Rooty Hill (obecnie część Sydney), tam uczęszczał do Fort Street Model School. W latach 1899-1901 studiował inżynierię górnictwa na Uniwersytecie w Sydney, w 1902 roku uzyskał stopień B.E. (Bachelor of Engineering).
W 1903 roku wziął udział w półrocznej wyprawie na Nowe Hebrydy (obecnie Vanuatu), której celem było przeprowadzenie pomiarów geologicznych. Opublikowany przez Mawsona raport "The geology of the New Hebrides", był jedną z pierwszych prac naukowych opisujących geologię Melanezji.
Po powrocie kontynuował studia, w 1905 roku uzyskał stopień B.Sc. geologii. Pierwsze badania dotyczyły geologii Mittagong (prowadząc je współpracował z Thomasem Griffithem Taylorem) oraz australijskich minerałów radioaktywnych (współautorem pracy na ten temat był fizyk Thomas Laby). Wykładowcami, którzy wywarli istotny wpływ na Mawsona, byli Edgeworth David oraz Archibald Liversidge. W 1905 został wykładowcą mineralogii i petrologii na University of Adelaide. Kontynuując swoje zainteresowania materiałami radioaktywnymi, jako pierwszy opisał nowy minerał, nazwany (na cześć Edgewortha Davida) davidytem.
Ekspedycja Nimrod.
W 1907 roku wziął udział w wyprawie Ernesta Shackletona na statku "Nimrod", której celem było dotarcie do bieguna południowego. W marcu 1908 wszedł, wraz z Edgeworthem Davidem oraz Alistairem Mackayem na szczyt Erebusa, a następnie dotarli w okolice południowego bieguna magnetycznego. W czasie ekspedycji Mawson był odpowiedzialny za prowadzenie obserwacji magnetycznych oraz prace kartograficzne, a podczas powrotu objął przywództwo (ze względu na zły stan zdrowia Davida). Kończąca się żywność i wyczerpanie (uczestnicy wyprawy przeszli ok. 2028 km, ciągnąc obciążone sanie) spowodowały, że wyprawa omal nie zakończyła się katastrofą. Mawson, usłyszawszy sygnał "Nimroda", pobiegł w jego stronę, wpadając w rozpadlinę. Został uratowany przez załogę statku.
Australasian Antarctic Expedition.
Mawson kontynuował pracę naukową, w 1910 odrzucił, złożoną przez Roberta Falcona Scotta, propozycję wzięcia udziału w ekspedycji Terra Nova. Kiedy Scott wyruszył, rozpoczął zbieranie funduszy na wyprawę nazwaną Australasian Antarctic Expedition, która odbyła się w latach 1911–1914. Podczas ekspedycji założono trzy bazy: na Macquarie Island, w zatoce Commonwealthu oraz na Lodowcu Szelfowym Shackletona, z których wyruszały wyprawy prowadzące badania w dziedzinach geologii, kartografii, meteorologii, magnetyzmu ziemskiego i biologii. Mawson, B.E.S. Ninnis oraz Xavier Mertz wyruszyli z okolic Przylądka Denisona. Mertz prowadził, jadąc na nartach, a Mawson i Ninnis podążali za nim, manewrując psimi zaprzęgami. Kiedy byli ok. 500 km od bazy, doszło do wypadku. Podczas przeprawy przez pole lodowe, pod saniami Ninnisa załamał się lód i cały zaprzęg zniknął w szczelinie lodowcowej. Mawson i Mertz natychmiast zawrócili do bazy. Z powodu utraty znacznej części sprzętu i żywności, zdecydowali się na zabicie części psów i uzupełnianie diety ich mięsem. Ciężki wysiłek i głód, a także (przypuszczalnie) hiperwitaminoza, spowodowana spożywaniem bogatych w witaminę A psich wątrób, doprowadziła do śmierci Mertza. Mawson wyrzucił ze swego ekwipunku wszystko, co uznał za zbędne (pozostawił jednak okazy geologiczne oraz notatki), jednak dotarł do bazy kilka godzin po odpłynięciu statku Aurora. Wraz z sześcioma uczestnikami wyprawy, którzy na niego czekali, musiał pozostać tam przez kolejny rok.
W 1915 roku opublikował książkę "Home of the Blizzard", ilustrowaną fotografiami innego uczestnika ekspedycji, Franka Hurleya.
Dalsza działalność i życie prywatne.
31 marca 1914 w Melbourne ożenił się z Franciscą Adrianą Delprat. Mieli dwie córki. W 1919 roku powrócił na University of Adelaide, w 1921 roku objął stanowisko profesora geologii i mineralogii. Przeszedł na emeryturę w 1952 roku.
Upamiętnienie.
Na jego cześć nazwano wybrzeże antarktydzkie oraz stację polarną.

</doc>
<doc id="3928855" url="https://pl.wikipedia.org/wiki?curid=3928855" title="Mistrzostwa Świata w Narciarstwie Alpejskim – rywalizacja drużynowa">
Mistrzostwa Świata w Narciarstwie Alpejskim – rywalizacja drużynowa



</doc>
<doc id="3928856" url="https://pl.wikipedia.org/wiki?curid=3928856" title="Latchford (Cheshire)">
Latchford (Cheshire)

Latchford – dzielnica miasta Warrington, w Anglii, w Cheshire, w dystrykcie (unitary authority) Warrington. Leży 1,4 km od centrum miasta Warrington, 29,7 km od miasta Chester i 267,8 km od Londynu. W 1891 roku civil parish liczyła 6225 mieszkańców.

</doc>
<doc id="3928861" url="https://pl.wikipedia.org/wiki?curid=3928861" title="Youcef Reguigui">
Youcef Reguigui

Youcef Reguigui, (ur. 9 stycznia 1990) – algierski kolarz szosowy, zawodnik profesjonalnej grupy Sovac–Natura4Ever.
Swoją profesjonalną karierę zaczął w 2013 roku w afrykańskiej grupie MTN-Qhubeka. Pierwsze profesjonalne zwycięstwo odniósł w 2014 roku w Tour d’Azerbaïdjan, klasyfikowanym jako wyścig 2.1. Rok później odniósł drugie profesjonalne zwycięstwo na szczycie Fraser’s Hill w Tour de Langkawi. Wziął udział w Vuelta a España 2015.

</doc>
<doc id="3928862" url="https://pl.wikipedia.org/wiki?curid=3928862" title="Kronos (ujednoznacznienie)">
Kronos (ujednoznacznienie)



</doc>
<doc id="3928880" url="https://pl.wikipedia.org/wiki?curid=3928880" title="Kalniczka-Tarnawka">
Kalniczka-Tarnawka



</doc>
<doc id="3928892" url="https://pl.wikipedia.org/wiki?curid=3928892" title="Xperyment 2004-2007">
Xperyment 2004-2007



</doc>
<doc id="3928907" url="https://pl.wikipedia.org/wiki?curid=3928907" title="Trościaniec (rejon jampolski)">
Trościaniec (rejon jampolski)

Trościaniec (ukr. Тростянець, ros. Тростянец) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3928909" url="https://pl.wikipedia.org/wiki?curid=3928909" title="Kamienie jeleni">
Kamienie jeleni

Kamienie jeleni (mong. "bugan czuluu") – skalne bloki znajdujące się głównie na Syberii i w Mongolii, na których przedstawiono wizerunki zwierząt lecących do nieba, przeważnie reniferów i jeleni. Obiekty te występują pojedynczo lub w grupach, często w bezpośredniej bliskości kurhanów pochówkowych (tzw. "chirgisüür") oraz innych zabytków, takich jak stele czy groby.
Pierwsze kamienie jeleni powstały prawdopodobnie w połowie epoki brązu w środkowej Mongolii. Następnie na początku epoki żelaza rozpowszechniły się na terenie całej Mongolii, południowej Syberii oraz w niektórych krajach Azji i Europy.
Wielkość kamieni waha się od 1 do 4 m wysokości, 20–40 cm grubości i 30–80 cm szerokości. Są one najczęściej granitowe lub łupkowe w zależności od rodzaju skały występującej w okolicy. Wierzchołki są płaskie, zaokrąglone, ścięte lub wykruszone, co wskazuje na celowe zniszczenie. Większość kamieni jest skierowana na wschód. Ich nazwa wywodzi się od wysoce artystycznych przedstawień zwierząt. Często są to wizerunki antropomorficzne – oblicza mają elementy ludzkiej twarzy, natomiast torsy są zwierzęce (jeleni, łosi, reniferów, sporadycznie także koni i koziorożców). W dolnych częściach umieszczono również przedstawienia różnej broni i konnych jeźdźców. Badacze uważają, że tak skomplikowane i czasochłonne figury były wykonywane dla przywódców i zasłużonych wojowników plemiennych.
Dotychczas zidentyfikowano ok. 1200 kamieni z czego 550 w Mongolii. Pomimo systematycznej dokumentacji i badań archeologicznych, wciąż niewiele wiadomo o ich historii, przeznaczeniu i funkcjach społeczno-kulturowych.
Istnieje natomiast kilka teorii na temat ich pochodzenia. Według archeologów Dymitra Sawinowa oraz M.H. Mannai-Oola kamienie mogą mieć związek z kultami animistycznymi oraz szamanizmem. Ziemia pod kamieniami oraz wokół nich często zawiera zwierzęce szczątki. Nie stwierdzono natomiast żadnych szczątków ludzkich, co dyskredytuje teorię, że kamienie mogły pełnić funkcję nagrobków. Jednakże symbole na kamieniach i obecność ofiarnych zwierząt, według archeologów może wskazywać na funkcje religijne, gdzie odprawiano np. szamańskie rytuały.

</doc>
<doc id="3928911" url="https://pl.wikipedia.org/wiki?curid=3928911" title="Barykada (obraz George’a Bellowsa)">
Barykada (obraz George’a Bellowsa)

Barykada (ang. "The Barricade") – obraz olejny namalowany przez amerykańskiego malarza i litografa George’a Bellowsa w 1918. Obraz znajduje się w zbiorach Birmingham Museum of Art w amerykańskim mieście Birmingham (stan Alabama).
George Bellows poruszony doniesieniami o okrucieństwach popełnianych na ludności cywilnej w czasie I wojny światowej, odstąpił od swoich typowych dzieł malarskich i namalował pięć dużych płócien „wojennych”, aby zwrócić uwagę na los cywilów. Obraz "Barykada" jest artystycznym wyobrażeniem incydentów podczas niemieckiej inwazji na Belgię w sierpniu 1914, kiedy to żołnierze niemieccy budowali barykady używając belgijskich cywilów jako „ludzkie tarcze”. Ponieważ Bellows nie był świadkiem tych incydentów, amerykański artysta Joseph Pennell oskarżył Bellowsa że nie miał prawa namalować "Barykady" na co ten odpowiedział, że nie miał świadomości iż Leonardo da Vinci „miał mandat do namalowania "Ostatniej Wieczerzy"”.
Opis obrazu.
Na obrazie przedstawiono „ludzkie tarcze” jako akty, podkreślając ich bezbronność i wygląd odwołujący się do wizerunku świętych męczenników na obrazach. Żołnierze Armii Cesarstwa Niemieckiego w ciemnozielonych mundurach są dla nich tłem.

</doc>
<doc id="3928915" url="https://pl.wikipedia.org/wiki?curid=3928915" title="Jariw Lewin">
Jariw Lewin

Jariw Lewin (hebr.: יריב לוין, ang.: "Yariv Levin", ur. 22 czerwca 1969 w Jerozolimie) – izraelski polityk, od 2020 przewodniczący Knesetu, w latach 2015–2020 minister turystyki, w 2015 minister bezpieczeństwa wewnętrznego, w latach 2018–2019 p.o. ministra absorpcji imigrantów, od 2022 roku wicepremier i minister sprawiedliwości, od 2009 poseł do Knesetu z listy Likudu.
W wyborach parlamentarnych w 2009 po raz pierwszy dostał się do izraelskiego parlamentu. Zasiadał w Knesetach XVIII, XIX, XX i XXI kadencji.

</doc>
<doc id="3928916" url="https://pl.wikipedia.org/wiki?curid=3928916" title="Yariv Levin">
Yariv Levin



</doc>
<doc id="3928917" url="https://pl.wikipedia.org/wiki?curid=3928917" title="Jariv Levin">
Jariv Levin



</doc>
<doc id="3928920" url="https://pl.wikipedia.org/wiki?curid=3928920" title="Anthony Goods">
Anthony Goods

Anthony James Goods (ur. 21 czerwca 1987 w Coronie) – amerykański koszykarz, występujący na pozycji rozgrywającego, obecnie zawodnik Sigalu Prisztina.
27 stycznia 2017 został zawodnikiem Energi Czarnych Słupsk.
20 marca 2019 dołączył do francuskiego Cholet Basket.
14 września 2019 zawarł umowę z dominikańskim Indios de San Francisco.
19 stycznia 2020 został zawodnikiem Sigalu Prisztina.

</doc>
<doc id="3928923" url="https://pl.wikipedia.org/wiki?curid=3928923" title="Demerara-Mahaica">
Demerara-Mahaica

Demerara-Mahaica, Region 4 – jeden z dziesięciu regionów Gujany położony w północnej części państwa. Na północy ma dostęp do Oceanu Atlantyckiego, od wschodu graniczy z regionem Mahaica-Berbice, od południa z Upper Demerara-Berbice, a od zachodu z Essequibo Islands-West Demerara. Demerara-Mahaica rozciąga się na wschód od rzeki Demerara do zachodniego brzegu Mahaica. Są to głównie tereny nizinne.
Stolicą regionu jest Paradise. Pozostałe miejscowości to m.in. Buxton, Enmore, Victoria oraz stolica Gujany Georgetown.
Gospodarka.
W regionie koncentruje się administracja i handel, zwłaszcza w okolicach głównego portu w Georgetown. Wielu mieszkańców zatrudnionych jest przy produkcji cukru, głównie w Guyana Sugar Corporation, a także na plantacjach kokosowych. W niewielkich ilościach hodowane jest bydło.
Demografia.
Populacja jest skoncentrowana wzdłuż pobrzeży, szczególnie w Georgetown, które zamieszkuje 56 095 osób.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 313 429 mieszkańców. Demerara-Mahaica jest najmniejszym regionem pod względem powierzchni i jednocześnie największym pod względem populacji, co daje największą gęstość zaludnienia spośród wszystkich regionów Gujany.
Miejscowości.
Miejscowości w regionie Demerara-Mahaica:

</doc>
<doc id="3928926" url="https://pl.wikipedia.org/wiki?curid=3928926" title="Tadeusz Koziebrodzki">
Tadeusz Koziebrodzki

Tadeusz Bolesta-Koziebrodzki (ur. 28 marca 1860 w Chlebowie, zm. 30 czerwca 1916 w Tybindze) – polski hrabia, dyplomata Austro-Węgier, szambelan dworu cesarskiego.
Życiorys.
Tadeusz Koziebrodzki urodził się 28 marca 1860 w Chlebowie. Miał braci Leopolda (także dyplomatę), Jana (pułkownik, poległy podczas I wojny światowej).
W latach 1877–1881 studiował prawo w Krakowie i Pradze. W 1882 uzyskał stopień doktora praw na Uniwersytecie Jagiellońskim, po czym wyjechał do Wiednia, gdzie pogłębiał wiedzę prawniczą.
W 1884 zdał egzamin dyplomatyczny i podjął pracę w C. K. Ministerstwie Spraw Zagranicznych. Od tego roku pracował jako attaché (bez uposażenia) w Londynie i Brukseli. W 1887 otrzymał charakter attaché poselstwa z uposażeniem. W 1888 został przeniesiony do Paryża, gdzie mianowano go honorowym sekretarzem legacyjnym. W przeniesiony do Konstantynopola. W 1893 został sekretarzem legacyjnym w poselstwie w Dreźnie. Od 1895 przekierowany do Londynu, gdzie otrzymał tytuł radcy poselstwa. W 1896 przetransferowany z powrotem do Brukseli. W 1896 został mianowany radcą legacyjnym drugiej kategorii, a w 1899 pierwszej kategorii. W tym samym roku otrzymał tytuł i charakter posła nadzwyczajnego i ministra upełnomocnionego. Przebywał w Wiedniu do 1904, kiedy został przydzielony do poselstwa w Paryżu. W grudniu tego roku przybył do Kairu jako agent dyplomatyczny i konsul generalny 1 klasy. W 1906 informowano o przeniesieniu hrabiego z Kairu na stanowisko przedstawiciela dyplomatycznego Austro-Węgier w Bukareszcie, jednak w 1908 został w Kairze posłem nadzwyczajnym i ministrem upełnomocnionym. Stamtąd 21 marca 1909 w dotychczasowym charakterze posła nadzwyczajnego i ministra upełnomocnionego udał się na dwór wirtemberski w Stuttgarcie i pozostał tam posłem Austro-Węgier do końca życia. Równocześnie zastępował Austro-Węgry przy dworach Badenii w Karlsruhe i Hesji w Darmstadt. Wyjątkiem od tego było krótka delegacja w charakterze posła Austro-Węgier w 1911, gdy odbył specjalną misję na dwór króla Sjamu (Vajiravudh) z okazji jego koronacji.
W 1885 otrzymał godność c. k. podkomorzego. W 1912 otrzymał tytuł c. k. tajnego radcy. Został oficerem c. i k. armii, służył w 10 pułku dragonów (jako porucznik) i w 5 pułku huzarów (jako rotmistrz). Z początkiem 1890 jeszcze jako podporucznik rezerwy został przeniesiony w stan nieczynny obrony krajowej.
W 1899 występował z inicjatywą budowy w Krakowie pomnika Franciszka Józefa jako wyrazu wdzięczności społeczeństwa Galicji za udzielone koncesje autonomiczne. W czasie, gdy pracował w Kairze wspierał pracujących tam polskich egiptologów w tym Tadeusza Smoleńskiego. Wysłał też do Akademii Umiejętności eksponaty archeologiczne z Egiptu.
Zmarł po długiej chorobie 30 czerwca 1916 w Tybindze.
Odznaczenia.
austro-węgierskie
inne odznaczenia

</doc>
<doc id="3928934" url="https://pl.wikipedia.org/wiki?curid=3928934" title="Jack Guy Lafontant">
Jack Guy Lafontant

Jack Guy Lafontant (ur. 4 kwietnia 1961) – haitański lekarz, profesor i polityk, w latach 2017–2018 premier Haiti.
Życiorys.
Jack Guy Lafontant w 1987 ukończył medycynę na Wydziale Medycyny i Farmacji Université d'État d'Haïti w Port-au-Prince. Od tego czasu specjalizował się i pracował jako gastroenterolog. W latach 1987–1988 pracował w szpitalu w Les Cayes. W latach 1990–1992 pełnił funkcję konsultanta medycznego w Ministerstwie Pracy, Transportu Publicznego i Komunikacji. Od 1992 do 1994 pracował w szpitalu uniwersyteckim w Fort-de-France. Od stycznia 1995 do listopada 2005 zajmował stanowisko dyrektora szpitala Hôpital Sainte Croix w Léogâne.
Był profesorem gastroenterologii na uniwersytetach Université d'État d'Haïti oraz Université Notre Dame d'Haïti. Należał do American College of Gastroenterology z siedzibą w Bethesda oraz haitańskiego Association Médicale Haïtienne. W latach 2016–2017 pełnił funkcję dyrektora Klubu Rotary w Pétionville.
22 lutego 2017 został desygnowany przez nowo wybranego prezydenta Jovenela Moïse na stanowisko premiera Haiti. 13 marca 2017 przedstawił skład swojego gabinetu. 16 marca 2017 uzyskał wotum zaufania w Senacie, a 21 marca w Izbie Deputowanych i tego samego dnia został zaprzysiężony.
Jack Guy Lafontant jest żonaty, ma troje dzieci.

</doc>
<doc id="3928941" url="https://pl.wikipedia.org/wiki?curid=3928941" title="Zamach w Dżakarcie (2016)">
Zamach w Dżakarcie (2016)

Zamach w Dżakarcie – zamach terrorystyczny zorganizowany 14 stycznia 2016 przez Państwo Islamskie w Dżakarcie. W jego wyniku zginęło siedem osób, w tym czterech zamachowców, zaś 23 osoby zostały ranne.
Przebieg wydarzeń.
W pierwszej kolejności zaatakowany został posterunek policji drogowej przy jednej z głównych ulic Dżakarty, Jalan Thamrin, niedaleko centrum handlowego Sarinah Plaza, w dzielnicy, w której znajduje się wiele biurowców oraz budynków należących do misji dyplomatycznych. Przynajmniej jeden z napastników bezpośrednio ostrzelał posterunek policyjny, dwóch zaś wysadziło się w powietrze przed wejściem do kawiarni Starbucks. Kolejny wybuch nastąpił przed lokalem sieci Burger King. Według informacji policyjnych w zamachu użyto granatów i niewielkich bomb. Oprócz czterech terrorystów zginęło dwóch obywateli Indonezji i obywatel Kanady, zaś kolejny Indonezyjczyk zmarł następnie w szpitalu. 23 osoby zostały ranne, z tego pięciu policjantów i czterech obywateli innych państw niż Indonezja. 
Oprócz wybuchu w pobliżu Sarinah Plaza tego samego dnia w Dżakarcie doszło jeszcze do trzech eksplozji w Kuningan (Dżakarta Południowa), Cikini i Silpi (Dżakarta Centralna).
Zamach terrorystyczny został powiązany z faktem, iż setki obywateli Indonezji w poprzednich latach udały się do Syrii, by walczyć w szeregach Państwa Islamskiego. Następnie miały miejsce przypadki organizowania zamachów uzasadnianych ideologią IS już w Indonezji lub na Filipinach. W miesiącu poprzedzającym zamach w Indonezji aresztowano 16 podejrzanych o terroryzm, policja otrzymywała również sygnały, że planują oni wystąpienie.
Państwo Islamskie przyznało się do przeprowadzenia ataku. Analogiczne stanowisko przedstawił po zamachu gen. Tito Karnawian, dowodzący policją w prowincji Dżakarty, który stwierdził, że głównym organizatorem zamachu był Bahrun Naim, Indonezyjczyk dowodzący podlegającą IS organizacji zbrojnej Katiba Nusantara. Bezpośrednio po ataku na posterunek policyjny, wskutek policyjnej interwencji, zatrzymano cztery osoby podejrzane o udział w ataku.

</doc>
<doc id="3928948" url="https://pl.wikipedia.org/wiki?curid=3928948" title="Uniwersytet w Splicie">
Uniwersytet w Splicie

Uniwersytet w Splicie () – publiczna szkoła wyższa w Splicie w Chorwacji. Jest członkiem Europejskiego Stowarzyszenia Uniwersytetów.
Historia.
Uczelnia została założona 15 czerwca 1974 roku. Jej pierwszym rektorem został prof. dr Dinko Foretić. Najmłodszym wydziałem uczelni jest Wydział Wychowania Fizycznego, który powstał w 2008 roku.

</doc>
<doc id="3928953" url="https://pl.wikipedia.org/wiki?curid=3928953" title="Prostki (przystanek kolejowy)">
Prostki (przystanek kolejowy)



</doc>
<doc id="3928960" url="https://pl.wikipedia.org/wiki?curid=3928960" title="Arsenal de Llavallol Buenos Aires">
Arsenal de Llavallol Buenos Aires



</doc>
<doc id="3928965" url="https://pl.wikipedia.org/wiki?curid=3928965" title="Reváň">
Reváň

Reváň (1205 m n.p.m.) – ostatni (licząc w kierunku z północy na południe) szczyt w głównym grzbiecie Luczańskiej Małej Fatry na Słowacji.
Położenie.
Główny grzbiet fatrzański, biegnący z Kľaku (1352 m n.p.m.) w kierunku południowym, na szczycie Reváňa skręca ku zachodowi i stromo opada na Przełęcz Faczkowską (802 m n.p.m.). Od masywu Kľaku Reváň oddziela szeroka i płytka przełęcz – Reváňske sedlo (1184 m n.p.m.). Reváň jest szczytem zwornikowym. W kierunku południowo-wschodnim, a następnie wschodnim, biegnie od niego długi grzbiet ze szczytami Bukovec (1148 m n.p.m.), Vrania skala (1004 m n.p.m.) i Holice (980 m n.p.m.), który opada na Vrícke sedlo (686 m n.p.m.).
Od wschodu pod szczyt Reváňa podchodzi Dlhá dolina – górna część Doliny Klasztorskiej, zaś na wschodnich stokach Reváňa bierze początek jeden ze źródłowych potoków Vrícy. Północno-zachodnie stoki Reváňa opadają ku dolinie źródlisk Rajčianki. Na południowych stokach Reváňa, na wysokości 789 m n.p.m., znajduje się źródło Nitry.
Charakterystyka.
Trójróg Reváňa wieńczy wyraźny, choć łagodnie zaokrąglony wierzchołek. Wszystkie stoki góry są strome. Te opadające ku wschodowi i południu są słabo rozczłonkowane – w strefie przygrzbietowej pokrywa je ciąg polan, natomiast stoki północno-zachodnie, pocięte dolinkami źródłowych cieków Rajčianki (m.in. dolinka Ráztoka) są w całości zalesione.
Turystyka.
Przez szczyt Reváňa nie biegnie żaden znakowany szlak turystyczny. Tym niemniej jest on często odwiedzany jako dobry punkt widokowy z nieodległego (ok. 400 m) Reváňskego sedla. Wyprowadzająca nań wygodna ścieżka obniża się następnie wschodnim grzbietem góry i doprowadza do żółtych znaków, wiodących w stronę Przełęczy Faczkowskiej. Z podszczytowych polan opadających w kierunku wschodnim, ku dolinie Vrícy, rozciąga się widok na Długą dolinę, ciągnącą się w jej przedłużeniu Dolinę Klasztorską, fragment Kotliny Turczańskiej oraz wznoszący się poza nią łańcuch Wielkiej Fatry.

</doc>
<doc id="3928969" url="https://pl.wikipedia.org/wiki?curid=3928969" title="Reváňske sedlo">
Reváňske sedlo

Reváňske sedlo (1184 m n.p.m.) – płytka, szeroka przełęcz w głównym grzbiecie Małej Fatry na Słowacji.
Położenie.
Leży w tzw. Luczańskiej części Małej Fatry, na jej samym południowym krańcu, pomiędzy szczytem Revánia (1205 m n.p.m.) na południu a masywem Kľaku (1352 m n.p.m.) na północy, ok. 400 m na północ od tego pierwszego. Jest pierwszą (licząc od południa) nazwaną przełęczą w głównym grzbiecie Małej Fatry. Od strony zachodniej stok podchodzący pod przełęcz jest cały zarośnięty lasem, natomiast w kierunku wschodnim, ku dolinie Vrícy, opada ciąg polan, oferujących widok na górną część Długiej doliny i wznoszący się w jej perspektywie łańcuch Wielkiej Fatry.
Turystyka.
Z Przełęczy Faczkowskiej na Reváňske sedlo wyprowadza żółto znakowany szlak turystyczny, który biegnie następnie na szczyt Kľaku. Z tego względu Reváňske sedlo jest bardzo często odwiedzane przez turystów.

</doc>
<doc id="3928970" url="https://pl.wikipedia.org/wiki?curid=3928970" title="Zębowłos">
Zębowłos

Zębowłos ("Trichostomum" Bruch) – rodzaj mchów należący do rodziny płoniwowatych ("Pottiaceae" Schimp.).
Systematyka i nazewnictwo.
Według "The Plant List" rodzaj "Trichostomum" liczy 250 akceptowanych nazw gatunków oraz ich 105 synonimów.
Wykaz gatunków:

</doc>
<doc id="3928971" url="https://pl.wikipedia.org/wiki?curid=3928971" title="Tollanie (Gwiezdne wrota)">
Tollanie (Gwiezdne wrota)



</doc>
<doc id="3928972" url="https://pl.wikipedia.org/wiki?curid=3928972" title="Mieczysław Marzec (1929–1992)">
Mieczysław Marzec (1929–1992)

Mieczysław Jan Marzec (ur. 2 lutego 1929 w Glewcu, zm. 22 listopada 1992) – polski działacz ruchu ludowego, ekonomista, polityk, poseł na Sejm PRL V i VI kadencji.
Życiorys.
Syn Jana i Florentyny. W latach 1943–1945 członek Batalionów Chłopskich na terenie gminy Wierzbno, w obwodzie Miechów. W okresie 1945–1948 należał do Związku Młodzieży Wiejskiej RP „Wici”, następnie od 1948 do 1950 do Związku Młodzieży Polskiej. W 1947 wstąpił do Stronnictwa Ludowego, a w listopadzie 1949 wraz z nim do Zjednoczonego Stronnictwa Ludowego. Od grudnia 1948 do marca 1949 był instruktorem i kierownikiem Oddziału Wojewódzkiego Chłopskiego Towarzystwa Przyjaciół Dzieci w Poznaniu. Od czerwca 1949 do czerwca 1951 pełnił funkcję wicedyrektora Oddziału Wojewódzkiego Towarzystwa Przyjaciół Dzieci w Poznaniu. Uzyskał wykształcenie wyższe na Wydziale Ekonomicznym Wyższej Szkoły Nauk Społecznych przy KC PZPR. Od 1960 był sekretarzem, a w latach 1965–1966 wiceprzewodniczącym Zarządu Głównego Związku Młodzieży Wiejskiej. Od 1963 do 1966 zasiadał w Radzie Ogólnopolskiej Spółdzielni Turystycznej „Gromada”, której od lipca 1975 był prezesem. W latach 1964–1965 pełnił funkcję wiceprezesa Rady Głównej Ludowych Zespołów Sportowych.
W latach 1965–1967 zasiadał w prezydium Zarządu Głównej i zajmował stanowisko wiceprezesa Głównej Komisji Rewizyjnej Ligi Obrony Kraju. W latach 1965–1968 pełnił funkcję wiceprezesa ZG Polskiego Towarzystwa Turystyczno-Krajoznawczego. W latach 1966–1968 i 1972–1973 był wiceprzewodniczącym Wojewódzkiego Komitetu Frontu Jedności Narodu w Warszawie. 
W ZSL pełnił funkcję wiceprezesa powiatowego komitetu wykonawczego w Poznaniu (1949–1950), starszego instruktora Wydziału Propagandy Wojewódzkiego Komitetu Wykonawczego w Poznaniu (1951–1952), starszego instruktora Wydziału Organizacji i Propagandy Naczelnego Komitetu Wykonawczego (1952–1957), sekretarza warszawskiego stołecznego komitetu (1956–1957), członka (od 1964), sekretarza (1967–1972) i członka sekretariatu (1973–1973) Naczelnego Komitetu (od 1964), a także prezesa Wojewódzkiego Komitetu w Warszawie (1966–1967, 1972–1975).
W 1969 i 1972 uzyskiwał mandat posła na Sejm PRL w okręgu Otwock. Przez dwie kadencje zasiadał w Komisji Obrony Narodowej. Ponadto w trakcie V kadencji pełnił funkcję zastępcy przewodniczącego Komisji Mandatowo-Regulaminowej, a w trakcie VI zasiadał w Komisji Handlu Zagranicznego.
Jego żoną była Barbara (1935–1988). Pochowany został wraz z nią na Cmentarzu Komunalnym Północnym w Warszawie.

</doc>
<doc id="3928974" url="https://pl.wikipedia.org/wiki?curid=3928974" title="Tok’Ra">
Tok’Ra



</doc>
<doc id="3928976" url="https://pl.wikipedia.org/wiki?curid=3928976" title="Trichostomum">
Trichostomum



</doc>
<doc id="3928979" url="https://pl.wikipedia.org/wiki?curid=3928979" title="Asgard (Gwiezdne wrota)">
Asgard (Gwiezdne wrota)



</doc>
<doc id="3928987" url="https://pl.wikipedia.org/wiki?curid=3928987" title="Nox (Gwiezdne wrota)">
Nox (Gwiezdne wrota)



</doc>
<doc id="3928988" url="https://pl.wikipedia.org/wiki?curid=3928988" title="Camille Pleyel">
Camille Pleyel

Camille Pleyel (ur. 18 grudnia 1788 w Strasburgu, zm. 4 maja 1855 w Montmorency, k. Paryża) – francuski pianista, kompozytor, wydawca, przedsiębiorca. Syn austriackiego fabrykanta i kompozytora Ignaza Pleyela.
Od 1815 roku był wspólnikiem w ojcowskiej fabryce fortepianów "Pleyel", którą przejął w 1824. Otworzył też firmową salę koncertową "Salle Pleyel", w której występował m.in. Fryderyk Chopin. 
Był żonaty z pianistką Marie Pleyel. Fryderyk Chopin zadedykował mu "Preludia" op. 28 (wyd. francuskie Catalina). 
Został pochowany na Cmentarzu Père-Lachaise w Paryżu.

</doc>
<doc id="3928989" url="https://pl.wikipedia.org/wiki?curid=3928989" title="Timoteo Griguol">
Timoteo Griguol



</doc>
<doc id="3928996" url="https://pl.wikipedia.org/wiki?curid=3928996" title="Ławrówka (rejon jampolski)">
Ławrówka (rejon jampolski)

Ławrówka (ukr. Лаврівка, ros. Лавровка) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3928999" url="https://pl.wikipedia.org/wiki?curid=3928999" title="Upper Takutu-Upper Essequibo">
Upper Takutu-Upper Essequibo

Upper Takutu-Upper Essequibo, Region 9 – jeden z dziesięciu regionów Gujany położony w południowo-zachodniej części państwa. Na północy graniczy z regionem Potaro-Siparuni, od wschodu z East Berbice-Corentyne, a od południa i zachodu z brazylijskimi stanami Pará i Roraima. Stolicą regionu jest Lethem. Pozostałe miejscowości to m.in. Aishalton, Good Hope i Surama.
Geografia.
Większość powierzchni regionu zajmuje rozległa sawanna Rupununi, a także góry Kanuku, Kamoa i Marundi (Marudi). Zalesione Góry Kanuku dzielą Rupununi na dwie części – północną i południową. Sawanny w północnej części zajmują około 5180 km², natomiast w południowej około 6475 km² regionu. Przez region przepływają rzeki Essequibo, Takutu, Kuyuwini i Rupununi.
Gospodarka.
Trawiaste sawanny Rupununi sprzyjają zwłaszcza hodowli bydła. Większość bydła jest hodowana w celu produkcji wołowiny, rzadziej w celu produkcji mleka. Istnieją duże rancza w Aishalton, Annai, Dadanawa i Karanambo. Duża część wyprodukowanej tu wołowiny eksportowana jest do sąsiedniej Brazylii, ponieważ transport do innych regionów Gujany, zwłaszcza regionu Demerara-Mahaica jest drogi. Mieszkańcy regionu są zatrudnieni również w kopalniach kamieni półszlachetnych u podnóża gór Kamoa i Marundi.
Demografia.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 24 212 mieszkańców. Upper Takutu-Upper Essequibo jest największym regionem pod względem powierzchni i trzecim od końca pod względem populacji. Jest najrzadziej zaludnionym regionem Gujany.
Miejscowości.
Miejscowości w regionie Upper Takutu-Upper Essequibo:

</doc>
<doc id="3929000" url="https://pl.wikipedia.org/wiki?curid=3929000" title="Wiatrówka (rejon jampolski)">
Wiatrówka (rejon jampolski)

Wiatrówka (ukr. Вітрівка, ros. Ветровка) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929004" url="https://pl.wikipedia.org/wiki?curid=3929004" title="Oczyszczanie białek">
Oczyszczanie białek

Oczyszczanie białek – szereg procesów rozdziału mający na celu izolację pojedynczego typu białka ze złożonej mieszaniny.
Izolując dane białko z komórki, należy je odseparować od tysięcy innych białek, które się w niej znajdują. Metody oddzielania jednych cząsteczek od drugich opierają się różnicy w jednej lub wielu fizycznych bądź chemicznych właściwościach. Im więcej jest tych różnic i im są większe, tym łatwiej przebiega proces izolacji. W przypadku oczyszczania białek najczęściej wykorzystuje się różnice w wielkości (długości łańcucha polipeptydowego lub masy), powinowactwie do specyficznych ligandów, a także różnice w ładunku i hydrofobowości.
Postępowanie przed oczyszczaniem.
Materiałem wyjściowym do izolacji białka powinien być materiał biologiczny o jak największej zawartości pożądanego białka i możliwie ubogi w zanieczyszczenia. Białka przeznaczone do oczyszczania uwalnia się do roztworu. Jeśli białka wydzielane są pozakomórkowo, należy usunąć biomasę poprzez np. filtrację, wirowanie, flotację. Jeśli są to białka wewnątrzkomórkowe, np. występujące w organellach komórkowych bądź związane z błonami komórkowymi, wymagane jest rozbicie tkanek i doprowadzenie do dezintegracji komórek, aby rozpuścić białka w roztworze. W tym celu stosuje się m.in. homogenizację, sonikację (ultradźwięki), trawienie enzymatyczne, lizę osmotyczną, ucieranie z materiałami ściernymi (np. piaskiem), działanie zasad, detergentów, rozpuszczalników organicznych, wysokich ciśnień (prasa Frencha). 
Optymalizacja oczyszczania białek.
Aby uzyskać wyższy stopień czystości białek zazwyczaj stosuje się kombinację różnych technik opartych na różnicy w ich właściwościach. Wymagany stopień czystości białka zależy od jego przeznaczenia. Przykładowo dla zastosowań terapeutycznych wymagana jest bardzo wysoka czystość (&gt;99%), w celu przeprowadzenia krystalografii i dla większości badań fizykochemicznych – wysoka (95–99%), a przy wykorzystaniu do produkcji przeciwciał – umiarkowana (&lt;95%). 
Najważniejszymi parametrami w oczyszczaniu białek są:
Optymalizowanie każdego z tych czterech parametrów może odbyć się tylko kosztem innego, dlatego przy oczyszczaniu należy znaleźć kompromis.
Czasami zadowalający poziom czystości można osiągnąć w jednoetapowym oczyszczaniu; w innych przypadkach można zastosować 3-etapową strategię oczyszczania CIPP (). Pozwala ona zaplanować, w jaki sposób połączyć różne metody oczyszczania, aby osiągnąć najlepszy efekt. Etapy oczyszczania białka są następujące:
Każdy kolejny etap powoduje jednak utratę białek i może niekorzystnie wpływać na ich aktywność. Znajomość parametrów krytycznych dla stabiności białka (m.in. temperatura, pH, ciśnienie, siła jonowa, obecność kofaktorów) pomaga w minimalizowaniu strat. Generalnie lepiej jest otrzymać białko nadmiernie oczyszczone niż niedostatecznie oczyszczone, ponieważ niski stopień czystości, nieznane zanieczyszczenia mogą fałszować wyniki. Największy problem przy oczyszczaniu białka stanowi proteoliza. Można ją ograniczyć stosując inhibitory proteaz i obniżoną temperaturę.
Techniki rozdzielania białek.
Rozdział ze względu na wielkość.
Wirowanie.
Użycie wirówek pozwala rozdzielić cząstki w roztworze (np. organelle komórkowe, cząsteczki) różniące się masą lub gęstościami. Osiadają one bowiem na dno probówki w różnym tempie – cięższe lub o większej gęstości osiadają szybciej. Białka mogą bardzo różnić się między sobą masą, ale nie gęstością (jeśli nie są połączone z lipidami czy węglowodanami, zwykle ich gęstość mieści się w granicach 1,37 g/cm3 ± 15%). Ultrawirówki mogące uzyskać przyspieszenie 1 000 000 × g potrafią efektywnie rozdzielać cząstki o rozmiarach do 10 kDa; cząstki o mniejszych rozmiarach nie będą osadzać się równomiernie.
Wirowanie frakcjonujące powszechnie stosuje się na początkowym etapie oczyszczania białek, aby oddzielić rozpuszczalne białka od nierozpuszczalnych części komórki. Po odwirowaniu komórkowego homogenatu otrzymuje się osad na dnie probówki złożony z organelli komórkowych oraz roztwór białek w supernatancie.
Białka różniące się od siebie masami mogą być oddzielone przez wirowanie w gradiencie gęstości, do wytworzenia którego zwykle wykorzystuje się roztwór sacharozy. Białka naniesione na powierzchnię roztworu o zmieniającym się stężeniu sacharozy migrują w kierunku dna probówki zgodnie ze swoimi współczynnikami sedymentacji. Ostatecznie tworzą w probówce prążki lub strefy zależne od ich masy. Jeśli wirowanie trwa zbyt krótko, cząstki nie przemieszczą się wystarczająco, by się dobrze od siebie oddzielić; jeśli zbyt długo – wszystkie cząstki znajdą się na dnie. 
Filtracja żelowa.
Filtracja żelowa (chromatografia żelowa, sączenie molekularne) polega na rozdziale białek w kolumnach wypełnionych porowatym polimerem jak np. poliakrylamid (Biogel), dekstran (Sephadex), agaroza (Sepharose), tj. przez tzw. sita molekularne. Małe cząsteczki dyfundują w głąb żelu i wolniej migrują w kolumnie. Większe cząsteczki takie jak białka, o większym rozmiarze od porów ziaren wypełniacza nie wnikają do nich i znajdują się tylko w roztworze wodnym wypełniającym przestrzenie między ziarnami, przez co szybciej wypływają z kolumny. W przeciwieństwie do innych chromatograficznych metod rozdziału cząstki nie wiążą się z wypełniaczem kolumny i skład buforu nie ma wpływu na rozdział. 
Rozdział ze względu na ładunek.
Suma dodatnich i ujemnych ładunków bocznych reszt aminokwasowych tworzy ładunek wypadkowy cząsteczki białka. Ładunek ten można zobojętnić, dlatego każde białko ma punkt izoelektryczny (pI), czyli takie pH, w którym wypadkowy ładunek białka jest równy zero. W takich warunkach rozpuszczalność białek jest najmniejsza.
Elektroforeza.
Elektroforeza jest techniką używaną do oddzielania cząsteczek pod wpływem pola elektrycznego. Cząsteczki migrują w tempie zależnym od stosunku ładunek:masa. Przykładowo przy takiej samej masie i kształcie, szybciej w stronę elektrody będą przemieszczać się cząsteczki o wyższym ładunku wypadkowym. Na tej zasadzie białka nałożone na nośnik (żel) migrują w polu elektrycznym w różnym tempie w kierunku anody lub katody. Po rozdziale można je wyekstrahować z żelu. 
Zazwyczaj jako nośnika używa się żelu poliakrylamidowego. Wielkość porów żelu można dostosowywać, modyfikując stężenie poliakrylamidu i czynnika sieciującego, co wraz z siłą pola elektrycznego ma wpływ na prędkość przemieszczania się białek. Przed lub podczas elektroforezy można wystawić białka na działanie detergentu SDS, który je denaturuje, niszczy czwartorzędową strukturę białka (powoduje dysocjację tworzących je łańcuchów polipeptydowych), a także trzeciorzędową strukturę białka (sprawia, że nabierają struktury liniowej) i nadaje ujemny ładunek. Jedynym czynnikiem wpływającym na tempo migracji białek w elektroforezie w żelu poliakrylamidowym w obecności SDS jest długość łańcucha (co jest powiązane z jego masą).
O ile za pomocą elektroforezy z zastosowaniem SDS można rozdzielić białka różniące się masą, tak w przypadku podobnych mas można wykorzystać różnice w wypadkowym ładunku elektrycznym. Pozwala na to dwuwymiarowa elektroforeza żelowa, w której białka najpierw rozdzielane są ze względu na ładunek, a w drugim etapie ze względu na masę. Zdenaturowane przez stężony mocznik białka przemieszczają się w żelu o gradiencie pH uzyskanym przez zastosowanie amfolitów i zatrzymują się w miejscu, gdzie pH równe jest ich punktowi izoelektrycznemu. Wtedy ich wypadkowy ładunek wynosi zero i nie mogą się dalej przemieszczać w polu elektrycznym. Technika ta nazywana jest ogniskowaniem izoelektrycznym. Tak rozdzielone białka mogą być dalej rozdzielane ze względu na swoją masę. Żel ten można umieścić na żelu poliakrylamidowym i przeprowadzić elektroforezę w obecności SDS. 
Elektroforeza jest używana głównie w celach analitycznych ze względu na trudności w rozdzielaniu w ten sposób dużych ilości białek i koszt urządzenia, który by to umożliwiał. Poza tym rozdział ze względu na ładunek czy punkt izoelektryczny umożliwia w prostszy sposób chromatografia jonowymienna.
Chromatografia jonowymienna.
W chromatografii jonowymiennej kolumny wypełnione są nośnikiem o ładunku ujemnym lub dodatnim. Białka o takim samym ładunku wypadkowym jak nośnik odpychają się od niego i swobodnie przez niego przepływają. Zatem w przypadku nośnika naładowanego dodatnio, białka elektrycznie obojętne i naładowane dodatnio (zasadowe) przepłyną swobodnie przez kolumnę, a białka naładowane ujemnie (kwaśne) odwracalnie się z nim zwiążą. Związane białka są następnie wymywane przez przepływ roztworów o wzrastającej sile jonowej (gradient solny tworzony zwykle przez NaCl lub KCl). Przy niskim stężeniu soli białka i nośnik przyciągają się przez swoje różnoimienne ładunki. W wyższych stężeniach soli jej ujemne jony wiążą się do dodatnio naładowanego nośnika, wypierając ujemnie naładowane białka. Dzięki gradientowi (wzrastającemu stężeniu soli) słabo naładowane białka są wymywane w pierwszej kolejności, a białka o wysokim ładunku – jako ostatnie. Analogicznie nośnik naładowany ujemnie może służyć do rozdzielenia zasadowych białek.
Rozdział ze względu na hydrofobowość.
Wysalanie białek.
Generalnie białka posiadające dodatnio i ujemnie naładowane regiony mają tendencję do agregacji przy bardzo niskich stężeniach soli w środowisku. Kiedy umiarkowane ilości soli są dostępne, aniony i kationy neutralizują ładunki na powierzchni białek, co zapobiega tworzeniu się skupisk. Zjawisko to nazywa się wsalaniem i jest powiązane ze wzrostem rozpuszczalności białka pod wpływem dodatku soli. Kiedy stężenie soli jest wysokie, powierzchnia białek znów staje się naładowana, sól będzie odciągać wodę od białek, doprowadzając do hydratacji swoich jonów, przez co silniejsze staną się oddziaływania hydrofobowe białek. Cząsteczki białek w takich warunkach będą miały tendencję do tworzenia agregatów i wytrącania się z roztworu, co nazywane jest wysalaniem. 
Białka z większymi obszarami hydrofobowymi będą potrzebować mniejszego stężenia soli, aby się wytrącać i różnicę tę można wykorzystać w oczyszczaniu białek. Najczęściej jako sól wykorzystuje się siarczan amonu, który pozwala zachować natywną strukturę białka. Precypitację przeprowadza się w kilku etapach. Najpierw dodaje się siarczanu amonu w ilości niewystarczającej do wytrącenia pożądanego białka, ale zdolnej do wytrącenia innych niepożądanych białek. Po odwirowaniu pożądane białko będzie znajdować się w supernatancie. Następnie można dodać siarczanu amonu w ilości wystarczającej do wytrącenia pożądanego białka. Po wirowaniu będzie się ono znajdować w osadzie, który można rozpuścić w buforze, a supernatant usunąć. Innym, lepszym sposobem na pozbycie się siarczanu po wysalaniu jest dializa. Liczba etapów i ilość zastosowanego siarczanu amonu na każdym z nich trzeba wyznaczyć empirycznie. 
Chromatografia oddziaływań hydrofobowych.
Technika chromatografii oddziaływań hydrofobowych pozwala na rozdział białek różniących się siłą oddziaływania ich obszarów hydrofobowych z jeszcze bardziej hydrofobowymi grupami ligandów na powierzchni nośnika pozbawionego ładunku elektrycznego, w roztworach o dużej sile jonowej (np. 1,5 M siarczan amonu). Białka są uwalniane poprzez wymywanie buforem o zmniejszającym się gradiencie soli. Alternatywnie można je również eluować buforem zwiększającym hydrofilowość białek (np. alkohole, detergenty niejonowe) czy zawierającym substancje o silnym powinowactwie do ligandu.
Rozdział ze względu na powinowactwo.
W rozdzielaniu białek można wykorzystać wysoką specyficzność oddziaływań receptor-ligand, przeciwciało-antygen, enzym-substrat. Metodą wykorzystującą te właściwości jest chromatografia powinowactwa. Cząsteczki ligandu (który może być np. enzymem, przeciwciałem) związane kowalencyjnie z wypełnieniem kolumny wiążą specyficznie pożądane białko, a inne białka i zanieczyszczenia przepływają swobodnie przez kolumnę niezależnie od ich ładunku czy masy. Pożądane białka są następnie wymywane przez dodatek nadmiaru ligandu bądź przez zmianę stężenia soli lub pH. 
Wykrywanie pożądanego białka po oczyszczaniu.
W celu wykrycia obecności pożądanego białka w próbce wykorzystuje się jego charakterystyczne właściwości – zdolność do wiązania określonego liganda, katalizowania określonej reakcji czy bycia rozpoznanym przez specyficzne przeciwciało. Do metod wykrywania białek należy m.in.:
Techniki rekombinacyjne.
Zwiększając ilość pożądanego białka w materiale biologicznym, zwiększa się efektywność jego oczyszczania. Można to zrobić, stosując nadekspresję zrekombinowanego genu białka w komórce. Dodatkowo można dodać odpowiednią sekwencję nukleotydową, aby zrekombinowane białko zawierało znacznik ułatwiający jego późniejsze oczyszczanie. Takim znacznikiem może być sześć histydyn (His-Tag), dzięki którym łatwo jest oczyścić białko metodą chromatografii metalopowinowactwa – nośnik na kolumnie ma unieruchomione jony metali, z którymi wiąże się ten fragment histydynowy. 

</doc>
<doc id="3929006" url="https://pl.wikipedia.org/wiki?curid=3929006" title="Rusawa (wieś)">
Rusawa (wieś)

Rusawa, ukr. "Русава" – wieś na Ukrainie, w rejonie jampolskim obwodu winnickiego.

</doc>
<doc id="3929007" url="https://pl.wikipedia.org/wiki?curid=3929007" title="Antoni Paszkowski">
Antoni Paszkowski

Antoni Paszkowski (ur. 15 lipca 1920 w Dermance w województwie wołyńskie, zm. 1997 w Kowańczu) – polski rolnik, poseł na Sejm PRL V i VI kadencji.
Życiorys.
Syn Michała (1887–1948) i Marianny z domu Jezierskiej (1892–1980), miał dwoje rodzeństwa. Ukończywszy szkołę podstawową, pracował w gospodarstwie rodziców. W 1942 działał w partyzantce radzieckiej na Wołyniu. W 1944 został członkiem formujących się oddziałów Wojska Polskiego i został z nich skierowany do szkoły polityczno-wychowawczej, po ukończeniu której przeniesiono go do Głównego Zarządu Polityczno-Wychowawczego w Lublinie. Przeszedł szlak bojowy wraz z I Korpusem Pancernym wchodzącym w skład 2 Armii Wojska Polskiego. Uczestniczył w forsowaniu Nysy Łużyckiej, w bitwie pod Budziszynem oraz w walkach o wyzwolenie Czechosłowacji. Po demobilizacji w 1946 przybył na teren województwa koszalińskiego. Objął gospodarstwo rolne we Kowańczu, w którym później pracował. Pełnił funkcję wiceprzewodniczącego rady nadzorczej okręgowego oddziału Centralnego Związku Spółdzielni Mleczarskich w Koszalinie. Był także sekretarzem rady nadzorczej Gminnej Spółdzielni „Samopomoc Chłopska” w Białogardzie. Zasiadał w plenum i prezydium Wojewódzkiego Komitetu Zjednoczonego Stronnictwa Ludowego w Koszalinie, pełnił też funkcję wiceprezesa Powiatowego Komitetu partii w Białogardzie. Zasiadał w zarządzie koła Związku Bojowników o Wolność i Demokrację w Karlinie oraz w plenum zarządu okręgu w Koszalinie. W 1969 i 1972 uzyskiwał mandat posła na Sejm PRL w okręgu Koszalin. W trakcie V kadencji zasiadał w Komisji Budownictwa i Gospodarki Komunalnej, a w trakcie VI w Komisji Spraw Wewnętrznych i Wymiaru Sprawiedliwości.

</doc>
<doc id="3929008" url="https://pl.wikipedia.org/wiki?curid=3929008" title="Deklaracja Londyńska o Wojnie Morskiej">
Deklaracja Londyńska o Wojnie Morskiej



</doc>
<doc id="3929011" url="https://pl.wikipedia.org/wiki?curid=3929011" title="Artémis (1914)">
Artémis (1914)

Artémis (Q96) – francuski oceaniczny okręt podwodny z czasów I wojny światowej i okresu międzywojennego, trzecia zamówiona jednostka typu "Amphitrite". Została zwodowana 14 października 1914 roku w stoczni Arsenal de Toulon, a do służby w Marine nationale weszła w 1915 roku. Jednostka służyła podczas wojny na Morzu Śródziemnym i Adriatyku, a z listy floty została skreślona w 1927 roku.
Projekt i budowa.
„Artémis” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde". 
„Artémis” zbudowana została w Arsenale w Tulonie. Stępkę okrętu położono w 1911 roku, został zwodowany 14 października 1914 roku, a do służby przyjęto go w 1915 roku. Nazwa nawiązywała do mitologicznej bogini łowów – Artemidy. Jednostka otrzymała numer burtowy Q96.
Dane taktyczno–techniczne.
„Artémis” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Schneider) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione przed końcem wojny na działo kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Artémis” pełniła służbę na Morzu Śródziemnym i Adriatyku. Jednostka podczas wojny była dwukrotnie atakowana przez sojusznicze, brytyjskie samoloty (23 czerwca 1918 roku) i niszczyciele (14 lipca), na szczęście za każdym razem bezskutecznie. Jednostka została skreślona z listy floty w 1927 roku.

</doc>
<doc id="3929018" url="https://pl.wikipedia.org/wiki?curid=3929018" title="Klębówka">
Klębówka

Klębówka (ukr. Клембівка, ros. Клембовка) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929024" url="https://pl.wikipedia.org/wiki?curid=3929024" title="Netrobówka">
Netrobówka

Netrobówka, Netrebówka (ukr. Нетребівка, ros. Нетребовка) – wieś na Ukrainie, w obwodzie winnickim, w rejonie tomaszpolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929025" url="https://pl.wikipedia.org/wiki?curid=3929025" title="Primeira Liga (2015/2016)">
Primeira Liga (2015/2016)

Primeira Liga (2015/2016) – 82. edycja najwyższej klasy rozgrywkowej piłki nożnej w Portugalii. Liga liczyła 18 zespołów. 16 z nich utrzymało się dzięki pozycji zajętej w poprzednim sezonie, a dwie ostatnie spadły do niższej klasy rozgrywkowej. Rozgrywki rozpoczęto 14 sierpnia 2014 roku, a zakończono 25 maja 2015. Tytuł mistrzowski obroniła drużyna , który zdobył tytuł po raz 35. w historii co jest rekordem w portugalskiej lidze.
Drużyny.
Uczestnicy poprzedniej edycji.
Po poprzednim sezonie spadły drużyny: (17.) oraz (18.).
Podsumowanie sezonu.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="3929029" url="https://pl.wikipedia.org/wiki?curid=3929029" title="NK Zagrzeb">
NK Zagrzeb



</doc>
<doc id="3929054" url="https://pl.wikipedia.org/wiki?curid=3929054" title="Stanisław Pieniak (polityk)">
Stanisław Pieniak (polityk)

Stanisław Czesław Pieniak (ur. 25 marca 1932 w Starym Patoku, zm. 4 stycznia 1993) – polski rolnik, poseł na Sejm PRL V i VI kadencji.
Życiorys.
Syn Bolesława i Anieli. Uzyskał wykształcenie średnie niepełne, z zawodu rolnik. Od 1955 pracował w Gromadzkiej Radzie Narodowej w Fiukówce. Należał do Zjednoczonego Stronnictwa Ludowego, w którym w 1957 został prezesem zarządu koła, a potem prezesem Gromadzkiego Komitetu w Fiukówce. W 1958 zasiadł w prezydium Powiatowego Komitetu partii w Łukowie. W wyniku reorganizacji struktury rad narodowych, w 1961 objął przewodnictwo w prezydium GRN w Krzywdzie. W 1968 objął funkcję prezesa PK ZSL, później został członkiem Naczelnego Komitetu partii. W 1969 i 1972 uzyskiwał mandat posła na Sejm PRL w okręgu Radzyń Podlaski. Przez dwie kadencje zasiadał w Komisji Planu Gospodarczego, Budżetu i Finansów.

</doc>
<doc id="3929058" url="https://pl.wikipedia.org/wiki?curid=3929058" title="Daemonia Nymphe">
Daemonia Nymphe

Daemonia Nymphe (Δαιμόνια Νύμφη) – grecki zespół darkwave i neofolk założony w 1994 roku w Atenach przez Spyrosa Giasafakisa i Evi Stergiou. Twórczość zespołu bazuje na muzyce starożytnej Grecji z wykorzystaniem takich jak lira, varvitos, krotale, pandura czy aulos, wszystkie są autorstwa greckiego mistrza Nicholasa Brassa. Występy zespołu są całymi misteriami teatralnymi, podczas których członkowie grupy ubierają maski i starożytne stroje. Liryka czerpie z orfickich i homeryckich hymnów czy poematów Safony poświęconych Panu, Zeusowi i Hekate.
Historia.
Zespół powstał w 1994 roku w Atenach założony przez dwójkę artystów Spyrosa Giasafakisa i Evi Stergiou. Po czterech latach prób i nagrań w roku 1998 nakładem Solistitium Records ukazał się debiutancki album zatytułowany "The Bacchic Dance of the Nymphs (Ο βακχικός χορός των νυμφών)". Rok później w 1999 członkowie zespołu spotkali się z Nicholasem Brassem, najbardziej znanym greckim mistrzem, wykonującym od 1980 roku na zamówienie repliki starożytnych instrumentów. Efekty tej współpracy zostały po raz pierwszy zaprezentowane podczas Renaissance Festival odbywającym się w Retimno. W tym samym czasie zespół wydał mini płytę demo "Tyrvasia", która pojawiła się w magazynach muzycznych poświęconych muzyce metalowej takich jak Metal Hammer i Metal Invader i została bardzo przychylnie przyjęta. Metal Invader załączył też dwa utwory zespołu do wydawanej własnej kompilacji oraz bardzo pozytywnie grupę zrecenzował.
We wrześniu 2002 roku zespół podpisał umowę z francuską firmą wydawniczą Prikosnovénie, co okazało się kamieniem milowym w działalności grupy. Wydany nakładem tej wytwórni album "Daemonia Nymphe" zawierał tytułowy utwór, w którym prócz wokalu Alkinoosa Ioannidisa wykorzystano wyłącznie antyczne instrumenty Nicholasa Brassa. W grudniu tego samego roku przy udziale pochodzącej z Australii Louisy John-Krol, znanego z grupy Ataraxia włocha Francesco Banchini oraz francuskiej grupy Lys nagrali album "Love Sessions". 
Od tego czasu momentu kariera zespołu zaczęła sukcesywnie się rozwijać. Zespół wydał łącznie dziesięć płyt długogrających w kilku krajach (Niemcy, Włochy, Francja), zmienił też lokalizację, obecnie grupa nagrywa w Londynie. Zespół występował na scenach całej Europy oraz USA, wymienić tu można takie kraje jak Austria, Wielka Brytania, Francja, Belgia, Niemcy, Bułgaria, Włochy, Cypr, Hiszpania, Portugalia, Rumunia, Holandia czy Grecja.
Daemonia Nymphe gościła też na dużych festiwalach muzycznych, takich jak Wave Gotik Treffen w Lipsku w latach 2004 i 2013, Ethereal Fest w Hiszpanii w 2010, Caivano Arte Fest we Włoszech w 2010, Psalm/Styriarte Festival w Grazu (Austria) w 2009, Exhibition Road Fest w Londynie w 2012, ArtMania Festiwal 2014 w Sibiu (Rumunia), czy w ramach Faerieworlds w Oregonie, USA w roku 2016. W większości przypadków zespół występował jako jeden z headlinerów festiwalu.
Prócz wydanych albumów i występów na żywo zespół zajmował się komponowaniem muzyki do krótkich filmów dokumentalnych (Skarby Aten i Olimpii / Channel 5, Londyn), przedstawień teatralnych (Theatre Lab Company) czy komedii stand-upowych (Colin Quinn’s Long Story Short Broadway, Nowy Jork). Zespół współpracował z Neilem Davidgem (Massive Attack), Peterem Ulrichem (ex-Dead Can Dance), Dessislavą Stefanovą (London Bulgarian Choir), Psarantonisem (Antonis Xylouris), Alkinoosem Ioannidesem, Dimitrą Galani czy Louisą John Krol. Utwory Daemonia Nymphe wydawane były na kompilacjach zawierających utwory tak znanych artystów jak Lisa Gerrard, Loreena McKennitt, Ladytron i in. Zespół brał też udział w tworzeniu soundtracku do gry Halo 4.
Styl muzyczny.
Choć muzyka zespołu zaliczana jest głównie do neofolku utwory posiadają charakterystyczny klimat darkwave, przewijają się też motywy występujące typowo w gothic rocku stąd obecność zespołu na festiwalach oraz fani tego gatunku (Wave Gotik Treffen). Jak wspomniano na wstępie, w muzyce zespołu ogromne znaczenie mają wykorzystywane repliki starożytnych instrumentów oraz elementy teatralne w występach na żywo zawierające rytuały i obrazy starożytnej Grecji. Również liryka czerpie głównie z okresu Grecji antycznej.

</doc>
<doc id="3929060" url="https://pl.wikipedia.org/wiki?curid=3929060" title="Frankówka (rejon jampolski)">
Frankówka (rejon jampolski)

Frankówka (ukr. Франківка, ros. Франковка) – wieś na Ukrainie, w obwodzie winnicki, w rejonie jampolskim, nad Dniestrem.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru. Dawniej futor.

</doc>
<doc id="3929076" url="https://pl.wikipedia.org/wiki?curid=3929076" title="Zębowłos cylindryczny">
Zębowłos cylindryczny

Zębowłos cylindryczny ("Trichostomum tenuirostre" (Hook. &amp; Taylor) Lindb.) – gatunek mchów należący do rodziny płoniwowatych ("Pottiaceae" Schimp.). Szeroko rozpowszechniony w strefie umiarkowanej i wyższych położeniach strefy tropikalnej, sięgając do Arktyki. W Polsce podawany np. z województwa śląskiego, opolskiego, pasma Gorców.
Systematyka i nazewnictwo.
Synonimy: "Barbula wollei" Austin, "Didymodon cuspidatus" Dozy &amp; Molk., "Didymodon tenuirostris" (Hook. &amp; Taylor) Wilson, "Didymodon wollei" (Austin) Austin, "Oxystegus cylindricus" (Bruch ex Brid.) Hilp., "Oxystegus tenuirostris" (Hook. &amp; Taylor) A.J.E. Sm., "Tortella cylindrica" (Bruch ex Brid.) Loeske, "Tortella tenuirostris" (Hook. &amp; Taylor) C.E.O. Jensen, "Tortula cylindrotheca" Mitt., "Trichostomum schlimii" Müll. Hal., "Trichostomum syrrhopodontoides" Herzog, "Weissia cylindrica" Bruch ex Brid., "Weissia tenuirostris" Hook. &amp; Taylor.
Taksony niższego rzędu:
Zagrożenia.
Gatunek został wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.), w województwie opolskim z kategorią I (o nieokreślonym zagrożeniu, 2006 r.), w Czechach nadano mu kategorię LC-att (najmniejszej troski, lecz wymagające uwagi, 2005 r.), na Słowacji kategorię NT (bliski zagrożenia, 2001 r.).

</doc>
<doc id="3929081" url="https://pl.wikipedia.org/wiki?curid=3929081" title="Trichostomum tenuirostre">
Trichostomum tenuirostre



</doc>
<doc id="3929083" url="https://pl.wikipedia.org/wiki?curid=3929083" title="Porohy (rejon jampolski)">
Porohy (rejon jampolski)

Porohy (ukr. Пороги, ros. Пороги) – wieś na Ukrainie, w obwodzie winnicki, w rejonie jampolskim, nad Dniestrem.
Nazwa wsi pochodzi od progów rzecznych (porohów) na Dniestrze, które znajdowały się na wysokości wsi przeszkadzając w żegludze. W XIX w rząd rosyjski usunął ważniejsze z nich.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929098" url="https://pl.wikipedia.org/wiki?curid=3929098" title="Nick Leddy">
Nick Leddy

Nick Leddy (ur. 20 marca 1991 w Eden Prairie) – amerykański zawodowy hokeista na lodzie występujący na pozycji obrońcy w New York Islanders z National Hockey League (NHL). Wybrany przez drużynę Minnesota Wild z numerem 16. w pierwszej rundzie NHL Entry Draft 2009. 12 lutego 2010 roku przeniósł się do drużyny Chicago Blackhawks, z którą w 2013 roku sięgnął po Puchar Stanleya. 4 października 2014 został oddany do New York Islanders w zamian za Ville Pokkę, T. J. Brennana i Andersa Nilssona. W lutym 2015 roku uzgodnił z zespołem z Nowego Jorku warunki 7-letniego kontraktu, który gwarantuje mu w tym czasie 38,5 mln USD.

</doc>
<doc id="3929113" url="https://pl.wikipedia.org/wiki?curid=3929113" title="Flappy Bird">
Flappy Bird

Flappy Bird – darmowa komputerowa gra akcji stworzona przez firmę dotGEARS. Gra została udostępniona 24 maja 2013 roku. Twórcą gry jest Wietnamczyk Nguyễn Hà Đông. "Flappy Bird" jest tzw. „side-scrollerem”, w którym gracz wciela się w postać lecącego ptaka. Głównym celem jest omijanie rur wystających z dołu i z góry ekranu przez stukanie palcem w ekran telefonu.
Szybki wzrost popularności gry spowodował, że twórca postanowił usunąć ją ze sklepu. Po kilku miesiącach jednak zmienił zdanie i przywrócił ją na wszystkie platformy. W styczniu 2014 roku gra była najczęściej ściąganą aplikacją na App Store.
Średnia ocen na agregatorze Metacritic wynosi 52/100. Nguyễn Hà Đông wyznał w wywiadzie dla „The Verge”, że dzięki reklamom w grze zarabiał 50 tysięcy dolarów dziennie w 2014 roku.

</doc>
<doc id="3929129" url="https://pl.wikipedia.org/wiki?curid=3929129" title="Ratuszna">
Ratuszna

Ratuszna, Ratusza (ukr. Ратуш, ros. Ратуш) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.
Należała do dóbr Jałanieckich

</doc>
<doc id="3929137" url="https://pl.wikipedia.org/wiki?curid=3929137" title="Biegi narciarskie na Mistrzostwach Świata w Narciarstwie Klasycznym 2017 – sprint kobiet">
Biegi narciarskie na Mistrzostwach Świata w Narciarstwie Klasycznym 2017 – sprint kobiet

Sprint techniką dowolną kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2017. Zawody zostały rozegrane 23 lutego 2017 roku. Tytułu broniła Marit Bjørgen.
Wyniki.
Ćwierćfinały.
Z każdego biegu ćwierćfinałowego awansują dwie najlepsze zawodniczki. Dwie najszybsze ze wszystkich biegów, z wyjątkiem zakwalifikowanych bezpośrednio, awansują jako Lucky Loser.
Półfinały.
Z każdego biegu półfinałowego awansują dwie najlepsze zawodniczki. Dwie najszybsze ze wszystkich biegów, z wyjątkiem zakwalifikowanych bezpośrednio, awansują jako Lucky Loser.

</doc>
<doc id="3929143" url="https://pl.wikipedia.org/wiki?curid=3929143" title="Tężnie solankowe w Gołdapi">
Tężnie solankowe w Gołdapi



</doc>
<doc id="3929162" url="https://pl.wikipedia.org/wiki?curid=3929162" title="Sewerynówka (rejon jampolski)">
Sewerynówka (rejon jampolski)

Sewerynówka, Jankułowska Słobódka (ukr. Северинівка, ros. Севериновка) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929181" url="https://pl.wikipedia.org/wiki?curid=3929181" title="Leopold Szydłowski">
Leopold Szydłowski

Leopold Tomasz Szydłowski (ur. 15 listopada 1922 w Sosnowcu, zm. 29 sierpnia 2008) – polski inżynier rolnictwa, nauczyciel i polityk ruchu ludowego, poseł na Sejm PRL VI kadencji.
Życiorys.
Syn Stanisława (zm. 1935) i Stanisławy, którzy prowadzili gospodarstwo rolne w Starej Olszówce. W latach 1923–1929 przebywał wraz z rodziną we Francji. Jego ojciec pracował tam w kopalni węgla. W wyniku kryzysu gospodarczego Szydłowscy powrócili do Starej Olszówki. Leopold Szydłowski rozpoczął tam naukę w szkole podstawowej, którą ukończył w 1936 w Wodzisławiu. Ukończył trzy klasy Gimnazjum Kupieckiego w Dąbrowie Górniczej, naukę w którym przerwał w 1939 wybuch wojny. W 1942 wcielono go do służby budowlanej w Kielcach, gdzie przez osiem miesięcy pracował na kolei. Porzuciwszy pracę, zgłosił się do Szkoły Rolniczej w Rożnicy. Uzyskał kartę pracy i pracował w okolicach Kielc na torach kolejowych. Od kwietnia 1942 był członkiem Armii Krajowej, a jego oddział dywersyjno-sabotażowy wykonywał akcje na niemieckie transporty kolejowe. Działał pod pseudonimem „Ulewa”. We wrześniu 1943 przyjęto go do Szkoły Rolniczej w Czernichowie, którą ukończył w 1945 (w międzyczasie wraz z innymi uczniami wykonywał prace fortyfikacyjne we wsi Posanie nad Sanem) i rozpoczął (od II roku) studia na Wydziale Rolniczym Szkoły Głównej Gospodarstwa Wiejskiego w Warszawie. Podczas studiów ukończył również Studium Pedagogiczne przy SGGW, uzyskując uprawnienia do nauczania w średnich szkołach rolniczych. Od 1 października 1948 do 28 lutego 1949 pracował w Centralnym Zarządzie Państwowych Zakładów Zbożowych w Warszawie. W czerwcu 1949 uzyskał tytuł inżyniera rolnictwa. Od sierpnia 1949 pracował w szkole w Łańcucie (w Technikum Mechanizacji Rolnictwa, późniejszym Zespole Szkół Technicznych), w którym był nauczycielem przedmiotów zawodowych, a także m.in. dyrektorem (w latach 1958–1960, 1968–1969 i 1973–1982). W 1982 przeszedł na emeryturę, jednak do 1991 w niepełnym wymiarze godzin nadal nauczał w szkole. Ponadto wykładał na ogólnokrajowych kursach dla nauczycieli przedmiotów zawodowych w szkołach mechanizacji rolnictwa.
Był działaczem Związku Młodzieży Wiejskiej RP „Wici”, a od 1947 należał do Stronnictwa Ludowego, z którym w 1949 przystąpił do Zjednoczonego Stronnictwa Ludowego. Pracował w sekcji zawodowej nauczycieli szkół rolniczych (później pod nazwą Sekcja Szkolnictwa Rolniczego) przy Zarządzie Okręgu Związku Nauczycielstwa Polskiego w Rzeszowie. W latach 1959–1962 był członkiem okręgowych władz ZNP. W latach 1961–1968 był zastępcą przewodniczącego Powiatowej Rady Narodowej w Łańcucie, a w latach 1969–1973 prezesem Wojewódzkiego Komitetu ZSL w Rzeszowie. Był przez wiele lat członkiem Komisji Kultury i Oświaty WK ZSL. Był także zastępcą członka Naczelnego Komitetu partii oraz zasiadał w prezydium WK ZSL w Rzeszowie. Był radnym Wojewódzkiej Rady Narodowej w Rzeszowie, a także przewodniczącym Komisji Rolnej WRN. W 1972 uzyskał mandat posła na Sejm PRL w okręgu Rzeszów. Zasiadał w Komisji Oświaty i Wychowania. Od 1990 był członkiem Polskiego Stronnictwa Ludowego.
Jego żoną była Krystyna (1924–2004). Pochowany 2 września 2008 na cmentarzu komunalnym w Łańcucie.

</doc>
<doc id="3929182" url="https://pl.wikipedia.org/wiki?curid=3929182" title="Pałac Narodowy w Meksyku">
Pałac Narodowy w Meksyku

Pałac Narodowy (hiszp. "Palacio Nacional") – okazały pałac znajdujący się w centrum miasta Meksyk, siedziba władz Meksyku. Budynek stoi przy placu Konstytucji (Zócalo), rozciąga się na ponad 200 metrów zajmując jego całą wschodnią pierzeję. 
Główną atrakcją turystyczną pałacu są murale autorstwa Diego Rivery, zdobiące wnętrza pałacu a przedstawiające historię Meksyku od czasów prekolumbijskich.

</doc>
<doc id="3929190" url="https://pl.wikipedia.org/wiki?curid=3929190" title="Maria Ludwika Burbon (1728-1733)">
Maria Ludwika Burbon (1728-1733)



</doc>
<doc id="3929192" url="https://pl.wikipedia.org/wiki?curid=3929192" title="Maria Ludwika Burbon (1745-1792)">
Maria Ludwika Burbon (1745-1792)



</doc>
<doc id="3929193" url="https://pl.wikipedia.org/wiki?curid=3929193" title="Potłumek">
Potłumek

Potłumek ("Weissia" Hedw.) – rodzaj mchów należący do rodziny płoniwowatych ("Pottiaceae" Schimp.). Przedstawiciele rodzaju występują na wszystkich kontynentach, z wyjątkiem Antarktydy. Rosną przeważnie na powierzchni ziemi.
Systematyka i nazewnictwo.
Według "The Plant List" rodzaj "Weissia" liczy 214 akceptowanych nazw gatunków oraz ich 128 synonimów.
Wykaz gatunków:

</doc>
<doc id="3929194" url="https://pl.wikipedia.org/wiki?curid=3929194" title="Maria Ludwika Burbon (1782-1824)">
Maria Ludwika Burbon (1782-1824)



</doc>
<doc id="3929196" url="https://pl.wikipedia.org/wiki?curid=3929196" title="Weissia">
Weissia



</doc>
<doc id="3929199" url="https://pl.wikipedia.org/wiki?curid=3929199" title="Hattersheim">
Hattersheim



</doc>
<doc id="3929202" url="https://pl.wikipedia.org/wiki?curid=3929202" title="Smukwa kosmata">
Smukwa kosmata

Smukwa kosmata, smukwa okazała ("Scolia hirta") – gatunek uskrzydlonego owada z rodziny smukwowatych (Scolidae).
Rozmieszczenie geograficzne.
Gatunek palearktyczny. Stwierdzany od zachodniej Europy do środkowej Azji. Występuje rzadko na terenie całej Polski.
Siedlisko.
Stanowiska suche i nasłonecznione, również o skąpej roślinności np.: wydmy, murawy kserotermiczne.
Morfologia.
Imago uskrzydlone o długości 12-25mm. Ciało czarne, błyszczące z szerokimi żółtymi przepaskami na 2 i 3 rzadziej na 4 pierścieniu odwłoka. Skrzydła czarnobrązowe o niebieskawym połysku. Czułki grube, słabo buławkowate. Na całym ciele nastroszone owłosienie.
Gatunek trudny do pomylenia z innym. Podobnym jest smukwa czteroplamkowa ("Scolia quadripunctata") jednak różniąca się obecnością czterech plam na odwłoku.
Cykl rozwojowy i aktywność.
Imago daje się obserwować na kwiatach, szczególnie na niebieskich i fioletowych. Okres najintensywniejszych lotów przypada od lipca do września.
Smukwa jest gatunkiem pasożytniczym. Samica składa jaja na larwach innych owadów, które odnajduje w glebie. Żywicielami rozwijającej się larwy smukwy bywają osobniki z rodziny żukowatych "(Scarabaeidae)" np.: nierówienki ("Anomala"), kwietnice ("Potosia", np. kwietnica okazała), kruszczyce ("Cetonia"), kosmatki ("Epicometes"). Samica przed złożeniem jaja paraliżuje larwę żywicielską przez użądlenie. Larwa po wykluciu zjada ciało sparaliżowanej larwy chrząszcza w przeciągu 5-8 dni, potem kończy żerowanie i tworzy beczułkowaty kokon o wymiarach 22 × 8 mm.
Zagrożenie i ochrona.
W związku z zanikaniem siedlisk w Polsce uznana za narażoną na wyginięcie (VU).

</doc>
<doc id="3929203" url="https://pl.wikipedia.org/wiki?curid=3929203" title="Kelkheim">
Kelkheim



</doc>
<doc id="3929208" url="https://pl.wikipedia.org/wiki?curid=3929208" title="Marcus Vinícius">
Marcus Vinícius



</doc>
<doc id="3929211" url="https://pl.wikipedia.org/wiki?curid=3929211" title="Marcus da Silva">
Marcus da Silva



</doc>
<doc id="3929216" url="https://pl.wikipedia.org/wiki?curid=3929216" title="Ratnagiri">
Ratnagiri

Ratnagiri (marathi: रत्नागिरी) – miasto portowe w południowo-zachodniej części stanu Maharasztra w Indiach. Znajduje się na wybrzeży Morza Arabskiego, w regionie nazywanym Konkan. Jest stolicą dystryktu Ratnagiri. Od wschodu graniczy z pasmem Ghatów Zachodnich.
Demografia.
Według spisu powszechnego z 2011 roku Ratnagiri zamieszkane było przez 76 229 osób, w tym 37 670 mężczyzn i 38 559 kobiet. 63,9% mieszkańców wyznawało hinduizm, 31,25% islam, 0,47% chrześcijaństwo.
Miasto podzielone jest na 28 okręgów wyborczych.
Transport.
Miasto leży na końcu drogi krajowej nr 166, wiodącej do Kolhapur i Miraj. Znajduje się w nim również stacja kolejowa w strefie Konkan Railway. Kolej łączy miasto m.in. z Pune i Mumbajem.

</doc>
<doc id="3929224" url="https://pl.wikipedia.org/wiki?curid=3929224" title="Marcos Vinícius (zapaśnik)">
Marcos Vinícius (zapaśnik)



</doc>
<doc id="3929234" url="https://pl.wikipedia.org/wiki?curid=3929234" title="José Minella">
José Minella



</doc>
<doc id="3929236" url="https://pl.wikipedia.org/wiki?curid=3929236" title="Parafia Świętego Mikołaja Biskupa w Wolborzu">
Parafia Świętego Mikołaja Biskupa w Wolborzu



</doc>
<doc id="3929237" url="https://pl.wikipedia.org/wiki?curid=3929237" title="Parafia św. Stanisława Kostki i Najświętszej Maryi Panny-Matki Kościoła w Karlinie">
Parafia św. Stanisława Kostki i Najświętszej Maryi Panny-Matki Kościoła w Karlinie



</doc>
<doc id="3929238" url="https://pl.wikipedia.org/wiki?curid=3929238" title="Parafia św. Maksymiliana Kolbego w Babach">
Parafia św. Maksymiliana Kolbego w Babach



</doc>
<doc id="3929241" url="https://pl.wikipedia.org/wiki?curid=3929241" title="Parafia Świętego Benedykta i Świętej Anny w Srocku">
Parafia Świętego Benedykta i Świętej Anny w Srocku



</doc>
<doc id="3929244" url="https://pl.wikipedia.org/wiki?curid=3929244" title="Parafia Matki Boskiej Dobrej Rady w Zgierzu">
Parafia Matki Boskiej Dobrej Rady w Zgierzu



</doc>
<doc id="3929248" url="https://pl.wikipedia.org/wiki?curid=3929248" title="Wojsławice (województwo dolnośląskie)">
Wojsławice (województwo dolnośląskie)



</doc>
<doc id="3929251" url="https://pl.wikipedia.org/wiki?curid=3929251" title="East Berbice-Corentyne">
East Berbice-Corentyne

Demerara-Mahaica, Region 6 – jeden z dziesięciu regionów Gujany położony we wschodniej części państwa. Na północy ma dostęp do Oceanu Atlantyckiego, od wschodu graniczy surinamskimi dystryktami Nickerie i Sipaliwini, od południa z brazylijskim stanem Pará, a od zachodu z regionami Mahaica-Berbice, Upper Demerara-Berbice, Potaro-Siparuni i Upper Takutu-Upper Essequibo.
Stolicą regionu jest New Amsterdam. Pozostałe miejscowości to m.in. Corriverton, Mara i Rose Hall
Geografia.
East Berbice-Corentyne to jedyny region w Gujanie, który sąsiaduje z Surinamem. Rzeka Courantyne stanowi wschodnią granicę regionu i jednoczenie granicę gujańsko-surinamską. Przez region przepływają także rzeki Berbice, Canje i New River. Jest to region, który jako jedyny obejmuje swym zasięgiem jednocześnie nadmorskie niziny, sawanny i zalesioną Wyżynę Gujańską. Jest to również jedyny region, w którym znajdują się trzy miejscowości ze statusem „town”: New Amsterdam, Rose Hall i Corriverton.
Gospodarka.
Region East Berbice-Corentyne jest ważnym producentem ryżu w kraju. Prowadzona jest tu także hodowla bydła i uprawy trzciny cukrowej. W celu melioracji tych terenów wybudowano kanał Torani łączący rzeki Berbice i Canje. Rząd Gujany wybudował także polder Black Bush, którego obszar stanowiły niegdyś tereny bagienne. Polder wykorzystywany jest głównie pod uprawy ryżu i zabudowę. Bydło hodowane na sawannach, jest hodowane przeważnie w celu produkcji wołowiny i mleka. Sezonowo, na małą skalę prowadzona jest wycinka drzew.
Demografia.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 109 431 mieszkańców. Demerara-Mahaica jest ósmym regionem pod względem powierzchni i dziewiątym pod względem populacji.
Miejscowości.
Miejscowości w regionie East Berbice-Corentyne:

</doc>
<doc id="3929273" url="https://pl.wikipedia.org/wiki?curid=3929273" title="Szwedzka Formuła 3 Sezon 1989">
Szwedzka Formuła 3 Sezon 1989

Szwedzka Formuła 3 w sezonie 1989 – dwudziesty szósty sezon Szwedzkiej Formuły 3.
Sezon składał się z ośmiu eliminacji. Mistrzem został Jan Nilsson, ścigający się Reynardem 883.

</doc>
<doc id="3929285" url="https://pl.wikipedia.org/wiki?curid=3929285" title="Nikita Kuczerow">
Nikita Kuczerow

Nikita Igoriewicz Kuczerow, (ur. 17 czerwca 1993 w Majkopie) – rosyjski hokeista, reprezentant Rosji.
Kariera.
Nikita Kuczerow został wybrany przez Tampa Bay Lightning z 58. numerem w NHL Entry Draft 2011. Przed draftem występował w Rosji, gdzie bronił barw CSKA Moskwa. We wrześniu 2012 strony uzgodniły warunki pierwszego, 3-letniego kontraktu Kuczerowa w NHL. Podczas negocjowania nowej umowy Kuczerowa w 2016 roku, suma wynagrodzeń na sezon 2016-17 w drużynie Tampa Bay Lightning była bliska "salary cap" na ten sezon, które wynosiło 73 mln dolarów. Kuczerow zgodził się na 3-letni kontrakt z pensją 4,76 mln dolarów za sezon, niższy i krótszy niż się tego spodziewano (inne gwiazda NHL Filip Forsberg doszedł do porozumienia z Nashville Predators i podpisał długoterminowy, 6-letni kontrakt wart 36 mln dolarów, natomiast Władimir Tarasienko związał się z St. Louis Blues na kolejne 8 lat, z roczną pensją w wysokości 7,5 mln dolarów). Dzięki temu porozumieniu drużyna "Błyskawic" nie przekroczyła pułapu wynagrodzeń, a Kuczerow mógł liczyć na korzystniejszy kolejny kontrakt z klubem z Florydy. W spotkaniu z Buffalo Sabres 6 kwietnia 2018 Kuczerow zdobył 100. punkt w sezonie zasadniczym 2017–18, zostając trzecim zawodnikiem w historii Lightning z dorobkiem co najmniej 100 punktów, po Vincencie Lecavalierze i Martinie St. Louisie. W lipcu 2018 zawodnik przedłużył kontrakt z Tampa Bay Lightning o 8 lat, w trakcie których ma zarobić 76 mln dolarów. Dzięki nowemu kontraktowi Kuczerow został najlepiej opłacanym zawodnikiem w historii drużyny z Tampy.
W 2017 roku wziął udział w NHL All-Star Game jako członek Dywizji Atlantyckiej. Reprezentant Rosji, uczestniczył w turnieju Pucharu Świata w 2016 roku, gdzie jego drużyna zajęła 4. miejsce. W kwietniu 2017 prawa zawodnicze do Kuczerowa w ramach KHL nabył klub SKA Sankt Petersburg od CSKA Moskwa.

</doc>
<doc id="3929291" url="https://pl.wikipedia.org/wiki?curid=3929291" title="Giełda Jedwabiu">
Giełda Jedwabiu

Giełda Jedwabiu (, lub "Llotja de Mercaders") – gotycki budynek w Walencji, w Hiszpanii; położony jest w zabytkowym centrum miasta. Symbol bogactwa złotego wieku Walencji (XV stulecie), obraz zamożności mieszkańców miasta i prestiżu walenckiej burżuazji. W 1996 roku budynek został wpisany na listę Światowego Dziedzictwa UNESCO. Pełnił on rolę centrum handlu morskiego, w szczególności handlu jedwabiem, na obszarze całego wybrzeża Morza Śródziemnego.
Historia i opis.
Budynek został zaprojektowany i wybudowany przez Pere Compte i Joana Ibarra w latach 1483–1497. Inspiracją był prawdopodobnie budynek Lonja Palma na Majorce. Składa się z trzech części. Pierwsza to Sala kolumnowa – ogromna sala z potężnymi ośmioma wolno stojącymi, smukłymi kolumnami i siedemnastoma kolumnami wspierającymi ściany boczne. Kolumny mają spiralne formy, które otwierają się jak drzewa palmowe, tworząc w ten sposób piętnaście sklepień obejmujących całą przestrzeń. Posadzka wyłożona jest różnokolorowym marmurem. W sali tej finalizowano transakcje handlowe.
W bocznym skrzydle, ukończonym w 1548 roku, miał swoją siedzibę Trybunał Morski – pierwszy morski kupiecki trybunał w Hiszpanii. Składał się z półpiwnicy i dwóch pięter. Na pierwszym znajdował się Sąd Gospodarczy, a na drugim Konsulat Morza. W pomieszczeniach konsulatu znajduje się XIV-wieczny bogato zdobiony sufit sprowadzony z Golden Hall – arcydzieło sztuki średniowiecznej. Trzecią część budynku stanowi trzypoziomowa wieża, w której na dwóch górnych piętrach więziono kupców za długi, a na parterze znajdowała się kaplica Poczęcia NMP. Do dwóch wyższych poziomów prowadzą spiralne kamienne schody.

</doc>
<doc id="3929295" url="https://pl.wikipedia.org/wiki?curid=3929295" title="Dziwidło Riviera">
Dziwidło Riviera

Dziwidło Riviera ("Amorphophallus konjac" K. Koch) – gatunek roślin należący do rodziny obrazkowatych. Pierwotnie w stanie dzikim występował prawdopodobnie tylko w chińskiej prowincji Junnan, ale rozpowszechniony w uprawie dziczeje w różnych miejscach w Chinach. Uprawiany jest także w Japonii oraz w różnych krajach Azji Południowo-Wschodniej. W klimacie umiarkowanym uprawiany w szklarniach (także w Polsce). W naturze rośnie na skrajach lasów i w widnych lasach do rzędnej 3000 m n.p.m. Bulwy tego gatunku są jadalne po odpowiednim przygotowaniu.

</doc>
<doc id="3929299" url="https://pl.wikipedia.org/wiki?curid=3929299" title="Amorphophallus konjac">
Amorphophallus konjac



</doc>
<doc id="3929301" url="https://pl.wikipedia.org/wiki?curid=3929301" title="Nieobywatele (Łotwa)">
Nieobywatele (Łotwa)

Nieobywatele (łot. "nepilsoņi") – jedna z czterech kategorii osób przebywających na stałe na Łotwie, której w świetle krajowej ustawy o naturalizacji nie przysługiwały prawa obywatelskie, a które równocześnie nie są bezpaństwowcami ani obywatelami państwa trzeciego.
Wprowadzenie statusu i jego charakterystyka.
Władze Łotwy, po odzyskaniu przez ten kraj niepodległości, zdecydowały, że prawo do obywatelstwa kraju będzie przysługiwać jedynie osobom, które posiadały je przed radziecką aneksją Łotwy 16/17 czerwca 1940 oraz ich potomkom. Ustawa „O przywróceniu praw obywateli Republiki Łotwy i podstawowych zasadach naturalizacji”, przyjęta 22 czerwca 1994 na podstawie wcześniejszego postanowienia parlamentu o zasadach naturalizacji i obywatelstwie, dzieliła osoby stale przebywające na Łotwie na obywateli, nieobywateli, obywateli innych państw oraz bezpaństwowców. Status nieobywatela w 1993 przysługiwał 876 tys. ludzi, w zdecydowanej większości Rosjanom – osobom, które posiadały obywatelstwo radzieckie, a po 1991 nie uzyskały żadnego innego obywatelstwa. Rządzący Łotwą uznawali bowiem ludność rosyjskojęzyczną za bezpośrednie zagrożenie dla etnicznych Łotyszy, potencjalny instrument wrogiej polityki rosyjskiej wobec Rygi.
Nieobywatele nie mają biernego ani czynnego prawa głosowania w wyborach na żadnym poziomie, nie mogą wstępować do służby cywilnej ani pracować na stanowiskach związanych z bezpieczeństwem narodowym Łotwy, nie mają prawa nabywania ziemi. Posiadają natomiast prawo stałego pobytu, poza granicami kraju korzystają z opieki konsularnej Łotwy, od wstąpienia Łotwy do Unii Europejskiej mogą podróżować po jej terytorium bez wiz.
Ustawa o obywatelstwie stanowi, że nieobywatele mogą uzyskać obywatelstwo, jeśli żyją na Łotwie dłużej niż pięć lat (licząc od 4 maja 1990), posiadają legalne zatrudnienie, znają język łotewski, łotewską konstytucję i zobowiązują się do lojalności wobec państwa. Prawo do ubiegania się o obywatelstwo nie przysługiwało przy tym byłym pracownikom radzieckich służb specjalnych, emerytowanym oficerom Armii Radzieckiej, wszystkim, którzy sprzeciwiali się niepodległości Łotwy, oraz propagatorom ustroju totalitarnego i idei komunistycznych.
Krytyka łotewskich rozwiązań prawnych i ich modyfikacje.
Brzmienie ustawy o obywatelstwie spotkało się z krytyką Unii Europejskiej, Organizacji Bezpieczeństwa i Współpracy w Europie, Rady Europy oraz Rosji. Organizacje międzynarodowe zarzucały Łotwie dążenie do budowy etnicznego państwa narodowego. Rosja domagała się zgody na naturalizację wszystkich łotewskich Rosjan, grożąc Rydze sankcjami gospodarczymi. Pod międzynarodową presją rząd łotewski dokonał pewnych korekt w polityce naturalizacyjnej, w 1998 znosząc limit osób, które w ciągu jednego roku mogły przejść z kategorii nieobywateli do obywateli, jak również wycofując niektóre ograniczenia dotyczące dostępu nieobywateli do zawodów, w których wymagana jest bardzo dobra znajomość języka łotewskiego. W 2004 wprowadzono również możliwość nadania obywatelstwa łotewskiego dzieciom nieobywateli urodzonym na Łotwie po 1991, na wniosek rodziców. Przyczyną, dla której skorygowano dotychczasową politykę w tej kwestii, był również fakt, że łotewskie elity polityczne zrozumiały, że pewne założenia działań z pierwszych lat niepodległości okazały się nietrafne. Nie doprowadzono do emigracji Rosjan ani też nie zmotywowano ich do masowego asymilowania się z Łotyszami. Największe zainteresowanie uzyskaniem obywatelstwa przypadło na lata 90. XX wieku oraz na okres, gdy Łotwa wstępowała do Unii Europejskiej.
Statystyka.
W 2011 liczba nieobywateli wynosiła osób, co stanowiło 14,3% całej populacji Łotwy. Odsetek ten powoli spada. W 2016 nieobywateli było , tj. 11,8%. Spośród nich osób stanowili Rosjanie, – Białorusini, – Ukraińcy, a 8843 –
Polacy. Według danych na 1 stycznia 2022 r. na Łotwie żyło 195159 nieobywateli.

</doc>
<doc id="3929305" url="https://pl.wikipedia.org/wiki?curid=3929305" title="Florence Owens Thompson">
Florence Owens Thompson

Florence Owens Thompson, ur. jako Florence Leona Christie (ur. 1 września 1903, zm. 16 września 1983) – bohaterka fotografii "Matka tułaczka", wykonanej przez Dorotheę Lange. Fotografia stała się ikoną wielkiego kryzysu i jest jedną z najbardziej znanych oraz najczęściej przedrukowywanych fotografii na świecie.
Życiorys.
Florence Owens Tomphson urodziła się 1 września 1903 r. jako Florence Leona Christie na Terytorium Indiańskim (obecnie Oklahoma). Wywodziła się z Czirokezów. Jej ojciec, Jackson Christie, opuścił rodzinę przed narodzeniem Florence. W 1905 r. jej matka wyszła za Charlesa Akmana (wywodzącego się z plemienia Czoktawów). Rodzina mieszkała na farmie pod Tahlequah.
14 lutego 1921 r. siedemnastoletnia Florence wyszła za Cleo Owensa, dwudziestotrzyletniego syna farmera z hrabstwa Stone w Missouri. Para miała niebawem trójkę dzieci – Violet, Violę i Leroya. W 1926 r. rodzina wraz z innymi krewnymi Owensa przeniosła się na zachód, do Oroville w Kalifornii. Tam pracowali w tartakach i na farmach w dolinie Sacramento. Wiosną 1931 r. Owens zmarł na gruźlicę. Florence była wtedy w ciąży z ich szóstym dzieckiem. Rodzinę utrzymywała, pracując w restauracjach i w rolnictwie. W 1933 r. urodziła swoje siódme dziecko ze związku z miejscowym przedsiębiorcą. Obawiając się, że on lub jego rodzina mogliby odebrać jej nowo narodzone dziecko, wróciła na pewien czas do Oklahomy. Następnie znów udała się do Kalifornii, do miejscowości Shafter. Tym razem w podróży towarzyszyli jej rodzice. Tam poznała Jima Hilla. Z tego związku miała kolejną trójkę dzieci. Hill nie mógł utrzymać żadnej pracy, więc ciężar zaspokajania potrzeb rodziny spoczywał całkowicie na Florence. Przez kolejne lata ciężko pracowała w szpitalach, barach, kuchniach i na polach. Wspominała, że zbierała około 200 kilogramów bawełny dziennie, pracując od świtu do zmroku. W okresie tułaczki za pracą jej dzieci rzadko mogły uczęszczać do szkoły, zazwyczaj przebywały na polach, gdzie matka pracowała. Rodzina mieszkała w samochodzie lub namiotach.
"Matka tułaczka".
W marcu 1936 r. Florence, po zbiorze buraków w Imperial Valley, podróżowała wraz z rodziną autostradą 101 w kierunku Watsonville, gdzie miała nadzieję znaleźć pracę na polach sałaty w Pajaro Valley. Po drodze zepsuł im się samochód. Hill, próbując go naprawić, uszkodził chłodnicę. Udał się więc autostopem wraz z synami Florence do pobliskiego miasta, aby naprawić tę część w tamtejszym warsztacie. W tym czasie Florence wraz z pozostałymi dziećmi czekała w obozie biednych, najemnych robotników w Nipomo. W obozie znajdowało się wtedy (według wspomnień Florence) około 2000 osób.
Tam podeszła do niej Dorothea Lange, fotograf podróżująca po Stanach Zjednoczonych, pracująca dla Resettlement Administration i dokumentująca amerykańską rzeczywistość czasów kryzysu. Lange wracała właśnie do swojego domu w Berkeley z sześciotygodniowego zlecenia fotograficznego, gdy zobaczyła znak kierujący do obozu. Zjechała do niego i tam zobaczyła Florence. Jak wspominała: "Zobaczyłam głodną i zdesperowaną matkę i podeszłam do niej jak przyciągana magnesem. Podążałam za instynktem, a nie rozumem". W ciągu 10 minut Lange wykonała 6 zdjęć Florence i jej dzieciom. W swoich notatkach zapisała: "Siedmioro głodnych dzieci. Ojciec pochodzi z Kalifornii. W nędzy w obozie najemnych robotników" (...) "z powodu nieudanych zbiorów grochu. Musieli sprzedać opony, żeby kupić jedzenie". Lange wspominała później to spotkanie: "Nie pytałam o jej historię ani nazwisko. Powiedziała, że ma 32 lata. Powiedziała mi, że żywią się zmrożonymi warzywami z pobliskich pól i upolowanymi przez dzieci ptakami. Właśnie sprzedała swoje opony, żeby kupić jedzenie". Natomiast według wspomnień Florence Lange w ogóle nie zadawała jej żadnych pytań. Z kolei jej syn, Troy Owens, twierdził: "W żadnym wypadku nie mogliśmy sprzedać opon, ponieważ nie mieliśmy opon na sprzedaż. Jedyne, które mieliśmy, były na kołach samochodu, którym odjechaliśmy. Nie twierdzę, że Dorothea Lange kłamała. Raczej pomieszała tę historię z inną".
Lange obiecała Florence, że nigdy nie opublikuje jej zdjęć, jednak wysłała je nie tylko do Resettlement Administration, ale też do „San Francisco News”. Czasopismo zamieściło zdjęcia wraz z informacją o 2500–3000 robotników przebywających w obozie. Po publikacji rząd w ciągu tygodnia przekazał do obozu w Nipomo około 9 ton żywności. Jednak, nim tam dotarła, rodzina Florence Thompson już stamtąd wyjechała.
Jedna z fotografii wykonanych przez Lange została nazwana później "Matka tułaczka". Przedstawia ona Florence Thompson, do której przytulają się jej dwie córki, Katherine i Ruby, podczas gdy mała Norma znajduje się na jej rękach. Zdjęcie to stało się symbolem wielkiego kryzysu.
O publikacji zdjęcia Florence dowiedziała się od swoich synów, którzy dorabiali sobie jako gazeciarze i zobaczyli je w jednym z egzemplarzy dostarczanej przez siebie gazety. Wbrew obietnicy Lange nigdy nie wysłała jej odbitki, nigdy też Florence nie otrzymała żadnej korzyści finansowej za pojawienie się na opublikowanym zdjęciu. Nigdy nie lubiła swojej fotografii, w wywiadzie udzielonym w latach 70. stwierdziła, że wolałaby, aby Lange nigdy jej nie sfotografowała. Z kolei dzieci Florence Thompson, udzielając wywiadów już w wieku dorosłym, mówiły o tym, że zdjęcie Lange nie pokazuje prawdy o ich matce, która była radosną kobietą lubiącą taniec i muzykę. Nie mówi też prawdy o ich dzieciństwie, które – mimo wielkiej biedy – wspominały w tych wywiadach jako mające w sobie wiele radości.
W czasie wykonania zdjęcia Lange była pracownikiem rządowym, tak więc znalazło się ono w domenie publicznej i autorka nie otrzymała za nie bezpośrednio żadnych honorariów. Przyczyniło się ono jednak znacznie do rozwoju jej kariery.
Zdjęcie zyskało duże uznanie, było często przedrukowywane. W 1998 r. znalazło się na 32-centowym znaczku United States Postal Service. W tym też roku zdjęcie wraz z ręcznymi notatkami Lange sprzedano na aukcji za 244 500 dolarów.
Pozostałe fotografie.
Pozostałe fotografie przedstawiające Florence Owens Thompson wykonane tego dnia przez Dorotheę Lange.
Dalsze losy.
Status materialny rodziny poprawił się po II wojnie światowej, kiedy Florence wyszła za George’a Thompsona, pracownika szpitala. Florence długo pozostała anonimowa – nie znano tożsamości kobiety na sławnym zdjęciu. Dopiero w latach 70. zdecydowała się opowiedzieć swoją historię w lokalnym czasopiśmie „The Modesto Bee”.
W latach 70. dzieci Florence Thompson kupiły dom w Modesto, jednak ona sama nie czuła się w nim dobrze i zamieszkała w przyczepie, gdyż lepiej się czuła, mieszkając w ruchomym domu.
W 1983 r. u 79-letniej Thompson zdiagnozowano nowotwór. Nim podjęto leczenie, skierowano ją na operację, w jej wyniku jednak Florence doznała udaru. Mimo opieki rodziny jej zdrowie się pogarszało; zaczęła wymagać kosztownej, całodobowej opieki pielęgniarskiej. Rodzina zdecydowała się opublikować w czasopiśmie „San Jose Mercury News” prośbę o wsparcie. Spotkała się ona z bardzo silnym odzewem – na pokrycie kosztów leczenia bohaterki historycznej fotografii zebrano około 35 000 dolarów, rodzina otrzymała też około 2000 listów, w których ludzie dzielili się tym, jak wpłynęło na nich zdjęcie Florence Thompson.

</doc>
<doc id="3929307" url="https://pl.wikipedia.org/wiki?curid=3929307" title="Wanda Dziedzic">
Wanda Dziedzic

Wanda Jadwiga Dziedzic z domu Borzemska (ur. 2 października 1912 w Radziechowie, zm. 1 lutego 2017 w Londynie) – polska nauczycielka i działaczka emigracyjna, podsekretarz stanu w Rządzie RP na uchodźstwie.
Życiorys.
Ukończyła szkołę we Lwowie, a następnie studiowała w Krakowie. W trakcie II wojny światowej została deportowana przez sowietów na Syberię. Po podpisaniu układu Sikorski-Majski, opuściła ZSRR przez Indie udając się do Wielkiej Brytanii, gdzie osiadła na stałe. Po wojnie pracowała jako nauczycielka oraz kierowniczka w szkołach polskich w Londynie. Udzielała się również w środowisku emigracyjnym.
Zasiadała w Radzie Stanu Rzeczypospolitej Polskiej (1971–1972) oraz w Radzie Narodowej Rzeczypospolitej Polskiej kadencji V, VI, VII, VIII (1973–1991). Od 1978 była zastępcą członka Kapituły Orderu Odrodzenia Polski na uchodźstwie, a w 1990 została wybrana członkiem tego gremium. 30 kwietnia 1987 została powołana na stanowisko kierownika referatu w Ministerstwie Kultury i Oświaty w pierwszym rządzie Edwarda Szczepanika. 20 listopada 1989 została mianowana przez prezydenta RP na uchodźstwie Ryszarda Kaczorowskiego na stanowisko podsekretarza stanu w Ministerstwie Kultury i Oświaty, a wobec wypełnienia misji władz RP na uchodźstwie 20 grudnia 1990 została zwolniona z tego urządu stanowiska.
Zmarła 1 lutego, a 6 marca 2017 odbył się jej pogrzeb w kościele Chrystusa Króla w Londynie. Od 1948 był zamężna z Bolesławem Dziedzicem (1909–1985, także polityk emigracyjny), z którym miała córkę Krystynę oraz synów Marka i Stanisława. 

</doc>
<doc id="3929312" url="https://pl.wikipedia.org/wiki?curid=3929312" title="Gingelom">
Gingelom

Gingelom – gmina położona w prowincji Limburgia, w Belgii.
Gmina składa się z dawnych gmin Borlo, Buvingen, Jeuk, Montenaken, Niel-bij-Sint-Truiden, Mielen boven Aalst, Muizen, Boekhout, Vorsen i Kortijs.
Populacja.
Według szacunków w dniu 1 stycznia 2016 całkowita populacja Gingelom liczyła osób. Łączna powierzchnia gminy wynosi 56,49 km², co daje gęstość zaludnienia 150 mieszkańców na km².

</doc>
<doc id="3929313" url="https://pl.wikipedia.org/wiki?curid=3929313" title="Słobódka Podlesowiecka">
Słobódka Podlesowiecka

Słobódka Podlesowiecka (ukr. Слобода-Підлісівська, ros. Слобода-Подлесовская) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929315" url="https://pl.wikipedia.org/wiki?curid=3929315" title="Matka tułaczka">
Matka tułaczka



</doc>
<doc id="3929317" url="https://pl.wikipedia.org/wiki?curid=3929317" title="Motýli všech barev (Vrchlický)">
Motýli všech barev (Vrchlický)

Motýli všech barev – tomik wierszy czeskiego poety i dramaturga Jaroslava Vrchlickiego, opublikowany w 1887. Tomik zawiera wiersze z lat 1883-1887. Wśród składających się na publikację utworów znalazły się między innymi wiersze "Struna lásky", "Dvě sestry", "Ballada", "Symfonie luny", "Doma!", "Vodní květy" i "Pod hvězdami". Do zbiorku zostały włączone również wiersze dla córki.

</doc>
<doc id="3929318" url="https://pl.wikipedia.org/wiki?curid=3929318" title="Podlasówka">
Podlasówka

Podlasówka, Podlesówka, Podlesieckie (ukr. Підлісівка, ros. Подлесовка) – wieś na Ukrainie, w obwodzie winnicki, w rejonie jampolskim.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929320" url="https://pl.wikipedia.org/wiki?curid=3929320" title="Legenda o svatém Prokopu (Vrchlický)">
Legenda o svatém Prokopu (Vrchlický)

Legenda o svatém Prokopu – poemat epicki czeskiego poety i dramaturga Jaroslava Vrchlickiego, opublikowany w 1884. Utwór jest napisany ośmiozgłoskowcem.
Bohaterem poematu jest czeski święty opat Prokop, żyjący na przełomie X i XI wieku.

</doc>
<doc id="3929322" url="https://pl.wikipedia.org/wiki?curid=3929322" title="Julian Apostata (Vrchlický)">
Julian Apostata (Vrchlický)

Julian Apostata – tragedia czeskiego poety i dramaturga Jaroslava Vrchlickiego, opublikowana w 1888. Sztuka składa się z pięciu aktów. Jest napisana prozą. Opowiada o losach rzymskiego cesarza Juliana, zwanego Apostatą (czyli odstępcą), ponieważ porzucił wiarę chrześcijańską, w której był wychowany, i powrócił do tradycyjnej religii Rzymu.

</doc>
<doc id="3929324" url="https://pl.wikipedia.org/wiki?curid=3929324" title="Sfinx (Vrchlický)">
Sfinx (Vrchlický)

Sfinx – tomik wierszy czeskiego poety i dramaturga Jaroslava Vrchlickiego, opublikowany w 1883. Został zadedykowany Sofii Podlipskiej. Zawiera między innymi poemat "Proroci", dedykowany Adamowi Asnykowi, napisany strofą siedmiowersową rymowaną abacbac.
Oprócz tego w tomiku znalazły się cykle "Dno číše", "Pod štítem", "Jas na východě" i "Hymna Lazarova". Wiersz "Na dvě antické masky tragoedie a komoedie" przełożył na język polski Antoni Lange.

</doc>
<doc id="3929325" url="https://pl.wikipedia.org/wiki?curid=3929325" title="Podlesówka">
Podlesówka



</doc>
<doc id="3929326" url="https://pl.wikipedia.org/wiki?curid=3929326" title="Patrycja Volny">
Patrycja Volny

Patrycja Volny, znana także jako Patrycja Kaczmarska (ur. 5 lutego 1988 w Monachium) – polska aktorka i piosenkarka.
Życiorys.
Jest córką Jacka Kaczmarskiego i Ewy Volny. Urodziła się w Monachium, a dorastała w Perth w zachodniej Australii. Mieszka we Francji, ma córkę.
W 2003 ukończyła Shine Creative and Performing Arts Academy w Perth, a w 2005 Joondalup Academy of Performing Arts w Perth Western (Australia). Jest absolwentką (2013) Wydziału Aktorskiego Państwowej Wyższej Szkoły Filmowej, Telewizyjnej i Teatralnej w Łodzi.
Kariera.
Debiutowała w zawodzie aktorskim w wieku ośmiu lat grą w sztukach teatralnych oraz australijskich filmach. W trakcie studiów występowała głównie w produkcjach początkujących twórców oraz gościnnie w polskich serialach. Jej pierwszą znaczącą rolą była postać Dobrej Nowiny w "Pokocie" (2017) w reżyserii Agnieszki Holland.
Współtworzy dwujęzyczną grupę teatralną (francusko-angielską) na północy Francji, gdzie mieszka.
Filmografia.
Źródło: Filmpolski.pl.

</doc>
<doc id="3929328" url="https://pl.wikipedia.org/wiki?curid=3929328" title="Wolfanówka">
Wolfanówka

Wolfanówka, Wolfantówka (ukr. Придністрянське, Вольфанівка, ros. Приднестрянское) – wieś na Ukrainie, w obwodzie winnicki, w rejonie jampolskim.

</doc>
<doc id="3929329" url="https://pl.wikipedia.org/wiki?curid=3929329" title="Podbury">
Podbury

Podbury – kwaśne, piaszczysto-kamieniste gleby o brunatnym lub brunatno-rdzawym zabarwieniu występujące w północnej części strefy tajgi.
Podbury są glebami strefowymi dla bezmarzłociowej strefy tajgi (podstrefy tajgi północnej) w obrębie strefy gleb pasa umiarkowanie chłodnego. Strefa ta znajduje się w obrębie klimatu borealnego. Tajga północna składa się z niezbyt gęstych lasów sosnowych lub świerkowych z domieszką brzozy, osiki i modrzewia z porostami, mchami i krzewami w runie.
Gleby te są zbudowane z przepuszczalnych utworów piaszczystych, żwirowo-piaszczystych lub kamienisto-piaszczystych zapewniających dobre natlenienie. Profil glebowy przyjmuje układ O-A-B-C. Na powierzchni, w tzw. poziomie ektopróchnicy lub próchnicy nadkładowej, znajdują się słabo rozłożone resztki roślinne. Poniżej leży poziom humusowy z wysoko zdyspergowanym humusem, który wymyty do głębszego poziomu tworzy tam z żelazem i glinem ciemnobrunatne kompleksy. Profil podburów morfologicznie przypomina gleby rdzawe, gdzie brak jest widocznego poziomu eluwialnego. Analizy chemiczne mogą jednak wykazać nieznaczne przemieszczenie półtoratlenków żelaza i glinu w głąb profilu co chemicznie upodabnia podbury do tzw. gleb skrytobielicowych (). Są to gleby o kwaśnym odczynie i nienasyconym kompleksie sorpcyjnym.
Nazwa podburów () wywodzi się z rosyjskiej klasyfikacji gleb. Według międzynarodowej systematyki gleb WRB zalicza się je do Regosols (Brunic) lub Podzols. Według amerykańskiej systematyki Soil Taxonomy należą one do rzędu Inceptisols lub Spodosols.

</doc>
<doc id="3929331" url="https://pl.wikipedia.org/wiki?curid=3929331" title="Moje sonata (Vrchlický)">
Moje sonata (Vrchlický)

Moje sonata – tomik wierszy czeskiego poety i dramaturga Jaroslava Vrchlickiego, opublikowany w 1893. W omawianym zbiorku poeta zastosował znane z tradycji poezji europejskiej formy wersyfikacyjne, zwłaszcza układy stroficzne. Są to rispety, ritornele, ballaty i ballady francuskie. Przykładem takiej ballady jest "Ballada o stálém pokroku člověčenstva":
Utwór ten jest napisany typowym dla twórczości poety pentametrem jambicznym.

</doc>
<doc id="3929334" url="https://pl.wikipedia.org/wiki?curid=3929334" title="Mythy (Vrchlický)">
Mythy (Vrchlický)

Mythy – dwuczęściowy cykl poematów czeskiego poety i dramaturga Jaroslava Vrchlickiego, opublikowany w 1879. Zbiór zawiera utwory o charakterze epickim. Jakkolwiek tematyka utworów jest historyczna, poeta zawarł w nich krytykę współczesnego sobie społeczeństwa. W pierwszej serii znalazły się poematy "Šarka", "Legenda o svatém Prokopu" i "Kříž Božetěchův", w serii drugiej (dedykowanej "Nieśmiertelnej pamięci Adama Asnyka"), między innymi utwory "Israfel", "Narození Sakuntaly", "Smrt Aischyla", "Sandalfon", "Maria Aegyptiaca", "Pokání Dona Juana" i "Mythus o víně".

</doc>
<doc id="3929355" url="https://pl.wikipedia.org/wiki?curid=3929355" title="Węzeł autostradowy Maschener Kreuz">
Węzeł autostradowy Maschener Kreuz



</doc>
<doc id="3929361" url="https://pl.wikipedia.org/wiki?curid=3929361" title="Nemesis (kolejka górska)">
Nemesis (kolejka górska)

Nemesis – stalowa kolejka górska firmy Bolliger &amp; Mabillard zbudowana w sekcji "Forbidden Valley, w" parku rozrywki Alton Towers w Wielkiej Brytanii. Pierwsza odwrócona kolejka górska (ang. "Inverted Coaster") w Europie.
Historia.
W 1990 roku park Alton Towers podjął decyzję o budowie nowej kolejki górskiej. Zdecydowano się na budowę modelu "Pipeline Coaster" firmy Arrow Dynamics, jednak po wypróbowaniu prototypowego egzemplarza opracowanego pod kryptonimem "Secret Weapon 1" (SW1) zdecydowano, że jest on nieudany. Przyszły projektant "Nemesis –" John Wardley – ocenił, iż jest on zbyt powolny i nudny ze względu na bardzo duży współczynnik tarcia oraz ograniczenie maksymalnej wysokości projektowanej kolejki.
W grudniu 1991 roku zdecydowano się na wykonanie wykopów w celu umożliwienia budowy kolejki o większym spadku, opracowywanej pod kryptonimem "Secret Weapon 2" (SW2). Również ten projekt został jednak ostatecznie porzucony.
W 1992 roku rozpoczęły się prace nad kolejnym projektem kolejki pod kryptonimem "Secret Weapon 3" (SW3). Tym razem zdecydowano się, na podstawie wizyty projektanta Johna Wardleya w parku Six Flags Great America, na budowę kolejki typu "Inverted Coaster", której pierwszy egzemplarz na świecie – "Batman The Ride" – powstawał w tym parku. Kolejka ta budowana była w tajemnicy, a sieć Six Flags zdecydowała się przekazać szczegóły konstrukcji parkowi Alton Towers w zamian za podobną przysługę w przyszłości.
Kolejka została otwarta w dniu 19 marca 1994 roku.
W dniach 16-18 sierpnia 2019 roku park obchodził łącznie Międzynarodowy Dzień Roller Coasterów oraz dwudziestopięciolecie istnienia "Nemesis". W ramach obchodów święta wprowadzono m.in. trzydniowy bilet wstępu do parku, okolicznościowe odznaki i zdjęcia z przejazdu w obniżonej cenie; zmodyfikowano logo kolejki dodając do niego liczbę "25". W wydarzeniu wziął udział projektant kolejki, John Wardley.
W styczniu 2022 park Alton Towers ogłosił plany szeroko zakrojonego remontu roller coastera, w ramach którego planowana jest m.in. wymiana większości toru oraz 89 ze 117 podpór na nowe. Nowy tor zostanie wypełniony piachem w celu zmniejszenia poziomu hałasu generowanego przez poruszające się po nim pociągi. Jest to zabieg stosowany fabrycznie w nowszych kolejkach "B&amp;M".
21 września 2022 roku park ogłosił zamknięcie "Nemesis" od 7 listopada 2022. Remont kolejki potrwa do 2024 roku.
Opis przejazdu.
Pociąg opuszcza stację, skręca lekko w prawo i rozpoczyna wjazd na główne wzniesienie o wysokości 13 m, następnie zjeżdża z niego o 31,7 m w dół jednocześnie wykonując zwrot o 180° w lewo, pokonuje pierwszy korkociąg, spiralę o 270° w prawo, drugą inwersję – "zero-g-roll", wzniesienie ze zwrotem o 180° w prawo, pionową pętlę, spiralę o 270° w lewo, drugi korkociąg, po czym zawraca o 180° w prawo, zostaje wyhamowany i wraca na stację.
Tematyzacja.
Motywem przewodnim kolejki jest legenda o potworze-kosmicie kryjącym się pod terenem parku, który miał zostać obudzony ze snu podczas prac konserwacyjnych przy jednej z atrakcji. Sama kolejka jest ściśle wpasowana w sztucznie uzyskaną rzeźbę terenu i otaczają ją liczne dekoracje sugerujące obecność potwora. Nazwa kolejki nawiązuje do Nemezis – greckiej bogini zemsty i przeznaczenia. 
Nemesis Sub-Terra.
24 marca 2012 roku w pobliżu kolejki otwarto nową atrakcję: symulator "Nemesis Sub-Terra" połączony z wieżą swobodnego spadania, którego tematyzacja i program przedstawiany gościom parku jest rozwinięciem legendy o potworze pod kolejką "Nemesis". Symulator został jednak zamknięty do odwołania po wypadku na kolejce The Smiler, do którego doszło w dniu 2 czerwca 2015 roku.

</doc>
<doc id="3929366" url="https://pl.wikipedia.org/wiki?curid=3929366" title="Stanisław Świerczewski">
Stanisław Świerczewski

Stanisław Świerczewski (ur. 12 czerwca 1932 w Płońsku, zm. 22 lutego 2017 w Warszawie) – polski wojskowy, pułkownik Wojska Polskiego. Wiceprezes Polskiego Towarzystwa Sprawiedliwych wśród Narodów Świata.
Życiorys.
Był najmłodszy synem Władysława i Zofii Świerczewskich. W okresie okupacji niemieckiej podczas II wojny światowej wraz z ojcem Władysławem Świerczewskim udzielał pomocy Żydom uwięzionym w płońskim getcie. Świerczewscy pomogli w ucieczce z getta i w ukryciu Dawidowi Kapeluśnikowi, Isaakowi Mosiekowi (Jan Trawiński), oraz Elii Neumanowi (Edward Lejman). Wszyscy ukrywani przeżyli i po wojnie wyjechali z Polski.
W latach 2008–2017 (do śmierci) wiceprezes Polskiego Towarzystwa Sprawiedliwych wśród Narodów Świata. Upamiętniał wiedzę o Polakach niosących pomoc prześladowanej ludności żydowskiej. Mieszkał i zmarł w Warszawie. Spoczął na Cmentarzu Wojskowym na warszawskich Powązkach 2 marca 2017 (kwatera A43 kolumbarium-2-2).
Odznaczenia i wyróżnienia.
W 2004 został wraz z ojcem wyróżniony tytułem Sprawiedliwy wśród Narodów Świata. 17 listopada 2008 odznaczony Krzyżem Komandorskim Orderu Odrodzenia Polski, nadanym przez prezydenta Lecha Kaczyńskiego. 20 maja 2013 wyróżniony tytułem Honorowego Obywatela Izraela.

</doc>
<doc id="3929377" url="https://pl.wikipedia.org/wiki?curid=3929377" title="Wiśnia dzika">
Wiśnia dzika



</doc>
<doc id="3929381" url="https://pl.wikipedia.org/wiki?curid=3929381" title="Oberursel">
Oberursel



</doc>
<doc id="3929394" url="https://pl.wikipedia.org/wiki?curid=3929394" title="Dzikie gęsi">
Dzikie gęsi

Dzikie gęsi (ang. "The Wild Geese") – brytyjski film akcji z 1978 roku w reżyserii Andrew V. McLaglena. Adaptacja powieści Daniela Carneya pod tym samym tytułem.
Fabuła.
Brytyjski najemnik Allen Faulkner – były pułkownik armii – otrzymuje od bogatego bankiera Mathesona lukratywną propozycję porwania z afrykańskiego więzienia prezydenta Limbaniego – byłego demokratycznego prezydenta jednego z krajów południowoafrykańskich. Jego uprowadzenie i późniejsze zabójstwo jest potrzebne Mathesonowi do zawarcia korzystnego kontraktu na eksploatację złóż miedzi z gen. Ndofą – dyktatorem, który obalił Limbaniego.
Faulkner rozpoczyna werbunek najemników i w sile 50-osobowego oddziału wyrusza do Afryki. Cała perfekcyjnie zaplanowana operacja przebiega zgodnie z planem (najemnikom bez strat własnych udaje się uwolnić Limbaniego) aż do momentu, gdy – na polecenie Mathesona – oczekiwany przez nich samolot ewakuacyjny zawraca z lotniska tuż przed podjęciem komandosów. Okazuje się, że bezwzględny bankier dogadał się z Ndofą i Limbani nie jest mu już do niczego potrzebny. Chcąc również zaoszczędzić na wypłacie honorarium dla najemników, postanawia ich wszystkich pozostawić na pastwę losu. Faulkner i jego najbliżsi współpracownicy zdają sobie doskonale sprawę co oznacza dla nich brak możliwości ewakuacji. Ścigani przez żołnierzy Ndofy postanawiają przedzierać się do rodzinnych stron Limbaniego na południu kraju. W końcu docierają do celu, jednak po drodze wielu żołnierzy Faulknera ginie. W rodzinnej wiosce Limbaniego spotykają irlandzkiego misjonarza – starego znajomego Faulknera, który mówi im o znajdującym się w pobliżu starym lotnisku i porzuconej na nim dakocie. Najemnicy postanawiają uciec nią do sąsiedniego kraju. Faulknerowi wraz z grupą żołnierzy i prezydentem Limbanim udaje się w końcu wystartować, chociaż przez cały czas muszą odpierać ataki żołnierzy Ndofy. Najemnicy ponoszą duże straty – giną przyjaciele Faulknera, z którymi brał udział w niejednej akcji. Tylko 11 najemników wychodzi cało z opresji, a sam Limbani umiera na pokładzie samolotu na skutek rany postrzałowej.
Pół roku później Faulkner składa nocna wizytę Mathesonowi i zabija go, przedtem zmuszając do otwarcia domowego sejfu, skąd zabiera pół miliona dolarów jako zaległe honorarium dla jego ludzi oraz wdów i sierot po tych, którzy polegli.
O filmie.
"Dzikie gęsi", to tzw. „western wojenny” zrealizowany kosztem ponad 10 mln dolarów w gwiazdorskiej obsadzie. Obecnie jest uważany za jeden z najlepszych filmów o najemnikach.
Pomysł autora jego scenariusza Reginalda Rose bazował na powieści, która czerpała z wydarzeń jakie miały podczas wojny domowej w Kongu i utworzonego podczas jej trwania oddziału byłych najemników pod dowództwem byłego pułkownika armii brytyjskiej Michaela Hoare („Mad Mike”). Był on również konsultantem filmu. Za plenery głównych, „afrykańskich” scen filmu, posłużyły terytoria Północnego Transwalu w Afryce Południowej. Doskonale komponowały się one w scenerię fikcyjnego, nie wymienionego w filmie z nazwy kraju w Afryce, graniczącego, jak wynika z fabuły z Burundi, Rodezją, Rwandą, Ugandą, Zambią i Suazi. Film odniósł znaczny sukces, przynosząc zysk w Europie. W Niemczech otrzymał nawet „Złoty Ekran” – nagrodę niemieckich dystrybutorów kinowych (HDF – Hauptverband Deutscher Filmtheater). Gorzej było w USA, gdzie na skutek upadku jego głównego dystrybutora – Allied Artists – oraz braku w obsadzie amerykańskiej gwiazdy film był wyświetlany w ograniczonej liczbie kin.
W 1985 roku powstał sequel filmu pt. "Dzikie gęsi 2" w reżyserii Petera R. Hunta.

</doc>
<doc id="3929413" url="https://pl.wikipedia.org/wiki?curid=3929413" title="Kazimierz Butowicz">
Kazimierz Butowicz

Kazimierz Butowicz pseudonim artystyczny Casimir, (ur. 5 marca 1958 w Szczecinku) – polski artysta malarz i podróżnik.
Studiował na Wydziale Sztuk Pięknych Uniwersytetu Mikołaja Kopernika w Toruniu. Uzyskał dyplom u prof. Zygmunta Kotlarczyka w 1985 roku.
Opanował wiele technik, uprawia nie tylko malarstwo olejne i akryl, ale również rysunek, akwarele, pastele, używa węgla. Opanował też grafikę komputerową. Mieszkał w Łapszach Niżnych, Kartuzach, Wiedniu Austria, Cattolica Włochy, Pietra Ligure Włochy, Paphos Cypr, Józefowie, Szczecinie . Przebywał w Ameryce Południowej w Asunción stolicy Paragwaju. 

</doc>
<doc id="3929425" url="https://pl.wikipedia.org/wiki?curid=3929425" title="Ida Lewis">
Ida Lewis

Idawalley Zorada Lewis-Wilson, z domu "Lewis" (ur. 25 lutego 1842 w Newport, zm. 24 października 1911) – amerykańska latarniczka. Znana ze swego bohaterstwa w ratowaniu ludzi z morza.
Była najstarszą z czworga dzieci kapitana Ozeasza Lewisa z Revenue Cutter Service. W 1853 jej ojciec został przeniesiony do służby w latarni morskiej u wejścia do portu w Newport i mianowany opiekunem wyspy noszącej wówczas nazwę Lime Rock, na której w 1857 zamieszkał wraz z rodziną, pomagającą mu, a wkrótce wyręczającą go w utrzymaniu latarni.
Ida codzienną drogę do szkoły pokonywała samodzielnie łodzią wiosłową; jako piętnastolatka była uważana za najlepszą pływaczkę w Newport.
Od 1870 przez krótki okres mieszkała poza Lime Rock za sprawą małżeństwa z kapitanem Williamem Wilsonem z Black Rock w Connecticut; powróciła na wyspę w 1872.
Funkcję latarniczki oficjalnie przejęła w 1879 roku po zmarłej matce.
Ze względu na jej wiele akcji ratowniczych stała się najbardziej znaną latarniczką. Mogła uratować nawet 25-40 osób. W 1881 za jedną z akcji została nagrodzona przez United States Coast Guard złotym medalem ("Gold Lifesaving Medal"). Uzyskiwała także inne odznaczenia. Dedykowano jej też utwory muzyczne: "Ida Lewis Waltz" oraz "Rescue Polka Mazurka" (gdzie jej postać znalazła się na okładce).
W 1924 roku legislatura stanowa Rhode Island postanowiła o zmianie nazwy Lime Rock na Ida Lewis Rock. Obecnie jej imię nosi latarnia morska ("Ida Lewis Rock Light"), w której mieści się także klub żeglarski Ida Lewis Yacht Club.

</doc>
<doc id="3929458" url="https://pl.wikipedia.org/wiki?curid=3929458" title="Yordanys Duranona">
Yordanys Duranona



</doc>
<doc id="3929479" url="https://pl.wikipedia.org/wiki?curid=3929479" title="Mewa japońska">
Mewa japońska

Mewa japońska ("Larus crassirostris") – gatunek średniej wielkości ptaka z rodziny mewowatych (Laridae). Występuje w południowo-wschodniej Rosji, Japonii, Korei i wschodnich Chinach. Nie jest zagrożony wyginięciem.
Taksonomia.
Po raz pierwszy gatunek opisał Louis Jean Pierre Vieillot w 1818 na podstawie holotypu z Nagasaki. Nowemu gatunkowi nadał nazwę "Larus crassirostris". Obecnie (2021) Międzynarodowy Komitet Ornitologiczny podtrzymuje tę nazwę. Uznaje mewę japońską za gatunek monotypowy. Jej pokrewieństwo z poszczególnymi gatunkami rodzaju "Larus" jest niejasne.
Morfologia.
Długość ciała wynosi 43–51 cm, rozpiętość skrzydeł 126–128 cm, masa ciała 436–640 g. Długość skrzydła samca: 365−396 mm, samicy: 352–385 mm. U osobników dorosłych wierzch ciała szaroczarny, skrzydła z czarnymi końcówkami. Na ogonie dostrzec można czarny pas, podobny jak u mew pręgosternych ("Larus belcheri"), występujących w Ameryce Południowej. Spód ciała, pokrywy białe. Dziób żółty z czarnym paskiem przed końcem i czerwonym końcem. Tęczówki jasne, nogi żółte.
Zasięg występowania.
Mewy japońskie zamieszkują południowo-wschodnią Rosję (Wyspy Kurylskie, Sachalin, wyspa Moneron, Wyspa Popowa, Zatoka Piotra Wielkiego), Japonię, Koreę i wschodnie Chiny (Szantung, Zhejiang, Fujian). W zimie zamieszkują większy teren, rozszerzając na południu zasięg po północną część Morza Południowochińskiego.
Ekologia i zachowanie.
Mewy japońskie zasiedlają wybrzeża, zatoki i estuaria. Gniazdują na piaszczystych lub kamienistych wybrzeżach, klifach i skalistych wysepkach. Skład pokarmu zmienia się lokalnie i w poszczególnych latach; mewy te żywią się małymi rybami, skorupiakami, owadami i odpadkami; zjadają również mięczaki i wieloszczety. Na Syberii okres składania jaj przypada na maj i czerwiec. Zniesienie liczy 2−3 jaja.
Status.
IUCN uznaje mewę japońską za gatunek najmniejszej troski (LC, "Least Concern") nieprzerwanie od 1988 roku (stan w 2021). W 2006 roku szacowano liczebność światowej populacji na ponad 1,1 miliona osobników. BirdLife International ocenia trend populacji jako stabilny ze względu na brak istotnych zagrożeń bądź dowodów na spadki liczebności.

</doc>
<doc id="3929498" url="https://pl.wikipedia.org/wiki?curid=3929498" title="Fornale">
Fornale



</doc>
<doc id="3929510" url="https://pl.wikipedia.org/wiki?curid=3929510" title="Czereśnia">
Czereśnia



</doc>
<doc id="3929526" url="https://pl.wikipedia.org/wiki?curid=3929526" title="US Open 1973">
US Open 1973

US Open 1973 – ostatni, czwarty w sezonie tenisowy turniej wielkoszlemowy, który odbywał się pomiędzy 27 sierpnia a 9 września, na trawiastych kortach nowojorskiego "West Side Tennis Club" w dzielnicy Forest Hills. Była to 93. edycja rozgrywek. Pula nagród wyniosła 227 200 dolarów amerykańskich. Po raz pierwszy rozegrano wówczas turniej gry pojedynczej chłopców.

</doc>
<doc id="3929540" url="https://pl.wikipedia.org/wiki?curid=3929540" title="Wyniki surowe">
Wyniki surowe

Wyniki surowe () – wyniki w formie oryginalnej, a więc dane, które nie zostały w żaden sposób przekształcone. Jest to pojęcie z zakresu statystyki i analizy danych.

</doc>
<doc id="3929542" url="https://pl.wikipedia.org/wiki?curid=3929542" title="Wynik surowy">
Wynik surowy



</doc>
<doc id="3929543" url="https://pl.wikipedia.org/wiki?curid=3929543" title="Zasłużony członek SD">
Zasłużony członek SD



</doc>
<doc id="3929545" url="https://pl.wikipedia.org/wiki?curid=3929545" title="Veľká Šindliarka">
Veľká Šindliarka

Veľká Šindliarka – dolina w Starohorskich Wierchach na Słowacji. Jest prawym odgałęzieniem Doliny Korytnickiej ("Korytnická dolina"). Ma wylot na wysokości około 810 m, górą podchodzi pod szczyty Kečka (1225 m) i Hadliarka (1211 m). Jej boczne zbocza tworzą północne grzbiety tych szczytów. 
Veľká Šindliarka jest porośnięta lasem, tylko partie szczytowe Kečki i Hadliarki pokrywają hale. Dnem doliny spływa potok uchodzący do Korytnicy. Dolina w całości znajduje się w obrębie Parku Narodowego Niżne Tatry i nie prowadzi nią żaden szlak turystyczny..

</doc>
<doc id="3929546" url="https://pl.wikipedia.org/wiki?curid=3929546" title="Zbór Świeckiego Ruchu Misyjnego ,,Epifania'' w Poznaniu">
Zbór Świeckiego Ruchu Misyjnego ,,Epifania'' w Poznaniu



</doc>
<doc id="3929547" url="https://pl.wikipedia.org/wiki?curid=3929547" title="Testy randomizacyjne">
Testy randomizacyjne

Testy randomizacyjne (ang. "randomization tests") – testy statystyczne oparte na procedurze losowego przydzielania wyników (lub par wyników) do grup oraz porównywaniu otrzymanych rezultatów z wszystkimi możliwymi kombinacjami wyników. Testy randomizacyjne odpowiadają na pytanie, czy zbiory obserwacji różnią się w wyniku przypadku. Pomysłodawcą tego typu testów statystycznych był Ronald Fisher.

</doc>
<doc id="3929548" url="https://pl.wikipedia.org/wiki?curid=3929548" title="Malá Šindliarka">
Malá Šindliarka

Malá Šindliarka – dolina w Starohorskich Wierchach na Słowacji. Jest prawym odgałęzieniem Doliny Korytnickiej ("Korytnická dolina"). Ma wylot na wysokości około 805 m, tuż poniżej wylotu doliny Veľká Šindliarka. Wcina się w północne stoki szczytu Hadliarka (1211 m). Jej boczne zbocza tworzą dwa północne grzbiety tego szczytu.
Malá Šindliarka jest porośnięta lasem, tylko szczytowe partie Hadliarki pokrywają hale. Dnem doliny spływa niewielki potok uchodzący do Korytnicy. Dolina w całości znajduje się w obrębie Parku Narodowego Niżne Tatry i nie prowadzi nią żaden szlak turystyczny.

</doc>
<doc id="3929552" url="https://pl.wikipedia.org/wiki?curid=3929552" title="Ludowe">
Ludowe



</doc>
<doc id="3929553" url="https://pl.wikipedia.org/wiki?curid=3929553" title="Test rang Friedmana">
Test rang Friedmana

Test rang Friedmana (ang. "Friedman's rank test") – test statystyczny porządku rang dla różnic między (co najmniej) trzema grupami zależnymi (czyli skorelowanymi). Test ten opracował ekonomista Milton Friedman.

</doc>
<doc id="3929554" url="https://pl.wikipedia.org/wiki?curid=3929554" title="Kochuľa">
Kochuľa

Kochuľa (1027 m) – szczyt w Starohorskich Wierchach na Słowacji. Znajduje się w zakończeniu krótkiego, północnego grzbietu Kečki. Jego północne stoki stromo opadają do Doliny Korytnickiej, wschodnie i zachodnie do dolin dwóch potoków uchodzących do Korytnicy (po stronie wschodniej jest to Veľká Šindliarka). 
Kochuľa jest całkowicie porośnięta lasem. Jej zachodnie i północne stoki okrąża droga leśna. Szczyt znajduje się w obrębie Parku Narodowego Niżne Tatry i nie prowadzi nim żaden szlak turystyczny.

</doc>
<doc id="3929555" url="https://pl.wikipedia.org/wiki?curid=3929555" title="Euphoberiidae">
Euphoberiidae

Euphoberiidae – rodzina wymarłych wijów z gromady dwuparców i kohorty Archipolypoda. Jedyna z monotypowego rzędu Euphoberiida. Ich skamieniałości pochodzą z pensylwanu (karbon) i znajdowane są na terenie Europy oraz Ameryki Północnej.
Rodzinę tę wprowadził w 1882 S.H. Scudder, a takson Euphoberiida utworzył dla niej w 1969 R.L. Hoffman. Należą do niej 3 rodzaje:
Euphoberiidae są dominującą grupą wijów w zapisie kopalnym pensylwanu i stanowią najlepiej morfologicznie poznaną rodzinę Archipolypoda. Osiągały do 30 cm długości, a liczba segmentów budujących ich tułów wynosiła więcej niż 20, ale mniej niż 60. Głowę miały wyposażoną w małe czułki osadzone na przyśrodkowych nabrzmiałościach i duże, być może złożone oczy. Diplosegmenty miały pleuryty zlane z tegitami i wolne sternity. Tylne części tergitów (metatergity) wyposażone były w dwa rzędy parzystych, rozgałęzionych kolców. Przy nasadach kolców bocznej pary ulokowane były ozopory (otwory gruczołów obronnych). Przetchlinki znajdowały się na sternitach, po bokach bioder. Odnóża były 6-członowe, z długimi udami. Samce przynajmniej części gatunków miały pośrodku ciała zmodyfikowane odnóża, ale służyły one raczej przytrzymywaniu samicy niż kopulacji. Zakończenie ciała stanowił pierścień preanalny, łuska wentralna i para walw analnych.
Obok form dorosłych znane są również osobniki młodociane z rodzaju "Euphoberia". Miały one mniejszą liczbę omatidiów, krótsze kolce na tergitach i 6 lub 7 beznogich segmentów na końcu tułowia.

</doc>
<doc id="3929556" url="https://pl.wikipedia.org/wiki?curid=3929556" title="Test Friedmana">
Test Friedmana



</doc>
<doc id="3929559" url="https://pl.wikipedia.org/wiki?curid=3929559" title="Microdecemplex rolfei">
Microdecemplex rolfei



</doc>
<doc id="3929561" url="https://pl.wikipedia.org/wiki?curid=3929561" title="Test HSD Tukeya">
Test HSD Tukeya

Test HSD Tukeya – powszechnie stosowany w statystyce test "post hoc", opracowany przez Johna Tukeya. 
Jest on uważany za mniej konserwatywny od testu Scheffégo, ale bardziej konserwatywny od testu Newmana-Keulsa.

</doc>
<doc id="3929562" url="https://pl.wikipedia.org/wiki?curid=3929562" title="Euphoberiida">
Euphoberiida



</doc>
<doc id="3929574" url="https://pl.wikipedia.org/wiki?curid=3929574" title="Môcovská dolina">
Môcovská dolina

Môcovská dolina – dolina w Starohorskich Wierchach na Słowacji. Jest lewym odgałęzieniem Doliny Starohorskiej ("Starohorská dolina"). Ma wylot na wysokości około 840 m w osadzie Jergaly należącej do miejscowości Motyčky. Orograficznie lewe zbocza doliny tworzy grzbiet Hrubego vrchu (1169 m) i Bukovec (1061 m), prawe Baník. 
Jest to kręta dolina, na znacznej długości tworząca wąwóz o kamienistych i urwistych zboczach. Znajdują się w nich trzy jaskinie, największa z nich to Jaskyňa Môce. Dnem doliny spływa potok uchodzący do Starohorskiego Potoku ("Starohorský potok"). Ma jeden niewielki dopływ. W miejscu ujścia tego dopływu w niewielkiej kotlince znajduje się osiedle domków Môce. Poza tym dolinę w większości porasta las. W jej górnej części znajduje się skrzyżowanie szlaków turystycznych Pri javore.
Dnem doliny nie poprowadzono żadnego szlaku turystycznego, ale do osiedla Môce prowadzi z Jergale droga, a powyżej osiedla do skrzyżowania Pri javore droga gruntowa i ścieżka. Cała dolina znajduje się poza obszarami podlegającymi prawnej ochronie przyrodniczej.

</doc>
<doc id="3929577" url="https://pl.wikipedia.org/wiki?curid=3929577" title="Miśki">
Miśki



</doc>
<doc id="3929578" url="https://pl.wikipedia.org/wiki?curid=3929578" title="Muhsin al-Ramli">
Muhsin al-Ramli

Muhsin al-Ramli (ar محسن الرملي) (ur. 7 marca 1967 w Sudara (Irak)) – iracki pisarz, poeta, dziennikarz i tłumacz, tworzący w języku arabskim i hiszpańskim.
Jego starszym bratem był Ḥasan Muṭlak, również pisarz i poeta, skazany na śmierć przez reżim Saddama Husajna i powieszony w 1990 roku. Muhsin al-Ramli studiował filologię hiszpańską na Uniwersytecie Bagdadzkim. W 1995 wyjechał do Hiszpanii, gdzie kontynuował studia na Universidad Autónoma de Madrid. W 2003 roku uzyskał stopień doktora literatury i filologii hiszpańskiej. Jego rozprawa doktorska dotyczyła elementów kultury islamskiej w Don Kichocie. Mieszka w Madrycie, pracuje jako wykładowca na Saint Louis University Madrid Campus. Jest współzałożycielem i redaktorem magazynu "Alwah", jedynego hiszpańskojęzycznego czasopisma dotyczącego kultury arabskiej. 
Tworzy powieści, opowiadania, sztuki teatralne, zajmuje się także tłumaczeniami z języka arabskiego na hiszpański oraz z hiszpańskiego na arabski. 

</doc>
<doc id="3929585" url="https://pl.wikipedia.org/wiki?curid=3929585" title="Diplosegment">
Diplosegment

Diplosegment, diplosomit – segment ciała stawonoga, powstały ze zlania się w rozwoju zarodkowym dwóch segmentów pierwotnych, wskutek czego wyposażony jest on w dwie pary odnóży. Występowanie diplosegmentów jest charakterystyczne dla dwuparców.
Diplosegment jest pokryty płytkami: tergitem od góry, pleurytami po bokach i sternitem od spodu, przy czym część lub wszystkie płytki mogą być ze sobą zlane – w ostatnim przypadku tworząc jednolity pierścień. W każdym diplosegmencie da się wyróżnić węższą część przednią czyli prosomit i szerszą część tylną, czyli metasomit. Podczas ruchu ciała prosomity wchodzą pod metasomity segmentu wcześniejszego. Prosomit może się różnić od metasomitu rzeźbą lub być od niego oddzielony bruzdą – w ostatnim przypadku części te nazywa się prozonitem i metazonitem.
Grzbietowe części metasomitów mogą być wyposażone w rozszerzenia boczne czyli paranota (np. u węzławców) lub w kolce (u wymarłych Euphoberiidae).

</doc>
<doc id="3929586" url="https://pl.wikipedia.org/wiki?curid=3929586" title="Diplosomit">
Diplosomit



</doc>
<doc id="3929590" url="https://pl.wikipedia.org/wiki?curid=3929590" title="Uniwersytet w Mosulu">
Uniwersytet w Mosulu

Uniwersytet w Mosulu (جامعة الموصل, "Dżāmi‘at Al-Mausil") – iracka publiczna uczelnia wyższa, zlokalizowana w Mosulu.
Uniwersytet został założony w 1967 roku poprzez połączenie college'ów, które należały wcześniej do Uniwersytetu Bagdadzkiego. Uczelnia znacznie ucierpiała podczas działań wojennych prowadzonych w Mosulu. Była odbudowywana po zniszczeniach spowodowanych I wojną w Zatoce Perskiej (1991) oraz II wojną w Zatoce Perskiej (2003). W 2014 roku, po zajęciu Mosulu przez Państwo Islamskie, budynki uczelni stały się bazą jego bojowników. W styczniu 2017 kampus uczelni został ponownie przejęty przez wojska irackie. 
W skład uczelni wchodzą następujące wydziały:

</doc>
<doc id="3929592" url="https://pl.wikipedia.org/wiki?curid=3929592" title="U-847">
U-847

U-847 – niemiecki okręt podwodny (U-Boot) typu "IX D2" z okresu II wojny światowej. Okręt wszedł do służby w 1943 roku. Kolejnymi dowódcami byli: Kptlt. Friedrich Guggenberger, KrvKpt. Wilhelm Rollmann, Kptlt. Jost Metzler, Kptlt. Herbert Kuppisch.
Historia.
Wcielony do 4. Flotylli U-Bootów celem szkolenia załogi, od 1 lipca 1943 roku w 12. Flotylli jako jednostka bojowa. 26 stycznia 1943 roku podczas szkolenia doszło do wypadku z bronią maszynową (według różnych źródeł: 1-2 zabitych, 1-2 rannych).
U-847 należał do typu okrętów "IX D2", określanych jako „krążowniki podwodne”; największych jednostek, które służyły we flocie podwodnej Niemiec. Z reguły na ich dowódców wyznaczano doświadczonych i zasłużonych oficerów, zazwyczaj odznaczonych Krzyżem Rycerskim. Tak było też w przypadku U-847, z uwzględnieniem, że pierwszy dowódca – Guggenberger pełnił swoją funkcję tylko przez kilka dni, drugi – Rollmann został wyznaczony tylko na czas jednodniowego przejścia między bazami, trzeci – Metzler musiał zrezygnować z czynnej służby na morzu z powodów zdrowotnych. Ostatni – Kuppisch, uprzednio skuteczny dowódca U-58 i U-94, powrócił do pływania na okrętach podwodnych po prawie dwuletniej pracy sztabowej.
Okręt wyszedł w rejs z Kilonii 6 lipca 1943 roku jako jednostka wchodząca w skład grupy "Monsun" – 11 U-Bootów, które zamierzano przerzucić do bazy na Malajach celem podjęcia działań na Oceanie Indyjskim. 17 lipca w Cieśninie Duńskiej (pomiędzy Islandią a Grenlandią) doszło jednak do kolizji z górą lodową i U-847 musiał zawrócić do Bergen (Norwegia). Gdy pod koniec miesiąca był gotowy do wznowienia rejsu, rozkazy uległy zmianie. Okręt miał zacząć pełnić funkcję zaimprowizowanego zbiornikowca dla U-Bootów powracających z patroli u wybrzeży zachodniej Afryki i Ameryki Północnej (po zatonięciu przeznaczonych do tego celu U-117 i U-525). 
Po dotarciu do wyznaczonego akwenu, 16 sierpnia doszło do spotkania z uszkodzonym U-66, zaś 24 sierpnia z U-172. Dowódca U-172, Kptlt. Carl Emmermann, był zaskoczony lekceważącym stosunkiem Kuppischa i jego podwładnych do zagrożenia ze strony samolotów, tłumacząc to jego długą przerwą w służbie na morzu. Tego samego dnia zdążający na miejsce bunkrowania U-185 został zatopiony przez amerykańskie samoloty.
27 sierpnia U-847 zaopatrzył w paliwo U-230, U-415, U-653, U-634, U-257 i U-508. Również oficer wachtowy U-230, Ltn. Herbert Werner, opisał później we wspomnieniach ignorowanie zasad bezpieczeństwa przez załogę okrętu.
Niedługo później U-847 przerwał nakazaną ciszę radiową i poinformował dowództwo o ukończeniu tankowania. Namiar dokonany za pomocą radionamierników HF/DF pozwolił amerykańskim okrętom ustalić pozycję U-Boota. Wynurzony U-847 został zaskoczony 27 sierpnia 1943 roku na Morzu Sargassowym przez samoloty Avenger i Wildcat z lotniskowca eskortowego USS „Card”. Zmuszony przez ostrzał z broni pokładowej do zanurzenia, po czym został zatopiony torpedą "Fido" zrzuconą z Avengera. Zginęła cała 62-osobowa załoga U-Boota.

</doc>
<doc id="3929596" url="https://pl.wikipedia.org/wiki?curid=3929596" title="Bundesautobahn">
Bundesautobahn



</doc>
<doc id="3929600" url="https://pl.wikipedia.org/wiki?curid=3929600" title="Baník (1056 m)">
Baník (1056 m)

Baník (1056 m) – szczyt w Starohorskich Wierchach na Słowacji. Znajduje się w miejscowości Donovaly, w północnym, opadającym do Przełęczy Donowalskiej (950 m) grzbiecie Baraniej hlavy (1206 m).
Jest to szczyt bezleśny. Znajdują się na nim górne stacje wyciągów narciarskich dużego ośrodka narciarskiego Park Snow Donovaly, a na stokach północno-wschodnich narciarskie trasy zjazdowe. Powyżej, na grzbiecie łączącym Baník ze szczytem Barania hlava znajduje się osiedle Polianka. Zachodnimi, również bezleśnymi stokami Baníka prowadzi szlak turystyki pieszej (jest to odcinek Cesty hrdinov SNP) oraz rowerowej. Znajduje się tutaj także skrzyżowanie szlaków turystycznych Vrchlúka. 

</doc>
<doc id="3929601" url="https://pl.wikipedia.org/wiki?curid=3929601" title="Rusiny">
Rusiny



</doc>
<doc id="3929610" url="https://pl.wikipedia.org/wiki?curid=3929610" title="Brzegi (powiat limanowski)">
Brzegi (powiat limanowski)



</doc>
<doc id="3929611" url="https://pl.wikipedia.org/wiki?curid=3929611" title="Chałupki (województwo małopolskie)">
Chałupki (województwo małopolskie)



</doc>
<doc id="3929613" url="https://pl.wikipedia.org/wiki?curid=3929613" title="Jurki (powiat limanowski)">
Jurki (powiat limanowski)



</doc>
<doc id="3929614" url="https://pl.wikipedia.org/wiki?curid=3929614" title="Nowaki (województwo małopolskie)">
Nowaki (województwo małopolskie)



</doc>
<doc id="3929615" url="https://pl.wikipedia.org/wiki?curid=3929615" title="Rogi (powiat limanowski)">
Rogi (powiat limanowski)



</doc>
<doc id="3929616" url="https://pl.wikipedia.org/wiki?curid=3929616" title="Skowronki (województwo małopolskie)">
Skowronki (województwo małopolskie)



</doc>
<doc id="3929617" url="https://pl.wikipedia.org/wiki?curid=3929617" title="Trzeciaki (województwo małopolskie)">
Trzeciaki (województwo małopolskie)



</doc>
<doc id="3929619" url="https://pl.wikipedia.org/wiki?curid=3929619" title="Wydry (województwo małopolskie)">
Wydry (województwo małopolskie)



</doc>
<doc id="3929621" url="https://pl.wikipedia.org/wiki?curid=3929621" title="Żaby (województwo małopolskie)">
Żaby (województwo małopolskie)



</doc>
<doc id="3929622" url="https://pl.wikipedia.org/wiki?curid=3929622" title="Dylan Larkin">
Dylan Larkin

Dylan Larkin (ur. 30 lipca 1996 w Waterford w stanie Michigan) – amerykański hokeista, reprezentant USA.
Kariera.
Dylan Larkin został wybrany przez Detroit Red Wings z numerem 15. w NHL Entry Draft 2014. W lipcu 2015 strony uzgodniły warunki pierwszego, 3-letniego kontraktu Larkina w NHL (entry-level contract). W sierpniu 2018 zawodnik podpisał nowy, 5-letni kontrakt z Red Wings, na mocy którego ma zarobić 30,5 mln dolarów.
Wystąpił na turniejach mistrzostw świata do lat 17 w 2013, mistrzostw świata juniorów do lat 18 w 2014, mistrzostw świata juniorów do lat 20 w 2015. W barwach seniorskiej kadry USA uczestniczył w turniejach mistrzostw świata w 2015, 2016, 2017, 2018, 2019. W składzie zespołu Ameryki Północnej zagrał na turnieju Pucharu Świata 2016.

</doc>
<doc id="3929629" url="https://pl.wikipedia.org/wiki?curid=3929629" title="Palaeosoma">
Palaeosoma

Palaeosoma – rodzaj wymarłych dwuparców z kohorty Archipolypoda. Jedyna z monotypowej rodziny Palaeosomatidae i rzędu Palaeosomatida. Jego skamieniałości pochodzą z pensylwanu (karbon) i znajdowane są na terenie Wielkiej Brytanii i Polski.
Początkowo rodzaj ten zaliczano do Euphoberiidae, jednak Hannibal i Krzemiński umieścili go w 2005 we własnej rodzinie i rzędzie w obrębie Archipolypoda. Zalicza się tu gatunki:
Dwuparce te osiągały do 195 mm długości ciała, a ich tułów złożony był z co najmniej 38 segmentów. Tergity segmentów były zlane z pleurytami, tworząc pleurotergity. Na grzbietowej stronie metazonitów diplosegmentów obecne były guzki z ozoporami (ujścia gruczołów obronnych), brak zaś było dużych kolców. Spód każdego diplosegmentu tworzyły dwa szerokie sternity.

</doc>
<doc id="3929630" url="https://pl.wikipedia.org/wiki?curid=3929630" title="Palaeosomatida">
Palaeosomatida



</doc>
<doc id="3929631" url="https://pl.wikipedia.org/wiki?curid=3929631" title="Palaeosomatidae">
Palaeosomatidae



</doc>
<doc id="3929640" url="https://pl.wikipedia.org/wiki?curid=3929640" title="Mateusz Seroka">
Mateusz Seroka

Mateusz Seroka (ur. 24 grudnia 1988 w Tczewie) – polski piłkarz ręczny, prawoskrzydłowy, w latach 2017-2021 zawodnik Azotów Puławy od sezonu 2021/2021 gracz Orląt Zwoleń. 
Kariera sportowa.
Był zawodnikiem Sambora Tczew, Sokoła Gdańsk i SMS-u Gdańsk. W 2007 przeszedł do MMTS-u Kwidzyn, w którego barwach zadebiutował w sezonie 2007/2008 w Ekstraklasie. W sezonach 2008/2009 i 2009/2010 rozegrał 10 spotkań w Challenge Cup, w których zdobył 23 gole. W sezonie 2015/2016 wystąpił w 32 meczach Superligi, w których rzucił 121 bramek, zajmując 11. miejsce w klasyfikacji najlepszych strzelców rozgrywek. W sezonie 2016/2017 był najskuteczniejszym graczem MMTS-u w najwyższej klasie rozgrywkowej – zdobył 162 gole w 32 meczach i zajął 3. miejsce w klasyfikacji najlepszych strzelców ligi.
W lipcu 2017 trafił do Azotów-Puławy, z którymi podpisał trzyletni kontrakt. W sezonie 2017/2018 rozegrał w Superlidze 28 spotkań i rzucił 106 bramek; wystąpił też w ośmiu meczach Pucharu EHF, w których zdobył 32 gole. W sezonie 2018/2019 rozegrał w Superlidze 26 meczów i rzucił 66 bramek, natomiast w Pucharze EHF zaliczył osiem występów, w których zdobył 12 goli.
Od sezonu 2021/2022 jest zawodnikiem Orląt Zwoleń, które występują w I lidze grupie C. 
W 2006 uczestniczył w mistrzostwach Europy U-18 w Estonii, podczas których zagrał w siedmiu meczach i zdobył 23 gole. Występował też w kadrze młodzieżowej (grał w meczach eliminacyjnych do mistrzostw świata U-21 w Egipcie) i reprezentacji Polski B – m.in. w październiku 2009 wystąpił w dwóch spotkaniach turnieju w Wągrowcu, w których rzucił osiem goli. W reprezentacji Polski zadebiutował 20 czerwca 2015 w przegranym meczu towarzyskim z Danią (23:26).

</doc>
<doc id="3929646" url="https://pl.wikipedia.org/wiki?curid=3929646" title="Mark Frankel">
Mark Frankel

Mark Frankel (ur. 13 czerwca 1962, zm. 24 września 1996) – angielski aktor teatralny, telewizyjny i filmowy. 
Życiorys.
Wczesne lata.
Urodził się jako syn Davida Lionela Frankla i Grace Frankel. Jego ojciec był pilotem Royal Air Force. Jego babka była pianistką, a dziadek skrzypkiem i dyrygentem. Dorastał w Londynie. W wieku 10 lat po raz pierwszy wystąpił na profesjonalnej scenie, ale mając 16 lat zrezygnował z aktorstwa, aby skoncentrować się na nauce we Frensham Heights School. Kiedy miał 20 powrócił do teatru. Brał udział w licznych kursach i studiował pod kierunkiem Jacka Walzera z Actors Studio w Nowym Jorku. W tym momencie otrzymał trzyletnie stypendium w prestiżowej Webber Douglas Academy of Dramatic Arts (1986-89) w Londynie.
W 1990 roku jego starszy o trzy lata brat Joe zginął w wypadku lotniczym.
Kariera.
Podczas występu w sztuce, został zauważony przez brytyjskiego agenta i obsadzony w roli włoskiego artysty epoki Odrodzenia Michała Anioła w biograficznym dramacie telewizyjnym TNT "Sezon gigantów" ("La primavera di Michelangelo") u boku Johna Glovera (jako Leonardo da Vinci), F. Murraya Abrahama (Juliusz II), Iana Holma (Wawrzyniec Wspaniały), Stevena Berkoffa (Girolamo Savonarola) i Ornelli Muti (Onoria). Potem zagrał postać hrabiego Grigorija Orłowa w miniserialu "Młodość Katarzyny" ("Young Catherine", 1991) z Vanessą Redgrave (Elżbieta Romanowa), Christopherem Plummerem (Sir Charles Hanbury Williams), Julią Ormond (Katarzyna II Wielka) i Franco Nero (hrabia Michaił Woroncow). Pojawił się też w jednym z odcinków serialu ITV "Maigret" ("Maigret and the Mad Woman", 1992) z Michaelem Gambonem. 
Występował także w przedstawieniach teatralnych w Londynie: "Tramwaj zwany pożądaniem" w roli Stanleya Kowalskiego, "Dni Cavafy" i "Agamemnon" w roli tytułowej oraz grał główne role w spektaklach: "Rączki", "Sentimental" i "Prywatna śmierć".
Frankel stał się światowej klasy tenisistą, który zdobył Monte Carlo Open. 
W 1991 roku poślubił producentkę reklam Caroline Besson, z którą miał dwóch synów: Fabiena (ur. 1994) i Maxa, który urodził się po jego śmierci.
Frankel był zapalonym motocyklistą i był szczególnie dumny ze swojego żółtego Harley Davidson, jednego z sześciu na świecie. To właśnie na tym motorze Mark Frankel 24 września 1996 roku zginął w wypadku w wieku 34 lat.

</doc>
<doc id="3929648" url="https://pl.wikipedia.org/wiki?curid=3929648" title="Adrián Solano">
Adrián Solano

Adrián Solano (ur. 21 października 1994 w Maracay) – wenezuelski biegacz narciarski, uczestnik Mistrzostw Świata w Narciarstwie Klasycznym 2017 w Lahti.
Udział w Mistrzostwach Świata 2017.
Miesiąc przed mistrzostwami Adrián Solano miał rozpocząć trening w Szwecji, został jednak zatrzymany przez policję na lotnisku we Francji, gdyż został wzięty za nielegalnego imigranta.
Na mistrzostwach zadebiutował 22 lutego 2017, w biegu kwalifikacyjnym na 10 km stylem klasycznym. Zawodnik prezentował bardzo słabą technikę, wielokrotnie przewracając się. Ostatecznie zszedł z trasy po 55 minutach, pokonując około połowy dystansu.
Dzień później zawodnik wystąpił w eliminacjach sprintu stylem dowolnym. W tym biegu również wielokrotnie się przewracał, zdołał jednak ukończyć bieg. Zajął w eliminacjach ostatnie, 156. miejsce z czasem 13:49,33. Dla porównania, zwycięzca eliminacji (Siergiej Ustiugow) osiągnął czas 3:11,72, a przedostatni zawodnik (również Wenezuelczyk, Donato Agostinelli) osiągnął czas 8:38,04.

</doc>
<doc id="3929655" url="https://pl.wikipedia.org/wiki?curid=3929655" title="Sowiecka Formuła 3 Sezon 1986">
Sowiecka Formuła 3 Sezon 1986

Sezon 1986 Sowieckiej Formuły 3 – dwudziesty siódmy sezon Sowieckiej Formuły 3, składający się z dwóch eliminacji (Rustawi oraz Czajka). Mistrzem został Aleksandr Potiechin, ścigający się Estonią 20.

</doc>
<doc id="3929660" url="https://pl.wikipedia.org/wiki?curid=3929660" title="Andres Rivero Aguero">
Andres Rivero Aguero



</doc>
<doc id="3929669" url="https://pl.wikipedia.org/wiki?curid=3929669" title="Lee Cronbach">
Lee Cronbach

Lee J. Cronbach (ur. 1916, zm. 2001) – amerykański psycholog i statystyk, a także teoretyk badań ewaluacyjnych. Od jego nazwiska pochodzi używana w statystyce metoda analizy rzetelności skal tzw. alfa Cronbacha. W latach 1956-1957 pełnił funkcję prezesa Amerykańskiego Towarzystwa Psychologicznego.

</doc>
<doc id="3929671" url="https://pl.wikipedia.org/wiki?curid=3929671" title="Alfa Romeo Stelvio">
Alfa Romeo Stelvio

Alfa Romeo Stelvio – samochód osobowy typu SUV klasy średniej produkowany pod włoską marką Alfa Romeo od 2016 roku.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Los Angeles w 2016 roku. Auto zbudowane zostało na bazie płyty podłogowej "Giorgio", z której korzysta m.in. model Giulia. Nazwa Stelvio pochodzi od nazwy najwyższej w Europie przejezdne i przełęczy - "Passo Dello Stelvio".
Na początku produkcji dostępna była limitowana wersja First Edition, która została wyposażona także m.in. w 400-watowy system audio, 20-calowe alufelgi, elektrycznie sterowane fotele oraz podgrzewane koło kierownicy i przednie fotele. Auto wyposażone jest w silnik 2.0 MultiAir Turbo o mocy 280 KM, połączono go z 8-biegową automatyczną skrzynią biegów i napędem na cztery koła. Stelvio First Edition przyśpiesza do "setki" w 5,7 s.
Najmocniejszy wariant Stelvio – o nazwie Quadrifoglio – jest napędzany 2,9-litrowym silnikiem V6 o mocy 510 KM i maksymalnym momencie obrotowym wynoszącym 600 Nm. Jest to zmodyfikowany silnik Ferrari F154 - V8 o pojemności 3,9 l z uciętymi dwoma cylindrami. Jednostka ta współpracuje z automatyczną przekładnią 8-biegową oraz napędem na obie osie Quadrifoglio QUAD. Auto w tej konfiguracji jest w stanie rozpędzić od 0 do 100 km/h w 3,8 sekundy i osiągnąć prędkość maksymalną 283 km/h. Dowodem na ponadprzeciętne właściwości tego modelu jest uzyskany wśród seryjnie produkowanych SUV-ów rekord na torze Nurburgring Nordschleife, wynoszący 7:51.7 minuty. Włoski samochód zdeklasował rywali, w tym poprzedniego rekordzistę – 560-konne Porsche Cayenne Turbo S. Silnik Stelvio Quadrifoglio wykonano z lekkiego metalu i wyposażono w układ bi-turbo, zmienne fazy rozrządu, bezpośredni wtrysk paliwa oraz system odłączający cylindry podczas pracy przy znikomym obciążeniu. Inżynierowie zadbali o relatywnie niewielką masę własną pojazdu, która wynosi 1830 kg.
W 2017 roku Alfa Romeo Stelvio zwyciężyła plebiscyt "Auto Lider" w kategorii średniej klasy SUV-ów, w tym samym roku Stelvio zdobyła również nagrodę "Auto Flotowe 2017 roku" w kategorii Premium/SUV.
W 2018 roku w polskich salonach marki sprzedano łącznie 623 sztuki pojazdu, natomiast w 2019 roku 905 sztuk.
Modernizacje.
W połowie 2020 roku samochód przeszedł pierwszy face lifting. Zmieniono m.in. klosze lamp tylnych, grill przedni, wprowadzono nowe wzory aluminiowych felg o rozmiarze do 21 cali, do wyposażenia opcjonalnego dołączył tytanowy wydech opracowany przez inżynierów z Akrapović. We wnętrzu pojazdu zmieniono kierownicę, lewarek zmiany biegów, zmodyfikowana została konsola środkowa. Klienci od teraz mogą wybrać kolor pasów bezpieczeństwa, a na zamówienie standardowe fotele mogą wymienić na kubełkowe, wykonane z karbonu siedzenia Sparco. Model otrzymał także nowy system multimedialny z ekranem dotykowym o przekątnej 8,8 cala, wyposażony w podmodem Performance Pages”, który prezentuje informacje przydatne podczas ekstremalnej jazdy na torze, cyfrowe stopery do pomiaru czasów okrążeń czy przyspieszeń, a także system ADAS 2 oferujący możliwość jazdy autonomicznej na poziomie drugim. Samochód trafił do sprzedaży latem 2020 roku.
W październiku 2022 roku auto przeszło drugą, bardziej rozleglejszą modernizację na rok modelowy 2023. Zmiany zaszły zarówno z przodu, jak i wewnątrz oraz w gamie silnikowej. Zastosowano nowy układ elementów świetlnych w reflektorach, nawiązujący do Alfa Romeo Tonale. Zmodernizowano również grill oraz tylne światła – np. Stelvio ma przydymione klosze z czarnym błyszczącym wykończeniem. W środku można znaleźć nowy ekran zestawu wskaźników. Ten 12,3-calowy wyświetlacz przekazuje dane w trzech różnych układach graficznych: nowoczesnym Evolved, minimalistycznym Relax i Heritage, który nawiązuje do wskaźników Alf Romeo z lat 60. i 70. XX w.
Wersje wyposażeniowe.
Standardowe wyposażenie podstawowej wersji Super obejmuje m.in. system ABS oraz ESP z mechanizmem różnicowym Q2, 6 poduszek powietrznych, 18-calowe alufelgi, reflektory biksenonowe, system bezkluczykowy, dwustrefową klimatyzację automatyczną, tempomat, półskórzaną tapicerkę, asystenta pasa ruchu, automatyczny hamulec postojowy oraz system audio z 8-głośnikami, a także system Alfa Connect wyposażony w 6,5-calowy ekran. Wersja Executive dodatkowo wyposażona jest w system nawigacji satelitarnej, elektronicznie sterowaną tylną kalpę, radio cyfrowe oraz system Alfa Connect wyposażony w 7-calowy ekran.
Samochód można dodatkowo, za dopłatą, doposażyć m.in. w alarm oraz szklany dach panoramiczny.

</doc>
<doc id="3929673" url="https://pl.wikipedia.org/wiki?curid=3929673" title="Chicago Justice">
Chicago Justice

Chicago Justice – amerykański serial telewizyjny (dramat sądowy) wyprodukowany przez Wolf Films oraz Universal Television, którego twórcami są Dick Wolf i Matt Olmstead. Serial jest spin-offem serialu Chicago PD. Premierowy odcinek został wyemitowany 1 marca 2017 roku przez stację NBC, jednak 22 maja 2017 roku, zostało ogłoszone anulowanie serialu. W Polsce serial zadebiutował 3 października 2020 roku na kanale 13 Ulica.
Fabuła.
Serial skupia się na pracy prawników w prokuraturze w Chicago. Do grupy bohaterów dołączył aktor grający postać w Chicago P.D - Antonio Dawson, a główny bohater serialu - Peter Stone, pojawił się wcześniej we wspomnianym serialu w odcinku będącym tzw. "backdoor pilot" Chicago Justice.
Lista odcinków.
Odcinek pilotowy (2016).
Pilot serialu jest jednocześnie 21 odcinkiem 3 sezonu serialu Chicago PD.
Produkcja.
20 lutego 2016 roku ogłoszono, że jedną z głównych ról zagra Philip Winchester.
13 maja 2016 roku stacja NBC zamówiła pierwszy sezon spin-offu Chicago PD, którego premiera zaplanowano na mideseason 2016/2017.
W tym samym miesiącu ogłoszono, że Joelle Carter oraz Carl Weathers dołączyli do obsady głównej serialu.
29 sierpnia 2016 roku, Monica Barbaro dołączyła do dramatu prawniczego.
We wrześniu 2016 roku potwierdzono, że Jon Seda odchodzi z serialu Chicago PD i przenosi się do obsady "Chicago Justice".

</doc>
<doc id="3929674" url="https://pl.wikipedia.org/wiki?curid=3929674" title="Archidesmida">
Archidesmida

Archidesmida – rząd wymarłych wijów z groamdy dwuparców i kohorty Archipolypoda. Ich skamieniałości pochodzą z dewonu i znajdowane są na terenie Ameryki Północnej i Europy.
Takson ten wyróżniony został w 2004 roku przez Heather Wilson et Lyalla Andersona. Obejmuje 3 monotypowe rodzaje, zaliczane do dwóch rodzin:
Dwuparce te miały boczne części metazonitów tergitów płasko rozszerzone w paranota. Przynajmniej Archidesmidae miały dziesiątą parę odnóży (tj. przednią parę ósmego segmentu tułowia) zmodyfikowaną. Miała ona wieloczłonową budowę, maczugowaty kształt i haczykowate kolce na szczycie i mogła służyć jako gonopody lub przytrzymywaniu partnera w trakcie kopulacji. Rodzaj "Zanclodesmus" charakteryzowały duże pola oczne, złożone z licznych oczu prostych.

</doc>
