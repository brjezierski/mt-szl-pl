<doc id="3929675" url="https://pl.wikipedia.org/wiki?curid=3929675" title="Nicolaas Kuiper">
Nicolaas Kuiper

Nicolaas Hendrik Kuiper (ur. 1920, zm. 1994) – holenderski matematyk, twórca używanego w statystyce testu Kuipera oraz twierdzenia Kuipera.

</doc>
<doc id="3929683" url="https://pl.wikipedia.org/wiki?curid=3929683" title="Sejm egzekucyjny 1562-1563">
Sejm egzekucyjny 1562-1563



</doc>
<doc id="3929688" url="https://pl.wikipedia.org/wiki?curid=3929688" title="Walentin Bożkow">
Walentin Bożkow



</doc>
<doc id="3929690" url="https://pl.wikipedia.org/wiki?curid=3929690" title="Lista światowego dziedzictwa UNESCO w Iraku">
Lista światowego dziedzictwa UNESCO w Iraku

Lista światowego dziedzictwa UNESCO w Iraku – lista miejsc w Iraku wpisanych na "Listę światowego dziedzictwa UNESCO", ustanowionej na mocy "Konwencji w sprawie ochrony światowego dziedzictwa kulturowego i naturalnego", przyjętej przez UNESCO na 17. sesji w Paryżu 16 listopada 1972 i ratyfikowanej przez Irak 5 marca 1974 roku.
Obecnie (stan w 2019 roku) na liście znajduje się sześć obiektów: pięć dziedzictwa kulturowego i jeden o charakterze przyrodniczo-kulturowym, z czego trzy obiekty znajdują się również na liście światowego dziedzictwa w zagrożeniu.
Na irackiej liście informacyjnej UNESCO – liście obiektów, które Irak zamierza rozpatrzyć do zgłoszenia do wpisu na listę światowego dziedzictwa, znajduje się 11 obiektów (stan w roku 2019).
Obiekty na liście światowego dziedzictwa UNESCO.
Poniższa tabela przedstawia irackie obiekty na liście światowego dziedzictwa UNESCO:
Obiekty na irackiej Liście Informacyjnej UNESCO.
Poniższa tabela przedstawia obiekty na irackiej Liście Informacyjnej UNESCO:

</doc>
<doc id="3929695" url="https://pl.wikipedia.org/wiki?curid=3929695" title="Tomasz Sobczak (fotograf)">
Tomasz Sobczak (fotograf)

Tomasz Sobczak (ur. 30 października 1977 w Bolesławcu) – polski fotograf.
Życiorys.
Absolwent Akademii Sztuk Pięknych im. Eugeniusza Gepperta we Wrocławiu, Krakowskiej Akademii im. Andrzeja Frycza Modrzewskiego, Akademii Pedagogicznej w Krakowie. Dyplom z fotografii obronił z wyróżnieniem na lubelskim UMCS. Od lat związany z Tarnowem.
W 2012 roku został odznaczony przez Międzynarodową Federację Sztuki Fotograficznej (FIAP) tytułem AFIAP (Artiste FIAP), a w roku 2013 tytułem EFIAP (Excellence FIAP).
Od 2018 roku członek rzeczywisty Fotoklubu RP (legitymacja nr 434). Od 2019 roku członek Zarządu Fotoklubu RP, od 2021 roku sekretarz w Zarządzie Fotoklubu RP.
W latach 2003–2010 fotografował sport głównie żużel, był jednym z pierwszych fotografów publikującym fotoreportaże żużlowe w internecie. Współpracował z wieloma wydawnictwami w kraju i za granicą, wśród których wymienić można Tygodnik Żużlowy, Przegląd Sportowy, Fakt, Super Express, Gazeta Krakowska, "BACKTRACK", agencjami Cyfrasport oraz Photopress, portalami: wp.pl, espeedway.pl, tarnow.pl, tarnow.net.pl, rdn.pl.
Pracuje w III Liceum Ogólnokształcącym w Tarnowie. W Pałacu Młodzieży przez siedem lat prowadził Pracownię Fotografii Tradycyjnej aż do jej likwidacji. Prowadził zajęcia z "Fotografii ruchu" oraz „Metodykę fotografii” na podyplomowych studiach z fotografii na Uniwersytecie Marii Curie-Skłodowskiej. Uczył Fotografii Prasowej i Reklamowej w Wyższej Szkole Informatyki i Zarządzania w Rzeszowie.
Nieprzerwanie od 2008 roku pełni funkcję prezesa Tarnowskiego Towarzystwa Fotograficznego. Jego prace publikowane były na wystawach na niemal każdym kontynencie. 

</doc>
<doc id="3929696" url="https://pl.wikipedia.org/wiki?curid=3929696" title="Lee Ju-chan">
Lee Ju-chan

Lee Ju-chan (ur. 3 września 1996) – południowokoreański skoczek narciarski. Medalista zimowych igrzysk azjatyckich (2017). Uczestnik mistrzostw świata juniorów (2016) i zimowej uniwersjady (2017).
W lipcu 2013 zdobył złoty oraz srebrny medal na nieoficjalnych letnich mistrzostwach świata dzieci w Garmisch-Partenkirchen. 
W oficjalnych zawodach międzynarodowych rozgrywanych przez FIS zadebiutował we wrześniu 2015 w Râșnovie, zajmując w zawodach FIS Cupu miejsca na przełomie piątej i szóstej dziesiątki. Pierwsze punkty tego cyklu zdobył 24 stycznia 2016 w Pjongczangu, gdzie był 24. W Pucharze Kontynentalnym po raz pierwszy wystąpił w grudniu 2016 w Vikersund, gdzie zajmował pozycje w ósmej dziesiątce.
W 2016 wystartował w mistrzostwach świata juniorów, plasując się na 61. miejscu w konkursie indywidualnym. Rok później wziął udział w uniwersjadzie, gdzie był 41. w rywalizacji indywidualnej.
W 2017 wziął także udział w zimowych igrzyskach azjatyckich – w konkursach indywidualnych uplasował się na 14. (skocznia normalna) i 13. (duża) miejscu, a w rywalizacji drużynowej na obiekcie dużym, wspólnie z reprezentacją Korei Południowej (w której, oprócz niego, skakali również Choi Heung-chul, Kim Hyun-ki oraz Choi Seou), zdobył brązowy medal.
W lutym 2018 po raz ostatni wystartował w międzynarodowych zawodach rangi FIS, zajmując 56. i 49. miejsce w konkursach FIS Cupu w Villach.

</doc>
<doc id="3929699" url="https://pl.wikipedia.org/wiki?curid=3929699" title="Sowiecka Formuła 3 Sezon 1985">
Sowiecka Formuła 3 Sezon 1985

Sezon 1985 Sowieckiej Formuły 3 – dwudziesty szósty sezon Sowieckiej Formuły 3, składający się z trzech eliminacji (Rustawi, Czajka oraz Bikernieki). Mistrzem został Toomas Napa, ścigający się Estonią 21M.

</doc>
<doc id="3929705" url="https://pl.wikipedia.org/wiki?curid=3929705" title="Wielka Kośnica">
Wielka Kośnica

Wielka Kośnica (ukr. Велика Кісниця, ros. Великая Косница) – wieś na Ukrainie, w obwodzie winnickim, w rejonie jampolskim, nad Dniestrem.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929706" url="https://pl.wikipedia.org/wiki?curid=3929706" title="Vladyslav Malykhin">
Vladyslav Malykhin



</doc>
<doc id="3929708" url="https://pl.wikipedia.org/wiki?curid=3929708" title="Knížata (Vrchlický)">
Knížata (Vrchlický)

Knížata – dramat historyczny czeskiego poety i dramaturga Jaroslava Vrchlickiego, opowiadający o walkach polsko-czeskich na początku XI wieku, za panowania księcia Bolesława III Rudego i Bolesława Chrobrego. Sztuka składa się z sześciu aktów. Jest napisana prozą. Została opublikowana w Pradze nakładem oficyny F. Šimáčka w 1903.

</doc>
<doc id="3929709" url="https://pl.wikipedia.org/wiki?curid=3929709" title="Pamiętniki Marguerite de Valois">
Pamiętniki Marguerite de Valois

Pamiętniki Marguerite de Valois – pamiętniki królowej Nawarry Małgorzaty de Valois (1553 – 1615), wydane przez Czytelnika w 1968 roku w tłumaczeniu Ireny Dewitz, ze wstępem Jerzego Łojka. Ukazały się w Paryżu w 1628 roku, 13 lat po śmierci autorki (wydawnictwo C. Chapellain). Napisane zostały, gdy była w latach 1585 – 1605 panią twierdzy Usson, za namową de Brantôme'a.
Składają się z 21 listów, obejmujących życie autorki od dzieciństwa poprzez małżeństwo z królem Nawarry, masakrę hugenotów w noc św. Bartłomieja, po krążenie między Paryżem a Nawarrą z powodu nie najlepszych relacji z dworem paryskim. Doprowadzone są do roku 1582.
Interesujący obraz życia francuskich sfer panujących, dworskich intryg, z punktu widzenia młodej królowej, dość szczerze przedstawiającej swoje przeżycia, pomijającej jednak skandale obyczajowe ze swoim udziałem.
W warszawskiej Bibliotece Narodowej można zapoznać się z francuskim wydaniem z 1665 roku (Paryż, wydawca Pierre Trabouillet).

</doc>
<doc id="3929710" url="https://pl.wikipedia.org/wiki?curid=3929710" title="Sowiecka Formuła 3 Sezon 1983">
Sowiecka Formuła 3 Sezon 1983

Sezon 1983 Sowieckiej Formuły 3 – dwudziesty czwarty sezon Sowieckiej Formuły 3, składający się z dwóch eliminacji (Rustawi oraz Bikernieki). Mistrzem został Toomas Napa, ścigający się Estonią 21M.

</doc>
<doc id="3929727" url="https://pl.wikipedia.org/wiki?curid=3929727" title="Klasztor Mar Behnam">
Klasztor Mar Behnam

Klasztor Mar Behnam (aram. ܕܝܪܐ ܪܡܪܝ ܒܗܢܡ ܘܡܪܬ ܣܪܐ, arab. دير مار بهنام) – chrześcijański klasztor pod wezwaniem św. Behnama, znajdujący się w miejscowości Al-Hamdanijja, w dolinie Niniwy, w Iraku. Znajdował się w nim kościół typu wschodniego z XII–XIII wieku, uważany za jeden z najpiękniejszych z tego okresu.
Historia.
Ustanowiony ok. 382 roku na miejscu męczeńskiej śmierci i pochówku św. Behnama, jego siostry Sary oraz ich towarzyszy, stał się popularnym celem pielgrzymek. Powiązany później z prorokiem Eliaszem i opisywanym w Koranie mędrcem al-Khidrim, był świętym miejscem chrześcijan, muzułmanów, jezydów i Mongołów. Chór kościelny został wybudowany w 1164 roku. W latach 1233–1295 świątynia została odnowiona i udekorowana. W 1295 padła ofiarą najazdu Mongołów, którzy zrabowali skarby z wyjątkiem krzyża i relikwiarza – drogocenności zostały wszakże zwrócone na rozkaz ich dowódcy Bajdu Chana. Po tym najeździe, lokalny mnich Jakub „utożsamił” św. Behnama z al-Khidrim, by zapobiec kolejnym napadom.
W późniejszym okresie klasztor popadł niemal w ruinę: w latach 40. XIX wieku był praktycznie opuszczony, zamieszkiwało w nim tylko kilku Kurdów, ale następnie został przejęty przez syryjskich katolików (wcześniej należał do syryjskiego Kościoła ortodoksyjnego) i częściowo odnowiony, oraz podjęto w nim regularne nabożeństwa.
Został zniszczony 19 marca 2015 roku przez Państwo Islamskie, mimo to ocalało ponad 400 chrześcijańskich rękopisów z XIII–XX wieków.
Opis.
Ufortyfikowany klasztor miał formę prostokąta o wymiarach ok. 75 m ze wschodu na zachód i ok. 45 m z południa na północ (zob. plan 1). Główna brama prowadziła na obszerny dziedziniec, częściowo przedzielony budynkiem mieszkalnym mnichów. Na zewnątrz kościoła, wzdłuż zachodniej fasady rozciągał się rozległy portyk. Na fasadzie od strony dziedzińca klasztornego i wewnątrz świątynia posiadała elementy rzeźbiarskie w postaci pokrytych arabeskami i napisami portali, wnęk oraz płaskorzeźb. Do kościoła prowadziły dwa bogato zdobione syryjskimi napisami wejścia. Nad północnym wejściem znajdował się krzyż, wokół którego rozmieszczone były płaskorzeźby przedstawiające świętych: Behnama, Sarę, Piotra i Pawła. Fasada kościoła ozdobiona była też niszą z różowego marmuru, otoczoną mniejszymi i niszami i frezami.
Kościół o nawie podzielonej przez duży prostokątny filar, na którym opierał się podwójny łuk. Sklepienie większej części nawy wsparte było na pojedynczej, centralnie umieszczonej kolumnie. Carskie wrota, prowadzące do ołtarza, pochodziły z 1164 roku i ozdobione były płaskorzeźbami św. Behnama i św. Jerzego zabijającymi smoki. Jeszcze jedno wyobrażenie św. Behnama wyrzeźbione było na ścianie ołtarzowej, naprzeciw prostokątnego filaru, na którym z kolei była umieszczona podobizna jego siostry. 
Główny ołtarz znajdował się na podwyższeniu, w półokrągłej wnęce pod łukowym dachem, w kaplicy przykrytej bogato zdobioną kopułą; na lewo od prezbiterium znajdowała się kaplica, o ścianach ozdobionych inskrypcjami, w której pochowanych było kilku syryjskich biskupów. Jedna z kaplic miała zachowane sklepienie stalaktytowe. W świątyni czczono też Matkę Boską, której poświęcona była osobna, bogato zdobiona kaplica; inne kaplice poświęcone były św. Jerzemu i Mar Mattai (św. Mattai), pustelnikowi, który ochrzcił Behnama. 
Około 20 m od klasztoru stało baptysterium, podłużny budynek, wewnątrz którego, na półokrągłym obniżeniu podłogi umieszczona była wysoka na ok. 1,2 i szeroka na ok. 90 cm chrzcielnica. Wedle XIX-wiecznego opisu, naprzeciw obniżenia znajdowało się wejście do podziemnej kaplicy, przykrytej kopułą, z ośmioma zagłębieniami, przeznaczonymi na groby i sarkofagiem, w którym spoczywać miał św. Behnam. Baptysterium pochodziło z XIII wieku, zdobione było portalem, a wewnątrz – niszą o sklepieniu stalaktytowym.
Nieopodal klasztoru znajdował się niewielki, zasilany źródłem stawek, którego woda miała mieć właściwości lecznicze, zwłaszcza przeciw chorobom skóry i epilepsji. Wszystkie postacie związane z klasztorem – św. Behnam, Eliasz i al-Khidr – były związane z wodą i długowiecznością. Źródło miało średnicę ok. 2,5 m, wydzielały się w nim niewielkie ilości siarkowodoru. Ponieważ brzegi były dość strome, niecka ze źródłem przy bezwietrznej pogodzie mogła wypełnić się gazem w ilości zagrażającej życiu – przed I wojną światową zatruło się tam śmiertelnie dwóch mnichów.

</doc>
<doc id="3929732" url="https://pl.wikipedia.org/wiki?curid=3929732" title="Wąskotorówka w Koszalinie">
Wąskotorówka w Koszalinie



</doc>
<doc id="3929733" url="https://pl.wikipedia.org/wiki?curid=3929733" title="Koszalińska wąskotorówka">
Koszalińska wąskotorówka



</doc>
<doc id="3929734" url="https://pl.wikipedia.org/wiki?curid=3929734" title="Koszalińska Wąskotorówka">
Koszalińska Wąskotorówka



</doc>
<doc id="3929735" url="https://pl.wikipedia.org/wiki?curid=3929735" title="Koszalińska Kolej Dojazdowa">
Koszalińska Kolej Dojazdowa



</doc>
<doc id="3929737" url="https://pl.wikipedia.org/wiki?curid=3929737" title="Zabytki Ełku">
Zabytki Ełku



</doc>
<doc id="3929739" url="https://pl.wikipedia.org/wiki?curid=3929739" title="Gonzaga Bulldogs">
Gonzaga Bulldogs

Gonzaga Bulldogs (potocznie Zags) – nazwa drużyn sportowych reprezentujących amerykańską uczelnię Gonzaga University. Bulldogs biorą udział w akademickich rozgrywkach National Collegiate Athletic Association (NCAA) w Dywizji I jako członek West Coast Conference.

</doc>
<doc id="3929740" url="https://pl.wikipedia.org/wiki?curid=3929740" title="Wydry">
Wydry

wydry – podrodzina drapieżnych ssaków z rodziny łasicowatych

</doc>
<doc id="3929742" url="https://pl.wikipedia.org/wiki?curid=3929742" title="Tehachapi Loop">
Tehachapi Loop

Tehachapi Loop – fragment linii kolejowej o długości 1,17 km w formie spiralnej, obiekt z listy krajowych zabytków inżynieryjnych USA.
Linia wraz ze spiralą Tehachapi Loop należy do Union Pacific Railroad, która w 1996 r. przejęła go wraz ze spółką Southern Pacific Railroad. Z linii korzystają pociągi towarowe tej spółki oraz spółki BNSF Railway. Pociągi pasażerskie po linii nie kursują – z wyjątkiem pociągu Coast Starlight, który może korzystać z trasy w ramach objazdu.
Historia.
Spirala Tehachapi Loop jest położona w pobliżu przełęczy Tehachapi w Górach Tehachapi, leży na terenie hrabstwa Kern w południowej Kalifornii. Została zbudowana przez Southern Pacific Railroad w latach 1874–1876 na linii łączącej Bakersfield i dolinę San Joaquin w celu łagodnego pokonania pochyłego terenu dzięki zmniejszeniu pochylenia podłużnego toru. Spirala ma 1,17 km długości i umożliwia pokonanie 23-metrowej różnicy poziomów przy pochyleniu nieprzekraczającym 2,2‰. Tehachapi Loop została zbudowana bez wykorzystania ciężkiego sprzętu, ekipy budowlane korzystały wyłącznie z dynamitu. Łącznie przy budowie pracował ok. 3000 robotników, głównie chińskich imigrantów. Za projekt i wykonanie inwestycji odpowiadał natomiast William Hood.
Obecnie (XXI w.) z tego odcinka torów korzysta ok. 40 pociągów dziennie, a większość z nich jest dłuższa niż sama spirala, co pozwala obserwować sytuację, w której wagony tego samego pociągu przejeżdżają jeden pod drugim. Z tego względu Tehachapi Loop jest atrakcją dla miłośników kolei. Od 1957 roku obiekt znajduje się na stanowej liście zabytków (pod numerem 508), a w 1998 roku został wpisany na listę krajowych zabytków inżynieryjnych.

</doc>
<doc id="3929743" url="https://pl.wikipedia.org/wiki?curid=3929743" title="Gruszka (Naddniestrze)">
Gruszka (Naddniestrze)

Gruszka (rum. "Hrușca", ros. "Грушка") – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, nad Dniestrem.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929745" url="https://pl.wikipedia.org/wiki?curid=3929745" title="Wydry (Łętowe)">
Wydry (Łętowe)

Wydry – część wsi Łętowe w Polsce, położona w województwie małopolskim, w powiecie limanowskim, w gminie Mszana Dolna.
W latach 1975–1998 Wydry administracyjnie należały do województwa nowosądeckiego.

</doc>
<doc id="3929747" url="https://pl.wikipedia.org/wiki?curid=3929747" title="Potaro-Siparuni">
Potaro-Siparuni

Potaro-Siparuni, Region 8 – jeden z dziesięciu regionów Gujany położony w środkowo-zachodniej części państwa. Na północy graniczy z regionem Cuyuni-Mazaruni, od wschodu z Upper Demerara-Berbice i East Berbice-Corentyne, od południa z Upper Takutu-Upper Essequibo, a od zachodu z brazylijskim stanem Roraima. Stolicą regionu jest Mahdia. Pozostałe miejscowości to m.in. Kangaruma, Orinduik, Potaro Landing, Saveretik i Tumatumari.
Geografia.
Przez region przepływają rzeki Potaro, Siparuni, Konawaruk, które są dopływami Essequibo oraz Ireng leżąca w dorzeczu Amazonki. Większość obszaru zajmuje porośnięte lasami równikowymi pasmo górskie Wyżyny Gujańskiej, Pacaraima. Dużym zainteresowaniem ze strony turystów cieszą się wodospady Kaieteur i Orinduik.
Gospodarka.
Mieszkańcy regionu zatrudnieni są głównie w górnictwie i leśnictwie. Wydobywa się tu przeważnie złoto i diamenty. Największą firmą wydobywczą w regionie jest Mazda Mining Company Ltd. Przedsiębiorstwa takie to, działają często na szkodę ekosystemu rzek, szczególnie Konawaruk i Essequibo. W regionie swoją działalność prowadzi Iwokrama Rainforest Project, organizacja non-profit, która wspiera ochronę miejscowej przyrody i zrównoważoną eksploatację zasobów leśnych do rozwoju kraju poprzez pozyskiwanie drewna.
Demografia.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 10 190 mieszkańców. Potaro-Siparuni jest najmniejszym regionem pod względem populacji i szóstym pod względem powierzchni. Jest trzecim najrzadziej zaludnionym regionem Gujany po Upper Takutu-Upper Essequibo i Cuyuni-Mazaruni.
Miejscowości.
Miejscowości w regionie Potaro-Siparuni:

</doc>
<doc id="3929767" url="https://pl.wikipedia.org/wiki?curid=3929767" title="Sowiecka Formuła 3 Sezon 1982">
Sowiecka Formuła 3 Sezon 1982

Sezon 1982 Sowieckiej Formuły 3 – dwudziesty trzeci sezon Sowieckiej Formuły 3, składający się z trzech eliminacji (Rustawi, Czajka oraz Bikernieki). Mistrzem został Toomas Napa, ścigający się Estonią 20.

</doc>
<doc id="3929777" url="https://pl.wikipedia.org/wiki?curid=3929777" title="Skoki narciarskie na Zimowych Igrzyskach Azjatyckich 2017">
Skoki narciarskie na Zimowych Igrzyskach Azjatyckich 2017

Skoki narciarskie na Zimowych Igrzyskach Azjatyckich 2017 – trzecie w historii oficjalne i szóste w ogóle zmagania o medale zimowych igrzysk azjatyckich w skokach narciarskich. Zawody odbyły się w japońskim Sapporo.
Komplet złotych medali zdobyła reprezentacja Japonii, która zwyciężyła w konkursie drużynowym na skoczni Ōkurayama, a jej przedstawiciele wygrali także oba konkursy indywidualne – Naoki Nakamura na skoczni dużej i Yukiya Satō na obiekcie normalnym.
Wyniki.
Konkurs indywidualny na skoczni normalnej (22.02.2017).
Źródło: 
Konkurs indywidualny na skoczni dużej (24.02.2017).
Źródło: 
Konkurs drużynowy na skoczni dużej (25.02.2017).
Źródło: 

</doc>
<doc id="3929778" url="https://pl.wikipedia.org/wiki?curid=3929778" title="Potłumek przeponiec">
Potłumek przeponiec

Potłumek przeponiec ("Weissia brachycarpa" (Nees &amp; Hornsch.) Jur.) – gatunek mchu należący do rodziny płoniwowatych ("Pottiaceae" Schimp.).
Rozmieszczenie geograficzne.
Występuje w Ameryce Północnej (Kanada, Stany Zjednoczone), Europie (m.in. Polska, Słowacja, Czechy), Azji i północnej Afryce. W Polsce podawany m.in. z obszaru województwa śląskiego i opolskiego.
Biologia i ekologia.
Puszki dojrzewają wiosną. Roślina rośnie na glebie i skałach wapiennych oraz obszarach trawiastych, na umiarkowanych wysokościach.
Systematyka i nazewnictwo.
Synonimy: "Gymnostomum microstomum" Hedw., "Gymnostomum obliquum" (Nees &amp; Hornsch.) Johnson, "Hymenostomum brachycarpum" Nees &amp; Hornsch., "Hymenostomum microstomum" (Hedw.) R. Br., "Hymenostomum obliquum" Nees &amp; Hornsch, "Weissia hedwigii" H. A. Crum, "Weissia microstoma" (Hedwig) J. K. A. Müller.
Zagrożenia.
W skali Polski i Europy gatunek nie jest zagrożony. Został wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.), województwa opolskiego z kategorią I (o nieokreślonym zagrożeniu, 2006 r.). W Czechach nadano mu kategorię LC (2005 r.), na Słowacji DD (o nieokreślonym zagrożeniu, wymaga dokładniejszych danych, 2001r.).

</doc>
<doc id="3929779" url="https://pl.wikipedia.org/wiki?curid=3929779" title="Abd al-Wahhab al-Bajati">
Abd al-Wahhab al-Bajati

Abd al-Wahhab al-Bajati (ur. 1926, zm. 1999) – poeta iracki, jeden z największych nowatorów w liryce arabskiej.
Życiorys.
Abd al-Wahhab al-Bajati urodził się w Bagdadzie. Studiował na tamtejszym uniwersytecie i ukończył seminarium nauczycielskie. Pracował jako pedagog i wydawca czasopisma kulturalnego Al-Thaqafa A-Jadida. Był też urzędnikiem w ministerstwie kultury. W 1980 został attaché kulturalnym w Madrycie. Po inwazji Iraku na Kuwejt w 1990 wybrał emigrację w Jordanii. W 1995 Saddam Husajn pozbawił go irackiego obywatelstwa. Bezpośrednią przyczyną tego posunięcia był udział al-Bajatiego w festiwalu kulturalnym w Arabii Saudyjskiej uważanej przez Irak za wroga z uwagi na współpracę ze Stanami Zjednoczonymi. Poeta zmarł w Damaszku na atak serca w 1999.
Twórczość.
Abd al-Wahhab al-Bajati ma opinię reformatora poezji arabskiej, ponieważ w swoich utworach stosował wiersz wolny w miejsce tradycyjnych form metrycznych używanych w literaturze tworzonej przez Arabów od piętnastu wieków. Liryka poety, mimo że on sam był represjonowany, nigdy nie była w Iraku oficjalnie zakazana. Opublikował ponad dwadzieścia tomików wierszy. Pisał językiem potocznym. Odwoływał się do literatur zachodnioeuropejskich. W późniejszej twórczości odwoływał się też do sufizmu.

</doc>
<doc id="3929780" url="https://pl.wikipedia.org/wiki?curid=3929780" title="Sewerynówka (Mołdawia)">
Sewerynówka (Mołdawia)

Sewerynówka (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3929784" url="https://pl.wikipedia.org/wiki?curid=3929784" title="Chrustowa">
Chrustowa

Chrustowa (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3929785" url="https://pl.wikipedia.org/wiki?curid=3929785" title="Sebastian Zapora">
Sebastian Zapora

Sebastian Zapora (ur. 15 czerwca 1988 w Zamościu) – polski piłkarz ręczny, bramkarz.
Wychowanek MOSiR-u Zabrze. W Ekstraklasie zadebiutował w 2007 w barwach Chrobrego Głogów. Będąc zawodnikiem Azotów-Puławy, grał w Pucharze EHF.
Wraz z Piotrem Wyszomirskim tworzył podstawowy duet bramkarzy w reprezentacji Polski juniorów i młodzieżowców. W 2006 uczestniczył w mistrzostwach Europy U-18 w Estonii, podczas których bronił ze skutecznością 45% (28/62). W 2007 wystąpił w mistrzostwach świata U-19 w Bahrajnie, w których bronił ze skutecznością 37% (23/63), co dało mu 7. miejsce w klasyfikacji najlepszych bramkarzy turnieju. W 2008 wystąpił w mistrzostwach Europy U-20 w Rumunii, w których bronił ze skutecznością 32% (28/88). Występował również w reprezentacji Polski B, z którą dwukrotnie uczestniczył w turnieju towarzyskim w Wągrowcu (2009 i 2015).

</doc>
<doc id="3929786" url="https://pl.wikipedia.org/wiki?curid=3929786" title="Bar-Kochba (Vrchlický)">
Bar-Kochba (Vrchlický)

Bar-Kochba – dramat historyczny czeskiego poety i dramaturga Jaroslava Vrchlickiego, opublikowany w Pradze w 1897 nakładem oficyny Jos. R. Vilímka. 
Opowiada o powstaniu Szymona Bar-Kochby przeciwko Rzymianom w II wieku n.e. Ma charakter poematu dramatycznego i dzieli się nie na akty, ale na śpiewy. Jest napisany wierszem białym. Na język niemiecki sztukę przełożył Victor Graf Boos-Waldeck.

</doc>
<doc id="3929788" url="https://pl.wikipedia.org/wiki?curid=3929788" title="Warszawa Targówek">
Warszawa Targówek

Warszawa Targówek (wcześniejsza robocza nazwa Warszawa Stalowa) – kolejowy przystanek osobowy w Warszawie położony na linii nr 9 Warszawa Wschodnia Osobowa – Gdańsk Główny.
Opis.
Przystanek powstał w ramach modernizacji magistrali kolejowej E20 i linii na wschód od Warszawy, w pobliżu wiaduktu kolejowego nad ulicą Radzymińską. PKP PLK ogłosiły przetarg na przebudowę linii wraz z budową przystanku w lutym 2017. Prace budowlane miały być zrealizowane w latach 2019–2020. Rozpoczęły się 15 grudnia 2019. 
Przystanek oddano do użytku 12 grudnia 2021.

</doc>
<doc id="3929789" url="https://pl.wikipedia.org/wiki?curid=3929789" title="Biegi narciarskie na Mistrzostwach Świata w Narciarstwie Klasycznym 2017 – bieg łączony kobiet">
Biegi narciarskie na Mistrzostwach Świata w Narciarstwie Klasycznym 2017 – bieg łączony kobiet

Bieg łączony kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2017. Zawody zostały rozegrane 25 lutego 2017 roku. W zawodach wzięło udział 50 zawodniczek.

</doc>
<doc id="3929793" url="https://pl.wikipedia.org/wiki?curid=3929793" title="Oknica (Naddniestrze)">
Oknica (Naddniestrze)

Oknica (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3929799" url="https://pl.wikipedia.org/wiki?curid=3929799" title="Calligonum comosum">
Calligonum comosum

Calligonum comosum L'Hér. – gatunek rośliny z rodziny rdestowatych ("Polygonaceae" Juss.). Występuje naturalnie w Algierii, Tunezji, Libii, Egipcie, Somalii, Izraelu, Palestynie, Syrii, Turcji, Jordanii, Arabii Saudyjskiej, Jemenie, Omanie, Kuwejcie, Iraku, Iranie, Pakistanie oraz Afganistanie. 
Biologia i ekologia.
Rośnie na pustyniach oraz wydmach, na terenach nizinnych. W Izraelu na pustyni Negew piaszczyste wydmy porośnięte krzewami "Calligonum comosum" zamieszkuje suwak tłusty.

</doc>
<doc id="3929800" url="https://pl.wikipedia.org/wiki?curid=3929800" title="Archipolypoda">
Archipolypoda

Archipolypoda – nadrząd wymarłych wijów z gromady dwuparców i podgromady Chilognatha. 
Ich skamieniałości pochodzą z syluru, dewonu i karbonu a znajdowane są na terenie Ameryki Północnej i Europy. Należy tu najstarszy znany dwuparzec: "Cowiedesmus eroticopodus" z przełomu wenloku i ludlowu oraz najstarsze zwierzę, o którym wiadomo, że oddychało powietrzem atmosferycznym – mający przetchlinki "Pneumodesmus newmani", pochodzący z późnego syluru.
Charakterystyczną cechą tułowia tych wijów była obecność na każdym diplosegmencie pary sternitów, które miały po parze przyśrodkowych otworków. Otworki ta zakrywała para walw, a pod nimi znajdowały się prawdopodobnie wywracalne woreczki. Tergity i pleuryty diplosegmentów były zlane w diplopleurotergity, a ich metazonity wyposażone mogły być w kolce, guzki lub paranota. W przeciwieństwie do innych Helminthomorpha zmodyfikowane odnóża samców znajdowały się u Archipolypoda na ósmym, a nie na siódmym diplosegmencie tułowia. Rozpoznane u części gatunków pola oczne złożone były z wielu oczu prostych ustawionych w liczne rzędy.
Do Archipolypoda należą 4 rzędy:
oraz 5 gatunków i rodzajów niesklasyfikowanych do żadnego z nich:

</doc>
<doc id="3929811" url="https://pl.wikipedia.org/wiki?curid=3929811" title="Weissia brachycarpa">
Weissia brachycarpa



</doc>
<doc id="3929814" url="https://pl.wikipedia.org/wiki?curid=3929814" title="Piotr Kędzierski">
Piotr Kędzierski

Piotr Kędzierski (ur. 2 maja 1982 w Warszawie) – polski dziennikarz radiowy i telewizyjny, prezenter i DJ, do 2022 r. dyrektor kreatywny newonce.radio. Laureat „Radiofonu 2013” w kategorii prezenter radiowy.
Życiorys.
Studiował produkcję filmową i telewizyjną oraz prawo. Żadnego z kierunków nie ukończył.
Kariera dziennikarska.
Karierę medialną zaczynał jako prezenter stacji 4fun.tv. Następnie pojawiał się na antenie TVP1 (w talk-show "Lubię to"), TVP2 (był współgospodarzem "Bitwy na głosy"), TVP Kultura, Polsat Play, Player.pl i TVN Lingua.
Od 2007 pracuje w radiu. W Radio Bis prowadził poranną audycję "Do rana przyłóż" oraz program "Guma jest drewnem naszych czasów". Od 2009 związany jest z Radiem Roxy (teraz Rock Radio), gdzie przez siedem lat współprowadził audycję "Ranne Kakao". W 2014 współtworzył audycję "Książę i Żebrak". W weekendy współprowadził audycję "Dwa neurony i trzy jądra", która później przekształciła się w audycję "Dziedzic Pruski". Następnie prowadził autorską audycję "Piotr Kędzierski Show: PKS". 
Od wiosny 2017 do sierpnia 2020 współprowadził program internetowy "OnetRano" w portalu Onet.pl.
W 2016 związał się zawodowo z platformą newonce.media. W pierwszych latach pełnił funkcję redaktora naczelnego magazynu newonce.paper. Od marca 2018 był dyrektorem kreatywnym internetowej stacji radiowej newonce.radio, której był współzałożycielem. Był pomysłodawcą audycji "Bolesne poranki," którą współprowadził m.in. z Arkadiuszem Sitarzem, Janem Pasulą, Mają Strzelczyk, Bartkiem Czarkowskim czy Krzysztofem Kondrackim. Prowadził również na antenie newonce.radia wspólnie z Kubą Wojewódzkim audycję "Rozmowy: Wojewódzki &amp; Kędzierski". 24 lutego 2022 ogłosił odejście z newonce.media. W kolejnym miesiącu potwierdził powrót do portalu Onet.pl, dla którego wraz z Wojewódzkim prowadzi podcast "WojewódzkiKędzierski".
Pozostałe przedsięwzięcia.
Był wokalistą zespołu Mind Kampf UK. W 2007 wydał album studyjny zatytułowany "Most". Współtworzy kolektyw Dj'ski Exboyfriends, a także jest twórcą cyklu imprez Whereismymind w klubie Pomost 511 w Warszawie.
Współtworzy kolektyw kreatywny „1991.international”, dla którego projektuje ubrania streetwearowe nawiązujące do skateboardingu.
Jest współwłaścicielem portalu o tematyce streetwearowej newonce.net i współprowadzącym bloga rejentkedzierski.com.

</doc>
<doc id="3929816" url="https://pl.wikipedia.org/wiki?curid=3929816" title="Sowiecka Formuła 3 Sezon 1981">
Sowiecka Formuła 3 Sezon 1981

Sezon 1981 Sowieckiej Formuły 3 – dwudziesty drugi sezon Sowieckiej Formuły 3, składający się z trzech eliminacji (Rustawi, Czajka oraz Bikernieki). Mistrzem został Wiktor Klimanow, ścigający się Estonią 19.

</doc>
<doc id="3929817" url="https://pl.wikipedia.org/wiki?curid=3929817" title="Kuźmin">
Kuźmin

Kuźmin (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3929818" url="https://pl.wikipedia.org/wiki?curid=3929818" title="TRAPPIST-1b">
TRAPPIST-1b

TRAPPIST-1b – skalista planeta pozasłoneczna krążąca wokół bardzo chłodnego czerwonego karła TRAPPIST-1 oddalonego 39 lat świetlnych (około 12 parseków) od Słońca, znajdującego się w gwiazdozbiorze Wodnika.
Widmo TRAPPIST 1b.
Analiza widma planety TRAPPIST-1b wskazuje, że nie posiada ona rozdętej otoczki wodorowej, niewykluczone jest jednak istnienie gęstszej atmosfery złożonej z cięższych gazów. Ze względu na niewielką odległość planety od gwiazdy na planecie nie może występować woda w stanie ciekłym – krąży ona poza ekosferą.

</doc>
<doc id="3929820" url="https://pl.wikipedia.org/wiki?curid=3929820" title="Mehdia">
Mehdia



</doc>
<doc id="3929822" url="https://pl.wikipedia.org/wiki?curid=3929822" title="Alexandrovca (Naddniestrze)">
Alexandrovca (Naddniestrze)

Alexandrovca (, "Aleksandrowka"; , "Ołeksandriwka") – wieś w Mołdawii, w Naddniestrzu, w rejonie Kamionka, nad Dniestrem. W 2004 roku liczyła 214 mieszkańców.
Miejscowość została założona w połowie XIX wieku.

</doc>
<doc id="3929823" url="https://pl.wikipedia.org/wiki?curid=3929823" title="Linia kolejowa nr 622">
Linia kolejowa nr 622

Linia kolejowa nr 622 (potocznie zwana "Podłęże – Piekiełko") – projektowana linia kolejowa w południowej Polsce, w woj. małopolskim, łącząca rozjazd nr 401 na posterunku odgałęźnym Podłęże ze stacją Tymbark. Za budowę odpowiedzialne jest PKP PLK Centrum Realizacji Inwestycji Region Południowy. Linia ma stanowić najszybsze połączenie Krakowa z Zakopanem i Nowym Sączem.
Zakres inwestycji.
Inwestycja obejmuje budowę nowej linii kolejowej z Węgrzec Wielkich przez Szczyrzyc do Tymbarku i Fornali oraz modernizację linii kolejowej Chabówka – Nowy Sącz. Linia ma umożliwić dojazd z Krakowa do Zakopanego w czasie 90 minut, a do Nowego Sącza w 60 minut.
Rozważano dwa warianty przebiegu nowej linii i cztery warianty modernizacji linii kolejowej nr 104. Wybrano odpowiednio warianty 1A i 4. Podstawowy wariant budowy zakłada wybudowanie 58,5 km torów i 11 tuneli o łącznej długości ok. 11,7 km oraz 8 estakad o łącznej długości ok. 6,4 km, a także 20 mostów i ponad 30 wiaduktów. Nowe linie kolejowe zostały oznaczone jako nr 622 i nr 623. Odcinek Podg Podłęże R401 – Szczyrzyc będzie dwutorowy, a odcinki Szczyrzyc – Tymbark i Szczyrzyc – Fornale (linia kolejowa nr 623) będą jednotorowe. Linie mają być dostosowane do ruchu z prędkością 160 km/h. W ramach modernizacji odcinka Chabówka – Nowy Sącz zaplanowano przebudowę 74,5 km linii, w tym budowę estakady o długości ok. 1,1 km i dwóch tuneli o łącznej długości ok. 5,8 km z dostosowaniem linii do ruchu z prędkością 120 km/h (z lokalnymi ograniczeniami prędkości do 60 km/h).
Wybrany wariant wstępnie zakłada lokalizację nowych peronów w miejscowościach Balachówka, Zagórze, Wiatowice, Gdów, Zagórzany oraz Szczyrzyc.
Historia.
Plany budowy nowej linii umożliwiającej sprawniejszy dojazd do Zakopanego pojawiły się wkrótce po wybudowaniu istniejącej linii do tego miasta, a powodem był jej przebieg, który uniemożliwiał osiąganie odpowiednio dużych prędkości; wybuch I wojny światowej przerwał realizację projektu. W latach 30. XX wieku powstała koncepcja budowy linii przez Myślenice, która miała skrócić czas przejazdu z Krakowa do Zakopanego do 90 minut. Do projektu połączenia Kraków – Tymbark powrócono w 1996 roku. Przygotowanie projektu sfinansował rząd włoski, a prace zakończono w 1998 roku. Do realizacji inwestycji nie doszło z powodu braku środków.
W 2012 roku zlecono wykonanie studium wykonalności, którego ostatnie etapy opracowywano do grudnia 2016 roku. Pod koniec 2016 roku rząd zagwarantował finansowanie dwóch z trzech etapów projektu (prace przygotowawcze i modernizacja linii nr 104) poprzez umieszczenie ich na liście podstawowej Krajowego Programu Kolejowego. Etap III został natomiast umieszczony na liście rezerwowej.
W grudniu 2016 roku złożono wniosek o wydanie decyzji o środowiskowych uwarunkowaniach (postępowanie wszczęto 30 grudnia 2016 roku). W sierpniu 2017 roku zaplanowano rozpisanie przetargu na dokumentację projektową i wykup gruntów. Pozyskanie decyzji lokalizacyjnej dla projektu zaplanowano w 2018 roku, a sam wykup gruntów w 2019 roku. Ogłoszenie przetargu na przeprowadzenie robót budowlanych w ramach II etapu zaplanowano we wrześniu 2019 roku, a same roboty w ramach tego etapu przewidziano w latach 2020–2023. Pomimo braku zapewnienia finansowania dla budowy III etapu, wstępnie zaplanowano jego realizację od 2020 do 2026 roku.
31 października 2017 roku ogłoszono przetarg na przygotowanie dokumentacji projektowej na modernizację linii kolejowej nr 104 oraz budowę linii kolejowej Podłęże – Szczyrzyc – Tymbark / Mszana Dolna. W dniu 7 stycznia 2019 podpisano stosowną umowę z wybranym w wyniku przetargu wykonawcą (konsorcjum 3 firm z Egis Rail jako wiodącym partnerem). Wartość kontraktu to 180 mln zł. W kolejnym miesiącu wydane zostały prawomocne decyzje środowiskowe dla budowy linii Podłęże–Piekiełko i modernizacji linii kolejowej Chabówka – Nowy Sącz.

</doc>
<doc id="3929827" url="https://pl.wikipedia.org/wiki?curid=3929827" title="TRAPPIST-1c">
TRAPPIST-1c

TRAPPIST-1c – skalista planeta pozasłoneczna krążąca wokół bardzo chłodnego czerwonego karła TRAPPIST-1 oddalonego 39 lat świetlnych (około 12 parseków) od Słońca, znajdującego się w gwiazdozbiorze Wodnika.
Widmo TRAPPIST-1c.
Analiza widma planety TRAPPIST-1c wskazuje, że nie posiada ona rozdętej otoczki wodorowej, niewykluczone jest jednak istnienie gęstszej atmosfery złożonej z cięższych gazów. Ze względu na niewielką odległość planety od gwiazdy na planecie nie może występować woda w stanie ciekłym – krąży ona poza ekosferą.

</doc>
<doc id="3929828" url="https://pl.wikipedia.org/wiki?curid=3929828" title="Ali Adnan">
Ali Adnan

Ali Adnan Kadhim Nassir Al-Tameemi, arab. علي عدنان كاظم التميمي (ur. 19 grudnia 1993 w Bagdadzie) – iracki piłkarz występujący na pozycji lewego obrońcy w Vancouver Whitecaps FC (wypożyczony z Udinese Calcio) i reprezentacji Iraku. Jego styl gry porównywany jest do sposobu gry Garetha Bale'a.
Kariera klubowa.
Ali Adnan karierę rozpoczął w Ammo Baba Football School, akademii piłkarskiej założonej przez Ammo Babę. Adnan grał również w młodzieżowych zespołach innych klubów z Bagdadu: Al-Zawraa i Al-Quwa Al-Jawiya. W 2010 roku przeszedł do Bagdad FC, szybko stając się podstawowym graczem zespołu z irackiej ekstraklasy. Zimą 2013 roku miał trafić do Ittihad FC, jednak zbyt długo musiał czekać na wizę do Arabii Saudyjskiej i okno transferowe zostało zamknięte. 2 sierpnia 2013 Ali Adnan został zaprezentowany jako nowy piłkarz Çaykur Rizespor, z którym podpisał pięcioletni kontrakt. Po dwóch sezonach przeszedł do Udinese Calcio, które zapłaciło za niego 2,2 mln euro, a Adnan został pierwszym Irakijczykiem w historii Serie A.
Kariera reprezentacyjna.
W 2012 roku Adnan z reprezentacją Iraku U-19 został wicemistrzem Azji do lat 19. Sukces ten dał Irakijczykom możliwość gry w mistrzostwach świata U-20. Azjaci wygrali fazę grupową, w której Adnan zdobył bramkę w doliczonym czasie gry zremisowanego 2:2 meczu z Anglikami. Irakijczycy odpadli dopiero w półfinale po przegranej serii rzutów karnych z Urugwajem (Adnan wykorzystał rzut karny), a następnie w meczu o trzecie miejsce ulegli Ghanie. W 2013 roku Asian Football Confederation wybrała go najlepszym młodym graczem w Azji.
W 2014 roku z młodzieżową reprezentacją Iraku Ali Adnan zdobył brązowy medal igrzysk azjatyckich. W 2016 roku uczestniczył w Letnich Igrzyskach Olimpijskich 2016.
W pierwszej reprezentacji Adnan zadebiutował 3 grudnia 2012 w bezbramkowo zremisowanym meczu towarzyskim z Bahrajnem. Został tym samym pierwszym wychowankiem powstałej 11 lat wcześniej Ammo Baba Football School, który zagrał w drużynie narodowej Uczestniczył w Pucharze Azji 2015, w którym Irak zajął czwartą lokatę.
Życie prywatne.
Stryjem Aliego Adnana jest Ali Kadhim Nassir Al-Tameemi, piłkarz reprezentacji Iraku, dla której zdobył 35 bramek. Ali Adnan zaś jest synem Adnana Kadhima, który w latach 70. i 80. XX wieku występował w irackiej ekstraklasie.

</doc>
<doc id="3929848" url="https://pl.wikipedia.org/wiki?curid=3929848" title="Sowiecka Formuła 3 Sezon 1980">
Sowiecka Formuła 3 Sezon 1980

Sezon 1980 Sowieckiej Formuły 3 – dwudziesty pierwszy sezon Sowieckiej Formuły 3, składający się z trzech eliminacji (Rustawi, Czajka oraz Bikernieki). Mistrzem został Toivo Asmer, ścigający się Estonią 20.

</doc>
<doc id="3929852" url="https://pl.wikipedia.org/wiki?curid=3929852" title="Szoszanna Arbeli-Almozlino">
Szoszanna Arbeli-Almozlino

Szoszanna Arbeli-Almozlino (hebr.: שושנה ארבלי-אלמוזלינו, ang.: "Shoshana Arbeli-Almozlino", ur. 26 stycznia 1926 w Mosulu, zm. 12 czerwca 2015) – izraelska nauczycielka i polityk, w latach 1984–1985 wiceminister, a w latach 1986–1988 minister zdrowia, latach 1966–1992 poseł do Knesetu z listy Koalicji Pracy.
Życiorys.
Urodziła się 26 stycznia 1926 w Mosulu w Królestwie Iraku, podlegającym wówczas pod Brytyjski Mandat Mezopotamii. Ukończyła tam seminarium nauczycielskie. Do Palestyny wyemigrowała w 1947.
W wyborach parlamentarnych w 1965 bezskutecznie kandydowała do izraelskiego parlamentu z listy Koalicji Pracy, jednak weszła w skład szóstego Knesetu 17 stycznia 1966 – po rezygnacji Chajjima Gewatiego. W wyborach w 1969 ponownie uzyskała mandat. Zdobywała również mandat w wyborach w 1973, 1977, 1981 i 1984. 24 września dołączyła, jako wiceminister zdrowia, do – utworzonego kilkanaście dni wcześniej – rządu zgody narodowej premiera Szimona Peresa. Ministrem zdrowia był w tym czasie Mordechaj Gur. Zgodnie z umową koalicyjną 20 października 1986 doszło do zmiany premiera, a w nowym rządzie Icchaka Szamira Arbeli-Almozlino objęła funkcję ministra zdrowia. Pozostała na stanowisku do końca kadencji 22 grudnia 1988. W wyborach w 1988 po raz ostatni dostała się do Knesetu, w trakcie tej kadencji Koalicja Pracy ostatecznie przekształciła się w unitarną Izraelską Partię Pracy.
Zmarła 12 czerwca 2015 w wieku osiemdziesięciu dziewięciu lat.

</doc>
<doc id="3929860" url="https://pl.wikipedia.org/wiki?curid=3929860" title="Kuźmicze">
Kuźmicze



</doc>
<doc id="3929862" url="https://pl.wikipedia.org/wiki?curid=3929862" title="Splin">
Splin



</doc>
<doc id="3929869" url="https://pl.wikipedia.org/wiki?curid=3929869" title="Poul F. Joensen">
Poul F. Joensen

Poul F. Joensen (ur. 1898, zm. 1970) – poeta duński pochodzący z Wysp Owczych, tworzący w języku farerskim.
Życiorys.
Poul Frederik Joensen urodził się w wiosce Sumba na wyspie Suðuroy. W wieku czternastu lat zaczął się przyuczać do zawodu marynarza, jednak po krótkim czasie spędzonym na morzu rozpoczął studia w seminarium nauczycielskim w Tórshavn. jako nauczyciel pracował również krótko. Od 1927 aż do śmierci prowadził niewielkie gospodarstwo rolne.
Twórczość.
Poeta uprawiał twórczość liryczną i satyryczną. Nawiązywał do liryki Heinricha Heinego i Roberta Burnsa. W 1924 opublikował swój pierwszy tomik "Gaman og álvara" ("Zabawa i powaga"). Potem wydał jeszcze "Millum heims og heljar" ("Między ziemią a piekłem", 1942) i "Lívsins kvæði" ("Pieśń życia", 1955).

</doc>
<doc id="3929875" url="https://pl.wikipedia.org/wiki?curid=3929875" title="Dubai Duty Free Tennis Championships 2017 (mężczyźni)">
Dubai Duty Free Tennis Championships 2017 (mężczyźni)

Dubai Duty Free Tennis Championships 2017 – tenisowy turniej ATP kategorii ATP World Tour 500 w sezonie 2017 z cyklu Dubai Duty Free Tennis Championships rozgrywany w dniach 27 lutego–4 marca 2017 roku w Dubaju na kortach twardych o puli nagród wynoszącej 2 858 530 dolarów amerykańskich.

</doc>
<doc id="3929881" url="https://pl.wikipedia.org/wiki?curid=3929881" title="TRAPPIST-1d">
TRAPPIST-1d

TRAPPIST-1d – skalista, podobna do Ziemi planeta pozasłoneczna krążącą wokół bardzo chłodnego czerwonego karła TRAPPIST-1 oddalonego o 39 lat świetlnych (około 12 parseków) od Słońca, znajdującego się w gwiazdozbiorze Wodnika.
Odkrycie.
Została odkryta metodą tranzytu przez grupę naukowców z Instytutu Astrofizyki i Geofizyki ("Institut d’Astrophysique et Géophysique") Uniwersytetu w Liège pod przewodnictwem Michaëla Gillon przy użyciu teleskopu TRAPPIST ("Transiting Planets and Planetesimals Small Telescope") znajdującego się w obserwatorium La Silla na pustyni Atakama w Chile. Jest to trzecia (licząc od gwiazdy) z siedmiu planet znajdujących się w układzie gwiazdy TRAPPIST-1. Jest najbliższą gwiazdy planetą krążącą w obrębie ekosfery układu, w związku z czym istnieje prawdopodobieństwo, że na jej powierzchni występuje woda w stanie ciekłym.

</doc>
<doc id="3929882" url="https://pl.wikipedia.org/wiki?curid=3929882" title="Bartosz Batra">
Bartosz Batra

Bartosz Batra (ur. 6 lutego 1986) – polski kickbokser, zawodnik boksu tajskiego oraz taekwondo. Brązowy medalista mistrzostw świata (2005), dwukrotny wicemistrz Europy (2004, 2005) oraz czterokrotny mistrz Polski (2002–2006) w taekwondo, złoty medalista (2012) oraz srebrny (2010) Pucharu świata organizacji WAKO, mistrz świata amatorów K-1 w kick-boxingu. Jako zawodowiec m.in. mistrz Europy oraz mistrz Polski IPCC.
Jego brat Amit jest również utytułowanym zawodnikiem taekwondo.
23 października 2020 roku w Łodzi stoczył swój pierwszy pojedynek w formule boksu na gołe pięści, podczas pierwszej gali nowo powstałej organizacji Genesis. Walkę przegrał z Michałem „Matrixem” Królikiem, po trzech zaciętych rundach. 
15 lutego 2022 federacja Wotore ogłosiła, że dojdzie do rewanżowego starcia Bartosza Batry z Michałem Królikiem. Na gali Wotore 5 ponownie zwyciężył Królik, tym razem nokautując w 26 sekundzie Batre. 
Osiągnięcia.
Taekwondo:
Kick-boxing / Muay Thai:

</doc>
<doc id="3929883" url="https://pl.wikipedia.org/wiki?curid=3929883" title="Jack Eichel">
Jack Eichel

Jack Eichel (ur. 28 października 1996 w North Chelmsford) – amerykański hokeista, reprezentant Stanów Zjednoczonych.
Kariera.
W 2015 roku Jack Eichel otrzymał Hobey Baker Award, nagrodę przyznawaną najlepszemu hokeiście roku w rozgrywkach NCAA. Był drugim pierwszoroczniakiem w historii po Paulu Kariya, który został jej laureatem. Wybrany przez Buffalo Sabres z numerem 2 w NHL Entry Draft 2015, w lipcu 2015 podpisał 3-letni entry-level contract z drużyną z Buffalo. Na początku października 2017 przedłużył kontrakt z Sabres o osiem lat.
Wystąpił na turniejach mistrzostw świata do lat 17 w 2013, mistrzostw świata juniorów do lat 18 w 2013, 2014, mistrzostw świata juniorów do lat 20 w 2014, 2015. W barwach seniorskiej kadry USA uczestniczył w turniejach mistrzostw świata w 2015, 2017, 2019. W składzie zespołu Ameryki Północnej zagrał na turnieju Pucharu Świata 2016.

</doc>
<doc id="3929889" url="https://pl.wikipedia.org/wiki?curid=3929889" title="Ignacy Dominik Ordon">
Ignacy Dominik Ordon



</doc>
<doc id="3929892" url="https://pl.wikipedia.org/wiki?curid=3929892" title="Stefan Leder">
Stefan Leder

Stefan Leder (ur. 12 listopada 1919 w Warszawie, zm. 31 października 2003) – polski psychiatra, profesor nauk medycznych. 
Życiorys.
Urodził się w Warszawie jako syn Władysława Ledera (1880–1938) i Lili Hiriszfeld (1885–1962). Rodzice byli działaczami SDKPiL. W latach 20. przebywał wraz z rodziną w Polsce, Niemczech oraz ZSRR. Studiował medycynę w Moskwie. W 1941 roku jako ochotnik brał udział w pracach fortyfikacyjnych w Moskwie. W październiku 1941 razem z innymi emigrantami politycznymi został ewakuowany do miasta Czkałow (Orenburg). Tam kontynuował studia medyczne w ewakuowanym z Charkowa Instytucie Medycznym. Po ukończeniu studiów lekarz w Armii Czerwonej. Od 1943 żołnierz i lekarz Polskich Sił Zbrojnych w ZSRR. Po zakończeniu wojny wraz swoim pułkiem w Gryficach. Następnie został przeniesiony do Warszawy, gdzie pracował w szpitalu Korpusu Bezpieczeństwa Wewnętrznego. W 1952 zmienił specjalizację na psychiatrię. Początkowo pracował w Tworkach, następnie w Instytucie Psychoneurologicznym w Warszawie. Stworzył tam Klinikę Nerwic i kierował nią 30 lat (profesor nauk medycznych od 1979 roku). Po przejściu na emeryturę był aktywny jako lekarz i psychoterapeuta. Przez wiele lat był zastępcą prezesa Polskiego Towarzystwa Psychiatrycznego i przewodniczącym Sekcji Psychoterapii. Systematycznie współpracował z Antonim Kępińskim. Jego starszym bratem był Witold Leder, bratankiem zaś Andrzej Leder. Pochowany na cmentarzu Powązki Wojskowe w Warszawie (kwatera BII28-11-18).

</doc>
<doc id="3929893" url="https://pl.wikipedia.org/wiki?curid=3929893" title="Shoshana Arbeli-Almozlino">
Shoshana Arbeli-Almozlino



</doc>
<doc id="3929894" url="https://pl.wikipedia.org/wiki?curid=3929894" title="Szoszana Arbeli-Almozlino">
Szoszana Arbeli-Almozlino



</doc>
<doc id="3929897" url="https://pl.wikipedia.org/wiki?curid=3929897" title="Uprowadzona (serial telewizyjny)">
Uprowadzona (serial telewizyjny)

Uprowadzona (ang. Taken) – amerykański serial telewizyjny (dramat kryminalny, thriller, akcja) wyprodukowany przez EuropaCorp Television U.S oraz Universal Television.
Serial jest prequelem trylogii filmów Uprowadzona, którego twórcami są Luc Besson oraz Robert Mark Kamen.
Premierowy odcinek został wyemitowany 27 lutego 2017 roku przez NBC.
9 maja 2017 roku, stacja NBC zamówiła drugi sezon.
W Polsce serial był emitowany od 1 września 2017 roku do 16 lipca 2018 roku przez Canal +.
19 kwietnia 2018 roku, stacja NBC ogłosiła zakończenie produkcji serialu po dwóch sezonach.
Fabuła.
Serial skupia się na młodym Bryanie Millsie, byłym komandosie, który zmaga się z życiową tragedią. Zostaje zatrudniony przez CIA, gdzie nabywa nowych niebezpiecznych umiejętności.
Produkcja.
18 września 2015 roku stacja NBC od razu zamówiła pierwszy sezon prequelu filmu Uprowadzona, którego głównym producentem wykonawczym został Alexander Cary.
W lutym 2016 roku ogłoszono, że główną rolę w serialu zagra Clive Standen i wcieli się w młodego Bryania Millsia, którego w filmach grał Liam Neeson.
W kolejnym miesiącu do obsady serialu dołączyli: Gaius Charles, Monique Gabriela Curnen, James Landry Hebert, Michael Irby, Brooklyn Sudano, Jennifer Beals, Jose Pablo Cantillo, Simu Liu oraz Jennifer Marsala.
Premiera serialu została zaplanowana na mideseason 2016/2017. W maju 2016 roku, po ogłoszeniu zamówienia drugiego sezonu, producent wykonawczy, Alex Cary odszedł z serialu. Na początku czerwca 2017 roku poinformowano, że nowym producentem prowadzącym został Greg Plageman. Pod koniec czerwca 2017 roku, poinformowano, że w 2. sezonie Taken powrócą tylko Clive Standen oraz Jennifer Beals.
Pod koniec lipca ogłoszono, że w rolę Santany wcieli się Jessica Camacho.
Pod koniec grudnia 2017 roku, ogłoszono, że w serialu wystąpi Adam Goldberg.

</doc>
<doc id="3929898" url="https://pl.wikipedia.org/wiki?curid=3929898" title="Dąb wodny">
Dąb wodny

Dąb wodny ("Quercus nigra" L.) – gatunek rośliny z rodziny bukowatych ("Fagaceae" Dumort.). Występuje naturalnie w południowych i wschodnich Stanach Zjednoczonych – w Alabamie, Arkansas, Dystrykcie Kolumbii, Delaware, na Florydzie, w Georgii, Kentucky, Luizjanie, Marylandzie, Missouri, Missisipi, Karolinie Północnej, New Jersey, Oklahomie, Karolinie Południowej, Tennessee, Teksasie i Wirginii. 
Biologia i ekologia.
Rośnie na wydmach oraz stokach porośniętych zaroślami. Występuje na wysokości do 500 m n.p.m.

</doc>
<doc id="3929899" url="https://pl.wikipedia.org/wiki?curid=3929899" title="Quercus nigra">
Quercus nigra



</doc>
<doc id="3929901" url="https://pl.wikipedia.org/wiki?curid=3929901" title="Podejma">
Podejma

Podejma (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Urbanowskich. Odpadła od Polski w wyniku II rozbioru.

</doc>
<doc id="3929903" url="https://pl.wikipedia.org/wiki?curid=3929903" title="TeDe">
TeDe



</doc>
<doc id="3929911" url="https://pl.wikipedia.org/wiki?curid=3929911" title="Podejmica">
Podejmica

Podejmica (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Urbanowskich. Odpadła od Polski w wyniku II rozbioru.

</doc>
<doc id="3929912" url="https://pl.wikipedia.org/wiki?curid=3929912" title="CI Polsat">
CI Polsat



</doc>
<doc id="3929914" url="https://pl.wikipedia.org/wiki?curid=3929914" title="Rezerwat przyrody Kľak">
Rezerwat przyrody Kľak

Rezerwat przyrody Kľak (słow. "Národná prírodná rezervácia Kľak" – Narodowy r. p. Kľak) – rezerwat przyrody w grupie górskiej Małej Fatry na Słowacji. Powierzchnia 85,71 ha.
Położenie.
Rezerwat leży w południowej części tzw. Luczańskiej Małej Fatry. Obejmuje wierzchołek, południowo-zachodnie i częściowo południowo-wschodnie stoki masywu Kľaku, opadające ku zachodowi ku źródliskom rzeczki Rajčianki po poziomicę ok. 1050 m n.p.m. (lokalnie po 790 m n.p.m.) oraz ku wschodowi ku źródliskom Vrícy. Leży na terenach katastralnych wsi Fačkov w powiecie żylińskim i Vrícko w powiecie Martin. Nie posiada pasma ochronnego.
Historia.
Rezerwat został powołany w 1966 r. rozporządzeniem Komisji ds. Szkolnictwa i Kultury Słowackiej Rady Narodowej nr 30 z dnia 25 maja 1966 r. jako "Štátna prírodná rezervácia Kľak". Obecnie jako "Národná p. r. Kľak".
W rezerwacie obowiązuje 5. (najwyższy) stopień ochrony.
Flora.
Rezerwat obejmuje zarówno szczytowe, skaliste partie Kľaku, rozwinięte poniżej nich rumowiska skalne, jak i znaczne fragmenty stoków masywu. Dolną część obszaru rezerwatu, sięgającą aż po widoczny w dole kocioł źródliskowy Rajčianki, porastają żyzne buczyny z domieszką jawora i wiązu górskiego (brzostu). Towarzyszą im pojedyncze świerki, sporadycznie pojawia się jodła. Na stromych, osuwających się stokach buki i jawory tworzą charakterystyczne formy o szablasto wygiętych pniach. W partiach przygrzbietowych i podszczytowych buki karłowacieją, mają powykrzywiane pnie, często przybieraja formy wielopienne i krzaczaste. Na piargach pod urwistymi skałami rosną z reguły tylko jawory, rzadko spotkamy fragmenty lipowo-jaworowego lasu rumowiskowego.
Pod sam szczyt podchodzą kępy karłowatej buczyny, nie przekraczającej 1,5 m wysokości oraz równie karłowatej wierzby iwy i jarzębiny. Nieliczne świerki mają przysadziste sylwetki i formy bardziej lub mniej sztandarowe. Wśród świerków rosną krzewy wawrzynka wilczełyko. Pomiędzy nimi rozrastają się krzewy sztucznie wprowadzonej tu kosodrzewiny, postrzeganej obecnie jako gatunek inwazyjny. Na wierzchołkowym spiętrzeniu rosną kostrzewa pstra, pępawa Jacquina, bartsja alpejska, świetlik łąkowy i in. Rosnąca w szczelinach skał turzyca mocna, a także jaskier alpejski i tłustosz alpejski występują tu na zachodnim skraju swego rozprzestrzenienia w ramach Karpat Zachodnich. Spotkamy tutaj również inną wapieniolubną trawę, kostrzewę tatrzańską, która znajduje tu swą globalną zachodnią granicę występowania.
W rezerwacie występuje szereg innych gatunków roślin chronionych, jak pierwiosnek łyszczak, goryczka krótkołodygowa, zarzyczka górska, lilia złotogłów, storczyk podkolan biały, paproć języcznik zwyczajny i in.
Fauna.
Fauna rezerwatu nie odbiega od tej, spotykanej w całej Małej Fatrze. Spotkać tu można wszystkie wielkie drapieżniki Zachodnich Karpat: niedźwiedzia, wilka i rysia. Należy zwrócić uwagę na ptaki, zwłaszcza na kruka i pustułkę, gniazdujące w skalnych urwiskach podszczytowych Kľaku. Sporadycznie widywany jest również orzeł przedni. W kopule szczytowej występuje siwerniak, a w pasie górnej granicy lasu płochacz pokrzywnica.
Z biotopami leśnymi związany jest jastrząb zwyczajny, sowy włochatka i sóweczka, dzięcioł duży, muchołówka białoszyja, muchołówka mała, świergotek drzewny i in. Z bezkręgowców należy wymienić chrząszcze: nadobnicę alpejską, biegacza Fabriciego, "Leptinus testaceus", "Leiodes lucens" i in. Mięczaki reprezentuje tu m.in. zachodniokarpacki endemit, ślimak tatrzański (syn. "Helicigona cingulella", Rossmässler, 1837) na południowo-zachodnim skraju obszaru występowania.
Przedmiot ochrony.
Rezerwat powołano w celu ochrony potężnego, wierzchołkowego, wapienno-dolomitowego masywu skalnego, będącego pozostałościa dawnej płaszczowiny choczańskiej, porośniętego bogatą, wapieniolubną roślinnością naskalną w partiach szczytowych oraz cennymi, po części pierwotnymi zespołami leśnymi w niższych partiach. Rezerwat chroni występujące tu liczne gatunki subalpejskie i alpejskie w jednej ze skrajnych lokalizacji w granicach Zachodnich Karpat.
Turystyka.
Teren rezerwatu, w tym sam wierzchołek Kľaku, udostępniają znakowane szlaki turystyczne: zielony z Vrícka, żółty z Przełęczy Fačkovskiej, niebieski i zielony z Fačkova oraz dalekobieżny czerwony, biegnący głównym grzbietem Luczańskiej Małej Fatry.

</doc>
<doc id="3929917" url="https://pl.wikipedia.org/wiki?curid=3929917" title="Alya WTA Malaysian Open 2017">
Alya WTA Malaysian Open 2017

Alya WTA Malaysian Open 2017 – tenisowy turniej WTA kategorii WTA International Series w sezonie 2017 z cyklu WTA Malaysian Open rozgrywany w dniach 27 lutego–5 marca 2017 roku w Kuala Lumpur na kortach twardych o puli nagród wynoszącej 250 000 dolarów amerykańskich.

</doc>
<doc id="3929919" url="https://pl.wikipedia.org/wiki?curid=3929919" title="Ju Ji-hoon">
Ju Ji-hoon

Ju Ji-hoon (hangul: 주지훈, także zapisywane jako Joo Ji-hoon; ur. 16 maja 1982 w Seulu) – południowokoreański aktor. Jego pierwszą główną rolą była rola księcia w serialu "Goong" z 2006 roku. Jego inne znane role to "Mawang", "Antique" i "Gamyeon".
Życiorys.
Wczesne życie.
W 2003 roku zadebiutował jako model w reklamach dla marek odzieżowych takich jak Calvin Klein, Levi’s, czy Reebok. Zdobył kilka nagród za modeling. Ukończył e-biznes w Tongwon University w Gwangju oraz aktorstwo na Kyonggi University w Suwon.
2006–2008: Debiut aktorski i uznanie.
Ju Ji-hoon zadebiutował w serialu "Old Love", ale to serial z 2006 roku, "Goong", przyniósł mu popularność. Serial okazał się hitem w kraju z najwyższą oglądalnością 28,3%, a także popularność w całej Azji, czyniąc go gwiazdą Hallyu. W 2006 roku zdobył nagrodę dla najlepszego nowego aktora podczas MBC Drama Awards wraz z Yoon Eun-hye.
W marcu 2007 roku Ju zagrał w serialu "Mawang" stacji KBS2, u boku Uhm Tae-woong i Shin Min-ah. W tym samym miesiącu za role w "Goong" i "Mawang" otrzymał nagrodę „New Asian Star” podczas 1st Astar TV Drama Awards, która odbyła się 30 marca w COEX, w Seulu.
Ju zadebiutował w 2008 roku w filmie "Antique" będącym adaptacją mangi "Antique Bakery". Film został zaproszony na 59. Międzynarodowy Festiwal Filmowy w Berlinie. Następnie ponownie zagrał u boku Shin Min-ah w komedii romantycznej "Kitchen".
2009: Skandal narkotykowy.
27 kwietnia 2009 roku został aresztowany przez Seoul Metropolitan Police za posiadanie narkotyków. Został aresztowany wraz z 15 innymi osobami i aktorką zidentyfikowanych jako Yoon pod zarzutem dostarczania ekstazy. 23 czerwca 2009 roku Ju przyznał się w sądzie do zażywania narkotyków ekstazy i ketaminy. Został skazany na sześć miesięcy więzienia w zawieszeniu na jeden rok, 120 godzin prac społecznych i grzywnę w wysokości 360 tys. wonów. Sąd zdecydował się na lżejszy wyrok ze względu na to, że aktor zażył narkotyki tylko kilka razy.
2010: Służba wojskowa.
2 lutego 2010 roku Ju zaciągnął się do wojska, aby odbyć obowiązkową służbę wojskową, przez okres pięciu tygodni podstawowego treningu w 306. kontyngencie w Uijeongbu (Gyeonggi), a następnie przeszedł do służby czynnej w siłach rezerwowych. W sierpniu Ju zagrał wraz z aktorem Lee Joon-gi w wojskowym musicalu "Voyage of Life" ( "Saengmyeong-ui hanghae"). Musical upamiętniający 60. rocznicę wybuchu wojny koreańskiej został wyprodukowany wspólnie przez Ministerstwo Obrony Narodowej i Towarzystwo Muzycznego Teatru Korei. Musical był wystawiany od 21 do 29 sierpnia w Teatrze Narodowym Korei. Ju został zwolniony ze służby w dniu 21 listopada 2011 roku.
Od 2011: KeyEast oraz powrót do aktorstwa.
W styczniu 2011 roku, przed końcem służby wojskowej w listopadzie, Ju podpisał kontrakt z agencją KeyEast, należącą do aktora Bae Yong-joon.
W sierpniu 2012 roku, Ju miał swój comeback w filmie komediowym "Naneun wang-iroso-ida". W inspirowanym powieścią "Książę i żebrak" filmie Ju wcielił się w podwójną rolę księcia Choong-nyung i niewolnika Deok-chila, w fikcyjnym okresie przed koronacją księcia na króla Sejonga. Następnie odegrał główną rolę jako pianista Yoo Ji-ho w melodramacie telewizyjnym "Daseos-songalag", emitowanym od sierpnia do listopada 2012 roku i serialu "Medical Top Team".
W 2014 roku Ju zadebiutował w Chinach w filmie "Àiqíng xiányífàn" (chn. 爱情嫌疑犯, ang. "Love Suspicion"). Ju zagrał też u boku Ji Sung i Lee Kwang-soo w filmie "Joeun chingudeul".
W 2015 roku Ju zagrał w filmie "Gansin", wyreżyserowanym przez Min Kyu-donga ("Antique" i "Kitchen"), a następnie w serialu "Gamyeon", razem z Soo Ae. W 2016 roku wystąpił w filmie "Asura: The City of Madness", którego premiera odbyła się na całym świecie podczas 41. Międzynarodowego Festiwalu Filmowego w Toronto. Zdobył nagrodę „Popular Film Star” podczas Korea Top Star Awards.
Życie prywatne.
9 maja 2014 roku agencje Ju Ji-hoona i Ga-in (członkini Brown Eyed Girls) potwierdziły, że para jest w związku. 7 lipca 2017 roku agencje Ju Ji-hoona i Ga-in potwierdziły, że się para się rozeszła.

</doc>
<doc id="3929920" url="https://pl.wikipedia.org/wiki?curid=3929920" title="Joo Ji-hoon">
Joo Ji-hoon



</doc>
<doc id="3929923" url="https://pl.wikipedia.org/wiki?curid=3929923" title="Dziura nad Żlebem">
Dziura nad Żlebem

Dziura nad Żlebem – jaskinia w Dolinie Kościeliskiej w Tatrach Zachodnich. Wejście do niej znajduje się w Wąwozie Kraków, w pobliżu Płaśni między Progi, nad jaskinią Jaworowa Szczelina, poniżej Krakowskiego Schronu, na wysokości 1260 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi szczelinowy, prosty korytarzyk zaczynający się w niewielkiej nyży za dużym otworem wejściowym, a kończący małą salką. Z nyży odchodzi jeszcze równoległa do korytarzyka krótka szczelina.
Przyroda.
W jaskini brak jest nacieków. W korytarzyku rosną na ścianach glony i porosty.
Historia odkryć.
Brak jest danych o odkrywcach jaskini. Jej pierwszy plan i opis sporządziła I. Luty przy pomocy J. Pośpiech w 1994 roku.

</doc>
<doc id="3929926" url="https://pl.wikipedia.org/wiki?curid=3929926" title="Katerynówka (Mołdawia)">
Katerynówka (Mołdawia)

Katerynówka (rum. "Caterinovca", ros. "Катериновка") – wieś o spornej przynależności państwowej ("de iure" Mołdawia, "de facto" Naddniestrze), w rejonie Kamionka.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3929930" url="https://pl.wikipedia.org/wiki?curid=3929930" title="Rejon kamionecki (Mołdawia)">
Rejon kamionecki (Mołdawia)



</doc>
<doc id="3929934" url="https://pl.wikipedia.org/wiki?curid=3929934" title="Schron przy Arkadzie">
Schron przy Arkadzie

Schron przy Arkadzie (Szczelina przy Arkadzie, Dziura pod Arkadą) – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się we wschodnim zboczu Wąwozu Kraków, w stoku opadającym spod Upłazkowej Turni, w pobliżu jaskini Arkada, Dziura pod Arkadą i Jaskini nad Arkadą, na wysokości 1200 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi szczelinowy, prosty korytarz zaczynający się w wysokim otworze wejściowym z 1,5-metrowym prożkiem. W jego stropie, niedaleko otworu wejściowego, znajduje się szczelina mająca połączenie z powierzchnią.
Przyroda.
W jaskini można spotkać nacieki grzybkowe. Ściany są wilgotne, w pobliżu otworu wejściowego rosną na nich mchy.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła E. Kuźniak przy pomocy P. Herzyka, M. Kardasia i R. Kardaś w 1977 roku.

</doc>
<doc id="3929937" url="https://pl.wikipedia.org/wiki?curid=3929937" title="Vláden Quevedo Lázaro Ruiz">
Vláden Quevedo Lázaro Ruiz



</doc>
<doc id="3929944" url="https://pl.wikipedia.org/wiki?curid=3929944" title="Mroki (Jirásek)">
Mroki (Jirásek)

Mroki (cz. "Temno") – powieść historyczna czeskiego pisarza Aloisa Jiráska, opublikowana w 1915 nakładem J. Otty. Opowiada o czasach po Bitwie pod Białą Górą. Ma charakter patriotyczny, antyaustriacki i pewnym stopniu antykatolicki, a w każdym razie antyjezuicki. Wywarła duży wpływ na postrzeganie epoki baroku jako czasu zastoju kulturalnego.

</doc>
<doc id="3929945" url="https://pl.wikipedia.org/wiki?curid=3929945" title="Potok Karlikowski">
Potok Karlikowski



</doc>
<doc id="3929946" url="https://pl.wikipedia.org/wiki?curid=3929946" title="Uniwersytet Techniczny (Irak)">
Uniwersytet Techniczny (Irak)

Uniwersytet Techniczny (ar. الجامعة التكنولوجية, "Dżami‘at At-Tiknuludżijja") – iracka uczelnia publiczna znajdująca się w Bagdadzie, założona w 1960 roku.
W 1969 przyłączono ją do Uniwersytetu Bagdadzkiego, jako Wydział Inżynierii. Status samodzielnego uniwersytetu oraz obecną nazwę otrzymała w 1975. 
W skład uczelni wchodzą następujące wydziały:

</doc>
<doc id="3929955" url="https://pl.wikipedia.org/wiki?curid=3929955" title="Ratusza">
Ratusza



</doc>
<doc id="3929957" url="https://pl.wikipedia.org/wiki?curid=3929957" title="Netrebówka">
Netrebówka



</doc>
<doc id="3929961" url="https://pl.wikipedia.org/wiki?curid=3929961" title="Stare podania czeskie (Jirásek)">
Stare podania czeskie (Jirásek)

Stare podania czeskie (cz. "Staré pověsti české") – zbiór opowiadań czeskiego pisarza Aloisa Jiráska, opublikowany w 1894. Zawiera legendy opowiadające o wydarzeniach z historii Czech od czasów najdawniejszych. Zbiór uporządkował i ukształtował w dużym stopniu czeską tradycję narodową. Był bardzo popularny. Istnieje polski przekład Marii Erhardtowej.

</doc>
<doc id="3929964" url="https://pl.wikipedia.org/wiki?curid=3929964" title="Schron pod Owczą II">
Schron pod Owczą II

Schron pod Owczą II – jaskinia, a właściwie schronisko, w Wąwozie Kraków w Dolinie Kościeliskiej w Tatrach Zachodnich. Wejście do niej znajduje się w stoku Żaru, poniżej Wielkiej Turni, w pobliżu Jaskini Owczej, na wysokości 1130 metrów n.p.m. Długość jaskini wynosi 6 metrów, a jej deniwelacja 2 metry.
Opis jaskini.
Jaskinię stanowi szczelinowy, prosty korytarz, który, zaraz za wysokim, szczelinowym otworem wejściowym, idzie stromo do góry, następnie staje się poziomy i kończy ślepo.
Przyroda.
W jaskini brak jest nacieków. Ściany są suche, roślinność występuje tylko w pobliżu otworu wejściowego.
Historia odkryć.
Jaskinia była prawdopodobnie znana od dawna. Jej pierwszy plan i opis sporządził M. Kardaś przy pomocy I. Luty i M. Różyczki w 1977 roku.

</doc>
<doc id="3929969" url="https://pl.wikipedia.org/wiki?curid=3929969" title="Galactica">
Galactica

Galactica (w latach 2002-2015: "Air") – stalowa kolejka górska firmy Bolliger &amp; Mabillard zbudowana w strefie "Forbidden Valley," w parku rozrywki Alton Towers w Wielkiej Brytanii. Pierwszy egzemplarz kolejki typu "Flying Coaster" (tj. z pasażerami poruszającymi się w pozycji leżącej) w wykonaniu B&amp;M. Kolejka wyposażona jest w podwójną stację umożliwiającą obsługę trzech pociągów naraz.
Historia.
Air.
Pierwsze pomysły na budowę w parku Alton Towers roller coastera z pasażerami poruszającymi się w pozycji leżącej pojawiły się już na początku lat 90. XX wieku, lecz ich realizacja nie była możliwa ze względu na brak dostępnej technologii.
Park Alton Towers wstępnie planował otwarcie nowej kolejki już w 1998 roku, lecz jej projekt opracowywany pod kryptonimem "Secret Weapon 5" (SW5) stał się zbyt skomplikowany i realizacja inwestycji musiała zostać odłożona w czasie. Zamiast kolejki typu "Flying Coaster" park otworzył w 1998 roku roller coaster typu "Dive Coaster" pod nazwą Oblivion. W tym samym czasie rozpoczęto przygotowanie miejsca pod nowy roller coaster usuwając atrakcję "New Beast".
W przerwie między sezonami 2000 i 2001 ruszyły pierwsze prace konstrukcyjne.
Pod koniec lipca 2001 roku gotowa była już większość fundamentów pod podpory kolejki, a w połowie sierpnia na plac budowy dotarły pierwsze elementy toru. W grudniu 2001 roku tor kolejki był już w całości zainstalowany.
10 grudnia 2001 roku projektant kolejki, John Wardley, podał informację, że roller coaster przeszedł pomyślnie wszystkie testy.
Ostatecznie kolejka została otwarta w 2002 roku pod nazwą "Air".
Galactica.
W czerwcu 2015 roku park zgłosił plany modyfikacji otoczenia stacji kolejki przez dodanie m.in. nowej budki umożliwiającej zakup zdjęć z przejazdu roller coasterem, przebudowę budynku stacji i instalację nowych elementów dekoracyjnych. Przebudowa budynku stacji miała też wiązać się z rozszerzeniem funkcji sklepu z pamiątkami "Air Shop" o restaurację.
12 stycznia 2016 roku park Alton Towers ogłosił, że kolejka "Air" zostanie poddana zmianie tematyzacji i otrzyma nową nazwę – "Galactica". W ramach nowej tematyzacji kolejka wyposażona została w gogle do rzeczywistości wirtualnej umożliwiające prezentowanie pasażerom kolejki specjalnie przygotowanego przez firmę Figment Productions filmu.
Pod koniec lutego 2016 roku park ogłosił, że kolejka w nowym wystroju zostanie otwarta 24 marca 2016 roku.
Opis przejazdu.
Pasażerowie zajmują miejsca w pociągu w pozycji siedzącej, po czym, po zamknięciu zabezpieczeń, wagony zostają pochylone do pozycji leżącej na brzuchu. Pociąg opuszcza stację, zostaje wciągnięty na szczyt pierwszego wzniesienia, z którego zjeżdża po łuku o 180° w prawo. Następnie pokonuje pierwszą inwersję – fly-to-lie – która odwraca pasażerów na plecy. W pozycji tej pociąg pokonuje łuk o nieco ponad 180° w lewo, po czym znów zostaje odwrócony do pozycji leżącej na brzuchu, przejeżdża przez niewielki wąwóz, skręca o 180° w prawo, wykonuje beczkę, przejeżdża przez kilka łagodnych wzniesień i łuków, spiralę w lewo, lekki łuk w prawo, po czym zostaje wyhamowany i wraca na stację. 
Tematyzacja.
Pierwotnym motywem przewodnim nowej kolejki, znanej jeszcze pod nazwą "Air", była oaza kontrastująca minimalistycznym wystrojem z resztą strefy "Forbidden Valley." Skromny wystrój miał skupiać uwagę na wyzwalającym poczuciu lotu prototypowym rodzajem roller coastera.
Od sezonu 2016, w związku ze zmianą tematyzacji i nazwy, motywem przewodnim jest lot statkiem kosmicznym, który pasażerowie oglądają za pomocą gogli VR. Korzystanie z wirtualnej rzeczywistości podczas przejazdu jest dobrowolne. Częścią nowej tematyki kolejki jest strona internetowa poświęcona fikcyjnemu biuru podróży "Galactica" umożliwiającemu "rezerwację lotu".

</doc>
<doc id="3929971" url="https://pl.wikipedia.org/wiki?curid=3929971" title="Google Doodle">
Google Doodle

Google Doodle – specjalna, tymczasowa zmiana logo na stronie głównej Google, przeznaczona dla uczczenia świąt, wydarzeń, osiągnięć i ludzi.
Początkowo Doodle były prostymi modyfikacjami polegającymi na dodaniu do logotypu elementów graficznych, później coraz bardziej je zakrywały aż do pojawienia się form, w których trudno znaleźć ślady oryginalnego znaku Google. Ewoluowały one też od prostych znaków graficznych poprzez animacje do form interaktywnych, angażujących działanie użytkownika. Działanie to jest fenomenem, ponieważ korporacje zazwyczaj dbają o niezmienność logotypu marki, co ma służyć ich zapamiętywaniu przez klientów.
W przypadku polskiego internetu obchodzone są zazwyczaj święta świeckie, a w przypadku religijnych, takich jak Boże Narodzenie, forma logo przybiera kształt odwołujący się do popularności tego święta, a nie wydarzenia religijnego. Zmiana logo występuje podczas corocznych świąt: Sylwester i Nowy Rok, świąt związanych z rodziną i osobami bliskimi: Walentynki, Dzień Dziecka, Dzień Matki, Dzień Ojca, Dzień Babci, Dzień Dziadka, bądź wydarzeń związanych z rokiem szkolnym i jego zakończeniem: pierwszy dzień lata, pierwszy dzień szkoły, Dzień Nauczyciela, oraz patriotycznych: Narodowe Święto Niepodległości. Pierwszy raz w polskiej wersji wyszukiwarki Doodle pojawiło się z okazji tłustego czwartku w roku 2007.

</doc>
<doc id="3929975" url="https://pl.wikipedia.org/wiki?curid=3929975" title="Trylogia husycka (Alois Jirásek)">
Trylogia husycka (Alois Jirásek)

Trylogia husycka – cykl powieści historycznych czeskiego pisarza Aloisa Jiráska opowiadający o wojnach husyckich na początku XV wieku. Składa się z utworów "Mezi proudy" ("Wśród prądów", 1887-1890), "Proti všem" ("Przeciw wszystkim", 1893) i "Bratrstvo" ("Bractwo", 1899-1908). Przedstawia genezę ruchu husyckiego, przebieg walk i koniec rewolucji. 
Zobacz też: Trylogia husycka

</doc>
<doc id="3929979" url="https://pl.wikipedia.org/wiki?curid=3929979" title="Vadul Turcului">
Vadul Turcului

Vadul Turcului (, "Waduł-Turkułuj") – wieś w Mołdawii, w Naddniestrzu, w rejonie Rybnica. W 2004 roku liczyła 796 mieszkańców.
Pierwsza wzmianka o miejscowości pochodzi z 1769 roku. W czasach I Rzeczypospolitej wieś leżała w województwie bracławskim, w prowincji małopolskiej Korony Królestwa Polskiego. W 1789 roku należała do Lubomirskich. Po II rozbiorze została włączona do Rosji. W drugiej połowie XIX wieku wieś była własnością Kulikowskich.

</doc>
<doc id="3929987" url="https://pl.wikipedia.org/wiki?curid=3929987" title="U-634">
U-634

U-634 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1942 roku. Kolejnymi dowódcami byli: Oblt. Hans-Günther Brosin, Oblt. Eberhard Dahlhaus.
Historia.
Wcielony do 5. Flotylli U-Bootów celem szkolenia załogi; 12 listopada 1942 roku w pobliżu Helu zderzył się z U-272. Oba U-Booty zatonęły, ale U-634 został później wydobyty; śmierć poniosło łącznie 29 członków załóg obu jednostek. Od lutego 1943 roku służył w 9. Flotylli jako jednostka bojowa.
Okręt odbył trzy patrole bojowe, podczas pierwszego z nich zatopił amerykański frachtowiec typu "Liberty" „Meriwether Lewis” o pojemności 7176 BRT.
18 kwietnia 1943 roku U-Boot uszkodził atakującą go łódź latającą Short Sunderland z 10. Dywizjonu RAAF; 13 czerwca 1943 roku zestrzelił maszynę tego samego typu z 228. Dywizjonu RAF.
27 sierpnia 1943 roku był jednym z U-Bootów pobierających paliwo z U-847 na drogę powrotną do bazy we Francji. Niedługo później, 30 sierpnia 1943 roku, U-634 został zatopiony na północnym Atlantyku na wschód od Azorów przez slup HMS „Stork” i korwetę HMS „Stonecrop” z eskorty konwoju SL 135. Zginęła cała 47-osobowa załoga U-Boota.

</doc>
<doc id="3929988" url="https://pl.wikipedia.org/wiki?curid=3929988" title="Potłumek zielonawy">
Potłumek zielonawy

Potłumek zielonawy ("Weissia controversa" Hedw.) – gatunek mchu należący do rodziny płoniwowatych ("Pottiaceae" Schimp.). Mech niewielkich rozmiarów, szeroko rozpowszechniony na świecie.
Rozmieszczenie geograficzne.
Występuje w Ameryce Północnej (Grenlandia, Kanada, Stany Zjednoczone, Meksyk), na Karaibach, Ameryce Centralnej, Ameryce Południowej, Europie, Azji, Afryce, Australii i wyspach Pacyfiku. W Polsce podawany m.in. z obszaru województwa śląskiego i pasma Gorców.
Biologia i ekologia.
Puszki dojrzewają w przeciągu roku, w zależności od obszaru występowania rośliny. Rośnie na glebie, skałach, terenach ruderalnych, zachwaszczonych, poboczach dróg i polach o kwaśnym lub wapiennym podłożu.
Systematyka i nazewnictwo.
Synonimy: "Dicranum xanthodon" Hedw., "Grimmia crispa" Roth ex P. Gaertn., B. Mey. &amp; Schreb., "Gymnostomum rauanum" Austin, "Hymenostomum mexicanum" Cardot, "Mollia longiseta" (Lesq. &amp; James) C. Mohr, "Mollia viridula" Lindb., "Rechingerella macedonica" J. Froehl., "Trichostomum sciophilum" Müll. Hal., "Weissia andrewsii" E.B. Bartram, "Weissia brandegei" Austin, "Weissia curvicaulis" Brid., "Weissia cyrnaea" Brid., "Weissia flavipes" Hook. f. &amp; Wilson, "Weissia longidentata" R.S. Williams, "Weissia longiseta" Lesq. &amp; James, "Weissia microtheca" Thér., "Weissia mutabilis" Brid., "Weissia obscura" Röhl., "Weissia rauei" Austin, "Weissia sinensis" Thér., "Weissia sulcata" Thér., "Weissia wolffii" Lesq. &amp; James.
Zagrożenia.
W skali Polski i Europy gatunek nie jest zagrożony. Został wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.), w Czechach także nadano mu kategorię LC (2005 r.).

</doc>
<doc id="3929990" url="https://pl.wikipedia.org/wiki?curid=3929990" title="Schron pod Jaskinią Goryckiego">
Schron pod Jaskinią Goryckiego

Schron pod Jaskinią Goryckiego – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w Organach, w pobliżu Bramy Kraszewskiego, poniżej Jaskini Goryckiego, Wąskiej Szczeliny i Schronu ze Świeczką, na wysokości 1047 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi niewielka sala zaczynająca się zaraz za dużym, szczelinowym otworem wejściowym.
Przyroda.
W jaskini brak jest nacieków. Zamieszkują ją nietoperze. Na ścianach rosną glony i porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządził J. Grodzicki przy pomocy E. Winiarskiego, R. M. Kardasia, A. Szabunio i P. Żarskiego w 1975 roku.

</doc>
<doc id="3929991" url="https://pl.wikipedia.org/wiki?curid=3929991" title="Slavko Kalezić">
Slavko Kalezić

Slavko Kalezić (ur. 4 października 1985 w Titogradzie) – czarnogórski piosenkarz, reprezentant Czarnogóry w 62. Konkursie Piosenki Eurowizji w 2017 roku.
Wczesne lata.
Studiował na Wydziale Dramatycznym Uniwersytetu Czarnogóry. W czasie studiów został członkiem Zespołu Czarnogórskiego Teatru Narodowego.
Biegle mówi w czterech językach: po czarnogórsku, angielsku, francusku i hiszpańsku.
Kariera.
W 2011 zaprezentował debiutancki singiel „Muza”. W 2013 wziął udział w przesłuchaniach do pierwszej edycji programu "X Factor Adria". Podczas eliminacji przeprowadzonych w Podgoricy wykonał własną interpretację utworu Beyoncé „End of Time”i zakwalifikował się do drużyny „powyżej 27 r.ż.”, której mentorem był Željko Joksimović. Nie dostał się do odcinków „na żywo”. W 2014 wydał debiutancki album studyjny pt. "San o vječnosti", który promował singlami „Krivac”, „Feel the Music” i „Freedom”.
Pod koniec grudnia 2016 został ogłoszony reprezentantem Czarnogóry z utworem „Space” w 62. Konkursie Piosenki Eurowizji organizowanym w maju 2017 w Kijowie. 9 maja wystąpił w pierwszym półfinale konkursu i zajął 16. miejsce, przez co nie awansował do finału. W lipcu wziął udział w przesłuchaniach do czternastego sezonu brytyjskiej wersji programu "X Factor". W kwietniu 2020 został zaproszony do pierwszego odcinka projektu Eurovision Home Concerts, w którym zaśpiewał utwór „Space” i cover piosenki Eleni Fureiry „Fouego”.
Życie prywatne.
Jest wegetarianinem.

</doc>
<doc id="3929993" url="https://pl.wikipedia.org/wiki?curid=3929993" title="Weissia controversa">
Weissia controversa



</doc>
<doc id="3929994" url="https://pl.wikipedia.org/wiki?curid=3929994" title="Skoki do wody na Letnich Igrzyskach Olimpijskich 2016 – trampolina 3 m indywidualnie mężczyzn">
Skoki do wody na Letnich Igrzyskach Olimpijskich 2016 – trampolina 3 m indywidualnie mężczyzn

Konkurs skoków do wody z trampoliny 3 m mężczyzn podczas Letnich Igrzyskach Olimpijskich 2016 rozegrany został między 15 a 16 sierpnia. Zawody rozgrywane były w Maria Lenk Aquatics Center.
Format.
Konkurencja ta jest rozgrywana w trzech rundach:

</doc>
<doc id="3929995" url="https://pl.wikipedia.org/wiki?curid=3929995" title="Amirli">
Amirli

Amirli (arab. أمرلي, "Amirlī"; tur. "Emirli") – miasto w Iraku, w muhafazie Salah ad-Din, w kadzie Tuz, 100 km od granicy z Iranem i przy granicy z muhafazą Dijala. Zamieszkane w większości przez Turkmenów irackich.
Miasto znajduje się na terenach kontrolowanych przez Kurdów a miejscowa ludność jest głównie szyicka.
7 lipca 2007 roku w samobójczym zamachu bombowym w Amirli zginęło 105 osób, a 240 zostało rannych.
Od czerwca 2014 roku miasto było oblegane przez bojówki Państwa Islamskiego. Mimo zrzutów broni, leków oraz zapasów, sytuacja mieszkańców stawała się krytyczna. Oblężenie zostało przerwane 31 sierpnia 2014 roku przez połączone siły armii irackiej oraz szyickich bojówek, wspartych przez naloty lotnictwa amerykańskiego. W planowaniu operacji pomogły również siły irańskie.

</doc>
<doc id="3929999" url="https://pl.wikipedia.org/wiki?curid=3929999" title="Vít Zvánovec">
Vít Zvánovec

Vít Zvánovec ps. "Guy Peters" (ur. 14 kwietnia 1974 w Czeskiej Lipie) – czeski prawnik, aktywista i bloger. Uznawany za „ojca założyciela” czeskiej Wikipedii (założycielem i pierwszym administratorem był Miroslav Malovec, ur. 1953).
Życiorys.
Absolwent prawa (1997) i stosunków międzynarodowych (1998) na Uniwersytecie Karola w Pradze.
Na początku 2004 zaangażował się w tworzenie czeskiej wersji językowej Wikipedii. W następnych latach popadł w konflikt z częścią wikipedystów, która była przeciwna stosowaniu archaicznej formy ortografii czeskiej przy tworzeniu Wikipedii.

</doc>
<doc id="3930002" url="https://pl.wikipedia.org/wiki?curid=3930002" title="Znamení moci (Zahradníček)">
Znamení moci (Zahradníček)

Znamení moci ("Znak mocy") – poemat czeskiego poety katolickiego Jana Zahradníčka, opublikowany wiele lat po śmierci autora w 1990 w tomie "Rouška Veroničina. La Saletta. Znamení moci". Na język polski utwór przetłumaczył Andrzej Babuchowski.

</doc>
<doc id="3930009" url="https://pl.wikipedia.org/wiki?curid=3930009" title="Kyle Okposo">
Kyle Okposo

Kyle Henry Erovre Okposo (ur. 16 kwietnia 1988 w Saint Paul) – amerykański hokeista występujący na pozycji prawoskrzydłowego w Buffalo Sabres z National Hockey League (NHL). 
Kariera.
W czerwcu 2007 zawodnik ogłosił, że w sezonie 2007-08 zamierza pozostać w Minnesota Golden Gophers, hokejowej drużynie University of Minnesota, jednak w grudniu tego samego roku zdecydował się przejść na zawodowstwo i rozpoczął negocjacje z Islanders w sprawie pierwszego zawodowego kontraktu. Pod koniec 2007 roku strony uzgodniły warunki 3-letniego kontraktu. W styczniu Okposo został włączony do składu Bridgeport Sound Tigers, afiliacji drużyny z Nowego Jorku. Debiut w rozgrywkach NHL zanotował 18 marca 2008 w spotkaniu z Toronto Maple Leafs, a pierwszą bramkę zdobył trzy dni później w spotkaniu z New Jersey Devils.
Przed rozpoczęciem sezonu 2010-2011 Okposo doznał urazu obrąbka stawowego barku. Pierwszy mecz rozgrywek rozegrał 21 stycznia 2011 przeciwko Washington Capitals. Pierwsze dwa gole i pierwszą asystę w sezonie zanotował w spotkaniu z Atlanta Thrashers – szóstym po powrocie po kontuzji. W maju Okposo uzgodnił z klubem z Nowego Jorku warunki 5-letniego, wartego 14 mln dolarów kontraktu.
Wraz ze zbliżającym się końcem kontraktu Okposo, w czerwcu 2016 drużyna New York Islanders poinformowała, że nie podpisze nowej umowy z zawodnikiem ze względu na ograniczenia wynikające z pułapu wynagrodzeń w zespole. 1 lipca 2016 Okposo stał się wolnym agentem i tego samego dnia podpisał 7-letni, warty 42 mln dolarów kontrakt z Buffalo Sabres.

</doc>
<doc id="3930012" url="https://pl.wikipedia.org/wiki?curid=3930012" title="Clash of Clans">
Clash of Clans

Clash of Clans – darmowa komputerowa gra strategiczna stworzona przez fińską firmę Supercell. Została udostępniona 2 sierpnia 2012 roku.
Rozgrywka.
Po rozpoczęciu gry gracz dostaje osadę. W trakcie rozgrywki może ją ulepszać budując nowe budynki i rekrutując jednostki. Każda z osad może zostać zaatakowana przez innego gracza. Istnieje możliwość przyłączania się do tytułowych klanów. Dzięki temu gracze mogą połączyć siły i razem wysyłać wojska przeciwko innym klanom. "Clash of Clans" zawiera także tryb dla jednej osoby, gdzie gracz musi zniszczyć osady goblinów.
Odbiór.
Średnia ocen według agregatora Metacritic wynosi 74/100. W 2014 roku gra generowała dziennie 654 tysięcy dolarów przychodu. W 2015 roku była najbardziej dochodową aplikacją na rynku mobilnym, generując zysk w wielkości 1,5 miliona dolarów dziennie. Przedstawiciele studia Supercell poinformowali, że w 2016 roku w cztery wydane produkcje studia grało dziennie ponad 100 milionów osób. Według danych na lipiec 2019 roku Clash of Clans w całej swojej historii zarobiła 6,2 mld dolarów. Od 2020 roku pozostaje w pierwszej 50 najbardziej dochodowych aplikacji w sklepie Play i App Store.

</doc>
<doc id="3930014" url="https://pl.wikipedia.org/wiki?curid=3930014" title="V poledne (Mayer)">
V poledne (Mayer)

V poledne ("W południe") – poemat czeskiego poety romantycznego Rudolfa Mayera, opublikowany w 1862. Powstał pod wpływem rewolucyjnego liryka niemieckiego z czasu Wiosny Ludów Ferdinanda Freiligratha. Jest napisany strofą ośmiowersową układaną wierszem jambicznym.

</doc>
<doc id="3930017" url="https://pl.wikipedia.org/wiki?curid=3930017" title="Letarg (film 1983)">
Letarg (film 1983)

Letarg (org. "Летаргия") – radziecki film obyczajowy z 1983 roku w reż. Walerija Łonskoja.
Opis fabuły.
Wadim Biekasow to inteligentny mężczyzna w średnim wieku. Ma mieszkanie, samochód, ważne stanowisko w placówce naukowo-badawczej. Nie brak mu niczego oprócz zrozumienia innych ludzi – to cyniczny egoista. Wiele lat temu porzucił swoją żonę i córkę. Jest zarówno głuchy na prośby o pomoc w sprawach zawodowych swoich kolegów z pracy, jak i obojętny na los kobiety dobijającej się pewnego wieczoru do drzwi jego mieszkania, której ciało napotyka rankiem na klatce schodowej. Gdy jego dziewczyna Olga oświadcza mu pewnego dnia, że jest w ciąży, bezceremonialnie zrywa z nią. Tkwi w tytułowym letargu obojętny na los innych ludzi. Dopiero śmierć matki i spotkanie z niewidzianą od lat córką, która mówi mu per "pan", powoduje stopniowe "wybudzenie" Biekasowa. Odnajduje Olgę i proponuje jej spotkanie, chce wszystko naprawić. Kulminacją zmiany jego nastawienia do życia jest ostatnia scena filmu w której staje w obronie młodej dziewczyny napastowanej przez grupę chuliganów w podmiejskim pociągu. Udaje mu się wyswobodzić ją z rąk napastników, zostaje jednak dotkliwie pobity i omal nie traci życia.
Obsada aktorska.
i inni.

</doc>
<doc id="3930022" url="https://pl.wikipedia.org/wiki?curid=3930022" title="Gimnasia y Tiro Salta">
Gimnasia y Tiro Salta



</doc>
<doc id="3930025" url="https://pl.wikipedia.org/wiki?curid=3930025" title="Uniwersytet As-Sulajmanijja">
Uniwersytet As-Sulajmanijja

Uniwersytet As-Sulajmanijja (kurd.جامعة الموصل, ) – iracka publiczna uczelnia wyższa, zlokalizowana w As-Sulajmanijja.
Uniwersytet został założony w 1968 roku, początkowo składał się z trzech wydziałów. W 1981 roku władze irackie zdecydowały o przeniesieniu uczelni do Irbilu i zmiany jego nazwy na Uniwersytet Saladyna. Uniwersytet w As-Sulajmanijja powołano ponownie w 1992 roku, nawiązując do tradycji poprzedniej uczelni. 
W skład uczelni wchodzą następujące wydziały:

</doc>
<doc id="3930033" url="https://pl.wikipedia.org/wiki?curid=3930033" title="Uniwersytet Saladyna">
Uniwersytet Saladyna

Uniwersytet Saladyna (زانکۆی سەلاحەدین-هەولێر) – kurdyjska publiczna uczelnia wyższa, zlokalizowana w Irbilu.
Uniwersytet Saladyna jest największą publiczną uczelnią w Kurdystaniie. Został założony w 1981 roku przez przeniesienie, funkcjonującej od 1968 roku uczelni z As-Sulajmanijja do Irbilu. Utworzony ponownie w 1992 roku Uniwersytet As-Sulajmanijja, nawiązuje do tradycji poprzedniej uczelni w tym mieście. 
W skład uczelni wchodzą następujące wydziały:
W 2005 Wydziały: Medycyny, Stomatologii, Farmacji i Pielęgniarstwa zostały wydzielone ze struktur uniwersytetu i przekształcone w Hawler Medical University

</doc>
<doc id="3930036" url="https://pl.wikipedia.org/wiki?curid=3930036" title="Hawler Medical University">
Hawler Medical University

Hawler Medical University (kurd. زانكۆی هه‌ولێری پزیشكی) – kurdyjska publiczna szkoła wyższa, zlokalizowana w Irbilu.
Uczelnia została powołana przez rząd Kurdystanu w lipcu 2005, a następnie zatwierdzona przez rząd Iraku w marcu 2006 roku. W skład uniwersytetu weszły cztery wydziały o profilu medycznym wydzielone ze struktur Uniwersytetu Saladyna: Wydział Medycyny, Wydział Stomatologii, Wydział Farmacji i Wydział Pielęgniarstwa. W kolejnych latach uniwersytet poszerzono o Medyczne Centrum Badawcze (2008) oraz Wydział Nauk o Zdrowiu (2012). 
Nazwa uczelni podkreśla jej kurdyjski charakter - "Hawler" jest kurdyjską nazwą Irbilu. W godle uczelni widnieje kształt symbolizujący cytadelę w Irbilu otoczony linią z sylwetkami orła i węża.
Linki zewnętrzne.
 

</doc>
<doc id="3930043" url="https://pl.wikipedia.org/wiki?curid=3930043" title="Skoki do wody na Letnich Igrzyskach Olimpijskich 2016 – trampolina 3 m synchronicznie mężczyzn">
Skoki do wody na Letnich Igrzyskach Olimpijskich 2016 – trampolina 3 m synchronicznie mężczyzn

Konkurs skoków do wody z trampoliny 3 m mężczyzn synchronicznie podczas Letnich Igrzyskach Olimpijskich 2016 rozegrany został 10 sierpnia. Zawody rozgrywane były w Maria Lenk Aquatics Center.
Format.
W każdej rundzie para zawodników wykonuje po 6 skoków. Zawodników ocenia 11 sędziów: po trzech na każdego zawodnika i pięciu ocenia synchronizację skoków. Pod uwagę brana są tylko środkowa ocena każdego z zawodników i trzy środkowe oceny synchronizacji. Z tych pięciu ocen liczona jest średnia, którą następnie mnoży się przez 3 i przez stopień trudności skoków co daje końcowy wynik. Wszystkie noty są sumowane i wygrywa para z najlepszym wynikiem końcowym.

</doc>
<doc id="3930045" url="https://pl.wikipedia.org/wiki?curid=3930045" title="Tisha Sterling">
Tisha Sterling

Tisha Sterling (ur. 10 grudnia 1944 r. w Los Angeles w stanie Kalifornia) – amerykańska aktorka filmowa i telewizyjna.

</doc>
<doc id="3930047" url="https://pl.wikipedia.org/wiki?curid=3930047" title="Tuz Churmatu">
Tuz Churmatu

Tuz Churmatu (arab. طوز خورماتو, "Ṭūz H̱ūrmātū"; tur. "Tuzhurmatu") – miasto w Iraku, w muhafazie Salah ad-Din, siedziba administracyjna kady Tuz, około 80 km na południe od Kirkuku i 175 km na północ od Bagdadu. Miasto jest terytorium spornym pomiędzy Kurdami, kontrolującymi Kirkuk, a rządem irackim oraz Siłami Mobilizacji Ludowej. Większość mieszkańców miasta to Turkmeni Iraccy, w przeważającej części szyici.
Historia.
Miasto brało udział w powstaniu w 1991 roku. Włączyło się do niego pomiędzy 10 a 12 marca. Irackie siły odzyskały je 17 marca, po ciężkich walkach, w których użyły m.in. bombardowania napalmem oraz fosforem.
W listopadzie 2015 roku w mieście wybuchły kilkudniowe walki pomiędzy Peszmergami a bojówkami szyickimi. W ich wyniku zginęło 11 osób, a 20 zostało rannych. Wkrótce potem wynegocjowane zostało zawieszenie broni.
Zamachy terrorystyczne.
Ze względu na dużą populację szyicką i sunnicką oraz sporną sytuację, miasto wielokrotnie padało ofiarą zamachów terrorystycznych.

</doc>
<doc id="3930053" url="https://pl.wikipedia.org/wiki?curid=3930053" title="Generałowie Polski Niepodległej">
Generałowie Polski Niepodległej

Generałowie Polski Niepodległej – praca polskich autorów Tadeusza Kryska-Karskiego i Stanisława Żurakowskiego. 
Pierwsze wydanie w Londynie w 1976, drugie wydanie w 1991 pod redakcją Macieja Sobieraja wydana przez Editions Spotkania zawiera 659 zwięzłych biogramów polskich marszałków i generałów. Autorzy uwzględnili "„awanse generalskie od chwili odzyskania Niepodległości w 1918 roku, awanse dokonane przez Rząd RP na Obczyźnie podczas drugiej wojny światowej i awanse późniejsze, przeprowadzone przez władze RP na Obczyźnie”".

</doc>
<doc id="3930055" url="https://pl.wikipedia.org/wiki?curid=3930055" title="Creative Waste">
Creative Waste

Creative Waste – jedyny znany zespół ekstremalnej muzyki grindcore z Arabii Saudyjskiej, powstały w 2002 roku w Al-Katif.
Historia.
Choć zespół rozpoczął działalność w roku 2002, gdy jego członkom udało się wyposażyć w niezbędne instrumenty, to jego geneza sięga lat 98–99 zeszłego stulecia. Wtedy to dwóch braci ze swoim kolegą, wszyscy z Arabii Saudyjskiej podczas nauki w Stanach Zjednoczonych, zainspirowani zachodnimi grupami grindcore postanowiło założyć zespół muzyczny. W roku 2001 powrócili do swojego rodzinnego kraju i zaczęli pierwsze próby nagrań.
Ze względu na funkcjonujące w kraju uwarunkowania prawne, zabraniające jakichkolwiek publicznych koncertów muzycznych oraz ekstremalny rodzaj wykonywanej muzyki, siłą rzeczy występy zespołu odbywały się w bardzo wąskim gronie zainteresowanych odbiorców. Mimo to grupie udało się w 2005 roku nagrać swoją pierwszą płytę demo zatytułowaną "Colonies". Album wydany w bardzo niskim nakładzie 50 sztuk, jest obecnie rzadkim rarytasem gatunku. Na fali lekkiej odwilży obyczajowej zespół w roku 2007 nagrał kolejną płytę "Cruelty Beyond Conception", jednak dwa lata później w maju 2009 roku podczas prób zorganizowania koncertu w Rijadzie doszło do problemów z obowiązującym prawem a zespół promowanie swojej działalności przeniósł do internetu. Nie mając problemów z graniem muzyki na własne potrzeby miewał kłopoty z zewnętrznymi oznakami działalności, konfiskowano im na granicy koszulki czy nawet jedyny banner zespołu wykorzystywany na koncertach.
Traktowany początkowo jako ciekawostka zespół, który wystąpił publicznie po raz pierwszy w 2010 roku w Nowym Jorku oraz Houston, z czasem wypracował sobie uznanie i zaczął dostawać zaproszenia na największe festiwale świata muzyki ekstremalnej. Grupa wystąpiła m.in. w Stanach Zjednoczonych w ramach Maryland Deathfest w 2011 oraz 2014 roku, wraz z Hate Eternal w Dubaju w latach 2012 i 2013, Obscene Extreme Festival 2012 w Czechach, wraz z Napalm Death podczas Obscene Extreme America w Meksyku w roku 2013, Obscene Extreme America 2015 w Montrealu w Kanadzie, Resurrection Metal Night 2015 w Dubaju czy Dominion Edition I w Dubaju w 2016 roku.
W roku 2012 ukazał się pierwszy pełnometrażowy album zespołu zatytułowany "Slaves to Conformity", w nagraniu którego wziął udział znany perkusista Kevin Talley (Six Feet Under, Dååth) a w roku 2016 zespół nagrał kilka nowych utworów anonsujących nową, niewydaną jeszcze płytę. Materiał na tę płytę prezentowany jest obecnie na koncertach ,w tym na mających się odbyć w tym roku (2017) takich festiwalach jak ponownie Obscene Extreme w Czechach czy w ramach Mighty Sounds w Czechach.
19 kwietnia 2019 roku, pierwszy raz po jedenastu latach od poprzedniej próby, zespół wystąpił z koncertem w Rijadzie.
Styl muzyczny.
Muzyka zespołu to typowe grindcore, trudna do porównania z twórczością innych zespołów na Bliskim Wschodzie, ze względu na zasadniczo brak podobnych grup. Zespół nie ukrywa inspiracji zachodnimi grupami grającymi w tym gatunku takimi jak Napalm Death. Wastwa tekstowa, z racji wykonywanego gatunku praktycznie niezrozumiała porusza m.in. problemy ograniczeń obyczajowych rodzinnego kraju, co widać choćby w tytule ich debiutanckiej płyty czy pochodzących z niej utworów, choć sam zespół odcina się od jakichkolwiek rebelianckich zapędów. Pochodzący z tej płyty utwór “"Ahfad Qabeel"” (Potomkowie Kaina) jest prawdopodobnie pierwszym na świecie nagraniem grindcore wykonywanym w języku arabskim.

</doc>
<doc id="3930056" url="https://pl.wikipedia.org/wiki?curid=3930056" title="TRAPPIST-1e">
TRAPPIST-1e

TRAPPIST-1e – skalista, podobna do Ziemi planeta pozasłoneczna krążącą wokół bardzo chłodnego czerwonego karła TRAPPIST-1 oddalonego o 39 lat świetlnych (około 12 parseków) od Słońca, znajdującego się w gwiazdozbiorze Wodnika.
Odkrycie.
Została odkryta metodą tranzytu przez Kosmiczny Teleskop Spitzera. Jest to czwarta (licząc od gwiazdy) z siedmiu planet znajdujących się w układzie gwiazdy TRAPPIST-1. Jest planetą krążącą w obrębie ekosfery układu, w związku z czym istnieje prawdopodobieństwo, że na jej powierzchni występuje woda w stanie ciekłym.

</doc>
<doc id="3930058" url="https://pl.wikipedia.org/wiki?curid=3930058" title="Potłumek trwałowieczek">
Potłumek trwałowieczek

Potłumek trwałowieczek ("Weissia longifolia" Mitt.) – gatunek mchu należący do rodziny płoniwowatych ("Pottiaceae" Schimp.). Mech niewielkich rozmiarów, rozpowszechniony na półkuli północnej.
Rozmieszczenie geograficzne.
Występuje w Europie, Ameryce Północnej, Azji (Chiny, Indie, Pakistan, Rosja), Japonii i północnej Afryce. W Polsce podawany m.in. z obszaru województwa śląskiego.
Biologia i ekologia.
Rośnie na leśnej ziemi, skałach lub głazach. Spotykany także na cienkiej warstwie gleby na ocienionych skałach.
Systematyka i nazewnictwo.
Synonimy: "Astomum acuminatum" Dixon &amp; Thér., "Astomum intermedium" Péterfi, "Phascum crispum" Hedw., "Weissia aciculata" Mitt., "Weissia convolutacea" Mitt.
Zagrożenia.
W Polsce gatunek nie jest zagrożony. Został wpisany na czerwoną listę mszaków województwa śląskiego z kategorią zagrożenia LC (najmniejszej troski, stan na 2011 r.). W Czechach nadano mu kategorię LC (2005 r.), na Słowacji kategorię NT (bliski zagrożenia, 2001 r.).

</doc>
<doc id="3930060" url="https://pl.wikipedia.org/wiki?curid=3930060" title="Maria Ostrowska">
Maria Ostrowska

Maria Ostrowska (ur. 19 maja 1906 w Rumianie, zm. 10 października 2000) – polska nauczycielka, pierwsza komendantka Hufca i Chorągwi Harcerek w Wolnym Mieście Gdańsku, uznawana za bohaterkę Chorągwi Gdańskiej ZHP.
Życie prywatne.
Urodziła się 19 maja 1906 w Rumianie, pow. lubawski. Ojciec Franciszek (1878-1958) posiadał 63 ha gospodarstwo rolne. W czasie plebiscytu 1920 działała aktywnie na rzecz przyłączenia terenów przygranicznych do Polski. Mama Weronika (1880-1972) z domu Kalisz prowadziła dom i wychowała 11 dzieci. Maria była najstarszą córką, posiadała 2 braci i 8 sióstr. Obaj bracia zginęli w II wojnie światowej, Franciszek (1912-1943) był księdzem wikariuszem w Grodzicznie, zmarł w obozie koncentracyjnym w Dachau. Tadeusz (1909-1940) został rozstrzelany przez Niemców k/ Krakowa. Siostry: Urszula Wolnik (1907 – 1984), Aleksandra Szczepańska (1910-1995), prowadziła z mężem gospodarstwo rolne w Gronowie, Janina Cieszyńska (1913-2012), była nauczycielką zawodu, Zofia Ułanowska (1915-1981) była nauczycielką, Irena Ostrowska (1916-2007) była zakonnicą, Kazimiera Cieślak (1919-2011), była księgową, Stanisława Krajewska (1921) prowadziła z mężem gospodarstwo rolne i Krystyna Guzik (1924-2001), była księgową. Egzamin maturalny druhna Maria zdała w Liceum Handlowym w Bydgoszczy, w roku 1926. Przez następne 4 lata studiowała w Poznaniu w Wyższej Szkole Handlowej. Po jej ukończeniu w 1930 otrzymała Dyplom Nauk Handlowych. Za bardzo dobre wyniki w nauce otrzymała stypendium na dalsze studia w Akademii Handlowej w Antwerpii. Nie podjęła jednak tych studiów, wybrała pracę w Wolnym Mieście Gdańsku. Została nauczycielką w Polskich Szkołach Handlowych Macierzy Szkolnej, w latach 1930–1939 uczyła przedmiotów handlowych i gimnastyki. W lipcu 1939 ze względów bezpieczeństwa, na polecenie Komisariatu Generalnego RP w Gdańsku, przeprowadziła się do Gdyni. Niedługo dojeżdżała do pracy w Gdańsku. W Gdyni zastał ją wybuch wojny. W pierwszych dniach września zorganizowała z harcerkami w budynku Sądu Okręgowego pomoc żywnościową i odzieżową dla uciekinierów i więźniów. Przed zapowiedzianą akcją wysiedleńczą Polaków z Gdyni, w październiku 1939 r. opuściła miasto. Wraz z koleżanką rowerami wyjechały do Stężycy na plebanię wujka ks. Franciszka Kalisza (1877-1953), a następnie dalej w okolice Lubawy. Rodzice Marii w 1940 zostali wysiedleni przez Niemców ze swojego gospodarstwa i przebywali u rodziny Śliwińskich. Maria ukrywała się przez okres okupacji u dalszych krewnych w Brzoziu i Małym Głęboczku koło Lubawy. Po wojnie wróciła na Wybrzeże i z ogromnym zapałem, za zgodą gdańskiego Kuratora Oświaty rozpoczęła organizację średniego szkolnictwa administracji i handlu. Ze względu na ogromne zniszczenia wojenne Gdańska postanowiła utworzyć nową szkołę w Sopocie i otrzymała na ten cel budynki przy ul. Kościuszki. Sama również zamieszkała w tym mieście do końca życia. Przy wielkim jej zaangażowaniu powstało Gimnazjum i Liceum Handlowe wraz z internatem (początkowo zwane Kupieckim). Pozyskała także od miasta dom przy ul. Curie Skłodowskiej na mieszkania dla nauczycieli. W nowo otwartej szkole bardzo bogata i rozwinięta była działalność kół i organizacji młodzieżowych w tym harcerstwa. Szkoła posiadała własną orkiestrę, chór i już w 1946 zorganizowała międzyszkolny turniej w siatkówkę. Na początku lat 50. zaostrzyły się w całym kraju warunki polityczne i dla przedwojennej nauczycielki, bardzo religijnej ziemianki, która nie gwarantowała socjalistycznego wychowania młodzieży, nie było miejsca w oświacie. Mimo znaczących osiągnięć w kierowaniu utworzoną po wojnie szkołą musiała pożegnać się z funkcją dyrektora. W 1951 r. była jeszcze krótki czas dyrektorem Liceum Pracy Społecznej dla Pracujących, a następnie kierownikiem Spółdzielni ARS „Cepelia” w Gdańsku. Jej rodzice po wojnie, ponownie zostali wyrzuceni ze swojego domu, ojciec został aresztowany, majątek w Rumianie rozparcelowano, a w rodzinnym domu zamieszkali obcy ludzie. Maria, jako najstarsza córka w rodzinie, wspierała młodsze siostry. Cztery wraz z rodzinami osiedliły się w Sopocie. Mieszkanie przy ul. Abrahama 6, gdzie przez wiele lat żyła Maria, był rodzinnym domem. Tam przy wspólnym świątecznym stole zbierała się zawsze cała liczna rodzina. Maria pomagała siostrom znaleźć pracę i mieszkania. Chciała też być bliżej rodziny i pracować w miejscu zamieszkania. Otrzymała pracę w nowo tworzącej się Spółdzielni Pracy „Śnieżka” i wkrótce objęła stanowisko prezesa firmy. Spółdzielnia pod jej kierownictwem stała się prężnym przedsiębiorstwem usługowym, obejmującym obszar całego województwa. Powstały zakłady specjalistyczne, prowadzono specjalne usługi dla statków poprzez przedsiębiorstwo „Baltona”. Jako szef firmy dbała o warunki pracy, by były bezpieczne i mniej uciążliwe. Rozwinęła działalność socjalną dla pracowników. Kierując firmą wspierała materialnie Domy Dziecka w Sopocie oraz otaczała opieką dzieci w Sanatorium Reumatologicznym. Na podstawie decyzji sądu przyznano jej opiekę nad dwojgiem sierot, bliźniąt z domu dziecka. Troszczyła się o ich wychowanie do czasu osiągnięcia przez nich pełnoletniości. Pełniła także zaszczytne funkcje w spółdzielczości, w organizacjach wojewódzkich i krajowych. Przed przejściem na emeryturę, za zgodą Ministerstwa Oświaty i Wychowania utworzyła średnią szkołę zawodową w branży „konserwator wyrobów włókienniczych”. W roku 1970 przeszła na emeryturę. Przez wiele lat pracownicy pamiętali o swojej przełożonej, zapraszali na spotkania i odwiedzali ją w domu. Zmarła 10 października 2000 i spoczywa na cmentarzu katolickim w Sopocie.
Harcerstwo.
Maria wstąpiła do harcerstwa, jako uczennica progimnazjum w Lubawie w 1923, prowadziła zastęp. Jej drużynowy, profesor Wilhelm Słaby tak ją wspomina: „Zastęp żeński prowadziła Maria Ostrowska taktowna, zrównoważona, bardzo inteligentna uczennica, później profesorka i komendantka Chorągwi Gdańskiej (żeńskiej)” (SBZL, t. I). Po przyjeździe do Gdańska rozwijała działalność harcerek. Założyła Drużynę Harcerek im. Królowej Jadwigi w następnym roku, kolejną III Drużynę Harcerek im. Marii Konopnickiej. W 1931, kiedy utworzono hufiec harcerek, druhna Maria została jego komendantką. Z jej inicjatywy powstało wiele nowych drużyn i gromad zuchowych w dzielnicach Gdańska: na Siedlcach, w Brzeźnie, Nowym Porcie oraz w Pruszczu Gdańskim i Pszczółkach. Wzrosła liczba harcerek, zuchów i drużyn. Kiedy rozpoczynała pracę, hufiec liczył 79 harcerek i zuchów skupionych w 3 drużynach, a w 1935 było już 12 drużyn i tyle samo gromad zuchowych skupiających 285 harcerek i 291 zuchów. W 1935 GK ZHP powołała w Gdańsku Chorągiew Harcerek, a druhna Maria została pierwszą komendantką Chorągwi. Poprowadziła 60 osobową reprezentację swojej Chorągwi na Jubileuszowy Zlot ZHP w Spale. Oprócz funkcji komendantki chorągwi, kierowała pracą Wydziału Zuchów, Referatu Żeglarskiego i Referatu Sportu. Z jej inicjatywy powstała I Morska Drużyna Harcerek „Wichry Bałtyku”, która później zasłynęła doskonałym przygotowaniem specjalistycznym i rejsami drużyny na s/y Korsarz do portów Skandynawii w latach 1938 i 1939. Dziewczęta wzbudzały powszechny podziw nie tylko swoimi umiejętnościami prowadzenia jachtu, ale też urodą, pięknym mundurem i zachowaniem. Wspólnie z Alfem Liczmańskim, komendantem Chorągwi Harcerzy, który uczył także w Polskich Szkołach Handlowych, organizowała wycieczki, obozy i kursy harcerskie w głąb kraju. Wyprawy te przyczyniały się do wzbogacenia wiedzy ich uczestników z zakresu historii, kultury i geografii Polski oraz rozwijały język ojczysty i uczucia patriotyczne. Druhna Maria nie ograniczała swojej działalności społecznej tylko do podstawowych funkcji wychowawczych. Była członkiem Zarządu Okręgu ZHP w Gdańsku, członkiem ZNP, należała do Gminy Polskiej – Związku Polaków, Towarzystwa Gimnastycznego Sokół oraz Towarzystwa Przyjaciół Nauki i Sztuki. Po reaktywowaniu ZHP, włączyła się do pracy harcerskiej. W 1958 została przewodniczącą Komisji Historycznej Chorągwi. Z przedwojennymi harcerzami pracowała nad zebraniem i opracowaniem dokumentacji o harcerstwie w Wolnym Mieście Gdańsku. Materiały te zostały zdeponowane w Bibliotece PAN w Gdańsku. W październiku 1970 roku Hufiec Gdańsk – Śródmieście przyjął imię hm. Alfa Liczmańskiego. Na uroczystość nadania imienia zaproszono przedwojennych gdańskich harcerzy. Spotkanie to zaowocowało założeniem Kręgu byłych Harcerzy Wolnego Miasta Gdańska. Przewodniczącą kręgu wybrano Marię Ostrowska. Krąg przez wiele lat spotykał się raz w miesiącu na zbiórkach w Domu Harcerza. Zbierał wspomnienia i opracowania o działalności przedwojennej harcerzy oraz o ich wojennych losach. Członkowie kręgu bywali na zbiórkach i uroczystościach harcerskich, przekazując młodzieży historię i tradycje organizacji oraz pamięć o harcerskich bohaterach. W 1978 roku otrzymała stopień harcmistrzyni. Druhna Maria cieszyła się wielkim autorytetem i szacunkiem wśród swoich wychowanków i harcerzy. W czasie stanu wojennego na jej adres przychodziły paczki z żywnością i odzieżą od harcerzy z Kanady. Druhna Maria, mimo sędziwego wieku, jeden pokój swojego mieszkania przeznaczyła na magazyn i zajęła się dystrybucją zagranicznych darów.

</doc>
<doc id="3930063" url="https://pl.wikipedia.org/wiki?curid=3930063" title="Weissia longifolia">
Weissia longifolia



</doc>
<doc id="3930064" url="https://pl.wikipedia.org/wiki?curid=3930064" title="Speed (kolejka górska)">
Speed (kolejka górska)

Speed Water Coaster – stalowa wodna kolejka górska firmy Intamin w parku Energylandia w Polsce. Przy spadku z wysokości 50 m i prędkości 101 km/h jest najwyższą ("ex aequo" z kolejką Divertical w parku Mirabilandia we Włoszech) i najszybszą wodną kolejką górską na świecie. 
Historia.
Budowa kolejki wodnej w parku Energylandia została ogłoszona w październiku 2016 roku, obok innych atrakcji planowanych na sezon 2017.
Kolejka została otwarta 2 kwietnia 2018 roku, wraz z początkiem sezonu 2018.
Opis przejazdu.
Łódka mieszcząca 10 osób opuszcza stację po pochylni i wypływa na tor wodny, który łagodnym slalomem w lewo prowadzi ją do głównej wieży kolejki. Na jej szczyt łódka wciągana jest przy pomocy pionowej windy. Następnie łódka zjeżdża z wysokości 50 m po pochylonym pod kątem 45° torze. U podnóża pierwszego spadku przejeżdża ona przez pierwszy segment wodny, po czym pokonuje niskie wzniesienie, skręca w lewo, wykonuje prawoskrętną spiralę 360°, po czym wpada do kanału z wodą generując drugi, silniejszy, efekt "splash". Po wyhamowaniu łódki przez wodę, wraca ona powoli na stację.
Miejsce w rankingach.
Kolejka "Speed" otrzymała nagrodę "Park World Excellence Awards Europe" dla najlepszej wodnej atrakcji roku 2018 w Europie.

</doc>
<doc id="3930066" url="https://pl.wikipedia.org/wiki?curid=3930066" title="Jerzy Jasiński (malarz)">
Jerzy Jasiński (malarz)

Jerzy Jasiński – polski artysta malarz.
Życiorys.
Ukończył Państwowe Liceum Sztuk Plastycznych w Nałęczowie. W latach 1983 – 1988 studiował na Wydziale Malarstwa w Akademii Sztuk Pięknych w Warszawie. Dyplom otrzymał w roku 1988 w pracowni prof. Rajmunda Ziemskiego, wraz z aneksem z malarstwa ściennego pod kierunkiem Edwarda Tarkowskiego. Jego prace znajdują się w zbiorach prywatnych w kraju i zagranicą. Zajmuje się malarstwem sztalugowym, rysunkiem i technikami ściennymi. Wykonał cykle prac: „W ogrodzie”, „Wypędzeni z raju”, „Próba podziału”. „Obrazy XXI wieku”, „Poszukiwanie muzyki” oraz cykl obrazów dedykowanych Papieżowi Janowi Pawłowi II. Uczestniczył w kilkudziesięciu wystawach indywidualnych i zbiorowych. Należy do Okręgu Warszawskiego Związku Polskich Artystów Plastyków. Artysta mieszka w Mławie.
Jego reprodukcja obrazu Petera Paula Rubensa "Zwiastowanie Najświętszej Maryi Pannie przez Anioła Gabriela" wisi w Parafii Rzymskokatolickiej pw. św. Wojciecha w Stupsku.

</doc>
<doc id="3930068" url="https://pl.wikipedia.org/wiki?curid=3930068" title="Kifri">
Kifri

Kifri (arab. كفري, "Kifrī") – miasto w Iraku, w muhafazie Dijala, siedziba administracyjna kady Kifri. W 2013 roku liczyło ok. 21 tys. mieszkańców.
Większość mieszkańców miasta stanowią Turkmeni Iraccy. Jest ono przedmiotem sporu pomiędzy rządem w Bagdadzie a Kurdami.
Wpływy kurdyjskie w mieście są nadal silne. W październiku 2013 roku w Kifri odbył się festiwal poezji kurdyjskiej.

</doc>
<doc id="3930076" url="https://pl.wikipedia.org/wiki?curid=3930076" title="Looking Down Yosemite Valley, California">
Looking Down Yosemite Valley, California

Looking Down Yosemite Valley, California – obraz olejny namalowany przez amerykańskiego malarza niemieckiego pochodzenia Alberta Bierstadta w 1865, znajdujący się w zbiorach Birmingham Museum of Art w amerykańskim mieście Birmingham (stan Alabama).
W poszukiwaniu nowych inspiracji, Bierstadt dołączył do wyprawy przez Góry Skaliste w 1859. Tam odkrył majestatyczne widoki, które stały się znakiem rozpoznawczym jego późniejszych dzieł. Podczas drugiej wyprawy w 1863 dotarł m.in. do Yosemite Valley w Kalifornii – szkice które wykonał podczas tej wyprawy dostarczyły pejzaży dla niektórych z jego najwspanialszych obrazów, w tym "Looking Down Yosemite Valley, California".
Opis.
Widok Yosemite Valley to nie tylko doskonałe dzieło amerykańskiego krajobrazu, ale także dokument o historii zachodniej ekspansji w Stanach Zjednoczonych ("Boskie Przeznaczenie") – wielkie wymiary tego obrazu (163,8 × 245,1 cm) służą do pokazania „dzikiego” piękna Yosemite Valley. Formacja skalna El Capitan (po prawej) i Sentinel Rock (po lewej) wyglądają potężnie na tle wschodzącego słońca. 
Płótno Bierstadta prezentuje spokój i inspirujący widok amerykańskiego Zachodu – spektakularna, naturalna panorama sugeruje możliwość nowego początku dla osób mieszkających w stanach na Wschodzie zniszczonych w wyniku wojny secesyjnej. 
Co ciekawe artysta nie umieścił na obrazie zwierząt i ludzi, co sugeruje, że ten dziewiczy Eden czeka być zostać odkrytym.

</doc>
<doc id="3930082" url="https://pl.wikipedia.org/wiki?curid=3930082" title="Marwan II">
Marwan II

Marwan II (właśc. Marwan ibn Muhammad ibn Marwan, ; ur. ok. 692, zm. 750) – ostatni kalif z dynastii Umajjadów. Był wnukiem kalifa Marwana I. Doświadczenie wojskowe i polityczne zdobywał w Armenii i Azerbejdżanie. Został kalifem po obaleniu Ibrahima ibn al-Walida. Na lata jego rządów przypadł okres licznych powstań i niepokojów. Utracił władzę i życie w wyniku jednego z nich, powstania Abbasydów.
Pochodzenie i początki kariery.
Był synem Muhammada ibn Marwana i wnukiem kalifa Marwana I. Nie jest znana tożsamość jego matki. Prawdopodobnie była ona niewolną Kurdyjką, która po zwycięstwie kalifa Abd al-Malika nad Abd Allahem ibn az-Zubajrem w 692 roku stała się własnością Muhammada ibn Marwana. Według niektórych przesłanek była już wówczas w ciąży, co oznaczałoby, że Marwan był przyrodnim synem Muhammada. Tezie tej przeczą jednak inne relacje, w tym opis historyka At-Tabariego, według którego Marwan urodził się w roku 695 lub 696.
W początkach swojej kariery wojskowej i politycznej działał głównie w rejonie Kaukazu, Armenii i Azerbejdżanu. W 730 roku uczestniczył w misji do Armenii swojego kuzyna Maslamy ibn Abd al-Malika. Odznaczył się wówczas w walkach, dzięki czemu został mianowany gubernatorem Azerbejdżanu i Armenii. Według At-Tabariego urząd ten objął bezpośrednio po Maslamie w 732 roku. Inne źródła podają zaś, że na tym stanowisku w 734 lub 735 roku zastąpił Sa'ida ibn Amr al-Harashiego.
Podczas swojego namiestnictwa w Azerbejdżanie i Armenii wspierał miejscowy ród Bagratydów przeciwko ich politycznym konkurentom – Mamikonianom. Wygnał z kraju Dawida i Grzegorza Mamikonianów, gdy Ci nie zaakceptowali powołania Aszota Bagrata na stanowisko zarządcy Armenii. W 737 roku wspomagany przez siły armeńskie wyprawił się na Kaukaz. W 744 roku, gdy Jazid III objął władzę w kalifacie po zamordowaniu Al-Walida ibn Jazida, rozważał wyprawienie się na południe w celu walki z nowym władcą. Został jednak powstrzymany przez wykrycie w swojej armii spisku Thabita ibn Nu'ayma, przedstawiciela Jemenitów. Thabit został wówczas aresztowany, zaś Jemenici odesłani do Syrii.
Podczas kilkumiesięcznych rządów Jazida III pozostawał gubernatorem Mezopotamii. Jego siedzibą było wówczas Harran. We wrześniu 744 roku, gdy Jazid został zabity, nie uznał panowania brata dotychczasowego kalifa, Ibrahima ibn al-Walida. Przekroczył wraz ze swoją armią Eufrat i rozpoczął marsz na Damaszek. Początkowo miał prawdopodobnie na celu wyniesienie na tron przetrzymywanych w niewoli synów Al-Walida ibn Jazida. W szybkim tempie zdobył północną Syrię wraz z miastem Hims oraz pokonał Sulajmana ibn Hiszama w bitwie na drodze z Baalbek do Damaszku. Wówczas Ibrahim zbiegł do Palmyry, wcześniej rozkazując zamordować synów Al-Walida.
Rządy w kalifacie.
Po wkroczeniu do Damaszku został obwołany kalifem. W grudniu 744 roku odbyła się baja, zaś Sulajman ibn Hiszam zaakceptował jego władzę. Na początku 745 roku powrócił na krótki czas do Harran. Wkrótce musiał jednak przybyć z powrotem do Syrii, gdzie wybuchły trzy powstania: w Damaszku, Hims i Palestynie. Przywódcą trzeciego z nich był Thabit ibn Nu'aym. Marwan na początku 745 roku zdobył Hims, następnie pokonał siły Jazida ibn Chalida al-Kasriego pod Damaszkiem, wreszcie zwyciężył Thabita pod Tyberiadą. Korzystając z tego zwycięstwo doprowadził do uznania jego synów za następców.
Po stłumieniu ostatnich ognisk oporu w Syrii powołał kontyngent z miejscowej ludności, który przyłączono do wyruszającej do Iraku armii Jazida ibn Hubajry. Gdy wojska te przechodziły w pobliżu Al-Rusafy, gdzie przebywał Sulajman ibn Hiszam, kontyngent syryjski zdezerterował i przyczynił się do wybuchu powstania Sulajmana. Marwan pobił siły Sulajmana pod Kinnesrin, a następnie po raz kolejny zdobył Hims.
Gdy kalif przebywał w Syrii, w Iraku wybuchło powstanie charydżytów. Prowincji tej do powrotu Marwana bronił jego syn, Abd Allah. Latem 746 roku udało się stłumić bunt, zaś w 747 roku Marwan ostatecznie podporządkował sobie Irak. W tym samym roku wybuchło powstanie Abu Muslima w Chorasanie. Kalif nie był w stanie wysłać na czas posiłków tamtejszemu dowódcy, Nasrowi ibn Sajjarowi, gdyż był pochłonięty tłumieniem powstania charydżytów i walkami pomiędzy Jemenitami a Mudarytami. W styczniu 750 roku doszło do bitwy nad Wielkim Zabem. Marwan poniósł w niej klęskę, musiał ratować się ucieczką na drugą stronę rzeki, a następnie z niewielkimi siłami podjął ucieczkę na południowy wschód. Przez siły Abbasydów został dogoniony w Górnym Egipcie. W wyniku niewielkiej potyczki poniósł śmierć.

</doc>
<doc id="3930085" url="https://pl.wikipedia.org/wiki?curid=3930085" title="Kościół Wniebowzięcia Najświętszej Maryi Panny w Krzyżowicach">
Kościół Wniebowzięcia Najświętszej Maryi Panny w Krzyżowicach

Kościół Wniebowzięcia Najświętszej Maryi Panny – rzymskokatolicki kościół filialny należący do Parafii Najświętszego Serca Pana Jezusa w Pogorzeli w dekanacie Brzeg południe archidiecezji wrocławskiej.
Historia kościoła.
Jest to budowla poewangelicka wzniesiona w 1580 roku. Gotyckie prezbiterium powstało na początku XV wieku. W XVII wieku we wnętrzu świątyni zostały wzniesione drewniane empory. W 1830 i 2000 roku kościół był remontowany. W 1945 roku budowla została przejęta przez katolików. W 1963 roku została odkryta polichromia w prezbiterium powstała zapewne w latach 1418 – 1428. Została oczyszczona w latach 80. XX wieku.
Architektura.
Świątynia jest szachulcowa (nawa ma konstrukcję słupowo–ramową). Murowane gotyckie prezbiterium jest trójbocznie zamknięte i oszkarpowane, z boku mieści się zakrystia. Z boku nawy znajduje się kaplica pogrzebowa. Od frontu znajduje się drewniana wieża o konstrukcji słupowej, jej ściany zwężają się ku górnej części. Zwieńcza ją ośmioboczny gontowy iglicowy dach hełmowy. Budowla nakryta jest dachem jednokalenicowym, złożonym z gontów. Wnętrze świątyni jest otynkowane i nakryte drewnianym płaskim stropem podpartym słupami. Chór muzyczny jest podparty słupami i ma prostą linię parapetu. W prezbiterium znajduje się gotycka polichromia figuralna z początku XV wieku naśladująca arrasy. Są na niej przedstawione sceny: Pokłonu Trzech Króli, Ukrzyżowania, Męczeństwa Dziesięciu Tysięcy, postacie Świętego Jerzego i Oblicza Chrystusa. Ołtarz główny ma późnorenesansowe elementy w zwieńczeniu pochodzące z początku XVII wieku. Ambona w stylu późnorenesansowym pochodzi z 1614 roku i ma gotycką podstawę z około XV wieku. Figura anioła w stylu późnobarokowym pochodzi z XVIII wieku i podtrzymuje misę kamiennej chrzcielnicy z około 1500 roku. Witraże powstały w 1907 roku i zostały wykonane przez firmę A. Selera.

</doc>
<doc id="3930089" url="https://pl.wikipedia.org/wiki?curid=3930089" title="Žena v množném čísle (Nezval)">
Žena v množném čísle (Nezval)

Žena v množném čísle – tomik wierszy czeskiego poety Vítězslava Nezvala zaliczający się do surrealistycznej fazy rozwoju jego liryki. Został on opublikowany w 1936.

</doc>
<doc id="3930094" url="https://pl.wikipedia.org/wiki?curid=3930094" title="Arcydzieła Literatury Nowogreckiej">
Arcydzieła Literatury Nowogreckiej

Arcydzieła Literatury Nowogreckiej – seria wydawnicza, której zadaniem jest przedstawienie dzieł literackich napisanych w języku greckim w czasach nowożytnych, do tej pory nieznanych w Polsce i nietłumaczonych na język polski. Seria jest publikowana przez Wydawnictwo DiG. Jej symbolem jest syrena (albo gorgona) z podwójnym ogonem. Dotychczas ukazało się dziesięć tomów.
Redaktorem serii jest profesor Małgorzata Borowska.
Logo serii wiąże się z legendą, według której marynarzom na otwartym, morzu ukazuje się syrena, która zadaje im pytanie: "Czy nadal żyje i panuje", dotyczące króla Aleksandra Macedońskiego, jak też całej tradycji hellenistycznej.
Opis tomów.
W tomie I zostały zaprezentowane utwory z okresu renesansu. Grecka Kreta pozostawała wtedy pod panowaniem Wenecji, dzięki czemu znalazła się w orbicie oddziaływania kultury włoskiej, dominującej w ówczesnej Europie. Do tomu włączono trzy dzieła. Pierwszym z nich jest poemat "Utrudzony" (’Αποκοπος) Bergadisa, opublikowany w Wenecji w 1509. Opowiada on o podróży do świata zmarłych. Był prawdopodobnie pierwszym utworem drukowanym w języku nowogreckim. Na język polski utwór przełożył miarą oryginału (jambicznym piętnastozgłoskowcem) Paweł Majewski. Kolejnym utworem jest sielanka "Piękna Pastereczka" w tłumaczeniu Moniki Mikuły. Trzecim dziełem jest dramat o tematyce religijnej "Ofiara Abrahama" Witsendzosa Kornarosa, uważanego za najwybitniejszego greckiego autora tej epoki. Przekładu dokonał Karol Pacan. 
Tom II zajmuje antologia "Gminna pieśń Greków". Stanowi ona zbiór nowożytnej ludowej poezji greckiej w wyborze, przekładzie i opracowaniu Małgorzaty Borowskiej. W antologii zostały zaprezentowane utwory z cyklu akrytyckiego, towarzyszącego poematowi Bazyli Digenis Akritas, pieśni z cyklu historycznego i cyklu kleftyckiego, pieśni okolicznościowe, miłosne, weselne, świąteczne, kołysanki, dystychy gnomiczne, pieśni wygnańcze, treny i ballady. Publikacja została zadedykowana pamięci wybitnego znawcy i zasłużonego tłumacza literatury nowogreckiej Janusza Strasburgera. Tłumaczka zachowała wersyfikacyjną formę oryginałów, czyli tradycyjny jambiczny piętnastozgłoskowiec. O trudnościach w oddaniu rytmiki pierwowzoru napisała we wstępie.
W tomie III znalazł się poemat romantycznego poety greckiego Dionizjosa Solomosa, "Kobieta z Zakintos" napisany pod koniec lat dwudziestych XIX wieku, ale opublikowany dopiero po stuleciu od powstania w 1927. Utwór ten jest napisany prozą biblijną, podzieloną na wersety. Narratorem opowieści, który mówi o losach tytułowej kobiety z Zakintos jest hieromonach Dionizy. Na język polski poemat przełożyła Monika Mikuła. Oprócz tego do tomu włączony został zbiór ód romantycznego greckiego poety Andreasa Kalwosa "Lira" (gr Λύρα), opublikowany w 1824 w Genewie. Cykl składa się z Prologu i dziesięciu części zatytułowanych kolejno "Wierny Ojczyźnie", "Do Chwały", "Do Śmierci", "Na Święty Zastęp", "Do Muz", "Na Chios", "Na Pargę", "Na Agarenów", "Do Wolności" i "Ocean". Liryki Kalwosa charakteryzują się urozmaiconą metryką.
Tom IV i V to antologia ludowej bajkopisarskiej twórczości greckiej w wyborze i (częściowo) przekładzie Małgorzaty Borowskiej, zatytułowana "Bajki, baśnie i bajdy ludu greckiego". Zawiera ona między innymi bajki zwierzęce kontynuujące tradycję Ezopa. Autorami przekładów są oprócz antologistki jej studenci, Katarzyna Ceynowa, Katarzyna Chruszczewska, Paulina Dobosz, Kaja Dybowska, Małgorzata Eder, Dorota Gorczyca, Katarzyna Jaworska, Małgorzata Kazimierska, Marcin Korzeniowski, Konrad Kuczara, Małgorzata Liśkiewicz, Łukasz Dawid, Katarzyna Nodzykowska, Karolina Obuch, Paulina Owczarzak, Anna Rzeżuchowska, Małgorzata Siwicka, Natalia Sokólska, Ewelina Wdzięczna, Monika Wiśniewska i Dariusz Wycisło.
Tom VI, o objętości ponad 550 stron, poświęcony został epistolografii. Zawiera, jak wskazuje tytuł "Wybór listów", próbkę korespondencji Adamandiosa Koraisa.
Tom VII zawiera trudne do sklasyfikowania pod względem gatunkowym, będące komentarzem do edycji Iliady Homera, a zarazem uważane za pierwszą grecką powieść albo powiastkę filozoficzną dzieło wspomnianego przed chwilką Adamandiosa Koraisa (1748-1833) "Papatrechas" (O Παπατρέχας) w przekładzie Małgorzaty Borowskiej. 
Tom VIII, liczący niemal 800 stron, zawiera dzieło Janisa Makrojanisa pod tytułem "Topornym piórem". Podtytuł wyjaśnia, że są to "Pamiętniki z powstania greckiego i pierwszych lat wolności".
Dwa ostatnie tomy, liczące w sumie 890 stron, zawierają dwa cykle opowiadań Aleksandrosa Papadiamandisa "Sny na różanych wybrzeżach" i "Opowieści wyspy Skiatos".

</doc>
<doc id="3930097" url="https://pl.wikipedia.org/wiki?curid=3930097" title="Bitwa na Cable Street">
Bitwa na Cable Street

Bitwa na Cable Street – bitwa pomiędzy manifestacją Brytyjskiej Unii Faszystów, londyńską policją, nadzorującą ich marsz, i lokalnymi antyfaszystami, (m.in. anarchistami, socjalistami, komunistami, Żydami, Irlandczykami), która odbyła się 4 października 1936. Większość manifestantów i kontrmanifestantów przybyła do East Endu właśnie z tej okazji. Oswald Mosley, przywódca skrajnych prawicowców, chciał, by ulicami wschodniego Londynu przeszli faszyści, wzorujący się na włoskich Czarnych Koszulach.
Podłoże.
„Board Deputies of British Jews”, organizacja zrzeszająca brytyjskich Żydów, ogłosiła przed marszem, że będzie on miał charakter antysemicki i zaleciła judaistom trzymanie się od niego z daleka. Komunistyczna Partia Wielkiej Brytanii zapowiedziała, że poprowadzi blokadę przejścia. W związku z dużym prawdopodobieństwem wystąpienia przemocy w razie konfrontacji obu manifestacji rząd brytyjski długo się zastanawiał, czy zezwolić faszystom na przejście. Kiedy Brytyjska Unia Faszystów ostatecznie otrzymała zgodę, do jej ochrony przydzielona została duża ilość policji.
Przebieg bitwy.
W dniu marszu grupy antyfaszystowskie zaczęły budowę barykad na trasie marszu BUF. Znajdowały się one przy skrzyżowaniu z Christian Street i ciągnęły się w jej zachodnią stronę. Około 20 000 antyfaszystów natknęło się na 6000 policjantów, próbujących utorować drogę dla 2000–3000 faszystów. Rozpoczęła się bitwa. Walczący używali kijów, kamieni, butelek, nóg od stołów i innych, improwizowanych broni. Śmieci, zgniłe warzywa i różne nieczystości były rzucane w stronę członków BUF przez kobiety z okien domów na Cable Street. Po serii chaotycznych potyczek Oswald Mosley zgodził się, by odwołać marsz, w obawie przed rozlewem krwi. Faszyści ewakuowani zostali w stronę Hyde Parku, w czasie, gdy antyfaszyści zajęci byli starciem z policją. Około 150 protestujących zostało aresztowanych. Kilku policjantów zostało zatrzymanych przez kontrmanifestantów. W walkach rannych zostało około 175 osób, w tym policjanci, kobiety i dzieci.
Pokłosie bitwy.
Większość aresztowanych antyfaszystów zostało ukaranych mandatami za napaść na policjantów w wysokości 5 funtów. Niektórzy z nich zostali skazani na 3 miesiące ciężkich robót. Bitwa na Cable Street była główną przyczyną wydania przez rząd brytyjski Public Order Act 1936, który zakazywał BUF noszenia partyjnych strojów podczas marszów i używania obraźliwych słów, a policji na wniosek ministra spraw wewnętrznych umożliwiał przerywanie takich demonstracji. Był to duży cios dla faszystów, gdyż uliczne marsze i wiece stanowiły ważną część ich aktywności.
Upamiętnienie.
W 1980 na ścianie ratusza św. Jerzego, znajdującego się w East Endzie, powstał duży mural przedstawiający bitwę. W 2011, w 75 rocznicę starcia, mural został odnowiony. Ponadto, na budynku przy Dock Street wisi czerwona tabliczka, upamiętniająca wydarzenie.
Odniesienie do bitwy na Cable Street zawarto w utworze pt. "They Shall Not Pass" na albumie "Wanderer" z 2016, niemieckiej grupy muzycznej Heaven Shall Burn.

</doc>
<doc id="3930098" url="https://pl.wikipedia.org/wiki?curid=3930098" title="Technologia żywności i żywienia">
Technologia żywności i żywienia

Technologia żywności i żywienia – dyscyplina naukowa znajdująca się dziedzinie nauk rolniczych w obszarze nauk rolniczych, leśnych i weterynaryjnych.
Zajmuje się metodami wytwarzania, przetwarzania, utrwalania i przechowywania żywności. 
Technologia żywności i żywienia jest jednym z kierunków studiów prowadzonych na uczelniach. Jest to kierunek studiów związany z naukami technicznymi, chemicznymi i biologicznymi. Zgodnie ze standardami kształcenia obejmuje on podstawy produkcji żywności i żywienia człowieka. 
W ramach kształcenia studenci poznają:

</doc>
<doc id="3930104" url="https://pl.wikipedia.org/wiki?curid=3930104" title="Ćitrakot Dźharna">
Ćitrakot Dźharna

Ćitrakot Dźharna (hindi चित्रकोट जलप्रपात, trl. "Citrakoṭ Jharnā", ang. "Chitrakote Falls") – wodospad w Indiach, w stanie Ćhattisgarh, w dystrykcie Bastar, na rzece Indrawati – dopływie Godawari, o wysokości około 30 metrów. Nazywany bywa "Niagarą Indii" lub "Małą Niagarą".
Wodospad położony jest około 45 km na zachód od Dźagdalpur, w środkowej części gór Windhja Parwat-śreni. Jest najszerszym wodospadem w Indiach. Próg wodospadu, w kształcie podkowy, ma szerokość około 300 metrów. Jest jednym z sześciu indyjskich wodospadów zaklasyfikowanych jako miejsca dziedzictwa geologicznego ("geoheritage sites"). Największy przepływ wody przypada na okres od lipca do października i związany jest z porą monsunową.
Ma duże znaczenie dla ruchu turystycznego w regionie. W opublikowanym w 2003 przez indyjskie Ministerstwo Turystyki i Kultury planie zrównoważonego zarządzania turystyką w Ćhattisgarh wodospad wymieniany jest jako główna atrakcja turystyczna stanu. Szacuje się, że w weekendy miejsce to odwiedza od 300 do 500 osób, głównie ze stanu Ćhattisgarh, w tym przede wszystkim z Dźagdalpur, ale także ze stanów sąsiednich: Andhra Pradeś, Madhja Pradeś i Orisy. Według szacunków turystów zagranicznych jest około 30–50 w sezonie, głównie z USA i Europy.
Wodospad położony jest w Parku Narodowym Kangra Ghati. Na lewym brzegu progu wodospadu znajduje się niewielka hinduistyczna świątynia poświęcona Śiwie.

</doc>
<doc id="3930112" url="https://pl.wikipedia.org/wiki?curid=3930112" title="Wydrzyk brunatny">
Wydrzyk brunatny

Wydrzyk brunatny ("Stercorarius antarcticus") – gatunek dużego ptaka z rodziny wydrzyków (Stercorariidae). Zamieszkuje wody półkuli południowej. Nie jest zagrożony wyginięciem.
Taksonomia.
Po raz pierwszy gatunek opisał René Lesson w 1831 na podstawie holotypu z Falklandów. Nadał nowemu gatunkowi nazwę "Lestris antarcticus". Obecnie (2021) Międzynarodowy Komitet Ornitologiczny (IOC) umieszcza wydrzyka brunatnego w rodzaju "Stercorarius". Wyróżnia 3 podgatunki. "S. antarcticus" bywał uznawany za jeden gatunek wraz z wydrzykiem wielkim ("S. skua"), jednak badania mtDNA, upierzenie i wymiary wskazują na odrębność tych dwóch taksonów. Podgatunek "S. a. lonnbergi" bywał podnoszony do rangi gatunku. Proponowane podgatunki "S. a. clarkei" i "S. a. intercedens" zsynonimizowano z "S. a. lonnbergi".
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 52–64 cm, rozpiętość skrzydeł 126–160 cm, masa ciała 1200–2100 g. Upierzenie w większości brązowe, niektóre z piór mają jednak białe zakończenia. Pod koniec sezonu lęgowego, wraz z postępującym niszczeniem piór, białe końcówki zyskuje coraz więcej piór. Dziób szaroczarny, tęczówka jasnobrązowa, nogi ciemnoszare. Wymiary szczegółowe dla "S. a. lonnbergi": długość skrzydła u samców 405−427 mm, u samic 389–450 mm; długość ogona u samców 152–172 mm, u samic 155–165 mm; długość górnej krawędzi dzioba u samców 46–52 mm, u samic 47–56 mm; długość skoku u samców 57–77 mm, u samic 67–78 mm.
Ekologia i zachowanie.
Typowo dla ptaków pelagicznych, wydrzyki brunatne po zakończeniu lęgów opuszczają stały ląd, wracając na niego ponownie dopiero w celu rozrodu. Swoje gniazda budują w miejscach pozbawionych śniegu. Żywią się jajami i pisklętami pingwinów, petrelkami, petrelami, nawałnikami i burzykami, rybami i innymi zwierzętami wodnymi oraz odpadkami. Odbierają także zwrócony pokarm innym ptakom. 
Lęgi.
Okres lęgowy trwa od października do grudnia. Gnieżdżą się w luźnych koloniach; największe odnotowane zagęszczenie wyniosło 132 pary na km². Gniazda budują z porostów, traw i mchów. Składają 1 lub 2 jaja pokryte brązowymi, zielonymi i czarnymi plamami. Inkubacja trwa 28–32 dni. Pisklęta mają jednolity kolorystycznie puch barwy od szarej po brązową. Opuszczają gniazdo po kilku dniach. Są w pełni opierzone po około 50 dniach życia. Osiągają dojrzałość płciową po przynajmniej 5 (zazwyczaj 8) latach życia.
Status.
IUCN uznaje wydrzyka brunatnego za gatunek najmniejszej troski (LC, "Least Concern"). W 1996 roku liczebność światowej populacji szacowano na około 26–28 tysięcy dorosłych osobników. Trend liczebności populacji uznawany jest za spadkowy.

</doc>
<doc id="3930117" url="https://pl.wikipedia.org/wiki?curid=3930117" title="Wrocław Open 2017">
Wrocław Open 2017

Wrocław Open 2017 – tenisowy turniej ATP kategorii ATP Challenger Tour w sezonie 2017 z cyklu Wrocław Open rozgrywany w dniach 27 lutego–5 marca 2017 roku we Wrocławiu na kortach twardych w hali „Orbita” o puli nagród wynoszącej 85 000 euro.

</doc>
<doc id="3930127" url="https://pl.wikipedia.org/wiki?curid=3930127" title="Cuyuni-Mazaruni">
Cuyuni-Mazaruni

Cuyuni-Mazaruni, Region 7 – jeden z dziesięciu regionów Gujany położony w zachodniej części państwa. Na północy graniczy z regionem Barima-Waini, od północnego wschodu z Essequibo Islands-West Demerara i Pomeroon-Supenaam, od wschodu z Upper Demerara-Berbice, od południa z Potaro-Siparuni i z brazylijskim stanem Roraima, a od zachodu z wenezuelski stanem Bolívar. Stolicą regionu jest Bartica. Pozostałe miejscowości to m.in. Issano, Isseneru, Kartuni, Peters Mine, Arimu Mine, Kamarang, Keweigek, Imbaimadai, Tumereng i Kamikusa.
Geografia.
Większość powierzchni regionu zajmuje przeważnie porośnięta lasem równikowym Wyżyna Gujańska. W części pasma Pacaraima, leżącego w obszarze regionu znajdują się góry Ayanganna i Roraima, na której znajduje się trójstyk granic Brazylii, Gujany i Wenezueli. W części Roraimy należącej do Gujany leży najwyżej położony punkt w państwie - 2762 m n.p.m. Przez region przepływają rzeki Cuyuni, Puruni i Mazaruni, która w pobliżu Bartici uchodzi do Essequibo.
Gospodarka.
Większość mieszkańców regionu zatrudnionych jest górnictwie, przy wydobyciu złota i diamentów. Największym przedsiębiorstwem branży górniczej w regionie jest Omai Gold Mines Ltd. Poniżej górnego biegu rzeki Mazaruni rząd planuje budowę elektrowni wodnej, której zadaniem byłaby produkcja energii elektrycznej dla mieszkańców regionu. Miałaby również wspomóc jego rozwój. W kilku indiańskich osadach w paśmie górskim Pacaraima uprawiana jest roślinność, głównie na potrzeby mieszkańców osiedli wybudowanych przy kopalniach.
Demografia.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 20 280 mieszkańców. Cuyuni-Mazaruni jest największym po Upper Takutu-Upper Essequibo regionem pod względem powierzchni i najmniejszym po Potaro-Siparuni pod względem populacji. Jest drugim najrzadziej zaludnionym regionem Gujany po Upper Takutu-Upper Essequibo.
Miejscowości.
Miejscowości w regionie Cuyuni-Mazaruni:

</doc>
<doc id="3930135" url="https://pl.wikipedia.org/wiki?curid=3930135" title="La Saletta (Zahradníček)">
La Saletta (Zahradníček)

La Saletta – poemat czeskiego poety katolickiego Jana Zahradníčka, opublikowany pośmiertnie w 1990 w tomie "Rouška Veroničina. La Saletta. Znamení moci". Utwór jest napisany wierszem wolnym.

</doc>
<doc id="3930136" url="https://pl.wikipedia.org/wiki?curid=3930136" title="Rezydencja Piękna Nova w Warszawie">
Rezydencja Piękna Nova w Warszawie

Rezydencja Piękna Nova – apartamentowiec na Śródmieściu Południowym w Warszawie, który stanowi połączenie kamienicy stylizowanej na XIX-wieczną architekturę z nowoczesną zabudową. Powstał w latach 2008-2010 według projektu pracowni Andrzeja Bulandy i Włodzimierza Muchy.
Historia.
Niegdyś w miejscu dzisiejszego apartamentowca znajdował się pałacyk będący siedzibą Ambasady Niemiec. W 1939 w wyniku bombardowania Warszawy w czasie II wojny światowej przez Luftwaffe budynek spłonął, a po wojnie go zburzono. Wycięto też drzewa. W okresie powojennym działka stanowiła zaplecze kamieniarskie budowy pobliskiej Marszałkowskiej Dzielnicy Mieszkaniowej. Później pojawiła się także koncepcja usytuowania na tym terenie nowego obiektu Biblioteki Publicznej m.st. Warszawy, ale nie doszła do skutku ze względu transformacji ustrojowej w Polsce, w wyniku której w latach 90. działka trafiła w ręce prywatne. Do 2008 działka była niezabudowana. Przez długi czas pełniła funkcję parkingu obok budynku Telekomunikacji Polskiej.
W 2006 firma Magnus Group zdecydowała się zainwestować działkę na budowę apartamentowca i wybrała w konkursie architektonicznym projekt pracowni Bulanda Mucha Architekci. Zgodnie z oczekiwaniami inwestora projekt miał zakładać luksusowy budynek mieszkalny, który klasyczną estetyką i bogatym detalem odwoływać się będzie do modelu kamienicy typowego dla centrów europejskich miast. Jak stwierdzili architekci, głównym problemem w tym założeniu było „zderzenie wyobrażeń o klimacie istniejących wnętrz historycznych z realiami współczesnej technologii, estetyki i ekonomii”. Autorzy obiektu uwzględnić musieli również uwarunkowania przestrzenne i formalno-prawne wynikające z zapisów miejscowego planu zagospodarowania. W rezultacie zaprojektowali apartamentowiec, który – jak sami oznajmili – charakteryzuje się „niejednorodną, świadomie skontrastowaną estetyką służącą wzbogaceniu odbioru, ale i ukryciu jego ponadnormatywnej skali”.
Prace nad budynkiem trwały w czasie „boomu inwestycyjnego”, jednak już jego realizacja przypadła na okres kryzysu, dlatego architekci musieli zastosować szereg uproszczeń i zrezygnować z wielu detali. Ukończenie w tym samym czasie I etapu rozbudowy Biblioteki Publicznej m.st. Warszawy (rozbudowa magazynu) dało możliwość na kompozycyjne zamknięcie tego fragmentu ulicy Pięknej.
Architektura.
Budynek przy ul. Pięknej 13 stanowią dwie części różniące się wysokością i całkowicie pod względem estetycznym. Granicę między nimi określa charakterystyczny uskok w linii zabudowy. Niższa, pięciopiętrowa zgodnie z zamysłem projektowym ma budzić skojarzenia z warszawskimi kamienicami – otynkowana na biało, z boniowanym parterem, balkonami osłoniętymi kutymi balustradami i uskrzydloną rzeźbą na dachu. Jest dopełnieniem jednorodnego bloku zwartej XIX-wiecznej zabudowy pierzejowej.
Wyższa o kondygnację druga część ma charakter współczesnej architektury. Elewacja kreowana jest przez rzędy rozciągniętych na wysokość całej kondygnacji okien przesłonięta jest kratownicą z piaskowca. Wewnątrz działki budynek podzielony jest na dwa skrzydła, pomiędzy którymi znajduje się patio z roślinnością.
W budynku znajduje się 76 mieszkań o metrażach od 45 do 170 m². Pod nim znajduje się 2-kondygnacyjny parking.
Odbiór.
Apartamentowiec określany jako powstały „na granicy sprzeczności”, ale zgodnie z ideą: „pamięć o historii miejsca i jego współczesne oblicze”. Opisywany również jako kontrowersyjny, jednakże wyznaczający nowe trendy w architekturze. W czerwcu 2011 znalazł się w rankingu Top 10 apartamentowców w Warszawie sporządzonym przez portal „Bryła.pl”.

</doc>
<doc id="3930137" url="https://pl.wikipedia.org/wiki?curid=3930137" title="Prątniczek (roślina)">
Prątniczek (roślina)

Prątniczek ("Microbryum" Schimp.) – rodzaj mchów należący do rodziny płoniwowatych ("Pottiaceae" Schimp.). Przedstawiciele rodzaju występują na całym świecie w strefach klimatu umiarkowanego.
Systematyka i nazewnictwo.
Nazwa rodzaju "Microbryum" pochodzi od greckiego słowa "mikros", czyli „mały”, oraz "bryon", czyli „mech”.
Według "The Plant List" rodzaj "Microbryum" liczy 16 akceptowanych nazw gatunków oraz istnieje ich 25 synonimów.
Wykaz gatunków:

</doc>
<doc id="3930139" url="https://pl.wikipedia.org/wiki?curid=3930139" title="Microbryum">
Microbryum



</doc>
<doc id="3930141" url="https://pl.wikipedia.org/wiki?curid=3930141" title="Shayne Gostisbehere">
Shayne Gostisbehere

Shayne Gostisbehere (ur. 20 kwietnia 1993 w Pembroke Pines) – amerykański hokeista występujący na pozycji obrońcy w Philadelphia Flyers z National Hockey League (NHL). 
Kariera.
Shayne Gostisbehere został wybrany przez Philadelphia Flyers z 78. numerem w trzeciej rundzie NHL Entry Draft 2012. W kwietniu 2014 zawodnik podpisał entry-level contract z Flyers. W listopadzie 2014 zerwał więzadło krzyżowe przednie, co wykluczyło go z gry do końca sezonu 2014–2015. W debiutanckim pełnym sezonie 2015–2016 wybrano go do NHL All-Rookie Team i zajął drugie miejsce w głosowaniu na najlepszego debiutanta. W czerwcu 2017 zawodnik porozumiał się z drużyną z Filadelfii w sprawie 6-letniego kontraktu o wartości 27 mln dolarów.
Nosi przydomek „Ghost”.

</doc>
<doc id="3930143" url="https://pl.wikipedia.org/wiki?curid=3930143" title="Jan Galarowicz">
Jan Galarowicz

Jan Galarowicz (ur. 10 marca 1949 w Łopusznej) – polski filozof i eseista, nauczyciel akademicki i popularyzator filozofii oraz publicysta. Doktor nauk humanistycznych w zakresie filozofii; specjalność: etyka, filozofia człowieka, filozofia współczesna.
Życiorys.
Wykształcenie.
Ukończył Szkołę Podstawową w Łopusznej (1963) i Liceum Ogólnokształcące im. Seweryna Goszczyńskiego w Nowym Targu (1967). W latach 1968–1970 odbył zasadniczą służbą wojskową w Bartoszycach. Ukończył studia pedagogiczne – zawodowe: w zakresie nauczania początkowego z matematyką i magisterskie: w zakresie pedagogiki w Wyższej Szkole Pedagogicznej w Krakowie, uzyskując tytuł magistra nauk pedagogicznych (1977) oraz filozofię na Uniwersytecie Jagiellońskim (1977), uzyskując w 1979 tytuł magistra filozofii (promotorem pracy był prof. Władysław Stróżewski). Również u Stróżewskiego na UJ doktoryzował się z filozofii na podstawie pracy "Człowiek w ujęciu antropologii adekwatnej Karola Wojtyły – Jana Pawła II" (1987). Studiował także teologię. Próba habilitowania się w 1999 na podstawie dwutomowej rozprawy "W drodze do etyki odpowiedzialności" zakończyła się porażką.
Praca naukowo-dydaktyczna.
W latach 1977–1978 był asystentem-stażystą na Politechnice Krakowskiej, a od 1979 do przejścia na emeryturę (w 2015) – asystentem, starszym asystentem i adiunktem w Akademii Górniczo-Hutniczej w Krakowie. Pracował również na UJ (1987–1992), w Papieskiej Akademii Teologicznej w Krakowie (1993–2004) oraz w kilku seminariach duchownych. Wykłada w seminariach. Prowadził lub prowadzi zajęcia m.in. ze wstępu do filozofii, historii filozofii i filozofii współczesnej, antropologii filozoficznej, filozofii miłości i aksjologii, etyki i etyki mediów oraz religiologii.
Inne formy aktywności.
Jest konserwatywno-liberalnym publicystą. Współpracował przy scenariuszu filmu o Józefie Tischnerze „Tak się toczy moja myśl” (1991). W latach 2001–2002 prowadził rozmowy telewizyjne z ks. kard. Franciszkiem Macharskim „Widziane z Franciszkańskiej”. W 1995–2005 był członkiem Rady Duszpasterskiej Archidiecezji Krakowskiej. Jest autorem projektu podstaw programowych filozofii dla szkół średnich i uczestnikiem prac nad tymi podstawami w MEN na początku lat 90. XX wieku.
Rodzina.
Jego żoną jest Romana Maria Galarowicz – lektorka na Uniwersytecie Pedagogicznym w Krakowie. Ma dwoje dzieci: Leszka – nauczyciela języka polskiego i publicystę, oraz Edytę Romanę – wychowawczynię w przedszkolu. Mieszka w Krakowie.
Formacja filozoficzna.
Decydujący wpływ na jego formację filozoficzną mieli dwaj wybitni krakowscy filozofowie, uczniowie Romana Ingardena: Stróżewski i Tischner. Dzięki nim zafascynował się fenomenologią Edmunda Husserla, Maxa Schelera, Dietricha von Hildebranda i Romana Ingardena, myśleniem Martina Heideggera, hermeneutyką Paula Ricoeura, dialogiką oraz filozoficzną myślą religijną. Pracując nad doktoratem, nad antropologią Karola Wojtyły, zbliżył się do personalizmu. Na jego formację wywarła również wpływ neopsychoanaliza humanistyczna Ericha Fromma, psychologia egzystencjalna i logoterapia Viktora Frankla. Wiele zawdzięcza tekstom publikowanym w miesięczniku „Znak”.
Metoda filozofowania.
Filozofia jest dla niego, obok sztuki, religii i nauki, główną formą duchowej aktywności człowieka. Myślenie filozoficzne Galarowicza jest filozofią chrześcijańską w sensie inspiracji chrystianizmem. Rozróżniając trzy sposoby filozofowania – zdroworozsądkowy (sapiencjalny), „naukowy” i „eseistyczny”, preferuje metodę „eseistyczną”. Charakterystyczną cechą tej metody, która jest czymś więcej niż zdroworozsądkowa refleksja i zarazem nie jest jeszcze „naukowym”, akademickim uprawianiem filozofii, jest mocne zakorzenienie rozważań w szeroko rozumianym doświadczeniu, rys egzystencjalny i styl eseistyczno-dydaktyczno-popularyzatorski. Jego filozofowanie jest w istocie pewną odmianą fenomenologii egzystencjalnej, myśleniem wykorzystującym metodę fenomenologiczną (ejdetyczną) i metodę psychologii egzystencjalnej. Można je również określić jako fenomenologiczno-personalistyczne ujęcie antropologiczno-etycznych problemów.
Twórczość filozoficzno-pisarska.
Interesuje się przede wszystkim filozofią człowieka i filozofią ludzkiego losu, aksjologią i etyką oraz filozofią współczesną, w szczególności fenomenologią i hermeneutyką, personalizmem i dialogiką oraz myślą religijną. Problematykę antropologiczną i egzystencjalną łączy z aksjologiczną i etyczną. Swoje stanowisko antropologiczne określa jako antropodramatykę i agatologiczno-etyczny personalizm komunijny, a myśl etyczną – jako etykę powołania i odpowiedzialności. Jego twórczość filozoficzno-pisarską można pogrupować w cztery działy. Są to najpierw opracowania poglądów bliskich mu kierunków i filozofów, przede wszystkim antropologiczno-etycznej myśli Ingardena, Wojtyły i Tischnera. Należy do nich dwutomowa rozprawa na temat fenomenologicznej etyki wartości "W drodze do etyki odpowiedzialności", książka "Człowiek jest osobą. Podstawy antropologii filozoficznej Karola Wojtyły" oraz "Paradoks egzystencji etycznej. Inspiracje: Ingarden – Wojtyła – Tischner". Drugą grupę jego tekstów stanowi eseistyka filozoficzna, której najważniejszym osiągnięciem jest tryptyk antropologiczno-etyczny – omawia w nim najbardziej doniosłe problemy egzystencjalne: miłość, cierpienie i szczęście. W książce "Kochać naprawdę" analizuje miłość. Z kolei cierpieniu poświęca dwie publikacje: "Zrozumieć człowieka cierpiącego" i "Odnaleźć sens w cierpieniu", a szczęście rozważa w pracy "Szczęście na manowcach: liberalizm – hedonizm – selfizm". Jest również autorem zbioru esejów aksjologicznych i etycznych "Powrót do wartości". Ważną częścią jego twórczości są książki popularnonaukowe i podręczniki. Jest autorem pracy "Martin Heidegger: genialny myśliciel czy szaman?" i opracowania "Ks. Józef Tischner". Do jego najważniejszych podręczników należą: "Na ścieżkach prawdy", "Wprowadzenie do filozofii", "Wprowadzenie do antropologii filozoficznej", "Ujęcie fenomenologiczno-personalistyczne" i "Nowy elementarz etyczny". O ile w pierwszym okresie jego twórczości przeważały opracowania cudzych poglądów i ich popularyzacja, o tyle w ostatnim okresie dominuje eseistyka.

</doc>
<doc id="3930151" url="https://pl.wikipedia.org/wiki?curid=3930151" title="Dźagdalpur">
Dźagdalpur

Dźagdalpur (hindi जगदलपुर, trl. "Jagdālpur") – miasto w środkowo-wschodnich Indiach, w południowej części stanu Ćhattisgarh, w dystrykcie Bastar, około 240 km w linii prostej na południe od stolicy stanu – Rajpuru. Jest siedzibą administracyjną dystryktu.
W 2011 było ósmym pod względem liczby ludności miastem w stanie, najludniejszym w dystrykcie. Zamieszkiwało je 125 463 osoby, co stanowiło ok. 8,9% ludności dystryktu. Mężczyźni stanowili 51% populacji, kobiety 49%. Umiejętność pisania posiadało 84,91% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 90,84%. Wśród kobiet wynosił 78,77%. Dzieci do lat sześciu stanowiły 11,3% ogółu mieszkańców miasta. W strukturze wyznaniowej przeważali hinduiści – 81,80%. Chrześcijaństwo deklarowało 9,44%; 5,32% liczyła społeczność muzułmanów, 1,81% dźinistów, 1,27% sikhów, 0,21% buddystów. Około 31,5% mieszkańców miasta żyło w slumsach.
Około 45 km od Dźagdalpur położony jest wodospad Ćitrakot Dźharna.

</doc>
<doc id="3930154" url="https://pl.wikipedia.org/wiki?curid=3930154" title="Szarłat zwisły">
Szarłat zwisły

Szarłat zwisły, szarłat ogrodowy ("Amaranthus caudatus" L.) – gatunek rośliny z rodziny szarłatowatych. Roślina nie jest znana ze stanowisk naturalnych. Uznaje się, że pochodzi z Ameryki Środkowej lub Południowej i spokrewniona jest z szarłatem prostym ("Amaranthus hybridus"). Jest szeroko rozpowszechniona w uprawie jako roślina ozdobna i dostarczająca jadalnych nasion. 
Historia.
Szarłat zwisły razem z szarłatem wyniosłym były uprawiane przez ludy zamieszkujące środkową i południową Amerykę. Stanowiły tam jedno z głównych źródeł pożywienia, obok papryki, tykwy, fasoli, nasion dioonu jadalnego oraz kukurydzy i komosy ryżowej. Podczas uroczystości spożywano ciastka wyrabiane z nasion szarłatu i ludzkiej krwi. Hiszpańscy konkwistadorzy uznali takie praktyki za profanację obrzędu komunii i hostii i pod karą ucięcia rąk bądź nawet śmierci zakazali uprawy szarłatu. Usunięcie tego ważnego składnika diety przyczyniło się do rozpowszechnienia spożywania znacznie plenniejszej i łatwiejszej w uprawie, ale znacznie uboższej odżywczo kukurydzy. Na skutek odkrytych właściwości odżywczych nasion szarłatu, m.in. wyjątkowo wysokiej zawartości egzogennego aminokwasu – lizyny, w drugiej połowie XX wieku powrócono do uprawiania szarłatu jako rośliny jadalnej, obecnie uprawiany jest w Ameryce i Europie oraz w niektórych regionach Azji i Afryki. Wcześniej rozpowszechniony został jako roślina ozdobna na całym świecie z wyjątkiem strefy klimatu umiarkowanego chłodnego i arktycznego.
Biologia i ekologia.
Fotosynteza u szarłatu zachodzi według mechanizmu C4, co zabezpiecza przed fotooddychaniem i umożliwia rozwój na stanowiskach suchych. Temperaturą optymalną do wegetacji jest 24-28°C, jednak rośliny dobrze znoszą temperatury dochodzące nawet do 50°C. Poniżej 8°C następuje zahamowanie wzrostu szarłatu, a w temperaturze 4°C rośliny ulegają nieodwracalnym uszkodzeniom. Szarłat zwisły pochodzący z Andów jest bardziej odporny na chłód niż szarłat wyniosły. Gatunki rodzaju "Amarantus" mogą swobodnie się krzyżować między sobą, co ułatwia zbliżona liczba chromosomów.
Zastosowania.
Wysoka zawartość białka i brak glutenu czyni nasiona szarłatu atrakcyjnym pożywieniem, szczególnie dla wegetarian i osób chorych na celiakię, co przyczynia się do rozpowszechniania upraw tej rośliny na świecie. Ze względu na obecność drobnoziarnistej skrobi i licznych antyoksydantów, takich jak rutyna i izokwercytryna, jest wykorzystywany w przemyśle farmaceutycznym i kosmetycznym. W klimacie umiarkowanym, panującym w Europie Środkowej, gdzie dobowa amplituda temperatur nie jest tak wysoka jak w rejonach Andów, szarłat zwisły nie owocuje, dlatego w tym rejonie może być uprawiany wyłącznie jako roślina ozdobna lub na zieloną masę. Ponadto szarłat jest źródłem lektyny, amarantyny (ACA), aglutyniny używanej jako sonda histochemiczna. Umożliwia ona wykrywanie ognisk nieprawidłowych podziałów komórek w zespołach raka jelita grubego.

</doc>
<doc id="3930167" url="https://pl.wikipedia.org/wiki?curid=3930167" title="Ambikapur">
Ambikapur

Ambikapur (hindi अम्बिकापुर, trl. "Aṁbikāpur") – miasto w środkowo-wschodnich Indiach, w północnej części stanu Ćhattisgarh, w dystrykcie Surguja, około 260 km w linii prostej na północny wschód od stolicy stanu – Rajpuru. Jest siedzibą administracyjną dystryktu.
W 2011 było dziewiątym pod względem liczby ludności miastem w stanie, najludniejszym w dystrykcie. Zamieszkiwało je 112 449 osób, co stanowiło ok. 4,8% ludności dystryktu. Mężczyźni stanowili 51,9% populacji, kobiety 48,1%. Umiejętność pisania posiadało 88,29% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 92,84%. Wśród kobiet wynosił 83,41%. Dzieci do lat sześciu stanowiły 11,9% ogółu mieszkańców miasta. W strukturze wyznaniowej przeważali hinduiści – 79,07%. Islam deklarowało 11,46%; 8,21% liczyła społeczność chrześcijan, 0,91% sikhów, 0,19% dźinistów, 0,05% buddystów. Około 15,8% mieszkańców miasta żyło w slumsach.
Nazwa miasta pochodzi od imienia bogini Ambiki – głównej postaci miejscowego kultu. Ambikapur położone jest na średniej wysokości 623 m n.p.m.

</doc>
<doc id="3930170" url="https://pl.wikipedia.org/wiki?curid=3930170" title="Katedra w Burgos">
Katedra w Burgos

Katedra Świętej Marii w Burgos (hiszp. "Catedral de Santa María de Burgos") – świątynia w hiszpańskim mieście Burgos, znajdująca się od 31 października 1984 roku na liście światowego dziedzictwa UNESCO (jedyna hiszpańska katedra, która samodzielnie widnieje w tym spisie). Jest przykładem zmian zachodzących w architekturze gotyckiej w całym okresie trwania tego stylu.
Historia i opis.
W miejscu, gdzie mieści się obecnie katedra, znajdowała się wcześniej świątynia romańska. Rozwój miasta i wzrost liczby mieszkańców dały impuls do podjęcia decyzji o wybudowaniu większego kościoła. Inicjatorem budowy świątyni był biskup Maurycy. Prace nad budową katedry rozpoczęły się 21 lipca 1221 roku. Budowę rozpoczęto od prezbiterium; fasadę budynku zakończono w drugiej połowie XIII wieku. W kolejnych wiekach świątynie rozbudowywano, dodając kaplice boczne, kaplicę Condestable, iglice na wieżach. Całość została ukończona w 1567 roku. Wzorem dla architektów były trzynastowieczne świątynie angielskie i francuskie.
Katedra została wzniesiona na planie krzyża łacińskiego o wymiarach 84 na 59 metrów, posiada trzy nawy z wysuniętym transeptem, z głębokim prezbiterium i ambitem. Do głównej części katedry na przestrzeni wieków doklejono kilka budowli, m.in. za ołtarzem głównym powstała w latach 1482–1496 Capilla del Condestable, ufundowana przez konstabla Kastylii Pedra Fernándeza de Velasco wraz z żoną. Projektantem kaplicy był Szymon z Kolonii, który zaprojektował również fasady wież i kaplicę św. Anny. Innymi znanymi architektami byli Felipe de Borgoña, Juan de Vallejo i Juan de Castañeda. Ostatnie prace konserwatorskie wykonano w 1994 roku; kosztowały one 30 milionów euro.
W świątyni ulokowane grobowiec hiszpańskiego bohatera narodowego – Cyda. Stał się on jednym z symboli rekonkwisty, czyli walk chrześcijan z Maurami, które doprowadziły do wyparcia muzułmanów z Półwyspu Iberyjskiego.
25 stycznia 1869 roku w katedrze doszło do zamachu na gubernatora Isidoro Gutiérreza de Castro y Cossio. Po tym wydarzeniu Hiszpanię ogarnęła fala antyklerykalnych protestów.
Katedra w Burgos została uznana za zabytek narodowy 8 kwietnia 1885 roku. Sylwetka budowli znajduje się na będącej w obiegu okolicznościowej hiszpańskiej monecie o nominale 2 euro..

</doc>
<doc id="3930172" url="https://pl.wikipedia.org/wiki?curid=3930172" title="Władysław Zapałowski">
Władysław Zapałowski

Władysław Zapałowski (ur. 13 października 1839 w Żarnowie, zm. 1923) – powstaniec styczniowy, weteran powstania w pierwszych latach II Rzeczypospolitej.
Życiorys.
Władysław Zapałowski uczył się w gimnazjum w Piotrkowie Trybunalskim. Po jego ukończeniu w 1858 roku zajął się prowadzeniem gospodarstwa. Jeszcze przed ogłoszeniem styczniowej branki do armii carskiej był członkiem organizacji cywilnej województwa sandomierskiego. Po upadku dyktatury Mariana Langiewicza, generał Józef Hauke-Bosak, naczelnik wojenny województw krakowskiego i sandomierskiego oraz ks. kanonik Kacper Kotkowski, komisarz cywilny Rządu Narodowego województwa sandomierskiego, mianowali Zapałowskiego rewidentem organizacji cywilnej i wojskowej na obydwa województwa. 1 marca 1864 roku na skutek donosu został aresztowany podczas pełnienia swoich obowiązków. Był więziony w Radomiu, potem w Cytadeli Warszawskiej, gdzie skazano go na zesłanie do Rosji, podobnie jak 15 innych mieszkańców Kunowa, na czele z burmistrzem Jakubem Kuczyńskim i ks. proboszczem Janem Chryzostomem Dąbrowskim.
Został zesłany do Komi. Do kraju powrócił po amnestii w 1869 roku, wziął w dzierżawę należące do generała Krudenera majątki Rzepin oraz Pawłów, wkrótce jednak je stracił. W 1888 osiadł z rodziną w Warszawie.
Pracował w Towarzystwie Akcyjnym Fabryki Mebli Giętych „Wojciechów” i pisał swój obejmujący lata 1863–1870 pamiętnik z czasów powstania oraz zesłania („Pamiętniki z roku 1863–1870” wydane w Wilnie w 1913 roku). Był również korespondentem czasopism: „Wiek”, „Gazeta Radomska”, „Niwa”, „Tygodnik Ilustrowany”, „Słowo i Wiek”, „Goniec”, „Sztandar” i „Ziarno”. Publikował tam m.in. swoje „Wędrówki po ziemi sandomierskiej” i „Obrazki historyczne”, które również sam ilustrował.
Od co najmniej 1916 roku uczestniczył w kolejnych obchodach rocznic powstania styczniowego w Warszawie, w tym 5 sierpnia 1916 roku. W 1919 roku uczestniczył w zjeździe delegatów Stowarzyszeń Weteranów roku 1863 w Zamku Królewskim w Warszawie.
Dekretem z 5 sierpnia 1921 został odznaczony Krzyżem Oficerskim Orderu Odrodzenia Polski.
Życie rodzinne.
Władysław Zapałowski był synem odznaczonego krzyżem Virtuti Militari weterana powstania listopadowego, majora Jana Zapałowskiego. W 1860 roku ożenił się z Wandą Janecką, córką ziemianina z okolic Sandomierza. Osiedli w Szeligach, a następnie w Kunowie. Mieli co najmniej ośmioro dzieci, w tym późniejszego pierwszego powojennego burmistrza Ostrowca Świętokrzyskiego Kazimierza Zapałowskiego.

</doc>
<doc id="3930173" url="https://pl.wikipedia.org/wiki?curid=3930173" title="Estonia 3">
Estonia 3

Estonia 3 – samochód wyścigowy konstrukcji TARK, zaprojektowany przez Antsa Seilera i Peepa Velbriego. Uczestniczył w Sowieckiej Formule 3 i Sowieckiej Formule 4.
Historia.
Wytwarzana w latach 1960–1961 Estonia 3 była pierwszym produkowanym na większą skalę samochodem marki Estonia (wyprodukowano 36 sztuk). Pojazd był skonstruowany z myślą o uczestnictwie w Sowieckiej Formule 3, serii powstałej w 1960 roku. Przepisy tej serii dopuszczały silniki o pojemności do 500 cm³. Stąd też do napędu pojazdu posłużyła jednostka IMZ o pojemności 496 cm³ i mocy 35 KM przy 7000 obr./min. Silnik był sprzężony z czterostopniową skrzynią biegów i napędzał przednie koła. Pojazd ważył 260 kg, tj. o 40 kg mniej od głównego konkurenta – NAMI 041M. Samochód był w stanie osiągnąć prędkość 150 km/h.
Estonia 3 zadebiutowała podczas rundy w Tallinnie w 1960 roku. Kierowcami byli wówczas Enn Griffel oraz E. Meesila, ścigający się w barwach Kalev Tallinn. Zawodnicy ci wywalczyli podwójne zwycięstwo. Griffel był trzeci na koniec sezonu, a Meesila piąty. W sezonie 1961 kierowcą pojazdu był między innymi Ants Seiler, który był drugi w Kownie oraz pierwszy w Leningradzie i zdobył tytuł mistrzowski. Kolejny tytuł Estonią 3 zdobył w 1963 roku Madis Laiv.
Od 1964 roku w Sowieckiej Formule 3 podwojono dopuszczalną pojemność silników i model nie był już wystawiany w tej serii. Zamiast tego samochód uczestniczył w Sowieckiej Formule 4, gdzie obowiązywało ograniczenie pojemności do 500 cm³. W 1964 roku mistrzostwo zdobył tym samochodem Madis Laiv.

</doc>
<doc id="3930178" url="https://pl.wikipedia.org/wiki?curid=3930178" title="Hamont-Achel">
Hamont-Achel

Hamont-Achel – gmina o statusie miasta ("stad") położona w prowincji Limburgia, w Belgii w okręgu ("arrondissement") Hasselt.
Została założona w 1977 roku przez fuzję miasta Hamont i wsi Achel.
Historia.
Miasto Hamont istniało już w okresie wczesnego średniowiecza, wraz z Achel i St. Huibrechts-Lille stanowiły wówczas osobne księstwo. W 1795 roku, w okresie rewolucji francuskiej, Hamont i Achel były osobnymi gminami. W 1976 roku obie gminy ponownie zostały połączone.
Populacja.
Według szacunków w dniu 1 stycznia 2016 całkowita populacja Hamont-Achel liczyła osób. Łączna powierzchnia gminy wynosi 43,66 km², co daje gęstość zaludnienia 330 mieszkańców na km².

</doc>
<doc id="3930179" url="https://pl.wikipedia.org/wiki?curid=3930179" title="Aréthuse (1916)">
Aréthuse (1916)

Aréthuse (Q97) – francuski oceaniczny okręt podwodny z czasów I wojny światowej i okresu międzywojennego, czwarta zamówiona jednostka typu "Amphitrite". Została zwodowana 20 kwietnia 1916 roku w stoczni Arsenal de Toulon i w tym samym roku weszła do służby w Marine nationale. Jednostka służyła podczas wojny na Morzu Śródziemnym i Adriatyku, a z listy floty została skreślona w 1927 roku.
Projekt i budowa.
„Aréthuse” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde". 
„Aréthuse” zbudowana została w Arsenale w Tulonie. Stępkę okrętu położono w 1912 roku, został zwodowany 20 kwietnia 1916 roku i w tym samym roku przyjęto go do służby. Nazwa nawiązywała do mitologicznej nimfy – Aretuzy. Jednostka otrzymała numer burtowy Q97.
Dane taktyczno–techniczne.
„Aréthuse” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Schneider) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione przed końcem wojny na działo kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Aréthuse” podczas wojny pełniła służbę na Morzu Śródziemnym i Adriatyku. Jednostka została skreślona z listy floty w 1927 roku.

</doc>
<doc id="3930184" url="https://pl.wikipedia.org/wiki?curid=3930184" title="Upper Demerara-Berbice">
Upper Demerara-Berbice

Upper Demerara-Berbice, Region 10 – jeden z dziesięciu regionów Gujany położony w środkowo-wschodniej części państwa. Na północy sąsiaduje z regionami Essequibo Islands-West Demerara, Demerara-Mahaica, i Mahaica-Berbice, od wschodu z East Berbice-Corentyne, od południowego zachodu z Potaro-Siparuni i od zachodu z Cuyuni-Mazaruni. Stolicą regionu jest Linden. Pozostałe miejscowości to m.in. Ituni, Kalkuni, Kwakwani, Kurupukari, Rockstone i Takama. Przez region przepływają rzeki Demerara, Berbice i Essequibo.
Gospodarka.
Mieszkańcy regionu zatrudnieni są głównie przy wydobyciu boksytów. Dwa największe przedsiębiorstwa zajmujące się eksploatacją boksytów to Linmine działające w Linden i Ituni oraz Bermine prowadzące wydobycie w Everton i Kwakwani. Wydobyte skały przeznaczane są do produkcji aluminium. W niewielkiej części regionu swoją działalność prowadzi organizacja non-profit Iwokrama Rainforest Project. Na niedużą skalę prowadzona jest tu hodowla bydła i leśnictwo.
Demografia.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 39 452 mieszkańców. Upper Demerara-Berbice jest piątym regionem Gujany pod względem powierzchni, piątym pod względem populacji i także piątym pod względem gęstości zaludnienia.
Miejscowości.
Miejscowości w regionie Upper Demerara-Berbice:

</doc>
<doc id="3930185" url="https://pl.wikipedia.org/wiki?curid=3930185" title="Placek amerykański">
Placek amerykański



</doc>
<doc id="3930189" url="https://pl.wikipedia.org/wiki?curid=3930189" title="Rajgarh (Ćhattisgarh)">
Rajgarh (Ćhattisgarh)

Rajgarh (hindi रायगढ, trl. "Rāygaṛh") – miasto w środkowo-wschodnich Indiach, w północno-wschodniej części stanu Ćhattisgarh, w dystrykcie Rajgarh, około 190 km w linii prostej na północny wschód od stolicy stanu – Rajpuru.
W 2011 było siódmym pod względem liczby ludności miastem w stanie, najludniejszym w dystrykcie. Zamieszkiwało je 137 126 osób, co stanowiło ok. 9,2% ludności dystryktu. Mężczyźni stanowili 51,2% populacji, kobiety 48,8%. Umiejętność pisania posiadało 87,02% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 93,18%. Wśród kobiet wynosił 80,60%. Dzieci do lat sześciu stanowiły 12,4% ogółu mieszkańców miasta. W strukturze wyznaniowej przeważali hinduiści – 90,20%. Islam deklarowało 5,50%; 2,99% liczyła społeczność chrześcijan, 0,85% sikhów, 0,19% dźinistów, 0,19% buddystów. Około 40,2% mieszkańców miasta i terenów bezpośrednio do niego przylegających ("Out Growths") żyło w slumsach.

</doc>
<doc id="3930192" url="https://pl.wikipedia.org/wiki?curid=3930192" title="Atalante (1915)">
Atalante (1915)

Atalante (Q98) – francuski oceaniczny okręt podwodny z czasów I wojny światowej i okresu międzywojennego, piąta zamówiona jednostka typu "Amphitrite". Została zwodowana 14 kwietnia 1915 roku w stoczni Arsenal de Toulon i w tym samym roku weszła do służby w Marine nationale. Jednostka służyła podczas wojny na Morzu Śródziemnym i Adriatyku. W kwietniu 1928 roku nazwę okrętu zmieniono na „Atalante II”, a w 1931 roku został skreślony z listy floty.
Projekt i budowa.
„Atalante” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde".
„Atalante” zbudowana została w Arsenale w Tulonie. Stępkę okrętu położono w 1912 roku, został zwodowany 14 kwietnia 1915 roku i w tym samym roku przyjęto go do służby. Nazwa nawiązywała do mitologicznej postaci – Atalanty. Jednostka otrzymała numer burtowy Q98.
Dane taktyczno-techniczne.
„Atalante” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Schneider) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione przed końcem wojny na działo kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Atalante” podczas wojny pełniła służbę na Morzu Śródziemnym i Adriatyku. 20 kwietnia 1928 roku dokonano zmiany nazwy jednostki na „Atalante II”, by zwolnić nazwę dla nowo budowanego okrętu. Jednostka została skreślona z listy floty w 1931 roku.

</doc>
<doc id="3930193" url="https://pl.wikipedia.org/wiki?curid=3930193" title="Kapryśne lato (opowiadanie)">
Kapryśne lato (opowiadanie)

Kapryśne lato (cz. "Rozmarné léto") – opowiadanie czeskiego pisarza Vladislava Vančury, opublikowane w 1926. Utwór nawiązuje do tradycji prozy renesansowej w stylu Dekamerona Giovanniego Boccaccia i powiastki filozoficznej. Składa się z krótkich rozdziałów. Najsłynniejszym zapewne cytatem z książki jest zdanie "Tento způsob léta [...] zdá se mi poněkud nešťastným". Bohaterami opowiadania są trzej przyjaciele, majster, major i kanonik, którzy spędzają wakacje w podrzędnym kurorcie, dyskutując na różne tematy. Z bezczynności wytrąca ich przyjazd trupy cyrkowej składającej się z zaledwie dwóch osób, wędrownego magika i jego pięknej asystentki.
Opowiadanie zostało sfilmowane przez Jiřego Menzla. Na język polski przełożył je Zdzisław Hierowski.

</doc>
<doc id="3930195" url="https://pl.wikipedia.org/wiki?curid=3930195" title="Alpen Cup kobiet w skokach narciarskich 2002/2003">
Alpen Cup kobiet w skokach narciarskich 2002/2003

Alpen Cup kobiet w skokach narciarskich 2002/2003 rozpoczęty został konkursem 31 sierpnia w niemieckim Rastbüchl. Ostatni konkurs odbył się 9 marca w Planicy. Puchar składał się z czterech konkursów letnich oraz czterech konkursów zimowych. Cały cykl wygrała Austriaczka Daniela Iraschko. Mimo udziału zawodniczek z krajów spoza Alp nie uwzględniono ich wyników w klasyfikacjach generalnych.

</doc>
<doc id="3930199" url="https://pl.wikipedia.org/wiki?curid=3930199" title="Glenne Headly">
Glenne Headly

Glenne Aimee Headly (ur. 13 marca 1955 w New London w stanie Connecticut, zm. 8 czerwca 2017 w Santa Monica w stanie Kalifornia) – amerykańska aktorka teatralna, filmowa i telewizyjna.

</doc>
<doc id="3930200" url="https://pl.wikipedia.org/wiki?curid=3930200" title="Andromaque (1915)">
Andromaque (1915)

Andromaque (Q101) – francuski oceaniczny okręt podwodny z czasów I wojny światowej i okresu międzywojennego, ósma zamówiona jednostka typu "Amphitrite". Została zwodowana 13 lutego 1915 roku w stoczni Arsenal de Cherbourg, a do służby w Marine nationale weszła w 1916 roku. Jednostka służyła podczas wojny na Morzu Śródziemnym i Adriatyku, a z listy floty została skreślona w 1931 roku.
Projekt i budowa.
„Andromaque” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde". 
„Andromaque” zbudowana została w Arsenale w Cherbourgu. Stępkę okrętu położono w 1912 roku, został zwodowany 13 lutego 1915 roku, a do służby przyjęto go w 1916 roku. Nazwa nawiązywała do mitologicznej postaci – Andromachy. Jednostka otrzymała numer burtowy Q101.
Dane taktyczno–techniczne.
„Andromaque” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Loire) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione przed końcem wojny na działo kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Andromaque” podczas wojny pełniła służbę na Morzu Śródziemnym i Adriatyku. Jednostka została skreślona z listy floty w 1931 roku.

</doc>
<doc id="3930207" url="https://pl.wikipedia.org/wiki?curid=3930207" title="The Defence of Guenevere and Other Poems">
The Defence of Guenevere and Other Poems

The Defence of Guenevere and Other Poems – tomik wierszy angielskiego artysty plastyka i poety Williama Morrisa, opublikowany w 1858 a następnie wznowiony w 1875. Tom został zadedykowany Dantemu Gabrielowi Rossettiemu: "To my Friend Dante Gabriel Rossetti, painter, I dedicate these poems". Wiersze są oparte w warstwie fabularnej przede wszystkim na opowieściach o królu Arturze i rycerzach Okrągłego Stołu.
Zbiorek zawiera tytułowy poemat "The Defence of Guenevere" i 29 innych utworów. Są one zróżnicowane epod względem formalnym. "Obrona Guinevry" jest napisana tercyną. "King Arthur's Tomb" składa się ze zwrotek czterowersowych, podobnie "Sir Galahad, a Christmas Mystery". Poemat "Sir Peter Harpdon's End" jest utworem dialogowym, ułożonym wierszem białym.

</doc>
<doc id="3930210" url="https://pl.wikipedia.org/wiki?curid=3930210" title="Wieża Mienszykowa">
Wieża Mienszykowa

Wieża Mienszykowa, właściwie cerkiew św. Gabriela Archanioła – prawosławna cerkiew w Moskwie, w dekanacie Objawienia Pańskiego eparchii moskiewskiej miejskiej Rosyjskiego Kościoła Prawosławnego. Wzniesiona w latach 1704–1707 z fundacji Aleksandra Mienszykowa według projektu Iwana Zarudnego. Zabytek architektury barokowej określany jako dzieło przełomowe w architekturze Rosji.
Historia.
Pierwsza cerkiew na miejscu aktualnie istniejącej świątyni została wzniesiona w 1551 z drewna. W 1657 zastąpiono ją murowanym obiektem sakralnym, natomiast w latach 1704–1707 również ten obiekt rozebrano, by zbudować kolejną świątynię. Jej fundatorem był Aleksandr Mienszykow (cerkiew znalazła się na terenie jego majątku), zaś pracami zespołu budowniczych kierował Iwan Zarudny. W momencie ukończenia prac 81-metrowa, zwieńczona iglicą cerkiew była najwyższą budowlą w Moskwie. Z tego też powodu potocznie nazwano ją wieżą Mienszykowa. Świątynia reprezentowała styl barokowy inspirowany architekturą zachodnioeuropejską, w jej projektowaniu, oprócz Zarudnego, brali udział artyści spoza Rosji, tacy jak Domenico Trezzini i Domenico Fontana. Równocześnie jako punkt wyjścia dla budowniczych potraktowano funkcjonujący w architekturze rosyjskiej typ cerkwi „pod dzwony”. Z zewnątrz została bogato ozdobiona dekoracją rzeźbiarską. W cerkwi urządzono trzy ołtarze: główny św. Gabriela Archanioła oraz boczne św. Sergiusza z Radoneża i Wprowadzenia Matki Bożej do Świątyni.
W 1723 wskutek uderzenia pioruna zawaliły się 30-metrowa iglica świątyni oraz najwyższa kondygnacja budynku. W latach 1773–1779 budowlę odremontowano z funduszy wolnomularza G. Izmajłowa, z przeznaczeniem na miejsce spotkań masonów, w skromniejszej postaci, bez górnej kondygnacji i zniszczonych w 1723 elementów. W 1787 obiekt został ponownie udekorowany wewnątrz. Dekoracje te w 1852 zostały usunięte na polecenie metropolity moskiewskiego Filareta, gdyż obecna była w nich symbolika masońska.
W latach 1792–1806 w podwórzu cerkwi św. Gabriela Archanioła wzniesiono cerkiew św. Teodora Stratylatesa, w której odbywały się nabożeństwa w miesiącach jesiennych i zimowych.
Świątynia była czynna do 1923, gdy władze radzieckie zdecydowały o jej zamknięciu. Do lat 30. XX wieku pozostawała czynna cerkiew św. Teodora Stratylatesa. Ponowne otwarcie obu obiektów sakralnych dla celów liturgicznych było możliwe w 1947, gdy cerkiew św. Gabriela Archanioła wybrano na siedzibę oficjalnego przedstawicielstwa Patriarchatu Antiochii przy Patriarchacie Moskiewskim. W latach 60. XX wieku do świątyni wniesiono XIX-wieczny ikonostas ze zburzonej cerkwi Świętych Piotra i Pawła w dawnej słobodzie Prieobrażenskiej. Z kolei ikonostas z cerkwi św. Gabriela Archanioła przekazano cerkwi Zaśnięcia Matki Bożej w Machaczkale.

</doc>
<doc id="3930213" url="https://pl.wikipedia.org/wiki?curid=3930213" title="Herk-de-Stad">
Herk-de-Stad

Herk-de-Stad – gmina o statusie miasta ("stad") położona w prowincji Limburgia, w Belgii, stolica okręgu wyborczego Herk-de-Stad.
W skład gminy, prócz samej miejscowości Herk-de-Stad, wchodzą miejscowości Berbroek, Donk, Herk-de-Stad, Schakkebroek i Schulen. W tym ostatnim znajdują się dwa zamki z XVIII wieku: Zamek Hamont i Zamek Landwijk, który stoi na terenie zamku istniejącego tu od XII wieku. Gmina leży w dorzeczu 3 rzek: Demer, Herk oraz Gete, które zlewają się w Schulensbroek.
Populacja.
Według szacunków w dniu 1 stycznia 2016 całkowita populacja Herk-de-Stad liczyła osób. Łączna powierzchnia gminy wynosi 42,83 km², co daje gęstość zaludnienia 290 mieszkańców na km².

</doc>
<doc id="3930214" url="https://pl.wikipedia.org/wiki?curid=3930214" title="Klasyfikacja medalowa Letnich Igrzysk Paraolimpijskich 2016">
Klasyfikacja medalowa Letnich Igrzysk Paraolimpijskich 2016

Klasyfikacja medalowa Letnich Igrzysk Paraolimpijskich 2016 – zestawienie państw, reprezentowanych przez narodowe komitety paraolimpijskie, uszeregowanych pod względem liczby zdobytych medali na XV Letnich Igrzyskach Paraolimpijskich w 2016 roku w Rio de Janeiro.
W ramach igrzysk przeprowadzono 528 konkurencje w 22 dyscyplinach sportowych, w tym w kajakarstwie i triathlonie, które po raz pierwszy zostały włączone do kalendarza igrzysk paraolimpijskich. We wszystkich zawodach wzięło udział 4328 sportowców (2657 mężczyzn i 1671 kobiet) z 159 krajów oraz z dwuosobowego komitetu niezależnych paraolimpijczyków. 
Medale zdobyli reprezentanci 83 państw, a przynajmniej jeden złoty medal wywalczyli sportowcy z 63 państw. 
Pierwsze medale igrzysk paraolimpijskich dla swoich krajów zdobyli: Zwiad Gogoczuri dla Gruzji w kategorii 90 kg w judo mężczyzn, Abdulqadir Abdulrahman dla Kataru w pchnięciu kulą klasy F34 mężczyzn, Edmilsa Governo dla Mozambiku w lekkoatletycznym biegu klasy T20 na 400 m kobiet, Gracelino Tavares Barbosa dla Republiki Zielonego Przylądka w lekkoatletycznym biegu klasy T20 na 400 m mężczyzn, David Emong dla Ugandy w kolarstwie klasy T46 (tricykl) mężczyzn i Lê Văn Công dla Wietnamu w kategorii 49 kg w podnoszeniu ciężarów mężczyzn. Dla Republiki Zielonego Przylądka był to jednocześnie pierwszy medal, wliczając występy w igrzyskach olimpijskich. Zwiad Gogoczuri i Lê Văn Công zostali jednocześnie pierwszymi mistrzami paraolimpijskimi ze swoich krajów.
Pierwsze złote medale paraolimpijskie dla swoich państw zdobyli także: Zulfija Gabidullina dla Kazachstanu w pływackim wyścigu kobiet na 100 metrów stylem dowolnym, Mohamad Ridzuan Mohamad Puzi w lekkoatletycznym biegu na 100 m klasy T36 i Muhammad Ziyad w pchnięciu kulą dla Malezji oraz Khusniddin Norbekov dla Uzbekistanu w rzucie dyskiem klasy F37. 
Klasyfikacja państw.
Poniższa tabela przedstawia klasyfikację medalową państw, które zdobyły medale na Letnich Igrzyskach Paraolimpijskich 2016 w Rio de Janeiro, sporządzoną na podstawie tabeli medalowej Międzynarodowego Komitetu Paraolimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.

</doc>
<doc id="3930223" url="https://pl.wikipedia.org/wiki?curid=3930223" title="Ariane (1914)">
Ariane (1914)

Ariane (Q100) – francuski oceaniczny okręt podwodny z czasów I wojny światowej, siódma zamówiona jednostka typu "Amphitrite". Została zwodowana 5 września 1914 roku w stoczni Arsenal de Cherbourg, a do służby w Marine nationale weszła w 1915 roku. Jednostka służyła podczas wojny na Morzu Śródziemnym i Adriatyku. Okręt został zatopiony 19 czerwca 1917 roku, storpedowany nieopodal Bizerty przez niemiecki okręt podwodny SM UC-22.
Projekt i budowa.
„Ariane” zamówiona została na podstawie programu rozbudowy floty francuskiej z 1909 roku. Jednostkę zaprojektował inż. Julien Hutter, ulepszając swój projekt okrętów typu "Clorinde".
„Ariane” zbudowana została w Arsenale w Cherbourgu. Stępkę okrętu położono w 1911 roku, został zwodowany 5 września 1914 roku, a do służby przyjęto go w 1915 roku. Nazwa nawiązywała do mitologicznej postaci – Ariadny. Jednostka otrzymała numer burtowy Q100.
Dane taktyczno–techniczne.
„Ariane” była średniej wielkości dwukadłubowym, oceanicznym okrętem podwodnym. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton. Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskiej firmie Loire) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione następnie na działo kal. 75 mm L/35 M1897.
Załoga okrętu składała się z 29 oficerów, podoficerów i marynarzy.
Służba.
„Ariane” podczas wojny pełniła służbę na Morzu Śródziemnym i Adriatyku. 19 czerwca 1917 roku jednostka, przechodząca nieopodal Bizerty próby morskie po niedawnym remoncie, została storpedowana przez niemiecki okręt podwodny SM UC-22. Okręt zatonął o godzinie 5:58 1,5 Mm na północ od Cap Bon, a na jego pokładzie śmierć poniosło 21 członków załogi.

</doc>
<doc id="3930227" url="https://pl.wikipedia.org/wiki?curid=3930227" title="King Arthur’s Tomb">
King Arthur’s Tomb

King Arthur’s Tomb – poemat angielskiego malarza i poety Williama Morrisa, opublikowany w tomie "The Defence of Guenevere and Other Poems", wydanym w 1858 i wznowionym w 1875. Utwór nawiązuje do legend o królu Arturze i rycerzach Okrągłego Stołu. Został napisany przy użyciu zwrotki czterowersowej z rymem krzyżowym (abab). 
Poeta ozdabia tok wiersza aliteracją, na przykład Strange sleep, strange strife"; sorry for my sin".

</doc>
<doc id="3930230" url="https://pl.wikipedia.org/wiki?curid=3930230" title="Biegi narciarskie na Mistrzostwach Świata w Narciarstwie Klasycznym 2017 – bieg łączony mężczyzn">
Biegi narciarskie na Mistrzostwach Świata w Narciarstwie Klasycznym 2017 – bieg łączony mężczyzn

Bieg łączony mężczyzn – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2017. Zawody zostały rozegrane 25 lutego 2017 roku. W zawodach wzięło udział 68 zawodników.

</doc>
<doc id="3930231" url="https://pl.wikipedia.org/wiki?curid=3930231" title="Henryk Konstanty Wojciechowski">
Henryk Konstanty Wojciechowski

Henryk Konstanty Wojciechowski (ur. w 1851 w Rącznej, zm. 13 czerwca 1934 w Wołominie) – polski architekt, założyciel Wołomina.
Życiorys.
Henryk Wojciechowski ukończył Gimnazjum św. Anny w Krakowie. Zdobył zawód architekta w Wyższej Szkole Przemysłowej. Przeniósł się do Warszawy.
18 lutego 1894 roku zakupił od Emilii z Bürtümpfelów Ehestädtowej dobra wołomińskie za sumę 29 500 rubli. Nabyty majątek podzielił na dzielnice, stworzył plan ulic, nadając im nazwy, powstały wtedy założenia ulic: Lipińskiej, Mariańskiej, Miłej czy Polnej. Dwa i pół roku później rozpoczął parcelację ziemi i sprzedaż działek pod budowę domów. W 1898 roku wraz z Wiktorem Herteux założył cegielnię, aby sprzedawać cegły nabywcom działek na budowę domów. Jakość miejscowej gliny okazała się zbyt niska, co zmusiło założycieli do likwidacji biznesu. W 1908 roku był głównym inicjatorem założenia Ochotniczej Straży Pożarnej i został wybrany pierwszym jej honorowym prezesem.
Kilka dni po wybuchu I wojny światowej z inicjatywy miejscowych działaczy społecznych w Wołominie rozpoczął pracę Komitet Obywatelski, któremu przewodniczył Wojciechowski. Niemcy, wkroczywszy do Wołomina w sierpniu 1915 roku zlikwidowali Komitet Obywatelski, a na jego miejsce 22 maja 1916 roku powołali Radę Miejscową Opiekuńczą, z Wojciechowskim jako wiceprezesem. Rada zajmowała się przede wszystkim opieką nad dziećmi, prowadziła cztery ochronki, w których opiekę i naukę znalazło 247 dzieci.
Po odzyskaniu niepodległości przez Polskę w pierwszych wyborach samorządowych, 21 grudnia 1919 roku wybrano Radę Miejską i 71-letniego Wojciechowskiego na wiceburmistrza miasta. W grudniu 1929 roku Henryk Konstanty Wojciechowski został honorowym obywatelem Wołomina.
Życie prywatne.
Henryk Wojciechowski był synem Aleksandra i Bolesławy z domu Sawiczewskiej, córki Józefa Sawiczewskiego. Miał czworo młodszego rodzeństwa: Prota Mateusza Aleksandra (ur. w 1857), Aleksandra Prota (1858–1883), Anielę Bolesławę (1859–1937) i Annę (1861–1942). W 1878 roku poślubił Zofię Przyborę (1858–1886), z którą miał czwórkę dzieci: Marię, Witolda, Janinę Wandę (ur. w 1885 roku) i Stanisława Kostkę Bolesława (ur. w 1886 roku). Po śmierci Zofii Henryk ożenił się z Wiktorią Bożeniec-Jałowiecką (1859–1955). Z trójki dzieci z tego związku wieku dojrzałego dożyła jedynie córka Wacława Janina (ur. w 1894 roku), późniejsza żona Jana Mossakowskiego.

</doc>
<doc id="3930235" url="https://pl.wikipedia.org/wiki?curid=3930235" title="Katastrofa lotu National Airlines 102">
Katastrofa lotu National Airlines 102

Katastrofa lotu National Airlines 102 – 29 kwietnia 2013 na terenie amerykańskiej bazy lotniczej Bagram doszło do katastrofy samolotu transportowego Boeing 747-428BCF z oznaczeniem N949CA amerykańskiej firmy przewozowej National Airlines. Wszystkich siedmiu członków załogi zginęło.
Przebieg wypadku.
Katastrofa nastąpiła wkrótce po starcie. Jej przebieg został zarejestrowany przez kamerę samochodową i motocyklistę. Na filmie można zobaczyć, jak samolot wznosi się pod bardzo dużym kątem, doznaje przeciągnięcia i spada na ziemię. Zderzeniu z ziemią towarzyszy kula ognia.
Przyczyna.
Opublikowany w lipcu 2015 roku raport końcowy komisji Narodowej Rady Bezpieczeństwa Transportu (NTSB) stwierdza, że do katastrofy doszło na skutek uszkodzenia mechanizmu regulacji statecznika poziomego oraz dwóch (z czterech) systemów hydraulicznych samolotu, co w konsekwencji doprowadziło do utraty sterowności. Uszkodzenie wywołało przemieszczenie się ładunku – przynajmniej jednego z pięciu przewożonych pojazdów opancerzonych MRAP. Ustalono, że kilka sekund po starcie, ostatni załadowany pojazd M-ATV o masie 12 ton, zerwał się z mocujących go pasów i uderzył w tylną gródź, uszkadzając znajdujące się za nią: mechanizm sterowania, dwa systemy hydrauliczne oraz tzw. czarną skrzynkę, która w tym momencie przestała zapisywać dane.
Śledztwo wykazało, że o ile transport pięciu pojazdów opancerzonych (dwóch M-ATV i trzech transporterów Cougar) spełniał wymagania dotyczące masy i jej rozkładu w ładowni Boeinga 747, to jednak specyfika ładunku wykluczała przeprowadzenie takiej operacji. Zgodnie ze specyfikacją załadunku dla Boeinga 747, wydaną zarówno przez firmę Boeing (producenta samolotu) oraz Telair (producenta systemu obsługi ładunku w ładowni), obiekty wyższe niż 96 cali oraz będące wystarczająco sztywne by zdeformować kadłub samolotu przy przeciążeniu 9 "g", muszą być transportowane przy zastosowaniu szeregu ograniczeń zapewniających bezpieczeństwo lotu. Analizy Boeinga i Telair wykonane na potrzeby śledztwa wykazały, że tylko jeden pojazd opancerzony mógł być bezpiecznie transportowany na pokładzie, przy użyciu 60 pasów transportowych o wytrzymałości min. 2.2 t (w feralnym locie użyto 24 pasów do zamocowania M-ATV i 26 do zamocowania Cougara). Wytyczne obu producentów nie znalazły się w instrukcji załadunku National Airlines.
Raport NTSB określił, że przyczyną katastrofy były nieodpowiednie procedury National Airlines dotyczące zabezpieczenia nietypowego ładunku. W ich wyniku niedostatecznie przymocowano transportowany pojazd. Współodpowiedzialnością za katastrofę obarczono Federalną Administrację Lotnictwa (FAA), która niewystarczająco nadzorowała procedury załadowcze National Airlines.
Podobne katastrofy.
W podobny sposób doszło do katastrofy samolotu Douglas DC-8 linii Fine Air (lot 101) również tuż po starcie 7 sierpnia 1997 roku, na skutek nieprawidłowego załadunku i w konsekwencji przeciążenia samolotu.

</doc>
<doc id="3930241" url="https://pl.wikipedia.org/wiki?curid=3930241" title="Mahaica-Berbice">
Mahaica-Berbice

Mahaica-Berbice, Region 5 – jeden z dziesięciu regionów Gujany położony w północno-wschodniej części państwa. Na północy ma dostęp do Oceanu Atlantyckiego, od wschodu graniczy z regionem East Berbice-Corentyne, od południa z Upper Demerara-Berbice i Demerara-Mahaica od zachodu. Stolicą regionu jest Fort Wellington. Pozostałe miejscowości to m.in. Rosignol, Mahaicony i Helena.
Geografia.
Region rozciąga się na wschód od rzeki Mahaica do zachodniego brzegu rzeki Berbice. Znaczną część regionu stanowią nisko położone równiny przybrzeżne. W głębi lądu znajdują sawanny i pagórki zbudowane głównie z piasków i gliny.
Gospodarka.
Główną działalnością gospodarczą w regionie jest uprawa ryżu, a także trzciny cukrowej i kokosa oraz hodowla bydła do produkcji wołowiny i mleka. Istnieje tu system melioracji umożliwiający nawadnianie i odwadnianie terenu w zależności od ilości opadów atmosferycznych. Indianie mieszkający w osiedlach śródlądowych zajmują się głównie produkcją mebli, koszy i innych przedmiotów rzemiosła domowego, które sprzedają by zarobić na swoje utrzymanie.
Demografia.
Rząd gujański, od czasu reformy administracyjnej w 1980 r., przeprowadzał do tej pory spisy ludności czterokrotnie, w 1980, 1991, 2002 i 2012 r. Według ostatniego spisu populacja wynosiła 49 723 mieszkańców. Mahaica-Berbice jest trzecim od końca regionem pod względem powierzchni i czwartym pod względem populacji. Jest najgęściej zaludnionym regionem Gujany po Demerarze-Mahaicy i Essequibo Islands-West Demerarze.
Miejscowości.
Miejscowości w regionie Mahaica-Berbice:

</doc>
<doc id="3930244" url="https://pl.wikipedia.org/wiki?curid=3930244" title="Mistrzostwa Europy w Lekkoatletyce 2016 – bieg na 10 000 m mężczyzn">
Mistrzostwa Europy w Lekkoatletyce 2016 – bieg na 10 000 m mężczyzn

Bieg na 10 000 metrów mężczyzn – jedna z konkurencji biegowych rozgrywanych podczas lekkoatletycznych mistrzostw Europy na Stadionie Olimpijskim w Amsterdamie.
Rezultaty.
Finał.
Źródło: .

</doc>
<doc id="3930245" url="https://pl.wikipedia.org/wiki?curid=3930245" title="Dominic Calvert-Lewin">
Dominic Calvert-Lewin

Dominic Nathaniel Calvert-Lewin (ur. 16 marca 1997 w Sheffield) – angielski piłkarz występujący na pozycji napastnika w angielskim klubie Everton F.C. oraz w reprezentacji Anglii.
Kariera klubowa.
Sheffield United.
Calvert-Lewin dołączył do Youth Academy of Sheffield United w dniu 28 kwietnia 2005 r.. 
Po awansowaniu w szeregach młodzieżowej drużyny Sheffield United, kiedy miał szesnaście lat, podpisał stypendium z akademią. Na tym poziomie grał jako pomocnik box-to-box.
Calvert-Lewin pojawił się w pierwszej drużynie jako niewykorzystany rezerwowy, w wygranym 2: 1 meczu z Aston Villą w trzeciej rundzie Pucharu Anglii 4 stycznia 2014 roku. Następnie został nagrodzony za „11” League Football Education. 
W dniu 24 grudnia 2014 r. Calvert-Lewin został wypożyczony do drużyny Conference North Stalybridge Celtic na pożyczkę młodzieżową, gdzie zaczął grać jako środkowy napastnik. Dwa dni później strzelił dwa gole w swoim debiucie, w wygranym 4:2 z Hyde United i strzelił im ponownie w odwrotnym spotkaniu 1 stycznia, w wygranej 7:1.
Na początku lutego 2015 roku Calvert-Lewin wrócił do swojego klubu macierzystego, zdobywając sześć bramek w pięciu występach. Na początku kwietnia 2015 roku podpisał nową długoterminową umowę, aby zatrzymać go na Bramall Lane do lata 2018 roku. Calvert-Lewin zadebiutował w drużynie seniorskiej 25 kwietnia w League One, w remisie 1:1 na wyjeździe z Leyton Orient jako rezerwowy w 66. minucie. Pod koniec sezonu 2014/201515 wystąpił dwa razy. W przedsezonowej trasie klubu przed sezonem 2015-16, Calvert-Lewin strzelił gola w meczu towarzyskim, w wygranym 1:0 meczu z Ilkeston 9 lipca. Po meczu menedżer Nigel Adkins zasugerował, że Calvert-Lewin zdobył pierwszą szansę drużynową w sezonie 2015/2016.
W dniu 7 sierpnia 2015 roku, Calvert-Lewin dołączył do zespołu League Two Northampton Town na wypożyczeniu do stycznia. Zadebiutował cztery dni później, strzelając gola w wygranym 3:0 meczu z Blackpool u siebie w pierwszej rundzie Pucharu Ligi. Pomimo chęci przedłużenia wypożyczenia w klubie, nie doszło do tego. Zanim odszedł, zagrał 26 występów i zdobył 8 punktów we wszystkich rozgrywkach. Po tym, jak jego wypożyczenie w Northampton Town dobiegło końca w styczniu 2016 r., Calvert-Lewin wrócił do pierwszego zespołu w Sheffield United i nie pojawił się po raz pierwszy do 13 lutego, w wygranym 1:0 z Doncaster Rovers. Niemniej jednak, udał się na dziewięć występów dla drużyny w sezonie 2015/2016. 
Przed sezonem 2016/2017 pojawiły się wskazówki, że Calvert-Lewin dokonał pierwszego przełomu w drużynie, a jego były menedżer Wilder został mianowany nowym menedżerem Sheffield United. Zrobił tylko jeden występ w sezonie 2016/2017, który był przeciwko Crewe Alexandra, w przegranym 2:1 w kampanii EFL Cup. 
Everton.
Calvert-Lewin podpisał kontrakt z Evertonem za 1,5 miliona funtów w dniu 31 sierpnia 2016 r.. Później uznał ten ruch za „po prostu zbyt dobry, by mu się oprzeć”. Zadebiutował jako rezerwowy w wygranym 2:1 meczu z Arsenalem 13 grudnia 2016 r. Po dwóch miesiącach nieobecności z powodu kontuzji kostki Calvert-Lewin strzelił swojego pierwszego gola dla Evertonu w meczu Premier League przeciwko Hull City 18 marca 2017 roku, wygrywając 4:0. W dniu 3 maja 2017 r. Podpisał pięcioletnią umowę, na mocy której został do 2022 r. Pod koniec sezonu 2016/2017 zakończył swój pierwszy sezon, występując w 11 występach i strzelając raz we wszystkich rozgrywkach. [Potrzebne źródło] Po jego występie w Pucharze Świata, BBC Sport spodziewał się, że Calvert-Lewin dokona pierwszego przełomu w drużynie przed sezonem 2017/2018. 
Calvert-Lewin strzelił zwycięzcę Evertonu w drugiej rundzie eliminacji Ligi Europy przeciwko słowackiej drużynie MFK Ružomberok w dniu 3 sierpnia 2017 roku. Zdobył pierwszą bramkę dla klubu w trzeciej rundzie Pucharu EFL przeciwko Sunderlandowi 20 września, kończąc serię trzech meczów, w których Everton nie strzelił gola. Calvert-Lewin podpisał nowy kontrakt z Evertonem w dniu 14 grudnia, wraz z innymi młodymi chłopakami Jonjoe Kenny i Mason Holgate, zatrzymując go w Goodison Park do czerwca 2023 roku. W dniu 24 września 2019 roku, w swoim setnym meczu Evertonu, Calvert-Lewin strzelił oba gole zwycięstwa w Sheffield Wednesday - rywale swojego pierwszego klubu Sheffield United - w trzeciej rundzie Pucharu EFL. Następnego 6 marca, kiedy jego kontrakt ma wygasnąć, i mając 15 bramek z 31 meczów w tym sezonie, podpisał nową umowę, która ma obowiązywać do czerwca 2025 roku. 

</doc>
<doc id="3930250" url="https://pl.wikipedia.org/wiki?curid=3930250" title="Meble">
Meble



</doc>
<doc id="3930255" url="https://pl.wikipedia.org/wiki?curid=3930255" title="Tramwaje na Malcie">
Tramwaje na Malcie

Tramwaje na Malcie – system transportu tramwajowego istniejący na Malcie w latach 1905–1929. System składał się z linii rozpoczynających się w Valletcie i prowadzących do Three Cities, Żebbuġ i Birkirkary. W latach 20. ze względu na zwiększającą się liczbę samochodów na wyspie linia zaczęła przynosić straty i podjęto decyzję o jej likwidacji. Linię zamknięto 15 grudnia 1929 roku.
Historia.
Propozycja budowy linii.
Pierwsza propozycja budowy linii tramwajowej na Malcie pojawiła się w październiku 1901 roku. Sacco Albanese, były pracownik Edison Manufacturing Company wystąpił o koncesję na budowę i eksploatację tramwaju na okres 99 lat. Jego propozycja zakładała budowę trzech linii:
Początkowa stacja tramwaju miała znajdować się w okolicy bramy miejskiej w Valletcie i miała dawać możliwość przedłużenia linii do centrum miasta.
W roku 1902 pojawiła się inna propozycja budowy tramwaju – obsługującego jedynie Valettę, jednak została ona odrzucona przez rząd, który sprzeciwiał się tramwajowi w obrębie miasta.
Budowa linii.
Przetarg na budowę i utrzymanie tramwaju rozpisano pod koniec września 1902, jednak do połowy lutego zgłosiła się do niego tylko jedna firma: Macartney, McElroy &amp; Co. Ltd. Firma proponowała budowę dwóch linii: z Valetty do Sliemy, z Valetty do Three Cities oraz dwóch wind: w Marsamxett oraz przy przystani w okolicy górnych ogrodów Barrakka. Umowę z firmą podpisano 2 lipca 1903 i przewidywała ona budowę linii z Valetty do Three Cities oraz Żebbuġ z możliwością przedłużenia do Ħamrun.
Przez kolejne pół roku po podpisaniu umowy trwały jeszcze rozmowy dotyczące szczegółów technicznych, jak tego na których odcinkach należy wybudować linię dwutorową, a gdzie jednotorową. Ostateczne plany zostały zatwierdzone 4 grudnia 1903. Trwały także poszukiwania miejsca na budowę zajezdni oraz stacji zasilającej, które udało znaleźć się dopiero pod koniec grudnia – rząd sprzedał firmie działkę znajdującą się w Marsie, przy planowanej trasie do Three Cities. Zdecydowano się także na budowę jednej z wind proponowanych przez firmę.
Budowę stacji zasilającej i zajezdni rozpoczęto w czerwcu 1904. We wrześniu firma podjęła decyzję o przedłużeniu odcinka z Ħamrun aż do stacji kolejowej w Birkirkara.
Otwarcie i pierwsze lata działalności.
Ceremonia otwarcia linii odbyła się 23 lutego 1905 w zajezdni w Marsie. Wśród zaproszonych gości byli gubernator Malty Charles Mansfield Clarke wraz z żoną oraz arcybiskup Malty Pietro Pace, który pobłogosławił wagony. Po wygłoszonej przez McElroya przemowie odbył się inauguracyjny przejazd do stacji w Valetcie. Prace nad przedłużeniem linii do Birkirkary zakończyły się niedługo po otwarciu pierwszego odcinka – 4 marca, a jego otwarcie nastąpiło w maju.
Już od początku działalności tramwaju dochodziło do wielu kolizji i wypadków. W kwietniu zderzyły się dwa jadące w przeciwnych kierunkach wagony. W sierpniu doszło do czołowego zderzenia tramwaju i taksówki, w wyniku czego zginął kierowca taksówki. Najpoważniejszy wypadek nastąpił 30 września po wyjeździe z Marsy w kierunku Bormli (Three Cities). W pojeździe zawiodły hamulce i tramwaj nabierając prędkości stoczył się ze stromego wzgórza Għajn Dwieli, a następnie uderzył w kamienny mur oraz słup podtrzymujący sieć trakcyjną. W wyniku wypadku śmierć poniosło trzech pasażerów oraz szkolący się motorniczy, a ponad 20 osób (w tym motorniczy kierujący tramwajem) zostało rannych.
Po wypadku zdecydowano się na przebudowę linii w okolicy Għajn Dwieli, tak aby uniknąć stromego wzniesienia. Trasę skierowano bardziej na południe przez Pjazza Antoine de Paule. Innym następstwem wypadku było opublikowanie w kwietniu 1906 roku nowych przepisów dla motorniczych, które między innymi regulowały takie kwestie jak minimalny wiek motorniczego oraz wprowadzały wymóg zdania państwowego egzaminu.
W roku 1907 Macartney i McElroy podjęli działania mające na celu powołanie nowego przedsiębiorstwa Malta Tramways Ltd i przekazanie mu linii. Macartney liczył na sprzedaż udziałów o wartości jednego funta, jednak ostatecznie udało się zebrać jedynie funtów. Firma rozpoczęła działalność 1 sierpnia 1908 roku. W 1909 roku otwarto nową siedzibę firmy w okolicy bramy miejskiej w Valletcie.
I wojna światowa oraz likwidacja linii.
I wojna światowa spowodowała problemy w zaopatrzeniu – pojawiły się trudności z zakupem części zapasowych oraz węgla, używanego w elektrowni firmy do produkcji prądu. Krytyczny okres nastąpił w 1917 roku – w październiku firma zmuszona została do zawieszenia działalności linii, ze względu na brak części zapasowych. Wznowienie funkcjonowania linii nastąpiło dopiero po zakończeniu wojny, w lipcu 1919.
W latach 20. znacznie wzrosła liczba samochodów na wyspie, co przełożyło się na spadek dochodów tramwaju. Na początku grudnia 1929 roku zdecydowano o likwidacji tramwaju. Do zamknięcia linii doszło 15 grudnia.
W 1930 roku podjęto próbę sprzedaży słupów trakcyjnych oraz usunięto szyny. Elektrownia firmy funkcjonowała do 1931 roku w celu dostarczania prądu do windy. Siedziba firmy istniała do roku 1950, kiedy to została wyburzona ze względu na budowę dworca autobusowego.
Tabor.
Początkowo przedsiębiorstwo miało 16 tramwajów piętrowych bez dachu na górnym pokładzie, zbudowanych w Anglii przez British Electric Car Company w 1904 roku. Zbudowane były one na pojedynczych, czterokołowych wózkach firmy Brill. Wagony o numerach 7–16 na dolnym pokładzie nie miały ścian bocznych i wyposażone były w ławki przez całą szerokość wagonu. Pięć kolejnych wagonów tego typu zostało zakupionych w roku 1905. Ostatnie zamówienie na wagony pasażerskie zostało złożone w 1909 roku – dostarczono wtedy cztery wagony zbudowane przez United Electric Car Company.
Po tym jak firma w 1906 roku podjęła się zadania spryskiwania ulic w celu ograniczenia kurzu, dokonano zakupu doczepnego wagonu cysterny. Zbudowana ona była przez J. G. Brill Company i była wyposażona w zbiornik o pojemności 1800 galonów. Montażu napędu dokonano na Malcie. Kolejną podobną cysternę kupiono w 1911 roku.
Po zamknięciu linii wagony zostały przewiezione na stację kolejową w Ħamrun, gdzie zostały pozbawione wózków, a następnie sprzedane.
Infrastruktura.
Rozstaw szyn na linii wynosił 1000 mm. Początkowo jedynie fragment linii z Valletty do Ħamrun był dwutorowy, natomiast pozostałe odcinki były jednotorowe z mijankami. Z czasem kolejne odcinki były przebudowywane na linię dwutorową.
System miał jedną zajezdnię znajdującą się w Marsie, na terenie której znajdowała się hala postojowa oraz elektrownia służąca do zasilania linii oraz windy w górnych ogrodach Barrakka.

</doc>
<doc id="3930258" url="https://pl.wikipedia.org/wiki?curid=3930258" title="Mason Holgate">
Mason Holgate

Mason Anthony Holgate (ur. 22 października 1996 w Doncasterze) – angielski piłkarz występujący na pozycji obrońcy w angielskim klubie Everton.

</doc>
<doc id="3930259" url="https://pl.wikipedia.org/wiki?curid=3930259" title="9GAG">
9GAG

9GAG – serwis społecznościowy działający w branży rozrywkowej. 9GAG został założony 12 kwietnia 2008 w Hongkongu przez Chrisa Chana, Dereka Chana, Raya Chana i Marco Funga. Jej celem jest gromadzenie memów internetowych i żartów z innych stron internetowych.
W 2012 roku najwięcej odbiorców pochodziło ze Stanów Zjednoczonych, choć odpowiadała tylko za 12% całkowitego ruchu sieciowego.
W 2017 roku ruch sieciowy zmienił się i pozycję lidera uzyskały Niemcy z 11,03%, a za nimi Stany Zjednoczone z 5,55% ruchu, a na ostatnim miejscu podium uplasowała się Francja z 4,40%.
Dostępna jest również aplikacja mobilna 9GAG na platformy iOS i Android.

</doc>
<doc id="3930261" url="https://pl.wikipedia.org/wiki?curid=3930261" title="Korba (Ćhattisgarh)">
Korba (Ćhattisgarh)

Korba (hindi कोरबा, trl. "Korbā") – miasto w środkowo-wschodnich Indiach, w północno-środkowej części stanu Ćhattisgarh, w dystrykcie Korba, około 170 km w linii prostej na północny wschód od stolicy stanu – Rajpuru.
W 2011 było trzecim pod względem liczby ludności miastem w stanie, najludniejszym w dystrykcie. Zamieszkiwało je 363 390 osób, co stanowiło ok. 30,1% ludności dystryktu. Mężczyźni stanowili 52% populacji, kobiety 48%. Umiejętność pisania posiadało 83,38% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 90,49%. Wśród kobiet wynosił 75,68%. Dzieci do lat sześciu stanowiły 12,8% ogółu mieszkańców miasta. W strukturze wyznaniowej przeważali hinduiści – 90,75%. Islam deklarowało 4,93%; 2,99% liczyła społeczność chrześcijan, 0,80% sikhów, 0,18% dźinistów, 0,18% buddystów. Około 51,8% mieszkańców miasta żyło w slumsach.
Miasto jest siedzibą administracyjną dystryktu. W Korbie rzeka Ahiran uchodzi do rzeki Hasdeo.

</doc>
<doc id="3930262" url="https://pl.wikipedia.org/wiki?curid=3930262" title="Ryan Johansen">
Ryan Johansen

Ryan Johansen (ur. 31 lipca 1992 w Port Moody) – kanadyjski hokeista występujący w Nashville Predators z National Hockey League (NHL). 
Ryan Johansen przez jeden sezon występował w Penticton Vees z British Columbia Hockey League (BCHL). W sezonie 2009–10 rozpoczął grę na poziomie "major junior" w zespole Portland Winterhawks z Western Hockey League (WHL). Po ukończeniu swoich debiutanckich rozgrywek w WHL, w których zdobył 69 punktów w 71 meczach, został wybrany z 4. numerem podczas NHL Entry Draft 2010 przez Columbus Blue Jackets. W 2015 roku wziął udział w NHL All-Star Skills Competition i został MVP meczu gwiazd. W styczniu 2016 przeniósł się do Nashville Predators, na zasadzie wymiany za Setha Jonesa. W lipcu 2017 Johansen podpisał rekordowy w historii klubu z Nashville kontrakt – zawodnik w ciągu 8 lat ma zarobić 64 mln dol.
Na poziomie międzynarodowym występował na mistrzostwach świata juniorów w 2011 roku w barwach juniorskiej reprezentacji Kanady, gdzie zdobył srebrny medal i został wybrany do turniejowej drużyny gwiazd.

</doc>
<doc id="3930267" url="https://pl.wikipedia.org/wiki?curid=3930267" title="Stanisław Ałbiegow">
Stanisław Ałbiegow

Stanisław Ałbiegow (ros. Станислав Албегов; ur. 9 marca 1974) – rosyjski, a od 2000 roku tadżycki zapaśnik walczący w stylu wolnym. Ósmy na mistrzostwach świata w 1995. Złoty medalista igrzysk wojskowych w 1995. Mistrz świata juniorów w 1992. Mistrz Rosji w 1994 i 1995 roku.

</doc>
<doc id="3930268" url="https://pl.wikipedia.org/wiki?curid=3930268" title="Stanislav Albegov">
Stanislav Albegov



</doc>
<doc id="3930279" url="https://pl.wikipedia.org/wiki?curid=3930279" title="Bilaspur (Ćhattisgarh)">
Bilaspur (Ćhattisgarh)

Bilaspur (hindi बिलासपुर, trl. "Bilāspur") – miasto w środkowo-wschodnich Indiach, w stanie Ćhattisgarh, w dystrykcie Bilaspur, około 100 km w linii prostej na północny wschód od stolicy stanu – Rajpuru.
W 2011 było czwartym pod względem liczby ludności miastem w stanie, najludniejszym w dystrykcie. Zamieszkiwało je 331 030 osób, co stanowiło ok. 12,4% ludności dystryktu. Mężczyźni stanowili 51,5% populacji, kobiety 48,5%. Umiejętność pisania posiadało 88,13% mieszkańców w przedziale od siedmiu lat wzwyż, przy czym odsetek ten był wyższy u mężczyzn – 92,81%. Wśród kobiet wynosił 83,18%. Dzieci do lat sześciu stanowiły 11,3% ogółu mieszkańców miasta. W strukturze wyznaniowej przeważali hinduiści – 87,58%. Islam deklarowało 7,78%; 2,84% liczyła społeczność chrześcijan, 1,00% sikhów, 0,39% buddystów, 0,30% dźinistów. Około 35% mieszkańców miasta i terenów bezpośrednio do niego przylegających ("Out Growths") żyło w slumsach.
Miasto jest siedzibą administracyjną dystryktu.

</doc>
<doc id="3930285" url="https://pl.wikipedia.org/wiki?curid=3930285" title="Konsulat RP w Lipawie">
Konsulat RP w Lipawie

Konsulat Rzeczypospolitej Polskiej w Lipawie (łot. Polijas konsulāts Liepājā) – polska placówka konsularna działająca w okresie międzywojennym w Lipawie.
Urząd funkcjonował od jesieni 1919, początkowo jako agencja konsularna, następnie od 1920 do lipca 1931 w randze konsulatu, który mieścił się przy ul. Lorenča 17 (obecnie Kr. Barona 17). 

</doc>
<doc id="3930286" url="https://pl.wikipedia.org/wiki?curid=3930286" title="Wiaczesław Dżaste">
Wiaczesław Dżaste

Wiaczesław Madanowicz Dżaste (ros. Вячеслав Маданович Джасте; ur. 12 maja 1986) – rosyjski zapaśnik walczący w stylu klasycznym. Brązowy medalista mistrzostw świata w 2006 i Europy w 2006. Najlepszy na igrzyskach wojskowych w 2007. Mistrz Rosji w 2006 i 2009; drugi w 2007, 2010 i 2011, a trzeci w 2008 roku.

</doc>
<doc id="3930287" url="https://pl.wikipedia.org/wiki?curid=3930287" title="Wiaczesław Djaste">
Wiaczesław Djaste



</doc>
<doc id="3930292" url="https://pl.wikipedia.org/wiki?curid=3930292" title="Sadżida ar-Riszawi">
Sadżida ar-Riszawi

Sadżida Mubarak Atrus ar-Riszawi (ur. 1970, zm. 4 lutego 2015) – iracka terrorystka, uczestniczka zamachu na hotele w Ammanie w listopadzie 2005, skazana na karę śmierci i w 2015 stracona.
Życiorys.
Pochodziła z Iraku. Według niektórych doniesień medialnych była siostrą czołowego działacza Al-Ka’idy Mubaraka Atrusa ar-Riszawiego, prawej ręki Abu Musy az-Zarkawiego, który zginął w nieznanym momencie podczas walk z Amerykanami w irackiej Al-Falludży. 
W 2005 na podstawie fałszywego paszportu wjechała do Jordanii razem z mężem, również Irakijczykiem, Alim Husajnem Alim asz-Szamarim. 9 listopada tego samego roku małżeństwo udało się do hotelu Radisson SAS w Ammanie, gdzie zamierzali dokonać zamachu terrorystycznego. Sadżida ar-Riszawi miała wysadzić się w powietrze w sali, gdzie odbywało się przyjęcie weselne, jednak jej pas szahida nie eksplodował. Wówczas jej mąż wypchnął ją z pomieszczenia i sam zdetonował swój pas. Ar-Riszawi opuściła hotel razem z tłumem uciekających ludzi. W budynku zginęło 38 osób, zaś łącznie w serii zorganizowanych tego dnia ataków w Ammanie – 60. Została aresztowana już po zamachu. Jej proces rozpoczął się w kwietniu 2006. W jego trakcie wyemitowano w jordańskiej telewizji zeznania Ar-Riszawi, w których kobieta przyznała się do udziału w ataku terrorystycznym i opisała przebieg zdarzeń. Następnie kobieta odwołała swoje zeznania. Proces zakończył się we wrześniu 2006 wyrokiem skazującym ar-Riszawi na śmierć. Apelacja została odrzucona.
W 2010 dziesięć osób zostało w Jordanii skazanych na kary więzienia za próby porwania jordańskich oficerów wywiadu oraz planowanie ataków terrorystycznych. Celem porwań miało być wymienienie schwytanych oficerów na przebywającą nadal w więzieniu Sadżidę ar-Riszawi. 28 stycznia 2015 Państwo Islamskie opublikowało nagranie, w którym zapowiedziało egzekucję japońskiego zakładnika Kenji Goto oraz pojmanego w Syrii jordańskiego pilota Mu'aza al-Kasasibiego, jeśli Sadżida ar-Riszawi nie zostanie zwolniona. Rząd Jordanii zgodził się zwolnić terrorystkę, jeśli w pierwszej kolejności otrzyma dowód, że pilot nadal żyje. Następnego dnia IS opublikował film przedstawiający zamordowanie al-Kasasibiego. W odpowiedzi w Jordanii wykonano wyroki śmierci przez powieszenie zarówno na Sadżidzie ar-Riszawi, jak i na innym skazany na śmierć terroryście Zijadzie al-Karbulim.

</doc>
<doc id="3930295" url="https://pl.wikipedia.org/wiki?curid=3930295" title="Ham (Belgia)">
Ham (Belgia)

Ham – gmina położona w prowincji Limburgia, w Belgii i jest częścią okręgu wyborczego i okręgu sądowego Beringen.
Gmina powstała w styczniu 1977 roku, w wyniku połączenia dwóch wsi – Oostham i Kwaadmechelen.
Historia.
W 698 Pepin z Heristalu oddał Ham opactwu Trudo w Sint-Truiden. Otrzymał prawo do pobierania dziesięciny w zamian za dbanie o duchowe życie mieszkańców. Pierwsza wzmianka o Ham pochodzi z 785 roku. Wymienia ją Daonatus w opowieści o św. Trudo w "Vita prima Trudonis Hasbaniensis". 
Populacja.
Według szacunków w dniu 1 stycznia 2016 całkowita populacja Ham liczyła osób. Łączna powierzchnia gminy wynosi 32,69 km², co daje gęstość zaludnienia 320 mieszkańców na km².

</doc>
<doc id="3930300" url="https://pl.wikipedia.org/wiki?curid=3930300" title="Nieuwerkerken">
Nieuwerkerken

Nieuwerkerken – gmina położona w prowincji Limburgia, w Belgii w sąsiedztwie Hasselt.
Gmina składa się z czterech miejscowości: Binderveld, Wijer, Közen i Nieuwerkerken.
Historia.
Po raz pierwszy wymieniona została w 1139 pod nazwą "Nova Ecclesia". W okresie, gdy we Francji panował system ancien régime, gmina stanowiła największą cześć Attenhoven, podlegała biskupowi z Liège i radzie z Gorsem. 
Populacja.
Według szacunków w dniu 1 stycznia 2016 całkowita populacja Nieuwerkerken liczyła osób. Łączna powierzchnia gminy wynosi 22,46 km², co daje gęstość zaludnienia 310 mieszkańców na km².

</doc>
<doc id="3930301" url="https://pl.wikipedia.org/wiki?curid=3930301" title="Stadion Kotajk w Abowianiu">
Stadion Kotajk w Abowianiu

Stadion Kotajk – piłkarski stadion w Abowianiu, w Armenii. Obiekt może pomieścić 5500 widzów. Swoje spotkania na stadionie rozgrywają piłkarze klubu Kotajk Abowian. Został otwarty w 1966 roku.

</doc>
<doc id="3930302" url="https://pl.wikipedia.org/wiki?curid=3930302" title="Phrymaceae">
Phrymaceae

Phrymaceae – rodzina roślin należąca do rzędu jasnotowców ("Lamiales"). Do rodziny zalicza się 13 rodzajów ze 188 gatunkami, z czego większość należy do rodzajów "Erythranthe" (111) i "Diplacus" (46). Przedstawiciele tej rodziny są najbardziej zróżnicowani w zachodniej części Ameryki Północnej i Australii, ale poza tym spotykani są niemal w całej Ameryce Północnej, w Ameryce Środkowej i wzdłuż Andów w Ameryce Południowej, w Afryce południowej i środkowej, w południowo-wschodniej i wschodniej Azji oraz na wyspach Oceanii. We florze Polski jedynymi przedstawicielami tej rodziny są zawleczone tu z Ameryki Północnej gatunki kroplika ("Mimulus").
Systematyka.
Przynależność do tej rodziny różnych roślin i jej pozycja systematyczna pozostawała bardzo zmienna. Na przełomie XX i XXI wieku ujmowana była jako monotypowa, tylko z rodzajem "Phryma" o niejasnej pozycji systematycznej w grupie rodzin jasnotowatych-werbenowatych-trędownikowatych. Później badania molekularne wykazały zagnieżdżenie tego rodzaju w obrębie grupy kilku rodzajów z "Mimulus", dotychczas włączanych do trędownikowatych. W szerszym ujęciu rodzina ta znalazła się w systemie APG III z 2009. W systemie APG IV z 2016 z rodziny tej wyodrębniono trzy rodzaje w osobną rodzinę "Mazaceae". 

</doc>
<doc id="3930310" url="https://pl.wikipedia.org/wiki?curid=3930310" title="Houthalen-Helchteren">
Houthalen-Helchteren

Houthalen-Helchteren – gmina położona w prowincji Limburgia, w Belgii.
Gmina składa się z miejscowości: Houthalen-centrum, Houthalen-Oost, Helchteren, Sonnis, Laak, Meulenberg oraz Lillo. 
Historia.
Pierwsze wzmianki o gminie pochodzą z 1117 roku, gdzie występowała pod nazwą Hallu; od XIII wieku już jako Hale. Obszar należał do hrabiego Loon. W XIV wieku Holthalen został przyłączony do Heerlijkheid Vogelzang. Do 1977 roku Houthalen i Helchteren funkcjonowały jako dwie odrębne gminy.
Populacja.
Według szacunków w dniu 1 stycznia 2016 całkowita populacja Houthalen-Helchteren liczyła osób. Łączna powierzchnia gminy wynosi 78,27 km², co daje gęstość zaludnienia 390 mieszkańców na km².

</doc>
<doc id="3930312" url="https://pl.wikipedia.org/wiki?curid=3930312" title="Brasil Open 2017">
Brasil Open 2017

Brasil Open 2017 – tenisowy turniej ATP kategorii ATP World Tour 250 w sezonie 2017 z cyklu Brasil Open rozgrywany w dniach 27 lutego–5 marca 2017 roku w São Paulo na kortach ceglanych o puli nagród wynoszącej 520 285 dolarów amerykańskich.

</doc>
<doc id="3930313" url="https://pl.wikipedia.org/wiki?curid=3930313" title="Lanaken">
Lanaken

Lanaken – gmina położona w prowincji Limburgia, w Belgii.
Gmina składa się z miejscowości: Kesselt, Gellik, Smeermaas, Neerharen, Veldwezelt, Lanaken, Rekem.
Historia.
Pierwotnie obszar gminy był pod wpływem cesarstwa niemieckiego; w 1106 ziemie przekazano pod zwierzchnictwo parafii Sint-Servaaskapittel z Maastricht. Kształt dzisiejszej gminy powstał w 1808 roku w wyniku połączenia miejscowości Smeermaas, Hocht, Pietersem, Cauberg, Bessemer i Buchden.
Populacja.
Według szacunków w dniu 1 stycznia 2016 całkowita populacja Lanaken liczyła osób. Łączna powierzchnia gminy wynosi 59,00 km², co daje gęstość zaludnienia 440 mieszkańców na km².

</doc>
<doc id="3930315" url="https://pl.wikipedia.org/wiki?curid=3930315" title="Mary Elizabeth Braddon">
Mary Elizabeth Braddon

Mary Elizabeth Braddon (ur. 4 października 1837 w Londynie, zm. 4 lutego 1915 w Richmond) – angielska pisarka. Najbardziej znaną z jej powieści jest "Tajemnica pani Audley" (ang. "Lady Audley’s Secret") z 1862.
Życiorys.
Urodziła się 4 października 1837 roku w Londynie. Kiedy miała 4 lata, jej rodzice się rozeszli (z powodu niewierności ojca). Wychowaniem dzieci zajęła się matka, Fanny, która uczyła Mary Elizabeth w domu. Pisarka wspomagała rodzinę, pracując jako nauczycielka i (od 1856 roku) pisząc do prasy. W latach 1857–1860 zajmowała się aktorstwem (występowała pod pseudonimem „Mary Seyton”). W 1860 roku poznała wydawcę Johna Maxwella i związała się z nim.
Od 1860 roku publikowała opowiadania w wydawanym przez Maxwella czasopiśmie. W latach 60. zaczęła też publikować powieści. W 1862 wydała swoją najbardziej znaną powieść – "Tajemnicę pani Audley". Zyskała ona błyskawicznie popularność – w ciągu 10 dni wyprzedano trzy wydania.
W sumie wydała ok. 60–80 powieści. Stała się bardzo popularną autorką powieści sensacyjnych i melodramatów. Pisywała także wiersze i sztuki teatralne.
W 1874 roku wzięła ślub z Johnem Maxwellem. Wcześniej żyli w konkubinacie, ponieważ Maxwell nie mógł uzyskać rozwodu od swojej żony, Mary Ann, przebywającej w zakładzie dla umysłowo chorych. Dopiero po jej śmierci mógł ożenić się z Elizabeth Braddon. Para żyła razem aż do śmierci Maxwella w 1895 roku, miała szóstkę dzieci.
W 1907 roku przebyła udar; od tego czasu jej zdrowie ulegało pogorszeniu. Zmarła po kolejnym udarze 4 lutego 1915 roku w swoim domu w Richmond.
Twórczość.
Była autorką melodramatycznych powieści z wątkami sensacyjnymi (morderstwa, szaleństwo itp.) czy śmiałymi obyczajowo (np. bigamia), jedną z wiodących autorek (i pionierek) tego typu twórczości.
Była też autorką powieści detektywistycznych. Jej debiut powieściowy ("Three Times Dead", wydany też jako "The Trail of the Serpent") jest niekiedy określany jako pierwsza brytyjska powieść detektywistyczna. Może też być pierwszą powieścią, w której pojawia się detektyw z niepełnosprawnością – jej bohater jest niemową, posługującym się wyłącznie językiem migowym. Z kolei bohaterka jej powieści "Eleanor’s Victory" (1863) jest jedną z pierwszych kobiet-detektywów w literaturze.
Kontrowersje budziły jej postacie kobiece – piękne bohaterki były zdolne do okrucieństwa, zbrodni i innych niemoralnych czynów, co nie zgadzało się ze stereotypowym w tamtym czasie postrzeganiem kobiecości.

</doc>
<doc id="3930317" url="https://pl.wikipedia.org/wiki?curid=3930317" title="MATX">
MATX



</doc>
<doc id="3930318" url="https://pl.wikipedia.org/wiki?curid=3930318" title="Czapa lodowa">
Czapa lodowa

Czapa lodowa – forma lodowca o kształcie zbliżonym do kopuły, opadającym na zewnątrz od swojego środka pod wpływem grawitacji. Czapy przykrywają szczyty górskie lub wyspy w sposób całkowity. Formę, w której np. wierzchołek góry "przebija się" przez lód, nazywa się nunatakiem. 
Czapy lodowe są zwykle większe od pól lodowych, jednak mniejsze niż 50 000 km². Formy większe nazywane są lądolodami. Od tej reguły istnieją jednak wyjątki: często niektóre lodowce o większej powierzchni nadal nazywane są czapami lodowymi. Istnieje również termin polarnej czapy lodowej, dotyczący lodowców na dużych szerokościach geograficznych, a więc w wypadku Ziemi w Arktyce i Antarktyce.

</doc>
<doc id="3930319" url="https://pl.wikipedia.org/wiki?curid=3930319" title="Kamera samochodowa">
Kamera samochodowa

Kamera samochodowa (też wideorejestrator, rejestrator jazdy) – kamera cyfrowa rejestrująca obraz i często dźwięk, montowana przeważnie na desce rozdzielczej lub przedniej szybie samochodu. Występuje również w zestawach rejestrujących obraz z przodu i tyłu pojazdu.
Technika nagrywania.
W odróżnieniu od konwencjonalnych kamer wideo, nagranie dokonywane jest w sposób ciągły w tzw. pętli. Po upływie zaprogramowanego czasu lub po osiągnięciu limitu pamięci starsze nagranie jest nadpisywane nowym. Funkcja ta jest często nazywana nagrywania w pętli oznacza.
Wiele kamer mają czujnik przyspieszenia (G-sensor), który w przypadku wypadku (gwałtownego wstrząsu) zapewni ochronę i nienadpisanie filmu. Często dodatkowo oferuje się również w kamerach samochodowych takie funkcje jak:
Zastosowanie.
Głównym zastosowaniem kamer samochodowych jest rejestracja obrazu trasy jazdy pojazdu, aby w razie zdarzenia w ruchu drogowym udokumentować rzeczywisty przebieg zdarzenia oraz winę poszczególnych uczestników ruchu drogowego.
Uregulowania prawne.
Obowiązujące w Polsce prawo nie zakazuje nagrywania ani robienia zdjęć w miejscach publicznych, brak jest jednak precyzyjnych uregulowań w tej materii. Z jednej strony artykuł 308 Kodeksu postępowania cywilnego mówi, że „sąd może dopuścić dowód z filmu, telewizji, fotokopii, fotografii, planów, rysunków oraz płyt lub taśm dźwiękowych i innych przyrządów utrwalających albo przenoszących obraz lub dźwięki”, z drugiej to właśnie tylko od decyzji danego sądu zależy, czy materiał z wideorejestratora zostanie uznany za dowód w sprawie, czy też nie.
Ponadto należy pamiętać, że uregulowania prawne zależne są od przepisów danego państwa. Od bardzo liberalnego jak np. w Federacji Rosyjskiej, gdzie posiadanie kamery jest często koniecznością (premiowane jest nawet zniżką na ubezpieczenie samochodu), do całkowitego zakazu i wysokiej grzywny za jego używanie w Austrii.

</doc>
<doc id="3930335" url="https://pl.wikipedia.org/wiki?curid=3930335" title="Skoki do wody na Letnich Igrzyskach Olimpijskich 2016 – trampolina 3 m synchronicznie kobiet">
Skoki do wody na Letnich Igrzyskach Olimpijskich 2016 – trampolina 3 m synchronicznie kobiet

Konkurs skoków do wody z trampoliny 3 m kobiet synchronicznie podczas Letnich Igrzyskach Olimpijskich 2016 rozegrany został 7 sierpnia. Zawody rozgrywane były w Maria Lenk Aquatics Center.
Format.
W każdej rundzie para zawodniczek wykonuje po 5 skoków. Zawodniczki ocenia 11 sędziów: po trzech na każdą zawodniczkę i pięciu ocenia synchronizację skoków. Pod uwagę brana są tylko środkowa ocena każdej z zawodniczek i trzy środkowe oceny synchronizacji. Z tych pięciu ocen liczona jest średnia, którą następnie mnoży się przez 3 i przez stopień trudności skoków co daje końcowy wynik. Wszystkie noty są sumowane i wygrywa para z najlepszym wynikiem końcowym.

</doc>
<doc id="3930337" url="https://pl.wikipedia.org/wiki?curid=3930337" title="Error and Loss (Morris)">
Error and Loss (Morris)

Error and Loss – wiersz angielskiego myśliciela, artysty plastyka i poety Williama Morrisa, opublikowany w tomie "Poems by the Way. Love is Enough", wydanym w 1896. Utwór charakteryzuje się przygnębiającym nastrojem. Opowiada o tym, jak ludzie nie mogą się spotkać, mimo że się nawzajem poszukują. Podmiot liryczny wiersza najpierw rozmawia z dziewczyną, która pyta go o wyczekiwanego mężczyznę, a kiedy ona odchodzi i znika w ciemnym lesie, spotyka tegoż mężczyznę, który bezskutecznie próbuje znaleźć ową dziewczynę. Utwór jest napisany strofą królewską (rhyme royal), czyli zwrotką siedmiowersową, układaną jambicznym pięciostopowcem, to znaczy sylabotonicznym dziesięciozgłoskowcem, w którym akcenty padają na parzyste sylaby wersu. Składa się z pięciu zwrotek.
Omawiany wiersz był wcześniej ogłoszony pod tytułem "A Dark Wood" w czasopiśmie "Fortnightly Review".

</doc>
<doc id="3930341" url="https://pl.wikipedia.org/wiki?curid=3930341" title="Szakaliszki">
Szakaliszki

Szakaliszki (lit. "Šakališkės") – wieś na Litwie, w rejonie wileńskim, 4 km na południe od Ławaryszek, zamieszkana przez 7 osób. 
W II Rzeczypospolitej zaścianek Szakaliszki należał do powiatu wileńsko-trockiego w województwie wileńskim.

</doc>
<doc id="3930344" url="https://pl.wikipedia.org/wiki?curid=3930344" title="Karel Klančnik">
Karel Klančnik

Karel Klančnik, serb. Карел Кланчник (ur. 30 maja 1917 w Mojstranie, zm. 8 grudnia 2009 tamże) – jugosłowiański skoczek narciarski, dwukrotny olimpijczyk.
W 1948 wystąpił w konkursie skoków w ramach igrzysk w Sankt Moritz. Zajął 23. miejsce w stawce 46 sklasyfikowanych zawodników. Na igrzyskach w 1952 w Oslo, w skokach zajął 29. miejsce, "ex aequo" z Hansem Ederem.
W 1950 wziął udział w konkursie skoków na mistrzostwach świata w narciarstwie klasycznym w Lake Placid i zajął w nim 29. miejsce. W 1953 wystartował w 1. Turnieju Czterech Skoczni – w konkursie w Innsbrucku zajął siedemnaste miejsce, a w Bischofshofen był trzynasty. Po zakończeniu kariery został trenerem; prowadził kadrę młodzieżową.
Był młodszym bratem Alojza Klančnika – biegacza narciarskiego, olimpijczyka z 1936 i 1948 roku. Urodził się jako czwarty z sześciorga rodzeństwa.

</doc>
<doc id="3930345" url="https://pl.wikipedia.org/wiki?curid=3930345" title="Karel Klancnik">
Karel Klancnik



</doc>
<doc id="3930347" url="https://pl.wikipedia.org/wiki?curid=3930347" title="Szałkowszczyzna">
Szałkowszczyzna

Szałkowszczyzna (lit. "Šalkiškės") – opuszczona wieś na Litwie, w rejonie wileńskim, 6 km na północny wschód od Ławaryszek.
W II Rzeczypospolitej zaścianek Szałkowszczyzna należał do powiatu wileńsko-trockiego w województwie wileńskim.

</doc>
<doc id="3930348" url="https://pl.wikipedia.org/wiki?curid=3930348" title="Juan Silva">
Juan Silva



</doc>
<doc id="3930358" url="https://pl.wikipedia.org/wiki?curid=3930358" title="Sorokiszki">
Sorokiszki

Sorokiszki (lit. "Šarkiškės") – wieś na Litwie, w okręgu wileńskim, w rejonie wileńskim, w gminie Ławaryszki; leży około 7 km na wschód od Ławaryszek. 
Do 1945 Sorokiszki leżały w Polsce, w województwie wileńskim, w powiecie wileńsko-trockim, w gminie Mickuny. 

</doc>
<doc id="3930360" url="https://pl.wikipedia.org/wiki?curid=3930360" title="Night Mistress">
Night Mistress

Night Mistress (pl. Nocna Kochanka) – polski zespół heavy/powermetalowy założony w 2003 roku w Skarżysku-Kamiennej, do 2006 roku występujący pod nazwą Nemesis. 
W 2005 roku grupa nagrała pierwsze demo „Dłoń z podziemi”. W następnym roku grupa nagrała EP „In the Land of the Freezing Sun”. W listopadzie 2010 Night Mistress wydali swoją pierwszą płytę długogrającą „The Back of Beyond”. Przed końcem sesji nagraniowej, we wrześniu 2010, hollywoodzka wytwórnia 272 Records wydała kompilację „Kill City vol. 26”, na której znalazł się utwór „Children of Fire”. „The Back of Beyond” została wydana w Stanach Zjednoczonych przez kalifornijską wytwórnię Hell Rider Records. W lipcu 2012 Night Mistress nagrali utwór „Hand of God”, do którego powstał również teledysk jako zapowiedź kolejnego albumu. W lipcu 2014 niemiecka wytwórnia Power Prog wydała drugi album zespołu „Into the Madness”.
Muzycy Night Mistress tworzą również polską grupę heavymetalową Nocny Kochanek.

</doc>
<doc id="3930362" url="https://pl.wikipedia.org/wiki?curid=3930362" title="Scampolo">
Scampolo

Scampolo – niemiecka marka samochodów wyścigowych.
Historia.
Twórcami marki byli Walter Arnold i Walter Komossa, którzy pod koniec lat 40. budowali w Recklinghausen samochody sportowe napędzane silnikami DKW. Arnold i Komossa powzięli pomysł na nazwę prawdopodobnie od filmu "Scampolo, ein Kind der Straße" z 1932 roku, w którym wystąpiła Dolly Haas. Zbudowany przez nich Scampolo 500 był przeznaczony początkowo do niemieckich wyścigów samochodów typu "kleinstrennwagen". Twórcy pojazdu skupili się na jego masie i prostocie. Samochód ten był napędzany przez chłodzony cieczą dwusuwowy silnik napędzający tylne koła. W umieszczeniu tej jednostki pomagali studenci biura technicznego w Recklinghausen. Z tyłu znajdowała się oś De Dion. Pojazd był w 1948 roku prowadzony przez Komossę i wygrał większość wyścigów, w których brał udział. W 1949 roku Komossa wygrał cztery wyścigi i zdobył tytuł mistrzowski. Drugim Scampolo ścigał się Hellmut Deutz, który był szósty w klasyfikacji.
W sezonie 1950 zainaugurowano Niemiecką Formułę 3 z silnikami do 500 cm³. Wówczas rywalizowali m.in. Toni Kreuzer w Cooperze T11 oraz Walter Schlüter i Helmut Polensky w Monopolettach. W mistrzostwach zadebiutowało prowadzone przez Komossę Scampolo 502 z silnikiem BMW sprzężonym ze skrzynią biegów Volkswagen. Kierowcami Scampolo byli Komossa, Deutz, Adolf Glunz, Willy Arnolds i Günther Schlüter. Deutz zajął czwarte miejsce na koniec sezonu, podczas gdy Komossa był siódmy, Glunz dziewiąty, Arnolds dziesiąty, a Schlüter – jedenasty. Schlüter zmarł podczas sierpniowego Grand Prix Niemiec. Rok później Komossa wygrał mistrzostwa Niemiec. W wyścigu Donauringrennen samochody Scampolo zajęły cztery pierwsze miejsca. Deutz w klasyfikacji końcowej był piąty. Jednakże rok później kierowca ten zdobył tytuł samochodem Scampolo wyposażonym w silnik Norton; Komossa zajął natomiast czwarte miejsce. W sezonie 1953 w Niemczech dominowały Coopery i Deutz zajął szóste miejsce na koniec sezonu. W 1953 roku wprowadzono nowe, dwumiejscowe Scampolo z silnikiem 750 cm³. Komossa i Arnold zajęli nim 23 miejsce w długodystansowym wyścigu 1000 km Nürburgringu.
W 1953 roku jeden z modeli Scampolo nabył Willy Lehmann, ścigający się we Wschodnioniemieckiej Formule 3. Lehmann, który wcześniej ścigał się Grünem, wyposażył Scampolo w silnik BMW. Lehmann triumfował w NRD w latach 1953–1957. Egzemplarz ten był używany jeszcze na początku lat 60. w Formule Junior, napędzany silnikiem Wartburg sprzężonym ze skrzynią biegów Porsche.
Wyniki.
Wschodnioniemiecka Formuła 3.
"W latach 1960–1963 mistrzostwa rozgrywano według przepisów Formuły Junior."

</doc>
<doc id="3930363" url="https://pl.wikipedia.org/wiki?curid=3930363" title="Jazowo (gmina Ławaryszki)">
Jazowo (gmina Ławaryszki)

Jazowo (lit. "Tvankiškės") – wieś na Litwie, w rejonie wileńskim, 6 km na południowy wschód od Ławaryszek, zamieszkana przez 45 osób.
W II Rzeczypospolitej kolonia Jazowo należała do powiatu wileńsko-trockiego w województwie wileńskim.

</doc>
<doc id="3930365" url="https://pl.wikipedia.org/wiki?curid=3930365" title="Mrożek">
Mrożek



</doc>
<doc id="3930371" url="https://pl.wikipedia.org/wiki?curid=3930371" title="Iwan Błatcew">
Iwan Błatcew

Iwan Anatoljewicz Błatcew (ros. Иван Анатольевич Блатцев; ur. 24 stycznia 1989) – rosyjski zapaśnik startujący w stylu klasycznym. Akademicki wicemistrz świata w 2010 i trzeci w 2012. Wicemistrz Rosji w 2010 i trzeci 2009 roku.

</doc>
<doc id="3930372" url="https://pl.wikipedia.org/wiki?curid=3930372" title="Ivan Blattsev">
Ivan Blattsev



</doc>
<doc id="3930373" url="https://pl.wikipedia.org/wiki?curid=3930373" title="Wilczy Bród">
Wilczy Bród

Wilczy Bród (lit. "Vilkabrastis") – opuszczona miejscowość na Litwie, w rejonie wileńskim, 14 km na północ od Ławaryszek. 
W II Rzeczypospolitej zaścianek Wilczy Bród należał do powiatu wileńsko-trockiego w województwie wileńskim.

</doc>
<doc id="3930384" url="https://pl.wikipedia.org/wiki?curid=3930384" title="Jeżyna krzewiasta">
Jeżyna krzewiasta

Jeżyna krzewiasta ("Rubus fruticosus" L.) – wieloznaczna nazwa taksonomiczna o różnych znaczeniach dotyczących jeżyn ("Rubus") z rodziny różowatych ("Rosaceae"), która stosowana jest w następujących znaczeniach:
Ze względu na występowanie w obrębie podrodzaju "Rubus" bardzo licznych drobnych gatunków trudnych do identyfikacji nazwa zbiorowa "Rubus fruticosus" jest wygodną w użyciu alternatywą w przypadku problemów z jednoznaczną identyfikacją taksonów z tej grupy. W takim użyciu stosowana jest zwłaszcza w odniesieniu do jeżyn będących wynikiem zabiegów hodowlanych.
Nazwa "Rubus fruticosus" stosowana jest też w odniesieniu do odmian hodowlanych będących chimerami bezkolcowymi określanymi jako jeżyna bezkolcowa.
Poza wyżej opisaną pierwotną diagnozą taksonomiczną Linneusza, także kilku innych botaników nieprawidłowo użyło tej nazwy i ich diagnozy uznawane są za synonimy taksonomiczne:

</doc>
<doc id="3930387" url="https://pl.wikipedia.org/wiki?curid=3930387" title="Magomiedali Magomiedalijew">
Magomiedali Magomiedalijew

Magomiedali Tagirowicz Magomiedalijew (; ur. 10 września 1985) – rosyjski zapaśnik startujący w stylu klasycznym. Brązowy medalista Akademickich MŚ w 2010. Trzeci w mistrzostwach Rosji w 2016 roku.

</doc>
<doc id="3930388" url="https://pl.wikipedia.org/wiki?curid=3930388" title="Magomedali Magomedaliev">
Magomedali Magomedaliev



</doc>
<doc id="3930394" url="https://pl.wikipedia.org/wiki?curid=3930394" title="Gać (Blachownia)">
Gać (Blachownia)



</doc>
<doc id="3930399" url="https://pl.wikipedia.org/wiki?curid=3930399" title="The Message of the March Wind (Morris)">
The Message of the March Wind (Morris)

The Message of the March Wind – programowy wiersz angielskiego myśliciela, artysty malarza i poety Williama Morrisa, opublikowany w tomie "Poems by the Way. Love is Enough", wydanym w 1896. Utwór wyraża sprzeciw skłaniającego się ku socjalizmowi autora wobec panującej w konserwatywnym społeczeństwie brytyjskiej nierówności majątkowej. Wiersz odwołuje się do tradycji romantycznej poezji miłosnej, sielankowej i balladowej, by nieoczekiwanie stać się oskarżeniem wymierzonym w klasę posiadającą. 
Utwór jest napisany miarą anapestyczną, ujętą w zwrotki czterowersowe rymowane abab i obfituje w wyraziste aliteracje: "birds and the blossoms and the beasts", czy "This land we have loved in our love and our leisure".

</doc>
<doc id="3930402" url="https://pl.wikipedia.org/wiki?curid=3930402" title="Anton Własienkow">
Anton Własienkow

Anton Jewgienjewicz Własienkow (ros. Антон Евгеньевич Власенков; ur. 12 listopada 1982) – rosyjski zapaśnik startujący w stylu wolnym. Brązowy medalista Akademickich MŚ w 2010 roku.

</doc>
<doc id="3930403" url="https://pl.wikipedia.org/wiki?curid=3930403" title="Anton Vlasenkov">
Anton Vlasenkov



</doc>
<doc id="3930406" url="https://pl.wikipedia.org/wiki?curid=3930406" title="St. John’s Square w Valletcie">
St. John’s Square w Valletcie

St. John's Square (, ) – plac przed frontem katedry św. Jana w Valletcie na Malcie. Mieści się tam kilka kawiarni na świeżym powietrzu, otoczonych przez przyjemne arkady.
Na środku placu, frontem do dziedzińca przed katedrą oraz wejścia do niej, stoi niewielki postument z popiersiem byłego premiera Enrico Mizziego, wykonany w roku 1964 przez Vincenta Apapa (1909—2003). 
Chociaż "pjazza" jest dziś ulubionym miejscem spotkań w sercu barokowej stolicy Malty, jego pochodzenie jest relatywnie świeżej daty. Nie istniał on na oryginalnym planie miasta, wykonanym przez Francesco Laparelliego, architekta Zakonu św. Jana. Przed II wojną światową na tym miejscu stały dwie duże kamienice ze sklepami na parterze. Rozdzielone były wąską uliczką nazywaną "Strada San Zaccaria" (dziś: "Triq San Żakkarija"). Jednakże budynki te bardzo ucierpiały skutkiem bombardowań lotniczych podczas wojny. W czasie lat powojennej odbudowy rząd wywłaszczył (mocą prawa) środkowe części obu budynków, aby utworzyć plac, istniejący do dziś.
St. John's Square jest jednym z kilku „zielonych” terenów w Valletcie; rośnie na nim kilka dużych drzew fikusowych, posadzonych wzdłuż fasady katedry w latach 20. XX wieku. Drzewa te uważane są za bardzo ważny "ptasi przystanek" dla pliszki siwej ("Motacilla alba"), migrującej co roku z europejskich terenów lęgowych, by spędzić zimę nad Morzem Śródziemnym, Bliskim Wschodzie i w północnej Afryce.

</doc>
<doc id="3930407" url="https://pl.wikipedia.org/wiki?curid=3930407" title="Love is Enough, or, The Freeing of Pharamond">
Love is Enough, or, The Freeing of Pharamond

Love is Enough, or, The Freeing of Pharamond – dramat angielskiego myśliciela, artysty malarza i poety Williama Morrisa, opublikowany w 1873, a następnie wznowiony w tomie "Poems by the Way. Love is Enough", wydanym w 1896. Utwór, nawiązujący do tradycji średniowiecznego moralitetu i elżbietańskiej maski, przekazuje tezę, że miłość jest rzeczą w życiu najważniejszą. W ujęciu samego Morrisa: "This story, which is told by way of a morality set before an Emperor and Empress newly wedded, showeth of a King whom nothing but Love might satisfy, who left all to seek Love, and, having found it, found this also, that he had enough, though he lacked all else". Utwór jest zróżnicowany pod względem wersyfikacyjnym. Zwłaszcza pieśni (funkcjonujące czasem jako samodzielne liryki) są kunsztownie zbudowane. W poniższym przykładzie strofy rymują się ababcbcc.

</doc>
<doc id="3930412" url="https://pl.wikipedia.org/wiki?curid=3930412" title="Muslim Gabibow">
Muslim Gabibow

Muslim Emirszachowicz Gabibow (ros. Муслим Эмиршахович Габибов; ur. 16 sierpnia 1989) – rosyjski zapaśnik startujący w stylu wolnym. Akademicki mistrz świata w 2010. Trzeci na ME juniorów w 2008 roku.

</doc>
<doc id="3930413" url="https://pl.wikipedia.org/wiki?curid=3930413" title="Muslim Gabibov">
Muslim Gabibov



</doc>
<doc id="3930416" url="https://pl.wikipedia.org/wiki?curid=3930416" title="Łączkowscy">
Łączkowscy



</doc>
<doc id="3930417" url="https://pl.wikipedia.org/wiki?curid=3930417" title="TRAPPIST-1h">
TRAPPIST-1h

TRAPPIST-1h – skalista planeta pozasłoneczna krążąca wokół bardzo chłodnego czerwonego karła TRAPPIST-1 oddalonego o 39 lat świetlnych (około 12 parseków) od Słońca, znajdującego się w gwiazdozbiorze Wodnika. Została odkryta metodą tranzytu przez Kosmiczny Teleskop Spitzera.
Charakterystyka.
Jest to ostatnia (licząc od gwiazdy) z siedmiu planet znajdujących się w układzie gwiazdy TRAPPIST-1. Krąży poza obrębem ekosfery układu, w związku z czym prawdopodobieństwo, że na jej powierzchni występuje woda w stanie ciekłym jest bardzo niskie. Planeta ma wymiary nieco mniejsze od Ziemi i okrąża swoją gwiazdę w niecałe 19 ziemskich dni.

</doc>
<doc id="3930425" url="https://pl.wikipedia.org/wiki?curid=3930425" title="Alina Moriewa">
Alina Moriewa

Alina Jurjewna Moriewa z domu Anisimowa (ros. Алина Юрьевна Морева; ur. 8 czerwca 1989) – rosyjska zapaśniczka startująca w stylu wolnym. Zajęła osiemnaste miejsce na mistrzostwach świata w 2014. Akademicka wicemistrzyni świata w 2010 i trzecia w 2014. Druga w Pucharze Świata w 2015. Mistrzyni Rosji w 2010, 2011 i 2014 roku.

</doc>
<doc id="3930426" url="https://pl.wikipedia.org/wiki?curid=3930426" title="Alina Moreva">
Alina Moreva



</doc>
<doc id="3930427" url="https://pl.wikipedia.org/wiki?curid=3930427" title="Białe Hełmy">
Białe Hełmy

Białe Hełmy, oficjalnie Syryjska Obrona Cywilna (SOC; ang. "White Helmets", arab. الدفاع المدني السوري) – ochotnicza formacja obrony cywilnej, działająca od 2013 roku w kontrolowanej przez rebeliantów części Syrii.
Historia.
Pierwsze zespoły ratownicze, z których później stworzono SOC, powstały pod koniec 2012 roku, gdy wojska podległe prezydentowi Baszszarowi al-Asadowi zaczęły tracić znaczne tereny pod naporem rebeliantów z Wolnej Armii Syrii. Niepowodzenia zmusiły siły rządowe do zmiany taktyki: w celu osłabienia przeciwnika armia al-Asada rozpoczęła systematyczny ostrzał z ziemi i powietrza skierowany w cele cywilne położone na terytorium kontrolowanym przez rebeliantów. W odpowiedzi niewielkie grupy ochotników z dotkniętych bombardowaniami miast, szczególnie z Aleppo oraz Idlib, rozpoczęły działalność ratowniczą, pomagając rannym i uwięzionym pod gruzami zniszczonych budynków ludziom.
W 2013 roku turecka organizacja AKUT zorganizowała kursy ratownicze w Turcji dla członków tych ochotniczych oddziałów. Przez następne dwa lata liczba niezależnych organizacji obrony cywilnej wzrosła do kilkudziesięciu, w dużej mierze dzięki działaniom ochotników przeszkolonych w Turcji. Do rozwoju i zwiększenia skuteczności obrony cywilnej przyczyniła się także pomoc finansowa udzielana przez liczne organizacje pozarządowe, a także rządy USA, Wielkiej Brytanii i innych państw. W konsekwencji 25 października 2014 roku, w trakcie spotkania przedstawicieli poszczególnych zespołów ratowniczych, została utworzona Syryjska Obrona Cywilna, później nazywana popularnie Białymi Hełmami.
We wrześniu 2016 roku Białe Hełmy liczyły około 3 tysięcy ochotników, skupionych w około 120 oddziałach obrony cywilnej. Szefem organizacji jest Raed Saleh. W styczniu 2017 roku SOC twierdziła, że jej członkom od 2014 roku udało się uratować około 80 tysięcy ludzi. Pod koniec 2016 roku ochotnicy z Białych Hełmów musieli zmierzyć się z katastrofą humanitarną we wschodnim Aleppo, które stało się polem bitwy pomiędzy rebeliantami z różnych ugrupowań a wspieraną przez rosyjskie lotnictwo syryjską armią rządową. W grudniu 2016 roku Aleppo zostało całkowicie opanowane przez siły rządowe. SOC razem z wieloma innymi organizacjami humanitarnymi oskarża wojska rządowe oraz rosyjskie o popełnianie w mieście zbrodni wojennych.
Działalność.
Główne zadania Białych Hełmów to wydobywanie rannych spod gruzów i udzielanie im pomocy medycznej, a także ewakuacja ludności cywilnej ze stref zagrożonych. Poza tym ochotnicy zajmują się między innymi gaszeniem pożarów, zabezpieczaniem uszkodzonych budynków, ostrzeganiem dzieci przed zbliżaniem się do niewybuchów i odgruzowywaniem dróg.
Straty.
Według danych z sierpnia 2016 roku do tego miesiąca zginęło 159 Białych Hełmów. Brytyjski tygodnik "The Economist" napisał w październiku 2016 roku, że co szósty ochotnik SOC zginął lub został ciężko ranny w wyniku działań wojennych. Według tego tygodnika wielu z nich padło ofiarą celowych ataków syryjskiego i rosyjskiego lotnictwa, nadlatującego ponownie nad zbombardowane wcześniej cele, by ostrzeliwać ratowników pomagających rannym.
Powiązania polityczne i finansowanie.
Oficjalnie Białe Hełmy są niezależną, pozarządową organizacją humanitarną, niezwiązaną z żadną spośród walczących stron. Zwraca się uwagę, że SOC często krytykowała działania strony rządowej oraz jej sprzymierzeńców, rzadko natomiast odnosiła się krytycznie do rebeliantów. Jest to jednak zrozumiałe, jeśli weźmie się pod uwagę, że Białe Hełmy działają na terenach opanowanych przez różne ugrupowania rebelianckie, gdzie znaczną większość cywilnych ofiar wojny powodują metody walki stosowane przez al-Asada i jego sojuszników.
Białe Hełmy dysponują rocznym budżetem w wysokości ok. 30 milionów dolarów, który pochodzi z darowizn od rządów, organizacji pozarządowych i osób prywatnych. Do największych darczyńców należą rządy USA, Wielkiej Brytanii, Japonii, Niemiec, Danii, Nowej Zelandii, Holandii i Kanady. SOC nie ukrywa zagranicznych źródeł swoich pieniędzy jakkolwiek są one argumentem dla przeciwników organizacji, którzy zarzucają jej uzależnienie polityczne od rządów państw zachodnich.
Ochotnicy otrzymują za swoją służbę wynagrodzenie w wysokości ok. 150 dolarów miesięcznie.
Obecność w mediach i nagrody.
Od czasu powstania organizacji działalność SOC jest szeroko opisywana w mediach komentujących konflikt w Syrii. W 2016 roku organizacja została nominowana do Pokojowej Nagrody Nobla, a we wrześniu tego samego roku serwis internetowy Netflix wyprodukował poświęcony jej film dokumentalny pt. "Białe Hełmy", nagrodzony w lutym 2017 roku Oscarem w kategorii "Najlepszy Krótkometrażowy Film Dokumentalny". Również w 2016 roku SOC została uhonorowana nagrodą Right Livelihood Award, nazywaną niekiedy "alternatywną Nagrodą Nobla".
Jednym z najbardziej znanych Białych Hełmów był Khaled Omar Harrah, który uratował spod gruzów domu w Aleppo 10-dniowe dziecko – nagranie z tego wydarzenia obiegło wówczas media na całym świecie. W sierpniu 2016 roku zginął w wyniku nalotu.
Krytyka.
Zwolennicy rządu syryjskiego oraz władze rosyjskie oskarżają SOC o powiązania finansowe z organizacjami amerykańskimi, które dążą do obalenia Baszszara al-Asada, jak również o związki z islamistycznym Frontem al-Nusra. Na poparcie tych tez krytycy organizacji przywołują nagrania, które mają pokazywać członków SOC noszących broń, znieważających poległych żołnierzy rządowych i cieszących się razem z bojownikami islamistycznych frakcji rebeliantów ze zdobycia miasta Idlib. Zwraca się jednak uwagę, że tego typu nagrań jest zaledwie kilka, a ich autentyczność jest kwestionowana. Z drugiej strony, istnieją tysiące dostępnych opinii publicznej i niebudzących wątpliwości nagrań oraz zdjęć, przedstawiających działalność organizacji, wykonanych zarówno przez jej członków, jak przez osoby trzecie, w tym licznych korespondentów wojennych. Żadne z tych zdjęć oraz nagrań nie pokazuje Białych Hełmów noszących broń ani w sytuacjach które sugerowałyby, że przekraczają uprawnienia obrony cywilnej. Również dziennikarze, którzy zetknęli się bezpośrednio z Białymi Hełmami, nie potwierdzają tego rodzaju doniesień.
Część dziennikarzy oraz analityków uważa próby dyskredytacji Białych Hełmów za element wojny propagandowej prowadzonej przez rządy Syrii oraz Rosji. Wskazują na niewielką wiarygodność doniesień wymierzonych w organizację oraz możliwe fabrykowanie tego typu informacji.

</doc>
<doc id="3930431" url="https://pl.wikipedia.org/wiki?curid=3930431" title="Mk.27">
Mk.27



</doc>
<doc id="3930445" url="https://pl.wikipedia.org/wiki?curid=3930445" title="Michaił Zacharow (zapaśnik)">
Michaił Zacharow (zapaśnik)

Michaił Zacharow (ros. Михаил Захаров; ur. 20 czerwca 1986) – rosyjski, a od 2009 roku kirgiski zapaśnik startujący w stylu wolnym. Zajął 29 miejsce na mistrzostwach świata w 2010. Akademicki wicemistrz świata w 2008. Trzeci na ME juniorów w 2005 roku.

</doc>
<doc id="3930464" url="https://pl.wikipedia.org/wiki?curid=3930464" title="Torpeda Mark 28">
Torpeda Mark 28

Torpeda Mark 28 – amerykańska elektryczna torpeda samonaprowadzająca kalibru 533 mm z czasów II wojny światowej z pasywnym naprowadzaniem akustycznym. Skonstruowana do zwalczania nawodnych okrętów eskorty, Mark 28 (Mk 28) była jedyną samonaprowadzającą się torpedą tego kalibru, użytą przez amerykańską marynarkę wojenną podczas wojny na Pacyfiku w trakcie II wojny światowej. Wyposażona w głowicę bojową o masie 265 kilogramów, torpeda Mk. 28 została czternastokrotnie użyta przez amerykańskie okręty podwodne przeciw japońskim okrętom eskortowym, przy uzyskaniu czterech trafień.
Produkowana w dalszym ciągu po wojnie, w roku 1960 została wycofana ze służby na rzecz Mark 37.
Rozwój torpedy.
W czasie gdy Wydział 6. National Defense Research Committee (NDRC) oraz wiele placówek cywilnych i marynarki wojennej zaangażowanych było w rozwój lotniczej torpedy przeciwpodwodnej Mark 24 „Fido”, naukowcy biorący udział w programie zasugerowali przeprowadzenie dodatkowych eksperymentów z systemami akustycznego pomiaru odległości i kierunku oraz dodanie systemu akustycznej kontroli do standardowych torped marynarki. Jednak pod koniec 1942 roku wszystkie amerykańskie testowe poligony torpedowe pracowały według napiętego terminarza, toteż odpowiadając na list dr Johna Tate’a, fizyka z Uniwersytetu Minnesoty będącego w tym czasie szefem Wydziału 6., koordynator badań i rozwoju US Navy wiceadmirał Julius Furer zaznaczył, że propozycja musi zostać starannie rozważona przed udzieleniem jej priorytetu nad innymi toczącymi się programami torpedowymi. Kierujące programami zbrojeniowymi marynarki Bureau of Ordnance, odłożyło w rzeczywistości propozycję ad acta, do momentu odkrycia, że III Rzesza przymierza się do wprowadzenia do służby akustycznie kontrolowanej torpedy G7es „Falke”. W kwietniu 1943 roku marynarka amerykańska w pośpiechu rozpoczęła prace nad dostosowaniem standardowej torpedy do kierowania akustycznego, wysyłając dwa egzemplarze Mark 18 do Harvard Underwater Sound Laboratory (HUSL) w Cambridge w stanie Massachusetts, w celu użycia ich w pracach nad torpedą naprowadzaną akustycznie.
Pierwszym zadaniem, jakie postawiło przed sobą HUSL, była instalacja w przedzie torpedy na miejscu głowicy bojowej hydrofonów, wzmacniaczy i urządzeń zapisujących dźwięk, celem pomiaru i określenia szumów własnych torpedy w warunkach operacyjnych. W rezultacie tych prac nie tylko uświadomiono sobie wysoki poziom hałasu generowanego przez Mk 18, lecz także lepiej zrozumiano rolę odgrywaną przez kawitację generowaną przez pędnik. Razem z innymi znanymi już ówcześnie źródłami hałasów własnych, tworzyła ona wystarczająco dużo podstaw dla mającego już długą historię sceptycyzmu wobec wykonalności kontroli akustycznej dla torped poruszających się z dużymi prędkościami. Mimo wszystko, naukowcy HUSL zdolni byli osiągnąć akceptowalne zmniejszenie poziomu hałasu przez izolację przekładni wału napędzającego śrubę oraz przez dodanie redukującej hałas uszczelki między sekcją nosową torpedy a jej korpusem, eliminując w ten sposób kontakt między tworzącymi je metalami.
Po intensywnych pracach nad zwiększeniem sprawności hydrofonów, naukowcy byli też w stanie opracować konstrukcję urządzenia odróżniającego dźwięki napływające z czoła wzdłuż osi hydrofonu, od dźwięków napływających z tyłu wzdłuż osi torpedy. Do końca 1944 roku, kombinacja tych modyfikacji z rozwojem nowego czterokanałowego wzmacniacza umożliwiła konstrukcję torpedy akustycznej zdolnej do operowania przy prędkości 28 węzłów.
W międzyczasie jednak, równoległe studia prowadzone przez HUSL i Bell Labs przekonały inżynierów, że wykonalną jest produkcja torped akustycznych operujących z prędkością 20 węzłów przy użyciu jedynie jednej śruby, co eliminowało w całości problem hałasów generowanych przez przekładnię. Wobec powyższego, zdecydowano się skierować do produkcji nową torpedę Mark 28 na aktualnym etapie jej rozwoju, powierzając jej produkcję przedsiębiorstwu Western Electric, która jeszcze przed zakończeniem wojny dostarczyła marynarce kilkaset sztuk tego pocisku, zbyt późno jednak aby mogły być w znaczącej liczbie użyte bojowo podczas kończącego się już konfliktu.
Zapoczątkowane jednak wcześniej prace badawcze były dalej kontynuowane, dzięki czemu inżynierowie Bell Labs oraz Western Electric opracowali konstrukcję następcy Mk 28, oznaczonego jako Mark 29, zdolnego do pracy przy prędkości 25 węzłów.
Konstrukcja.
Mark 28 była wystrzeliwaną spod wody torpedą ciężką przeznaczoną dla okrętów podwodnych w celu zwalczania jednostek nawodnych przeciwnika. Średnica torpedy o wadze 2800 funtów (1270 kg) wynosiła 533 mm, z głowicą z ładunkiem HBX o masie 585 funtów (265 kg) i zapalnikiem kontaktowym Mk 14 Mod 2. Przy długości 6,2 metra zdolna była do rozwinięcia maksymalnej prędkości operacyjnej wynoszącej 19,6 węzła oraz utrzymania jej na dystansie 4000 jardów (3657 metrów). Silnik elektryczny torpedy Mk 28 zasilany był z baterii aktywowanej wodą morską. Według niektórych źródeł torpeda dysponowała bezwładnościowym układem naprowadzania sterującym torpedą na pierwszym etapie po wystrzeleniu, przed uruchomieniem się systemu akustycznego. Jakkolwiek brak jest potwierdzenia tej informacji w innych źródłach, wydaje się ona prawdopodobna, zważywszy na duży zasięg torpedy oraz fakt, że konstrukcja Mk 28 oparta została na projekcie kontrolowanej bezwładnościowo torpedy Mk 18.
Użycie.
Do końca II wojny światowej Western Electric dostarczyła marynarce amerykańskiej kilkaset sztuk Mk 28, jednak w warunkach bojowych została wystrzelona jedynie niewielka ich liczba – 14 sztuk, z czego osiągnięto 4 trafienia. Sama torpeda była jednak produkowana w dalszym ciągu po zakończeniu wojny – do roku 1960, kiedy to pocisk ten został wycofany ze służby i zastąpiony przez Mark 37, dostarczono marynarce około 1750 sztuk.

</doc>
<doc id="3930465" url="https://pl.wikipedia.org/wiki?curid=3930465" title="Mark 28">
Mark 28



</doc>
<doc id="3930466" url="https://pl.wikipedia.org/wiki?curid=3930466" title="Mk. 28">
Mk. 28



</doc>
<doc id="3930468" url="https://pl.wikipedia.org/wiki?curid=3930468" title="Gródek Nowy">
Gródek Nowy



</doc>
<doc id="3930514" url="https://pl.wikipedia.org/wiki?curid=3930514" title="Gromada Mońki (1954-1964)">
Gromada Mońki (1954-1964)



</doc>
<doc id="3930516" url="https://pl.wikipedia.org/wiki?curid=3930516" title="Jadwiga Harasowska">
Jadwiga Harasowska

Jadwiga Harasowska z domu Zbrożek herbu Jasieńczyk (ur. 3 kwietnia 1904 w Krakowie, zm. 11 lutego 1978 w Newark-on-Trent w Anglii) – polska wydawca, dziennikarka i działaczka emigracyjna. Do września 1939 była sekretarzem redakcji krakowskiego koncernu prasowego „Ilustrowanego Kuriera Codziennego”. Od początku 1940 prowadziła w Glasgow działalność wydawniczą dla potrzeb polskiego wojska stacjonującego w Wielkiej Brytanii, a także organizowała kulturalne wsparcie i społeczne relacje pomiędzy wojskiem polskim a społeczeństwem szkockim, o czym pamięć jest ciągle żywa. Była współzałożycielką wychodzącego nadal w Londynie „Dziennika Polskiego i Dziennika Żołnierza”. Była żoną kompozytora, dyrygenta i inżyniera Adama Harasowskiego.
Życiorys.
Okres przedwojenny.
Ukończyła żeńską szkołę wydziałową im. Adama Mickiewicza w Krakowie i seminarium nauczycielskie. Studiowała w Instytucie Muzycznym w Krakowie i Akademii Handlowej w Krakowie. Była inicjatorką założenia Krakowskiego Towarzystwa Oratoryjnego.
Od roku 1927 była sekretarką i asystentką Mariana Dąbrowskiego, właściciela koncernu wydawniczego „Ilustrowany Kurier Codzienny” w Krakowie. Po kilku latach objęła stanowisko sekretarza redakcji całego koncernu. Była także redaktorką opracowań graficznych i specjalnych wydań. Była również redaktorką wydawanego przez IKC od 1935 ilustrowanego (częściowo w kolorach) magazynu tygodniowego „As” przeznaczonego dla „eleganckiej klienteli”, w którym sama publikowała na tematy kulturalne. Reprezentowała koncern w relacjach publicznych. Używała nazwiska Zbrożkówna.
W kwietniu 1938 wyszła za mąż za kompozytora i dyrygenta Adama Harasowskiego. Pisała artykuły na tematy kulturalne do wydawanego przez IKC od 1935 popularnego tygodnika „As”. Prowadziła korespondencję z Bolesławem Wallek-Walewskim, dyrygentem chórów i dyrektorem Konserwatorium Towarzystwa Muzycznego w Krakowie. W końcu września 1939 razem z grupą dziennikarzy „Ilustrowanego Kuriera Codziennego” ewakuowała się do Lwowa, a później do Rumunii, gdzie spotkała się z mężem.
Okres wojenny.
Z obozu dla internowanych w Rumunii wyjechała przez Włochy i Francję do Anglii. Do portu Folkestone przybyła 24 listopada 1939 i cztery dni później zameldowała się razem z mężem na posterunku policji hrabstwa Nottinghamshire w miejscowości Newark-on-Trent, gdzie Adam odbywał poprzednio praktykę inżynierską. W początku roku 1940 przenieśli się do Glasgow w Szkocji i „podjęli się konsekwentnej realizacji programu zbliżenia kulturalnego polsko-szkockiego”.
Jadwiga Harasowska założyła tam i prowadziła polskie wydawnictwo Książnica Polska. Niemal natychmiast podjęła działalność prasową i w lokalnej gazecie zamieszczała regularną rubrykę „Kronika Polska” dla polskich żołnierzy nie znających jeszcze języka angielskiego. W tym czasie w szpitalach szkockich zjawili się żołnierze polscy ranni w kampanii norweskiej i Francji, dla których wkrótce założyła czasopismo „Kuryer Glasgowski”, który po kilku numerach zmienił tytuł na „Wiadomości Polskie”. Współpracowała z drukarnią i wydawnictwem William MacLellan. Wydała popularną broszurę o zwyczajach życia codziennego na Wyspach Brytyjskich, której autorstwo jest przypisywane jej z mężem. W 1941 była współautorką podręcznika dla żołnierzy do nauki języka angielskiego. Kilkukrotnie wydawała pieśń "Modlitwa obozowa" Adama Kowalskiego w kolejnych aranżacjach Adama Harasowskiego, która stała się modlitwą Polskich Sił Zbrojnych na Zachodzie, a także Armii Krajowej w okupowanym kraju, dokąd dotarła dzięki skoczkom spadochronowym. W 1940 wraz z mężem wydała kilka zeszytów "Polish Christmas Carols – Najpiękniejsze Polskie Kolendy", ponadto redagowali polską kolumnę w czasopiśmie „Sunday Chronicle”. Na początku jesieni 1941 otworzyła w Glasgow „Polish Shop – Polski Sklep”, w którym sprzedawano polskie wydawnictwa, pamiątki oraz prowadzono komis. Używała pseudonimu „Jadwiga z Glasgowa”.
Jadwiga Harasowska wydawała materiały informacyjne dla polskich żołnierzy I Korpusu zaraz po translokacji Polskich Sił Zbrojnych z Francji do Wielkiej Brytanii. Anglojęzyczne mutacje tych wydawnictw były źródłem informacji o sprawach polskich dla odbiorców brytyjskich. W dniu 21 września 1942 Prezydent Rzeczypospolitej Władysław Raczkiewicz odwiedził w Glasgow siedzibę Książnicy Polskiej i redakcję „Dziennika Żołnierza”, wydawanego wtedy przez Jadwigę Harasowską. W tym czasie Książnica otrzymywała pomoc od rządu polskiego z Funduszu Kultury Narodowej. „Dziennik Żołnierza” w grudniu 1943 połączył się z „Dziennikiem Polskim” w Londynie i pod łączną nazwą „Dziennik Polski i Dziennik Żołnierza” jest obecnie najpopularniejszym pismem emigracji polskiej w Wielkiej Brytanii.
W 1940 była inicjatorką powołania The Scottish-Polish Society z oddziałami w Edynburgu i Glasgow. Jadwiga Harasowska i (1885–1963) byli współprzewodniczącymi oddziału w Glasgow. Do końca wojny The Scottish-Polish Society posiadało 35 oddziałów (z niemal 10 000 członków spośród społeczeństwa szkockiego) i kształtowało kulturalne wsparcie i społeczne relacje pomiędzy wojskiem polskim a społeczeństwem szkockim.
Jadwiga Harasowska była jednym z promotorów powstania polskiego szkolnictwa wyższego czasu wojny na terenie Szkocji, gdzie od lutego 1941 (do marca 1949) jako część Uniwersytetu Edynburskiego działał Polski Wydział Lekarski (wydano 227 dyplomów lekarza), a także polskie wydziały weterynaryjne, prawnicze i pedagogiczne. Glasgow był wtedy ośrodkiem polskiego kształcenia rolniczego, handlowego i politechnicznego. The Scottish-Polish Society organizowało kluby szkocko-polskie, wykłady o polskiej historii i kulturze, a także regularne wizyty polskich żołnierzy w domach szkockich.
Od stycznia 1941 do kwietnia 1942 Jadwiga Harasowska wydawała dwujęzyczny tygodnik „Ogniwo Przyjaźni – The Clasp of Friendship”, a później aż do 10 października 1947 dwutygodnik „Voice of Poland”. „Ogniwo Przyjaźni – The Clasp of Friendship” był rozsyłany do wojsk polskich stacjonujących na Środkowym Wschodzie. W 1941 wydała w Glasgow "Halkę" Moniuszki ze wstępem jej autorstwa. Opera ta została wystawiona w przez University College Opera w Londynie w 1961. W 95. rocznicę recitalu Fryderyka Chopina w Glasgow (27 września 1848) zorganizowała koncert pianistów Jerzego Sulikowskiego i Adama Harasowskiego tego samego dnia roku (27 września 1943), w tej samej sali i o tej samej porze.
Dla żołnierzy polskich 2 Korpusu Polskiego (gen. Władysława Andersa) przebywających w ówczesnej Palestynie wydrukowała w dużym nakładzie Trylogię. Była redaktorem broszur w języku angielskim ("Polish Underground Army", "Tadeusz Kościuszko", "Wilno–Lwów", "Theatre in Poland") wydawanych w serii „Polish Library Pamphlet” i popularyzujących polską historię i kulturę. W 1944 Jadwiga Harasowska wydała w języku angielskim antologię polskiej konspiracyjnej poezji z okupowanej Warszawy. Wydawała polską poezję, a także albumy polskiej muzyki, a szczególnie tłumaczenia polskich pieśni patriotycznych i ludowych. W 1945 wydała istotne dla polskiej historii dwutomowe dzieło "Straty Kultury Polskiej, 1939–1944". Praca nad nim została zapoczątkowana przez komisję rektorów uczelni warszawskich już w końcu 1939.
Prowadziła korespondencję z intelektualistami brytyjskimi. Angażowała się wobec rządu brytyjskiego w sprawy polskie. Po katastrofie w Gibraltarze, w której zginął generał Władysław Sikorski, komunikowała się z brytyjskim Foreign Office. Wydała w języku angielskim broszurę H. W. Hendesona o winie Adolfa Hitlera, dostępną po wojnie w archiwach Instytutu Hoovera.
Okres powojenny.
Po wycofaniu w lipcu 1945 uznania przez władze brytyjskie dla polskiego rządu w Londynie musiała razem z mężem spłacać część długów za wydawnictwa zamówione wcześniej przez rząd polski. Po 1948 działalność Książnicy Polskiej została przejęta przez londyńską Alma Book Company, która działała do 1953. Jadwiga Harasowska po opuszczeniu Szkocji mieszkała początkowo pod Lincoln, a od 1966 do końca życia w Balderton, dzielnicy Newark-on-Trent w Nottinghamshire.
Po jej śmierci Adam zawarł w 1980 związek małżeński z Joyce Meldrum (Joyce Meldrum-Harasowska), która po jego śmierci (1996) przekazała archiwa Jadwigi i Adama Harasowskich do Archiwum Emigracji prowadzonego przez Uniwersytet Mikołaja Kopernika w Toruniu. Historyk wojennych i powojennych stosunków polsko-szkocko-angielskich stwierdził, że „Jadwiga ze Zbrożków i Adam Harasowscy z pewnością zasłużyli na osobną monografię”.
Krewnymi Jadwigi Harasowskiej byli filolog Marian Plezia i dominikanin o. Jan Góra.

</doc>
<doc id="3930563" url="https://pl.wikipedia.org/wiki?curid=3930563" title="Tentorium">
Tentorium

Tentorium – element szkieletu wewnętrznego głowy owadów i wijów. Zbudowany jest z systemu apodem, stanowiących punkt zaczepu dla mięśni poruszających aparatem gębowym, czułkami i całą głową.
Owady.
U owadów tentorium tworzone jest przez dwie pary apodem (inwaginacji oskórka), które łączą się wewnątrz głowy, tworząc rusztowanie leżące ponad brzusznym łańcuszkiem nerwowym, ale przechodzące poniżej stomodeum. Zwykle tentorium ma kształt litery H z poprzeczką przesuniętą ku tyłowi, ale jego budowa jest bardzo zróżnicowana (często ma formę litery X lub odwróconej π).
Pierwsza para budujących tentorium apodem nazywana jest przednimi ramionami tentorialnymi ("processus tentorialis anterior") i u owadów uskrzydlonych wyrasta po wewnętrznej stronie szwu epistomalnego lub podpoliczkowego. Jako że są to inwaginacje oskórka, po zewnętrznej stronie puszki głowowej widoczne są jako wgłębienia, tj. przednie jamki tentorialne ("fovea tentorialis anterior"), położone na wspomnianych szwach.
Druga para apodem to tylne ramiona tentorialne ("processus tentorialis posterior"), wyrastające po wewnętrznej stronie szwu zapotylicznego (zwykle w jego dolnych końcach). Po zewnętrznej stronie puszki głowowej miejsca z których wyrastają widoczne są jako tylne jamki tentorialne ("fovea tentorialis posterior").
Tylne ramiona tentorialne często są połączone poprzeczną, biegnącą wzdłuż tyłu głowy beleczką, zwaną mostem tentorialnym. U owadów uskrzydlonych przednie ramiona tentorialne łączą się z owym mostem w pobliżu jego zewnętrznych końców. Czasem cała środkowa część tentorium tworzy szeroką płytkę (corpotentorium) i to z nią łączą się przednie i tylne ramiona tentorialne. U innych (np. komarowatych) znowu cały most tentorialny zanika przez co lewa i prawa połowa tentorium nie są połączone.
Z przednich ramion tentorialnych odchodzić mogą ku górze dodatkowe wyrostki: grzbietowe ramiona tentorialne ("processus tentorialis dorsalis"). Zwykle połączone są one z puszką głowową tylko mięśniami, czasem jednak miejsca ich przyczepu do niej są od zewnątrz widoczne jako położone na szwie czołowym górne jamki tentorialne ("fovea tentorialis superior"). U niektórych prostoskrzydłych z przednich ramion odchodzą jeszcze wyrostki dośrodkowe.
Wije.
Tentorium wijów różni się znacznie od tego u owadów, a jego unikalna budowa i funkcja uchodzą za autapomorfię tego podtypu. Składa się z pary Y-kształtnych sklerytów, których ramiona przyczepione są do bocznych części wargi górnej, pleurytów głowowych i główki stawowej żuwaczki. 
Jego przednie ramiona mają wspólne cechy u wszystkich wijów. Ramiona tylne są scalone z sięgającą bocznych ścian puszki głowowej beleczką oraz ze sklerytami formującymi belkę wspierającą podgębie.
Apodemy tentorialne wsparte na poprzecznej beleczce stanowią miejsce zaczepu grzbietowo-brzusznych mięśni żuwaczek. Dzięki temu wahadłowe ruchy tentorium w dół i na zewnątrz dostarczają lub zwiększają siłę odwodzącą (rozwierającą) żuwaczki. Szczegóły sposobu, w jaki ruchy tentorium przekazywane są na żuwaczki, różnią się jednak między drobnonogami, parecznikami i dwuparcami, a u niektórych ich podtaksonów (np. przetarcznikokształtnych) tentorium jest nieruchome.

</doc>
<doc id="3930564" url="https://pl.wikipedia.org/wiki?curid=3930564" title="Henryk Karasiewicz">
Henryk Karasiewicz

Henryk Karasiewicz (ur. 25 stycznia 1913, zm. 16 września 1939) – porucznik piechoty Wojska Polskiego, kawaler Krzyża Srebrnego Orderu Wojennego Virtuti Militari (pośmiertnie).
Życiorys.
Absolwent Szkoły Podchorążych Piechoty w Ostrowi Mazowieckiej. Promowany na podporucznika został ze starszeństwem z dnia 15 października 1935 roku oraz 142. lokatą w korpusie oficerów piechoty i skierowany do służby w 14 pułku piechoty z Włocławka. Przydzielony początkowo jako młodszy oficer do 4 kompanii strzeleckiej, objął następnie dowodzenie plutonem w 8 kompanii. W sierpniu i wrześniu 1938 roku przebywał na praktykach w Zbrojowni nr 2 w Warszawie. Do stopnia porucznika awansowany został ze starszeństwem z dnia 19 marca 1939 roku i 150. lokatą wśród oficerów piechoty. Następnie objął dowodzenie plutonem w 5 kompanii strzeleckiej II batalionu 14 pułku piechoty. 
Po ogłoszeniu mobilizacji został dowódcą 5 kompanii w II batalionie i na jej czele wziął udział w walkach toczonych przez włocławski pułk na obszarze korytarza pomorskiego i podczas bitwy nad Bzurą. 
Śmierć.
Poległ na polu chwały 16 września 1939 r. pod Strugienicami, podczas niemieckiego natarcia skierowanego na Urzecze (w trakcie tych walk 14 pułk piechoty zostawił na polu bitwy ok. 120 zabitych i 200 rannych). Podczas polskiego przeciwnatarcia dowodzona przez porucznika Karasiewicza 5 kompania, broniąca wówczas kanału w Strugienicach, pod naporem nieprzyjaciela została zmuszona do opuszczenia swoich pozycji i przejścia na południowy skraj wsi. Podczas tego odwrotu por. Henryk Karasiewicz poległ od pojedynczego strzału.
Upamiętnienie.
Pochowany został na Cmentarzu Parafialnym w Zdunach. 
W dniu 1 lipca 1945 r. Naczelny Wódz Polskich Sił Zbrojnych, gen. dyw. Tadeusz Bór-Komorowski, zatwierdził pośmiertny awans por. Karasiewicza do stopnia kapitana służby stałej piechoty z dniem 1 stycznia 1946 roku. Za swą postawę podczas kampanii wrześniowej Henryk Karasiewicz został również odznaczony Krzyżem Srebrnym Orderu Wojskowego Virtuti Militari przez władze Rządu Rzeczypospolitej Polskiej na uchodźstwie (Dz.Pers. NW PSZ nr 3 z 25 VII 1947 r.). 

</doc>
<doc id="3930566" url="https://pl.wikipedia.org/wiki?curid=3930566" title="Yiheyuan">
Yiheyuan



</doc>
<doc id="3930568" url="https://pl.wikipedia.org/wiki?curid=3930568" title="Wilfred Ndidi">
Wilfred Ndidi

Onyinye Wilfred Ndidi (ur. 16 grudnia 1996 w Lagos) – nigeryjski piłkarz występujący na pozycji pomocnika w angielskim klubie Leicester City oraz w reprezentacji Nigerii.

</doc>
<doc id="3930570" url="https://pl.wikipedia.org/wiki?curid=3930570" title="Józef Radomiński">
Józef Radomiński

Józef Radomiński (ur. w 1817 roku – zm. w 1890 roku) – pomocnik-referent Agatona Gillera w Komisji Stosunków Zewnętrznych Rządu Narodowego w powstaniu styczniowym.
Tłumacz IX Departamentu Rządzącego Senatu. Referent w Wydziale Prasy Rządu Narodowego w powstaniu styczniowym. Na emigracji współredaktor szeregu pism, bibliotekarz w Rapperswilu. 

</doc>
<doc id="3930579" url="https://pl.wikipedia.org/wiki?curid=3930579" title="Adnan Dirjal">
Adnan Dirjal

Adnan Dirjal, arab. عدنان درجال مطر (ur. 26 stycznia 1960 w Bagdadzie) – iracki piłkarz grający na pozycji obrońcy.
Grał w klubach Al-Zawraa, Al-Talaba i Al-Rasheed. W latach 1978–1990 grał w reprezentacji kraju. Trzykrotny olimpijczyk.

</doc>
<doc id="3930608" url="https://pl.wikipedia.org/wiki?curid=3930608" title="Hot Bird 7">
Hot Bird 7

Hot Bird 7 – niedoszły satelita telekomunikacyjny z serii Hot Bird, należący do konsorcjum Eutelsat, wystrzelony w celu zastąpienia satelity Hot Bird 3 wystrzelonego w 1997.
Satelita został zbudowany przez firmę Astrium w oparciu o model Eurostar-2000+. Posiadał 40 transponderów pracujących w paśmie Ku. Miał obejmować swym zasięgiem Europę i basen Morza Śródziemnego.
Start satelity nastąpił 11 grudnia 2002 o 22:22 UTC z Gujańskiego Centrum Kosmicznego na pokładzie rakiety Ariane 5 w wersji ECA. Wraz z satelitą został wyniesiony technologiczny satelita Stentor.
Około 3 minuty po starcie wystąpił problem z pracą silnika Vulcain 2, który doprowadził do zejścia rakiety z kursu. Rakieta wraz z ładunkiem została zniszczona zdalnie w 456. sekundzie lotu. Dochodzenie wykazało, iż przyczyną awarii rakiety był problem z systemem chłodzenia silnika, gdzie doszło do rozszczelnienia przewodu chłodzącego w 96. sekundzie lotu, co doprowadziło do przegrzania silnika.

</doc>
<doc id="3930617" url="https://pl.wikipedia.org/wiki?curid=3930617" title="Anton Własenkow">
Anton Własenkow



</doc>
<doc id="3930618" url="https://pl.wikipedia.org/wiki?curid=3930618" title="Oleg Nemczenko">
Oleg Nemczenko



</doc>
<doc id="3930619" url="https://pl.wikipedia.org/wiki?curid=3930619" title="Iwan Błatczew">
Iwan Błatczew



</doc>
<doc id="3930620" url="https://pl.wikipedia.org/wiki?curid=3930620" title="Al-Hamdanijja">
Al-Hamdanijja

Al-Hamdanijja (arab. الحمدانية, "Al-Ḥamdāniyya"), także Bachdida (arab. بخديدا, "Baẖdīdā"), Kara Kusz (arab. قرة قوش, "Qara Qūš") – miasto w Iraku, w muhafazie Niniwa, siedziba administracyjna kady Al-Hamdanijja.
Większość mieszkańców miasta stanowią chrześcijańscy Asyryjczycy. W 2007 r. liczyło około 70 370 mieszkańców.
W 2014 roku miasto zajęło Państwo Islamskie, co zmusiło ok. 100 000 chrześcijan z miasta i z okolic do ucieczki. Terroryści profanowali kościoły i niszczyli przedmioty kultu. W 2016 roku iracka armia rządowa odbiła miasto z rąk islamistów wraz z innymi chrześcijańskimi miejscowościami w okolicy.
Urodził się tutaj Ephrem Yousif Abba Mansoor, iracki duchowny katolicki, obrządku syryjskiego, arcybiskup Bagdadu.

</doc>
<doc id="3930627" url="https://pl.wikipedia.org/wiki?curid=3930627" title="HTTP/2">
HTTP/2

HTTP/2 (początkowo HTTP/2.0) – rozwinięcie protokołu HTTP używanego w sieci WWW ustandaryzowane w maju 2015 roku. Zostało oparte na bazie eksperymentalnego protokołu SPDY, stworzonego przez firmę Google. 
Zgodnie z danymi firmy W3Techs w sierpniu 2022 (7 lat od standaryzacji) 44,3% serwerów obsługujących najpopularniejsze witryny www wspierało HTTP/2. Jednocześnie wsparcie dla protokołu było dostępne w 97% przeglądarek używanych przez czytelników stron WWW.
Proces powstania.
Zaakceptowany w 2015 HTTP/2 był pierwszą, nową wersją HTTP od ustandaryzowanej w w 1997 – 18 lat wcześniej – wersji 1.1.
W 2009 roku Google ogłosił pracę nad nowym protokołem mającym ulepszyć HTTP, a w 2010 upublicznił go jako SPDY. Gdy IETF na początku 2012 ogłosiło rozpoczęcie prac nad następcą HTTP, Google zgłosił SPDY jako kandydata obok zgłoszonego przez Microsoft protokołu HTTP Speed+Mobility, także częściowo opartego na SPDY. Przy wsparciu Facebooka opublikowana w listopadzie 2012 roku specyfikacja SPDY stała się pierwszym szkicem nowego protokołu. 
Nad specyfikacją pracowała "HTTP Working Group" (określaną także "httpbis"). Zarys specyfikacji protokołu został przedstawiony pod dyskusję na forum IESG w grudniu 2014. IESG zaaprobowało publikację opisu jako propozycji w lutym 2015. Specyfikacja HTTP/2 uzyskała oficjalny status jako w maju 2015, w ciągu pół roku od rozpoczęcia prac.
Proces standaryzacyjny był wspierany przez producentów przeglądarek: Chrome, Firefoksa, Internet Explorer 11, Edge, Opera, Safari i Silk. Większość popularnych przeglądarek zaimplementowała obsługę protokołu jeszcze w 2015.

</doc>
<doc id="3930641" url="https://pl.wikipedia.org/wiki?curid=3930641" title="Lynden Gooch">
Lynden Gooch

Lynden Jack Gooch (ur. 24 grudnia 1995 w Santa Cruz) – amerykański piłkarz występujący na pozycji pomocnika w Sunderland A.F.C..

</doc>
<doc id="3930644" url="https://pl.wikipedia.org/wiki?curid=3930644" title="Neebing (Ontario)">
Neebing (Ontario)



</doc>
<doc id="3930646" url="https://pl.wikipedia.org/wiki?curid=3930646" title="Lista odcinków serialu Blef">
Lista odcinków serialu Blef

Poniżej znajduje się lista odcinków serialu telewizyjnego Blef – emitowanego przez amerykańską stację telewizyjną ABC od 24 marca 2016 roku do 11 maja 2017 roku. Powstały dwie serię, które składają się łącznie z 20 odcinków. W Polsce serial jest emitowany od 3 kwietnia 2016 roku przez TVN 7.

</doc>
<doc id="3930650" url="https://pl.wikipedia.org/wiki?curid=3930650" title="Meeson">
Meeson

Meeson – przysiółek w Anglii, w Shropshire, w dystrykcie (unitary authority) Telford and Wrekin. Leży 9,5 km od miasta Newport, 17,7 km od miasta Shrewsbury i 217,6 km od Londynu. W latach 1870–1872 miejscowość liczyła 85 mieszkańców.

</doc>
<doc id="3930651" url="https://pl.wikipedia.org/wiki?curid=3930651" title="Johnny Gaudreau">
Johnny Gaudreau

John Michael Gaudreau (ur. 13 sierpnia 1993 w Salem) – amerykański hokeista występujący w Calgary Flames z National Hockey League (NHL), reprezentant Stanów Zjednoczonych.
Kariera.
Został wybrany przez Calgary Flames z numerem 104 w czwartej rundzie NHL Entry Draft 2011. 11 kwietnia 2014 otrzymał Hobey Baker Award dla najlepszego hokeisty rozgrywek NCAA; tego samego dnia podpisał kontrakt z Calgary Flames. W swoim pierwszym pełnym sezonie NHL 2014-15 został wybrany do Meczu Gwiazd NHL w 2015 roku. Wystąpił również w jego trzech kolejnych edycjach: 2016, 2017 i 2018. W październiku 2016 zawodnik podpisał z drużyną z Calgary 6-letni kontrakt warty 40,5 mln dolarów. Nosi przydomek „Johnny Hockey”, który został zarejestrowany przez Urząd Patentów i Znaków Towarowych Stanów Zjednoczonych.
W lipcu 2022 podpisał siedmioletni kontrakt z Columbus Blue Jackets.
Wystąpił na turnieju mistrzostw świata juniorów do lat 20 edycji 2013. W barwach seniorskiej reprezentacji Stanów Zjednoczonych uczestniczył w turniejach mistrzostw świata 2014, 2017, 2018, 2019. W składzie zespołu Ameryki Północnej zagrał na turnieju Pucharu Świata 2016.

</doc>
<doc id="3930652" url="https://pl.wikipedia.org/wiki?curid=3930652" title="Alaksandr Danilewicz">
Alaksandr Danilewicz



</doc>
<doc id="3930656" url="https://pl.wikipedia.org/wiki?curid=3930656" title="Hieronim Burek">
Hieronim Burek

Hieronim Burek (ur. 13 maja 1930 w Sadkowicach, zm. 19 października 2017 w Radomiu) – polski tokarz i działacz socjalistyczny, poseł na Sejm PRL VI kadencji.
Życiorys.
Syn Pawła i Anny. Uzyskał wykształcenie średnie, ukończył Gimnazjum Mechaniczne im. J. Kilińskiego w Radomiu. W 1950 podjął pracę w Zakładach Metalowych im. gen. Waltera.
Należał do Organizacji Młodzieży Towarzystwa Uniwersytetu Robotniczego, a od 1948 do Związku Młodzieży Polskiej. Do Polskiej Zjednoczonej Partii Robotniczej wstąpił w 1953. Był I sekretarzem podstawowej organizacji partyjnej w Narzędziowni, a także członkiem egzekutywy Komitetu Zakładowego, Komitetu Miejskiego PZPR w Radomiu i Komitetu Wojewódzkiego partii w Kielcach, a także delegatem na VI Zjazd PZPR. W 1972 uzyskał mandat posła na Sejm PRL w okręgu Radom. Zasiadał w Komisji Górnictwa, Energetyki i Chemii, Komisji Oświaty i Wychowania oraz w Komisji Przemysłu Ciężkiego i Maszynowego.
Został pochowany na cmentarzu komunalnym w Radomiu.

</doc>
<doc id="3930659" url="https://pl.wikipedia.org/wiki?curid=3930659" title="Franciszek Goldberg-Górski">
Franciszek Goldberg-Górski

Franciszek Goldberg-Górski (ur. 3 września 1863, zm. 5 kwietnia 1937 w Warszawie) – lekarz dentysta z tytułem doktora, podpułkownik Wojska Polskiego.
Życiorys.
Urodził się na ziemi płockiej 3 września 1863. Pochodził z rodziny żydowskiej. Był synem Maurycego Goldberga i Anny z domu Weber. Odbywał studia lekarskie na Uniwersytecie w Berlinie u boku prof. Rudolfa Virchowa. Uzyskał tytuł naukowy z tytułem doktora. Ukończył specjalizację w zakresie stomatologii i w 1891 osiadł w Warszawie. Od 1914 do 1915 pracował w warszawskim Szpitalu Miejskim. Był specjalistą chorób i urazów szczękowych. Podczas I wojny światowej w 1915 jako ochotnik zgłosił się do służby wojskowej i pracował w szpitalu wojskowym odpowiadając za leczenie w dziedzinie swojej specjalizacji lekarskiej. Publikował także prace naukowe w zakresie swojej specjalizacji.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia podpułkownika dentysty w korpusie oficerów sanitarnych rezerwy, grupie podlekarzy, ze starszeństwem z dniem 1 czerwca 1919. W 1923, 1924 był przydzielony jako oficer rezerwowy do 1 batalionu sanitarnego. Był kierownikiem (ordynatorem) Oddziału Stomatologicznego w 1 Wojskowym Szpitalu Okręgowym im. Marszałka Józefa Piłsudskiego w Warszawie. Później przeniesiony w stan spoczynku.
Zmarł 5 kwietnia 1937 w Warszawie. Został pochowany na cmentarzu Powązkowskim w Warszawie 7 kwietnia 1937 (kwatera 194-4-22).
Był kolekcjonerem dzieł malarskich. Część zbiorów dawnej kolekcji doktora trafiła do Muzeum Narodowego w Warszawie.
Jego córki także zostały lekarzami z tytułem doktora: Anna (zm. 1959, okulistka) i Jadwiga (zm. 1968, bakteriolog).

</doc>
<doc id="3930661" url="https://pl.wikipedia.org/wiki?curid=3930661" title="Głaz narzutowy z Ed">
Głaz narzutowy z Ed

Głaz narzutowy z Ed (szw. Ed Flyttblocket) – głaz narzutowy położony w lesie przy ścieżce Kyrkstigen w miejscowości Ed, w gminie Upplands Väsby, w regionie Uppland w środkowej Szwecji. Na głazie znajduje się inskrypcje runiczne nr 112 (U 112 A i B).
Kraina historyczna Uppland, gdzie znajduje się głaz, jest jednym z najbogatszych w kamienie runiczne regionów Szwecji, można w niej znaleźć około 1300 inskrypcji. Opisywany głaz narzutowy znajduje się właśnie przy dawnym trakcie (szw. Kyrkstigen), łączącym niegdyś pobliski kościół w Ed i położone na południe od Jeziora Ed (szw. Edssjön) osady.
Głaz z Ed ma 5 m szerokości, 3 m wysokości i 3-4 m głębokości, a jego obwód liczy 18 m. Na powierzchni głazu umieszczone zostały dwie inskrypcje runiczne. Inskrypcja na stronie zachodniej mierzy 1,91 m szerokości i 0,9 m wysokości, natomiast inskrypcja na stronie południowej – 1,13 m szerokości i 1,92 m wysokości. Zarówno pierwszy, jak i drugi napis, zostały wpisane w figurę węża, a poszczególne litery liczą ok. 8 cm wysokości. Szacuje się, że obie figury zostały wykonane w drugiej połowie XI lub początku XII wieku, czyli w czasach wikingów. Autor inskrypcji pozostaje nieznany. Geometryczne, misternie wykonane figury węży wskazują na inspirację tzw. stylem Urnes, którego nazwa wzięła się od kościoła klepkowego w Urnes w zachodniej Norwegii.
Obie inskrypcje runiczne od dawna wzbudzały zainteresowanie badaczy. W XVI wieku głaz z Ed był obiektem badań dwóch szwedzkich archeologów, Johannesa Bureusa i Martina Aschaneusa. Według tego ostatniego, miejscowa ludność nazywała głaz kamieniem królewskim.
Inskrypcje umieszczono na obu stronach  głazu, oznaczone są one przez A (strona południowa) i B (strona zachodnia). Ich treść głosi:
A: * rahnualtr * lit * rista * runar * efR * fastui * moþur * sina * onems * totR * to i * aiþi * kuþ hialbi * ant * hena *
B: runa * rista * lit * rahnualtr * huar a × griklanti * uas * lis * forunki *
co można przetłumaczyć jako:
A: Ragnvald kazał wyryć runy na cześć Fastvi, swojej matki, córki Onima, ona zginęła w Ed. Boże dopomóż jej duszy.
B: Runy kazał wyryć Ragnvald. On był w Grecji, on był wodzem świty wojennej.
Uważa się, że fundatorem inskrypcji był Ragnvald, pochodzący z okolic Ed dowódca gwardii wareskiej, straży przybocznej władcy Bizancjum, jego urzędników lub dowódców. Gwardziści cieszyli się licznymi przywilejami, sławą oraz bogactwem, przez co dawni Skandynawowie chętnie zaciągali się do takiej służby. Powrót z Bizancjum był jednak w tamtych czasach rzadkością. Nie wiadomo, z jakiego powodu Ragnvald walczył do Grecji, ani dlaczego powrócił.
Pewne jest jednak, że po powrocie do rodzinnego gospodarstwa, polecił wyryć inskrypcję na cześć swojej matki, Fastvi. Imię Ragnvald zostało wspomniane także na dwóch innych kamieniach runicznych, U 309 (A) oraz U 310 (B), stworzonych przez tę samą osobę. Nie wiadomo jednak czy chodziło o tę samą postać, ale Ragnvald, ze względu na przynależność do gwardii wareskiej, z pewnością należał do wyższej klasy społecznej.
Ciekawy jest również fakt, iż na inskrypcji pojawia się imię żeńskie. Kamienie runiczne najczęściej wznoszono na część mężczyzn, a kobiety w inskrypcjach pojawiają się niezwykle rzadko. Ponadto Fastvi została opisana jako córka Onima, natomiast w ogóle nie wspomniano o jej mężu. Określanie kobiety ze względu na pokrewieństwo z osobą inną niż mąż również było niesłychanie rzadkie.

</doc>
<doc id="3930664" url="https://pl.wikipedia.org/wiki?curid=3930664" title="Crewe (ujednoznacznienie)">
Crewe (ujednoznacznienie)



</doc>
<doc id="3930665" url="https://pl.wikipedia.org/wiki?curid=3930665" title="Opowieści z meekhańskiego pogranicza">
Opowieści z meekhańskiego pogranicza

Opowieści z meekhańskiego pogranicza – cykl fantasy, składający się z powieści i zbiorów opowiadań, napisanych przez Roberta M. Wegnera. Wszystkie książki ukazały się nakładem wydawnictwa Powergraph.
Książki w serii.
Opowiadaniem spoza serii, ale promującym pierwszy tom było "Każdy dostanie swoją kozę", opublikowane w magazynie Science Fiction Fantasy &amp; Horror, a w 2015 udostępnione przez wydawcę w formie elektronicznej. Jego akcja rozgrywa się między drugim i trzecim opowiadaniem z pierwszego tomu. Drugim opowiadaniem związanym z serią jest "Jeszcze może załopotać", które ukazało się w 2019 roku jako tekst promocyjny z okazji Polconu 2019, udostępnione przez wydawcę w formie elektronicznej. Jego akcja rozgrywa się 30 lat przed wydarzeniami z cyklu "Opowieści z meekhańskiego pogranicza". 
Nagrody.
Nagroda im. Janusza A. Zajdla została przyznana Robertowi M. Wegnerowi sześciokrotnie: za opowiadanie "Wszyscy jesteśmy Meekhańczykami" zamieszczone w zbiorze "Opowieści z meekhańskiego pogranicza. Północ–Południe""," w 2013 r. otrzymał nagrody dla najlepszego opowiadania za utwór "Jeszcze jeden bohater" oraz najlepszej powieści za "Niebo ze stali", w 2016 zdobył tę nagrodę za powieść "Pamięć wszystkich słów. Opowieści z meekhańskiego pogranicza" i za opowiadanie "Milczenie owcy" oraz w 2019 za "Każde martwe marzenie. Opowieści z meekhańskiego pogranicza".
Opowiadanie "Najlepsze, jakie można kupić" zamieszczone w zbiorze "Opowieści z meekhańskiego pogranicza. Wschód–Zachód" zdobyła nagrodę Sfinksa za rok 2010. Tak samo powieść "Niebo ze stali", która została uhonorowana Sfinksem dla najlepszej polskiej powieści 2012 roku.
Powieść "Niebo ze stali" zdobyła Srebrne Wyróżnienie, przyznane przez Jury Nagrody Literackiej im. Jerzego Żuławskiego w roku 2013 a powieść "Pamięć wszystkich słów" zdobyła tę nagrodę w roku 2016. Po raz trzeci Srebrnym Wyróżnieniem Robert M. Wegner został uhonorowany w 2019 roku za "Każde martwe marzenie. Opowieści z meekhańskiego pogranicza".
"Mir Fantastiki" ogłosił pierwszy tom serii Książką Roku Fantasy w Rosji. "Pamięć wszystkich słów. Opowieści z meekhańskego pogranicza" zdobyła w Rosji tytuł Książki Roku 2018 według FantLab.ru w kat. Najlepsza Powieść Zagraniczna.
Tłumaczenia.
Książki z cyklu zostały przetłumaczone na języki: czeski, ukraiński oraz rosyjski, a opowiadanie "Każdy dostanie swoją kozę" na litewski.
Audiobooki.
Wszystkie tomy serii "Opowieści z meekhańskiego pogranicza" zostały wydane również w formie audiobooków, dostępne w serwisie Storytel. W grudniu 2019 roku również opowiadanie "Jeszcze może załopotać" zostało nagrane i wydane przez Storytel. Czyta Filip Kosior. 

</doc>
<doc id="3930675" url="https://pl.wikipedia.org/wiki?curid=3930675" title="Brzostownica">
Brzostownica

Brzostownica ("Zelkova" Spach) – rodzaj roślin z rodziny wiązowatych. Obejmuje pięć gatunków występujących w południowo-wschodniej Europie i w Azji. Rosną w lasach i na terenach skalistych. "Z. abeliacea" na Krecie, "Z. carpinifolia" w północnej Turcji i na Kaukazie, "Z. sinica" i "Z. schneideriana" w Chinach i "Z. serrata" w Japonii. Są to drzewa uprawiane jako ozdobne, ale też dostarczające drewna konstrukcyjnego. W Europie Środkowej w uprawie spotykane są: 
brzostownica kaukaska, Schneidera i japońska.
Systematyka.
Jeden z rodzajów z rodziny wiązowatych ("Ulmaceae"). Obejmuje 5 gatunków

</doc>
<doc id="3930677" url="https://pl.wikipedia.org/wiki?curid=3930677" title="Zelkova">
Zelkova



</doc>
<doc id="3930683" url="https://pl.wikipedia.org/wiki?curid=3930683" title="Snaresbrook">
Snaresbrook

Snaresbrook – dzielnica Londynu, w Wielkim Londynie, leżąca w gminie Redbridge. Leży 10,8 km od centrum Londynu. W 2011 roku dzielnica liczyła 11 865 mieszkańców.

</doc>
<doc id="3930684" url="https://pl.wikipedia.org/wiki?curid=3930684" title="Biurakańskie Obserwatorium Astrofizyczne">
Biurakańskie Obserwatorium Astrofizyczne

Biurakańskie Obserwatorium Astrofizyczne (lub w skrócie Obserwatorium Biurakańskie) – obserwatorium astronomiczne znajdujące się w armeńskiej miejscowości Biurakan, około 30 km na północny zachód od stolicy Armenii, Erywania. Znajduje się na południowym stoku góry Aragac, na wysokości 1405 m n.p.m. Jest jedną z najważniejszych instytucji Armeńskiej Akademii Nauk. Badania naukowe prowadzone w obserwatorium dotyczą głównie zjawisk niestabilnych zachodzących we Wszechświecie. 
Obserwatorium zostało założone w 1946 roku z inicjatywy słynnego ormiańskiego astronoma Wiktora Ambarcumiana, który został pierwszym dyrektorem obserwatorium i kierował nim aż do 1988 roku (od 1998 roku obserwatorium nosi jego imię). Budynki zaprojektował ormiański architekt Samvel Safarian. Pierwszym odkryciem dokonanym w obserwatorium, kiedy znajdowało się jeszcze w trakcie budowy, było odkrycie asocjacji gwiazdowych przez Wiktora Ambarcumiana w 1947 roku. Obserwatorium zostało oficjalnie otwarte 19 września 1956 roku. Do odkryć, których tu dokonano należą: opracowanie hipotezy o aktywności jąder galaktycznych (Ambarcumian, 1958), odkrycie i badania wielu galaktyk Seyferta i kwazarów, odkrycie ponad 1000 gwiazd rozbłyskowych, kilkudziesięciu supernowych, setek obiektów Herbiga-Haro i mgławic wyglądem przypominających komety, cenne prace nad teorią transportu promieniowania. Pod kierunkiem Beniamina Markariana przeprowadzono dwa ważne przeglądy nieba w poszukiwaniu głównie galaktyk: "First Byurakan Survey" (FBS, w latach 1965–1980) i "Second Byurakan Survey" (SBS, 1978–1991).
Po rozpadzie Związku Radzieckiego i początku kryzysu ekonomicznego, nadeszły ciężkie czasy dla armeńskiej astronomii i innych dziedzin nauki. Wielu badaczy wyjechało z kraju bądź porzuciło działalność naukową. Obecnie w obserwatorium pracuje około 70 naukowców.
Obecnie znajduje się tutaj sześć teleskopów, z których największe to 2,6-metrowy teleskop Cassegraina (oddany do użytku w 1976 roku) oraz 1-metrowy teleskop Schmidta. 
W obserwatorium odbywają się spotkania naukowców, m.in. zorganizowano tu kilka sympozjów i kolokwium Międzynarodowej Unii Astronomicznej. Oprócz prac badawczych obserwatorium prowadzi działalność informacyjną, a także organizuje wycieczki i wykłady dla amatorów astronomii.

</doc>
<doc id="3930688" url="https://pl.wikipedia.org/wiki?curid=3930688" title="Obserwatorium Biurakańskie">
Obserwatorium Biurakańskie



</doc>
<doc id="3930694" url="https://pl.wikipedia.org/wiki?curid=3930694" title="Mourad Bouzidi">
Mourad Bouzidi

Mourad Bouzidi (ar.مراد بوزيدي; ur. 23 listopada 1984 w Hadze) – holenderski kick-boxer oraz zawodnik muay thai tunezyjskiego pochodzenia, mistrz świata WFCA (2005) oraz mistrz Europy WKN (2005) w muay thai. Od 2012 związany z GLORY.
Kariera sportowa.
Urodził się w Hadze, rodzice pochodzili z Tunezji. W wieku 10 lat rozpoczął treningi boksu tajskiego. Przez wiele lat był podopiecznym trzykrotnego mistrza K-1 Petera Aertsa. 9 maja 2004 został finalistą łotewskiego turnieju Draka w którym uległ na punkty reprezentantowi gospodarzy Konstantinowi Głuchowowi. 25 marca 2005 został mistrzem Europy organizacji WKN w formule boksu tajskiego, nokautując Chorwata Daniela Leko. Tytuł stracił niespełna dwa miesiące później 14 maja na rzecz Rumuna Daniela Ghiţy, przegrywając z nim na punkty.
3 czerwca 2006 zadebiutował w japońskim K-1 podczas turnieju K-1 World Grand Prix 2006 w Seulu, w którym dotarł do półfinału, ulegając w nim Koreańczykowi Min-Soo Kimowi jednogłośnie na punkty po dodatkowej rundzie. 23 czerwca 2007 przegrał na punkty z Turkiem Gökhanem Sakim na gali K-1 World Grand Prix 2007 w Amsterdamie. 17 stycznia 2008 zwyciężył Egipcjanina Hesdy'ego Gergesa, natomiast 15 czerwca 2008 został mistrzem Holandii WFCA w boksie tajskim wygrywając z Angolczykiem Henriquesem Zową.
W latach 2008–2012 związany głównie z It’s Showtime, gdzie notował zwycięstwa m.in. nad pochodzącym z Curaçao Errolem Zimmermanem czy Brazylijczykiem Andersonem Silvą oraz porażki m.in. z Marokańczykiem Badrem Harim (o tytuł It’s Showtime wagi ciężkiej). Poza It’s Showtime zaliczał głównie porażki m.in. z Ukraińcem Pawło Żurawlowem, w rewanżu z Zimmermanem czy Surinamczykiem Ismaelem Londtem.
6 października 2012 zadebiutował w GLORY, ulegając w rewanżowym starciu Gökhanowi Sakiemu. 31 grudnia 2012 wziął udział w GLORY Heavyweight Grand Slam Tournament, gdzie po pokonaniu w pierwszej rundzie turnieju swojego byłego trenera Petera Aertsa, w ćwierćfinale odpadł z rywalizacji przegrywając z Danielem Ghiţą wskutek kontuzji ręki. W 2013 zdołał wygrać jeden pojedynek, pokonując przed czasem Brazylijczyka Fabiano Cyclone, poza tym przegrywał z Kongijczykiem Danyo Ilungą oraz innym zawodnikiem z Brazylii Saulo Cavalarim - z tym drugim przez ciężki nokaut w pierwszej rundzie.
W latach 2014–2015 wygrał cztery pojedynki z rzędu w GLORY m.in. z Belgiem Filipem Verlindenem czy w rewanżu z Ilungą, otrzymując za to szanse walki o tymczasowy tytuł wagi półciężkiej z Kongijczykiem Zackiem Mwekassą. 25 czerwca 2016 Bouzidi przegrał z Mwekassą przez techniczny nokaut w pierwszej rundzie.
20 maja 2017 podczas Glory 41 wygrał z Michaelem Duutem przez jego dyskwalifikację. Zarządzono więc rewanż który odbył się 29 września 2018 na gali Glory 59 gdzie lepszy okazał się Duut który znokautował Bouzidiego na cztery sekundy przed końcem pojedynku.

</doc>
<doc id="3930701" url="https://pl.wikipedia.org/wiki?curid=3930701" title="Loxford">
Loxford

Loxford – dzielnica Londynu, w Wielkim Londynie, leżąca w gminie Redbridge. Leży 12,4 km od centrum Londynu. W 2011 roku dzielnica liczyła 16 544 mieszkańców.

</doc>
<doc id="3930702" url="https://pl.wikipedia.org/wiki?curid=3930702" title="Kościół Świętej Trójcy w Miejscu Odrzańskim">
Kościół Świętej Trójcy w Miejscu Odrzańskim

Kościół Świętej Trójcy – rzymskokatolicki kościół filialny należący do parafii św. Jerzego w Sławikowie, w dekanacie Łany diecezji opolskiej.
Historia.
Jest to budowla wzniesiona w 1770 roku przez cieślę Henryka Henschla.
Architektura.
Świątynia jest drewniana i posiada mieszaną konstrukcję – zrębową i słupową. Budowla jest orientowana, salowa, nie posiada wydzielonego prezbiterium z nawy i jest zamknięta dwubocznie. Z boku znajduje się duża zakrystia mieszcząca lożę kolatorską na piętrze. Z przodu nawy znajduje się kruchta mieszcząca nadbudówkę na dzwon i zewnętrzne schody. dzwon pochodzi z 1511 roku. Budowla nakryta jest blaszanym dachem jednokalenicowym, z sześcioboczną wieżyczką na sygnaturkę w środkowej części. Jest ona zwieńczona cebulastym blaszanym dachem hełmowym z latarnią. Dookoła nawy znajduje się blaszany okap przypominający soboty. Wnętrze nakryte jest strop płaskim z dekoracją kasetonową. Chór muzyczny jest podparty dwoma słupami z prospektem organowym i parapetem z prostą linią parapetu. Ołtarz główny i dwa ołtarze boczne reprezentują styl barokowo–rokokowy i pochodzą z około 1770 roku. Ambona pochodzi z około połowy XIX wieku.

</doc>
<doc id="3930712" url="https://pl.wikipedia.org/wiki?curid=3930712" title="Okręty podwodne typu Amphitrite">
Okręty podwodne typu Amphitrite

Okręty podwodne typu Amphitrite – francuskie oceaniczne okręty podwodne z czasów I wojny światowej i okresu międzywojennego. W latach 1911–1918 w stoczniach Arsenal de Rochefort, Arsenal de Toulon i Arsenal de Cherbourg zbudowano osiem okrętów tego typu. Jednostki weszły w skład Marine nationale w latach 1915–1918, służąc na Morzu Śródziemnym i Adriatyku. Podczas wojny utracono jedną jednostkę („Ariane”), a pozostałe zostały skreślone z listy floty w latach 1925-1935.
Projekt i budowa.
Okręty podwodne typu "Amphitrite" zamówione zostały na podstawie programu rozbudowy floty francuskiej z 1909 roku. Jednostki zaprojektował inż. Julien Hutter, ulepszając swój projekt okrętów typu "Clorinde".
Spośród ośmiu okrętów typu "Amphitrite" dwa zbudowane zostało w Arsenale w Rochefort, cztery w Arsenale w Tulonie i dwa w Arsenale w Cherbourgu. Stępki okrętów położono w latach 1911–1912, zostały zwodowane w latach 1914–1916, a do służby przyjęto je w latach 1915–1918. Dwie jednostki („Astrée” i „Amarante”) przebudowano w Hawrze na podwodne stawiacze min. Nazwy nawiązywały do mitologicznych postaci. Okręty otrzymały numery burtowe Q94-Q101.
Dane taktyczno–techniczne.
Okręty podwodne typu "Amphitrite" były średniej wielkości dwukadłubowymi, oceanicznymi okrętami podwodnymi. Długość całkowita wynosiła 53,9 metra, szerokość 5,4 metra i zanurzenie 3,3 metra. Wyporność w położeniu nawodnym wynosiła 414 ton, a w zanurzeniu 609 ton (wyporność podwodnych stawiaczy min „Astrée” i „Amarante” wynosiła 440 ton na powierzchni i 610 ton w zanurzeniu). Okręt napędzany był na powierzchni przez dwa dwusuwowe silniki wysokoprężne MAN (wyprodukowane na licencji we francuskich firmach Chaléessière, Loire, Indret i Schneider) o łącznej mocy 800 koni mechanicznych (KM). Napęd podwodny zapewniały dwa silniki elektryczne Nancy o łącznej mocy 700 KM. Dwuśrubowy układ napędowy pozwalał osiągnąć prędkość 13 węzłów na powierzchni i 9,5 węzła w zanurzeniu. Zasięg wynosił 1300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą.
Okręty były wyposażone w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902, wymienione przed końcem wojny na działo kal. 75 mm L/35 M1897.
Załoga pojedynczego okrętu składała się z 29 oficerów, podoficerów i marynarzy.
Służba.
Okręty typu "Amphitrite" służyły podczas wojny na Morzu Śródziemnym i Adriatyku. „Ariane” została zatopiona 19 czerwca 1917 roku, storpedowana nieopodal Bizerty przez niemiecki okręt podwodny SM UC-22 (śmierć poniosło 21 członków załogi). Pozostałe jednostki przetrwały wojnę i zostały skreślone z listy floty w latach 1925-1935.

</doc>
<doc id="3930713" url="https://pl.wikipedia.org/wiki?curid=3930713" title="Bartosz Kowalczyk">
Bartosz Kowalczyk



</doc>
<doc id="3930715" url="https://pl.wikipedia.org/wiki?curid=3930715" title="Aleksander Brach">
Aleksander Brach

Aleksander Brach (ur. 23 lipca 1938 w Moszczenicy, zm. 9 maja 1999) – polski naftowiec i działacz socjalistyczny, poseł na Sejm PRL V i VI kadencji.
Życiorys.
Uzyskał wykształcenie średnie niepełne, z zawodu aparatowy destylacji. W 1954 podjął pracę w Rafinerii Nafty w Gorlicach, od 1964 pracował w Mazowieckich Zakładach Rafineryjnych i Petrochemicznych w Płocku.
W 1952 został członkiem Związku Młodzieży Polskiej, potem przystąpił do Związku Młodzieży Socjalistycznej. Od 1961 był członkiem Polskiej Zjednoczonej Partii Robotniczej. Zasiadał w egzekutywie Komitetu Zakładowego partii przy MZRiP i członkiem Warszawskiego Komitetu Wojewódzkiego PZPR. W 1969 i 1972 uzyskiwał mandat posła na Sejm PRL w okręgu Płock. W trakcie V kadencji zasiadał w Komisji Kultury i Sztuki oraz w Komisji Przemysłu Ciężkiego, Chemicznego i Górnictwa. W VI kadencji został zastępcą przewodniczącego Komisji Górnictwa, Energetyki i Chemii.
Pochowany na cmentarzu komunalnym w Płocku.

</doc>
<doc id="3930717" url="https://pl.wikipedia.org/wiki?curid=3930717" title="Biegi narciarskie na Mistrzostwach Świata w Narciarstwie Klasycznym 2017 – sprint drużynowy kobiet">
Biegi narciarskie na Mistrzostwach Świata w Narciarstwie Klasycznym 2017 – sprint drużynowy kobiet

Sprint drużynowy kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2017. Zawody zostały rozegrane 26 lutego 2017 roku.
Wyniki.
Półfinały.
Z każdego półfinału awansują bezpośrednio dwie najszybsze drużyny. Sześć z najlepszymi czasami z obu biegów awansują jako Lucky Loser.

</doc>
<doc id="3930718" url="https://pl.wikipedia.org/wiki?curid=3930718" title="Seven Kings">
Seven Kings

Seven Kings – dzielnica Londynu, w Wielkim Londynie, leżąca w gminie Redbridge. Leży 14,1 km od centrum Londynu. W 2011 roku dzielnica liczyła 15 164 mieszkańców.

</doc>
<doc id="3930725" url="https://pl.wikipedia.org/wiki?curid=3930725" title="Bartosz Kowalczyk (piłkarz ręczny)">
Bartosz Kowalczyk (piłkarz ręczny)

Bartosz Kowalczyk (ur. 18 grudnia 1996 w Dąbrowie Białostockiej) – polski piłkarz ręczny, środkowy rozgrywający, zawodnik Azotów-Puławy.
Kariera klubowa.
Wychowanek Słonecznego Stoku Białystok. Następnie zawodnik SMS-u Gdańsk, w barwach którego przez dwa sezony występował w I lidze. W sezonie 2014/2015 rozegrał w niej 25 meczów i zdobył 154 gole, zajmując 4. miejsce w klasyfikacji najlepszych strzelców rozgrywek. 
W 2015 podpisał trzyletni kontrakt z Azotami-Puławy, który przedłużył w 2018. W latach 2015–2018 rozegrał w barwach puławskiej drużyny 62 mecze w Superlidze, w których zdobył 109 goli. W tym okresie wystąpił również w sześciu spotkaniach Pucharu EHF, w których rzucił dwie bramki (obie w rozegranym 28 listopada 2015 przegranym spotkaniu ze szwajcarskim Pfadi Winterthur). Będąc zawodnikiem puławskiej drużyny, o miejsce na środku rozegrania rywalizował przede wszystkim z Piotrem Masłowskim i Krzysztofem Łyżwą, będąc przeważnie trzecim wyborem trenera na tej pozycji.
W lipcu 2018 został wypożyczony na rok do Stali Mielec. W mieleckim zespole stał się podstawowym kreatorem gry, w pierwszej części sezonu 2018/2019 wystąpił w 14 meczach i zdobył 71 goli, a portal Sportowe Fakty wybrał go najlepszym środkowym rozgrywającym Superligi w rundzie jesiennej. Sezon 2018/2019 zakończył z dorobkiem 34 spotkań i 132 bramek na koncie (drugi wynik w zespole). W lipcu 2019 powrócił do Azotów-Puławy.
Kariera reprezentacyjna.
W 2014 uczestniczył w mistrzostwach Europy U-18 w Polsce, podczas których rozegrał siedem meczów i zdobył 23 gole. W 2015 wystąpił na mistrzostwach świata U-19 w Rosji, w których rozegrał siedem spotkań i rzucił 31 bramek. Występował także w młodzieżowej reprezentacji Polski, z którą w styczniu 2017 uczestniczył w zorganizowanym w Skopje turnieju kwalifikacyjnym do mistrzostw świata U-21 w Algierii – w trzech meczach zdobył pięć bramek.
W grudniu 2018 został po raz pierwszy powołany przez trenera Piotra Przybeckiego na zgrupowanie reprezentacji Polski. W kadrze zadebiutował 28 grudnia 2018 w wygranym spotkaniu z Japonią (25:25, k. 4:3), w którym zdobył dwie bramki.

</doc>
<doc id="3930730" url="https://pl.wikipedia.org/wiki?curid=3930730" title="Goodmayes">
Goodmayes

Goodmayes – dzielnica Londynu, w Wielkim Londynie, leżąca w gminie Redbridge. Leży 14,7 km od centrum Londynu. W 2011 roku dzielnica liczyła 13 069 mieszkańców.

</doc>
<doc id="3930732" url="https://pl.wikipedia.org/wiki?curid=3930732" title="F.L. Věk">
F.L. Věk

F. L. Věk – pięcioczęściowy cykl powieściowy czeskiego pisarza Aloisa Jiráska. Opowiada o czasach czeskiego odrodzenia narodowego, czyli o przełomie XVIII i XIX wieku. Postać głównego bohatera jest ukształtowana na wzór działacza patriotycznego Františka Vladislava Heka. Poszczególne tomy ukazywały się w latach 1888-1906.

</doc>
<doc id="3930737" url="https://pl.wikipedia.org/wiki?curid=3930737" title="Michał Cygan">
Michał Cygan

Michał Cygan (ur. 27 września 1928 w Krowicy Samej, zm. 27 lutego 2015 w Rzeszowie) – polski działacz komunistyczny, poseł na Sejm PRL VI kadencji.
Życiorys.
Syn Jakuba i Anastazji. W 1947 wstąpił do Polskiej Partii Robotniczej, a rok później do Polskiej Zjednoczonej Partii Robotniczej. W 1949 został strażnikiem Straży Przemysłowej w Lubaczowskich Zakładach Roszarniczych. W 1950, po przeszkoleniu, rozpoczął pracę w aparacie partyjnym jako sekretarz Komitetu Gminnego PZPR (pełnił tę funkcję w Oleszycach i Cieszanowie; do 1952). W latach 1952–1953 był instruktorem Wydziału Organizacyjnego Komitetu Wojewódzkiego PZPR w Rzeszowie, od 1953 do 1954 słuchaczem Centralnej Szkoły Partyjnej PZPR im. Juliana Marchlewskiego, w latach 1954–1960 I sekretarzem Komitetu Powiatowego partii w Mielcu. Od 1960 do 1963 słuchaczem Wyższej Szkoły Nauk Społecznych przy KC PZPR, uzyskując wykształcenie wyższe ekonomiczne. Od 1963 do 1972 był sekretarzem KW PZPR w Rzeszowie. Był też radnym Wojewódzkiej Rady Narodowej w Rzeszowie. W 1972 uzyskał mandat posła na Sejm PRL w okręgu Krosno. Zasiadał w Komisji Przemysłu Ciężkiego i Maszynowego, ponadto pełnił funkcję zastępcy przewodniczącego Komisji Drobnej Wytwórczości, Spółdzielczości Pracy i Rzemiosła.
Pochowany na Cmentarzu Wilkowyja w Rzeszowie.

</doc>
<doc id="3930742" url="https://pl.wikipedia.org/wiki?curid=3930742" title="F. L. Věk">
F. L. Věk



</doc>
<doc id="3930745" url="https://pl.wikipedia.org/wiki?curid=3930745" title="WWAA">
WWAA

WWAA – polska pracownia architektoniczna z Warszawy, którą założyli Natalia Paszkowska i Marcin Mostafa w 2007. Autor m.in. Pawilonu Polskiego na Expo 2010 w Szanghaju oraz Domu Kultury w Warszawie. 

</doc>
<doc id="3930756" url="https://pl.wikipedia.org/wiki?curid=3930756" title="Obserwatorium w Biurakanie">
Obserwatorium w Biurakanie



</doc>
<doc id="3930757" url="https://pl.wikipedia.org/wiki?curid=3930757" title="Stanisław Małek (generał)">
Stanisław Małek (generał)

Stanisław Małek (ur. 20 czerwca 1895 w Michałowicach, zm. 30 października 1966 w Poznaniu) – oficer Armii Imperium Rosyjskiego, oficer dyplomowany piechoty Wojska Polskiego, generał brygady ludowego Wojska Polskiego.
Życiorys.
Urodził się Michałowicach k. Grójca, w rodzinie Antoniego i Antoniny z Besińskich. W 1908 ukończył Szkołę Powszechną następnie kształcił się w Seminarium Nauczycielskim, które ukończył w 1913. W latach 1913–1915 pracował jako nauczyciel. W 1915 roku został wcielony do Armii Imperium Rosyjskiego. W 1916 roku ukończył Oficerską Szkołę Piechoty w Moskwie i został mianowany chorążym. W latach 1916–1917 służył w 75 Sewastopolskim pułku piechoty, a od jesieni 1917 roku, w stopniu podporucznika, w I Korpusie Polskim w Rosji. Po rozwiązaniu korpusu w czerwcu 1918 roku powrócił do kraju.
Od listopada 1918 służył w Wojsku Polskim. Awansowany do stopnia porucznika 1 grudnia 1918. Przydzielony został do 22 pułku piechoty w Siedlcach, w którego szeregach wziął udział w wojnie polsko-bolszewickiej. Za okazane męstwo w czasie walk został odznaczony przez generała Władysława Sikorskiego Krzyżem Srebrnym Orderu Virtuti Militari. Awansowany do stopnia kapitana 1 grudnia 1920. Zweryfikowany w tym stopniu z starszeństwem z dniem 1 czerwca 1919. W pułku piechoty pełnił kolejno funkcję dowódcy kompanii, potem baonu. We wrześniu 1924 roku został przydzielony do Dowództwa Okręgu Korpusu Nr IX w Brześciu na stanowisko kierownika Samodzielnego Referatu Informacyjnego. 18 lutego 1928 roku awansował na majora ze starszeństwem z dniem 1 stycznia 1928 roku i 141. lokatą w korpusie oficerów piechoty. 5 stycznia 1931 roku został powołany do Wyższej Szkoły Wojennej w Warszawie, w charakterze słuchacza dwuletniego Kursu 1930–1932. 1 listopada 1932 roku, po ukończeniu kursu i otrzymaniu dyplomu naukowego oficera dyplomowanego, został przydzielony do Dowództwa Okręgu Korpusu Nr I w Warszawie. Pełni w nim służbę na stanowisku kierownika Referatu Bezpieczeństwa i szefa Referatu Mobilizacyjnego. W maju 1934 roku został przeniesiony do 11 pułku piechoty w Tarnowskich Górach na stanowisko dowódcy batalionu. Na podpułkownika został awansowany ze starszeństwem z dniem 1 stycznia 1936 roku i 28. lokatą w korpusie oficerów piechoty. Od marca 1936 roku pełni funkcję szefa Sztabu Dowództwa Okręgu Korpusu Nr VII w Poznaniu. W grudniu 1938 roku został przeniesiony do 56 pułku piechoty w Krotoszynie na stanowisko I zastępcy dowódcy pułku. Po ogłoszeniu mobilizacji powszechnej, zgodnie z przydziałem udał się do Centrum Wyszkolenia Piechoty w Rembertowie, gdzie mobilizowała się III część Kwatery Głównej Armii „Poznań”. Wspomniana część nie dołączyła do Kwatery Głównej Armii. Wziął udział w obronie Warszawy. Dowodził pozycją „Bielany”, która wchodziła w skład pododcinka „Północ” Odcinka „Warszawa-Zachód”. Obsadę tego odcinka stanowiły między innymi resztki 60 pułku piechoty, nad którymi od 21 września 1939 roku sprawował dowództwo.
Od 29 września 1939 roku, po kapitulacji Warszawy, przebywał w niewoli niemieckiej. Początkowo w Oflagu II A Prenzlau, a później w Oflagu II E Neubrandenburg i Oflagu II D Gross Born. Na początku stycznia 1945 roku został ewakuowany do Oflagu X A Sandbostel. W maju 1945 roku, po wyzwoleniu obozu, powrócił do kraju.
W lipcu 1945 roku został przyjęty do odrodzonego Wojska Polskiego i wyznaczony na stanowisko szefa Oddziału Ogólno-organizacyjnego Sztabu Dowództwa Okręgu Wojskowego Nr III w Poznaniu. 20 sierpnia 1945 roku został zweryfikowany w stopniu pułkownika. W październiku 1945 roku został szefem Sztabu Dowództwa Okręgu Wojskowego Nr I w Warszawie. Od października 1946 roku do 13 października 1948 roku był szefem Sztabu Dowództwa Okręgu Wojskowego Nr IV we Wrocławiu. 9 lipca 1947 roku został mianowany generałem brygady.
13 października 1948 roku został pod fałszywymi zarzutami aresztowany przez żołnierzy Informacji Wojskowej i uwięziony. Przeszedł ciężkie śledztwo. W czasie przesłuchań torturowany. Wyrokiem Wojskowego Sądu Rejonowego w Warszawie z 9 listopada 1950 roku został skazany na karę 12 lat więzienia, utratę praw publicznych na lat 5, oraz przepadek mienia, zdegradowano go również do stopnia szeregowca. Więziony we Wrocławiu, w Warszawie, potem w Centralnym Więzieniu we Wronkach. Postanowieniem Najwyższego Sądu Wojskowego w Warszawie ze względu na stan zdrowia udzielono mu przerwy w odbywaniu kary. Zwolniony z więzienia we Wronkach 4 marca 1954. Do więzienia już nie powrócił. Po zwolnieniu z więzienia mieszkał w Poznaniu, gdzie zmarł 30 października 1966 roku. Pochowany na cmentarzu Junikowo w Poznaniu (pole 8 kwatera 6-2-17).
19 kwietnia 1984 roku Naczelny Prokurator Wojskowy, na wniosek córki generała Krystyny, wniósł do Izby Wojskowej Sądu Najwyższego rewizję nadzwyczajną od wyroku z dnia 9 listopada 1950 roku. Postanowieniem tegoż sądu z dnia 31 maja 1984 roku został uniewinniony. Tym samym został w pełni zrehabilitowany. W 1985 roku Rada Państwa przywróciła mu pośmiertnie stopień generała brygady.
Życie prywatne.
Był mężem Ireny ze Ślosarskich (1913–2011). Miał córkę Krystynę Barbarę i syna Stanisława. W ostatnich latach życia mieszkał w Poznaniu.

</doc>
<doc id="3930759" url="https://pl.wikipedia.org/wiki?curid=3930759" title="Al-Najaf FC">
Al-Najaf FC

Al-Najaf FC (język arabski:نادي النجف لكرة القدم) – iracki klub piłkarski z siedzibą w An-Nadżaf. Klub gra w Irackiej Premier League.

</doc>
<doc id="3930762" url="https://pl.wikipedia.org/wiki?curid=3930762" title="Mołokisz Wielki">
Mołokisz Wielki

Mołokisz Wielki (rum. "Molochișul Mare", ros. "Большой Молокиш") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem.
W czasach Rzeczypospolitej wieś leżała w województwie bracławskim. Dawniej dziedzictwo Koniecpolskich i Lubomirskich. Odpadła od Polski w wyniku II rozbioru. W Imperium Rosyjskim siedziba urzędu gminy w powiecie bałckim guberni podolskiej.

</doc>
<doc id="3930765" url="https://pl.wikipedia.org/wiki?curid=3930765" title="Skály (Jirásek)">
Skály (Jirásek)

Skály (cz. "Skały") – powieść czeskiego pisarza Aloisa Jiráska, opublikowana w 1886. Opowiada o czasach po bitwie pod Białą Górą. Porusza problematykę represji, które dotknęły czeskich ewangelików po zwycięstwie Austriaków. Powieść jest uważana za najbardziej mroczny i przygnębiający obraz okresu czeskiej klęski narodowej.
Zobacz też: Mroki (Jirásek)

</doc>
<doc id="3930769" url="https://pl.wikipedia.org/wiki?curid=3930769" title="Mołokisz Mały">
Mołokisz Mały

Mołokisz Mały (rum. "Molochișul Mic", ros. "Малый Молокиш") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3930772" url="https://pl.wikipedia.org/wiki?curid=3930772" title="WWA Architekci">
WWA Architekci



</doc>
<doc id="3930773" url="https://pl.wikipedia.org/wiki?curid=3930773" title="Kajmany na Letnich Igrzyskach Olimpijskich 2016">
Kajmany na Letnich Igrzyskach Olimpijskich 2016

Kajmany na XXX Letnich Igrzyskach Olimpijskich w Rio de Janeiro reprezentowało 5 sportowców – 3 mężczyzn i 2 kobiety.
Był to dziesiąty start Kajmanów na letnich igrzyskach olimpijskich.
Reprezentanci.
Żeglarstwo.
Kobiety

</doc>
<doc id="3930777" url="https://pl.wikipedia.org/wiki?curid=3930777" title="Wiżyszki">
Wiżyszki

Wiżyszki (lit. "Vyžiškės") – wieś na Litwie, w rejonie wileńskim, 6 km na północ od Ławaryszek, zamieszkana przez 30 osób. 
W II Rzeczypospolitej wieś Wiżyszki należała do powiatu wileńsko-trockiego w województwie wileńskim.

</doc>
<doc id="3930781" url="https://pl.wikipedia.org/wiki?curid=3930781" title="Biełocz">
Biełocz

Biełocz (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 "Biłocz" był prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3930785" url="https://pl.wikipedia.org/wiki?curid=3930785" title="Wyżyszki">
Wyżyszki



</doc>
<doc id="3930789" url="https://pl.wikipedia.org/wiki?curid=3930789" title="Wojciech Urbanowski">
Wojciech Urbanowski

Wojciech Urbanowski (ur. 6 lutego 1975 w Żninie) – polski wioślarz, organizator sportu i turystyki, pedagog. Zawodnik RTW Lotto-Bydgostii (dawniej KKW Bydgoszcz) 1990–1998, UKS Jedynka Żnin 2001–2014, nieformalnego Pałuckiego Towarzystwa Wioślarskiego w Żninie 2015–2022 i Pałuckiego Towarzystwa Wioślarskiego w Żninie od 2022 roku. Absolwent Akademii Wychowania Fizycznego i Sportu im. Jędrzeja Śniadeckiego w Gdańsku oraz Akademii Wychowania Fizycznego im. Eugeniusza Piaseckiego w Poznaniu. Pięciokrotny medalista World Rowing Masters Regatta – Mistrzostw Świata Masters w wioślarstwie. Pięciokrotny Drużynowy Mistrz Polski w wioślarstwie w sezonach 1993, 1994, 1995, 1996 i 1998. Medalista Mistrzostw Polski w wioślarstwie i wioślarstwie halowym w kategoriach juniorów, młodzieżowców, seniorów, akademickich i masters.

</doc>
<doc id="3930800" url="https://pl.wikipedia.org/wiki?curid=3930800" title="Stroiești (Mołdawia)">
Stroiești (Mołdawia)

Stroiești (, "Strojency") – wieś w Mołdawii, w Naddniestrzu, w rejonie Rybnica. W 2004 roku liczyła 689 mieszkańców.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich.

</doc>
<doc id="3930802" url="https://pl.wikipedia.org/wiki?curid=3930802" title="Mount Thor">
Mount Thor

Mount Thor (też: Thor Peak; inu. "Qaisualuk") – góra w kanadyjskiej prowincji Nunavut, na Ziemi Baffina w Parku Narodowym Auyuittuq. Jej wysokość wynosi 1675 m n.p.m.. Szczyt znajduje się 46 km na północ od Pangnirtung i znany jest z najwyższej na świecie ściany pionowej – 1250 m. Jest to przewieszenie o kącie nachylenia 105°. Nazwana została na cześć nordyckiego boga Thora.
Mount Thor leży w Górach Baffina, które są częścią pasma innuickiego. Zbudowana jest z granitu.
Górę po raz pierwszy zdobyto w maju 1953 roku. Dokonał tego zespół z Arctic Institute of North America.

</doc>
<doc id="3930803" url="https://pl.wikipedia.org/wiki?curid=3930803" title="Strade Bianche 2017">
Strade Bianche 2017

11. edycja wyścigu kolarskiego Strade Bianche odbyła się w dniu 4 marca 2017 roku i liczyła 175 km. Start wyścigu oraz meta miały miejsce w Sienie we Włoszech. Wyścig figurował w rankingu światowym UCI World Tour 2017.
Uczestnicy.
Na starcie tego klasycznego wyścigu stanęło 21 zawodowych ekip, wszystkie osiemnaście drużyn jeżdżących w UCI World Tour 2017 oraz trzy profesjonalne zespoły zaproszone przez organizatorów z tzw. "dziką kartą".

</doc>
<doc id="3930815" url="https://pl.wikipedia.org/wiki?curid=3930815" title="Gabon na Letnich Igrzyskach Olimpijskich 2016">
Gabon na Letnich Igrzyskach Olimpijskich 2016

Gabon na Letnich Igrzyskach Olimpijskich 2012, które odbyły się w Rio de Janeiro, reprezentowało 6 zawodników - 4 mężczyzn i 2 kobiety.
Był to dziesiąty start reprezentacji Gabonu na letnich igrzyskach olimpijskich.

</doc>
<doc id="3930828" url="https://pl.wikipedia.org/wiki?curid=3930828" title="Armageddon. A Poem in Twelve Books">
Armageddon. A Poem in Twelve Books

 
Armageddon. A Poem in Twelve Books – epos George’a Townsenda (1788-1857), opublikowany w 1815. Utwór przedstawia wizję końca świata. Jest napisany wierszem białym (blank verse), czyli nierymowanym pentametrem jambicznym, to znaczy sylabotonicznym dziesięciozgłoskowcem z akcentami ustabilizowanymi na parzystych sylabach wersu. Ten rodzaj wiersza był powszechnie wykorzystywany w największej epice angielskiej, a na wzór Johna Miltona stosowany w szczególności w poematach religijnych. 
Poemat został zadedykowany księciu Devonshire. W obszernym liście dedykacyjnym poeta wyłożył swój zamiar artystyczny: "In the Poem of Armageddon, which I have now the honor to lay before your Grace, my great object has been, to represent the God of Nature, as the God of Christianity; to unite his mysterious dispensations with regard to Man, with his government of the Universe; to reconcile his Justice and his Love; to show the reasonableness of Christianity, and the necessity of obedience to the divine law. I submit to your Grace, not a system of Divinity, but the speculations of Fancy within the regions of Truth, delighting itself with the elevating contemplations connected with our future existence". 
"Armageddon" jest dziełem nieukończonym. Poeta napisał osiem z zaplanowanych dwunastu ksiąg i zamieścił tylko argumenty (streszczenia) czterech następnych. Poemat został zauważony w "The New Monthly Magazine". Anonimowy recenzent stwierdził jednak, że dzieło jest przyciężkie i mało interesujące zarówno dla wierzących chrześcijan, jak i miłośników poezji.

</doc>
<doc id="3930835" url="https://pl.wikipedia.org/wiki?curid=3930835" title="Szyfr VIC">
Szyfr VIC

Szyfr VIC – szyfr używany w latach 50 XX w. przez siatkę radzieckich szpiegów w Stanach Zjednoczonych Ameryki. Jego nazwa pochodzi od pierwszych liter imienia Victor, które było kryptonimem Reino Häyhänena – szyfranta i radiotelegrafisty siatki szpiegowskiej działającej w USA w latach 1948–1957 pod kierownictwem Williama Fishera ps. Rudolf Abel. W maju 1957 roku R.Häyhänen, zamiast zgodnie z rozkazem PGU KGB wrócić do Moskwy, zgłosił się do Ambasady USA w Paryżu i poprosił o azyl. Poza nazwiskami kilku radzieckich szpiegów działających w USA i Kanadzie, R.Häyhänen wyjawił Amerykanom zasady działania szyfru, o którego istnieniu nie wiedzieli. Okazało się, że użyto go do zaszyfrowania depeszy przechwyconej przez FBI w 1953 roku i mimo wysiłków amerykańskich kryptoanalityków dotąd nieodczytanej.
Historia.
Opracowując nowe szyfry w latach 20 i 30 XX wieku, radzieccy kryptolodzy oparli się na szyfrze nihilistów. Wykorzystali jego podstawowe funkcje (tj. najpierw zamiana liter tekstu jawnego na cyfry, a potem przekształcenie tego ciągu cyfr w oparciu o klucz), doskonaląc je, co spowodowało znaczne wzmocnienie tworzonych szyfrów. Opracowanych wtedy szyfrów używały w czasie II wojny światowej dwie najsłynniejsze siatki radzieckiego wywiadu pracujące przeciw III Rzeszy – Czerwona Orkiestra i grupa kierowana w Japonii przez Richarda Sorge. Według kryptologów szyfr używany przez Czerwoną Orkiestrę był nieco słabszy od tzw. szyfru Ramsaya używanego przez siatkę R.Sorgego. Jednak szczytowym osiągnięciem ewolucji radzieckich szyfrów był opracowany prawdopodobnie pod koniec lat 40 XX w. szyfr VIC. Był idealnym szyfrem ręcznym – wszystkie elementy potrzebne do jego użycia można było zapamiętać. Nie używano książek kodów lub jednorazowych bloczków szyfrujących, których bezpieczne przechowywanie i zabezpieczenie przed wykryciem było poważnym problemem szpiegów.
Algorytm.
Przekształcenie tekstu jawnego w zaszyfrowany jest w tym systemie podzielone na dwa etapy.
Pierwszy etap to tworzenie kluczy i – w oparciu o nie – szachownicy z rozwidleniem i dwóch tablic, w których cyfry szyfru zostaną wymieszane. Aby wyznaczyć klucze, które będą użyte do dalszego szyfrowania potrzebnych jest pięć elementów: cztery stałe i jeden zmienny.
Etap drugi to właściwe szyfrowanie. VIC był połączeniem szyfru podstawieniowego z przestawieniowym. Przy pomocy szachownicy tekst jest zamieniany na ciąg cyfr, który następnie w dwóch tablicach ulega przemieszaniu (przez przestawienie kolumn) usuwającemu wszelkie powiązania między cyframi. Na końcu uzyskany ciąg cyfr był dzielony na pięciocyfrowe grupy, dodawano w ustalonym miejscu grupę jednorazową i całość była zapisywana jako ostateczna wersja tekstu zaszyfrowanego. W tej postaci tekst był nadawany przez radio lub pozostawiany w umówionym miejscu jako zmniejszona fotokopia. Aby zaoszczędzić pracy odbiorcy oraz umożliwić sprawdzenie, czy przekaz został odebrany w całości, jako nagłówek wiadomości podawano ilość 5-cyfrowych grup.
Tworzenie kluczy i tablic.
Najpierw od wymyślonej grupy cyfr należy odjąć (modulo 10) pierwsze pięć cyfr stałej sześciocyfrowej grupy.
Dwudziestoliterowy tekst jest dzielony na dwie połowy, które zapisuje się obok siebie (w poniższej tabeli – wiersz A). Następnie (dla każdej połowy oddzielnie) należy podpisać litery według ich kolejności w alfabecie kolejnymi liczbami od 1 do 0 (w tym szyfrze wszystkie ciągi cyfr i działania na liczbach są traktowane zgodnie z regułą "modulo 10" czyli najniższą z dziesięciu liczb jest 1, a najwyższą 0). Jeżeli jakaś litera się powtarza, w każdym miejscu podpisuje się ją kolejnymi liczbami, zaczynając od lewej strony tekstu (wiersz B). Wynik odejmowania przeprowadzonego na początku wpisywany jest jako pierwsze 5 cyfr lewej połowy następnego wiersza (C), a następne 5 cyfr tworzy się według reguł ciągu Fibonacciego i modulo 10 – odrzucając część dziesiętną wyniku, czyli:
3 + 3 = 6, 3 + 0 = 3, 0 + 9 = 9, 9 + 5 = "14" (14 – 10 = 4), 5 + 6 = "11" (11 – 10 = 1).
W prawej połowie wiersza C wpisuje się po kolei cyfry 1–0. Wiersz D to wynik dodania (modulo 10) cyfr z lewej strony wierszy B i C.
Aby utworzyć następną grupę dziesięciu cyfr (wiersz E), trzeba odszukać w prawej połowie wiersza C kolejne cyfry z wiersza D i zastąpić je cyframi stojącymi nad nimi w wierszu B (czyli 3 –&gt; 5, 2 –&gt; 9 itd.). Wiersz F to opis kolejności występowania cyfr w wierszu E według takiej samej reguły, jak przy tworzeniu wiersza B. Będzie on później użyty jako współrzędne kolumn w tabeli. Następnie zgodnie z regułami ciągu Fibonacciego należy utworzyć pięć grup dziesięciocyfrowych (wiersz G na podstawie wiersza E, dalej H na podstawie G i tak kolejno do K).
Teraz w oparciu o powstałą tabelę ustala się ilość i współrzędne kolumn dwóch tablic (tzw. bloków przestawieniowych), w których cyfry szyfru zostaną wymieszane. Posłuży do tego indywidualna liczba agenta (w tym przykładzie 13) i dwie cyfry z ostatniego wiersza powyższej tabeli (K) spełniające następujące warunki: mają to być dwie sąsiednie, ostatnie cyfry wiersza, różne i większe od zera. W tym przykładzie będą to cyfry 7 i 5 (ale gdyby ostatnią cyfrą wiersza było 0, to do tworzenia tablic należałoby użyć cyfr 2 i 7).
Ilość wierszy tych tablic będzie zależeć od długości tekstu, ale ilość kolumn jest z góry założona, a określa ją wynik dodania do siebie indywidualnej liczby agenta i dwóch liczb z wiersza K. W tym przykładzie pierwsza tablica będzie miała 13 + 7 = 20, a druga 13 + 5 = 18 kolumn. Aby wypełnić pierwsze wiersze tych tablic, należy potrzebną ilość cyfr (20 + 18 = 38) wypisać z 10-cyfrowych grup G-K. Wypisywanie odbywa się pionowo (kolumnami), a kolejność czytanych kolumn wyznaczają cyfry w wierszu F.
Wypisane w ten sposób kolejne 38 cyfr z grup G-K to:
6 3 7 6 1 7 5 6 7 7 7 4 9 5 2 8 1 1 0 5 4 3 0 9 5 7 3 6 3 9 1 8 1 7 0 4 5 3
Te cyfry należy zapisać jako oddzielne ciągi (pierwszy z 20 i drugi z 18 cyfr), a następnie opisać kolejność cyfr w ciągu cyframi od 1 do 20 (pierwszy) i od 1 do 18 (drugi). Utworzone w ten sposób wiersze będą współrzędnymi kolumn w blokach przestawieniowych. Ostateczny kształt tablice uzyskają, kiedy będzie znana całkowita liczba cyfr tekstu zaszyfrowanego.
Teraz na podstawie ostatniej z utworzonych poprzednio 10-cyfrowych grup (K), opisując kolejność cyfr tej grupy cyframi od 1 do 0, tworzy się jeszcze jeden wiersz (L).
Cyfry z tego wiersza będą współrzędnymi kolumn szachownicy, która posłuży do szyfrowania tekstu. Jest to szachownica z rozwidleniem, w której dodatkowo skomplikowano proces wypełniania jej literami. Słowo klucz ("СНЕГОПАД") składało się z 8 liter, ale w drugim wierszu szachownicy wpisywano tylko 7. Pozostałe litery alfabetu (w tym ostatnią literę słowa-klucza) wpisywano w pola szachownicy kolumnami od lewej z pominięciem kolumn trzeciej i piątej (w oryginalnej szachownicy Häyhänena używano cyrylicy, której ilość liter sprawiała, że ostatnie pole o współrzędnych 22 również zostawało puste). W pustych polach umieszczono kropkę, przecinek oraz kilka symboli używanych w czasie szyfrowania tekstu:
Nie było kodu zastępującego spację. Teksty szyfrowano bez odstępów między wyrazami.
Poniżej szachownica utworzona według elementów tego przykładu (słowo-klucz to "ESTONIA").
Szyfrowanie.
W tym przykładzie do zaszyfrowania użyty będzie fragment opisu szyfru VIC rozpoczynający tę stronę:
"Szyfr używany w latach 50 XX w. przez siatkę radzieckich szpiegów w Stanach Zjednoczonych Ameryki. Uznawany jest za najlepszy w historii szyfr ręczny czyli taki, w którym do szyfrowania nie używano żadnych urządzeń mechanicznych lub elektrycznych. Jego nazwa pochodzi od pierwszych liter imienia Victor, które było kryptonimem Reino Häyhänen."
Rozszyfrowywanie.
Osoba, która chciała odczytać tekst utajniony szyfrem VIC, musiała powtórzyć całą procedurę tworzenia kluczy i tablic. Wszystkie potrzebne elementy stałe były znane nadawcy i odbiorcy, a grupę jednorazową odbiorca mógł odszukać w tekście według znanej reguły. Po utworzeniu potrzebnych tablic należało odwrócić wszystkie czynności, jakie przeprowadził szyfrujący:
Z wypełnianiem bloków przekształceń przy rozszyfrowywaniu tekstu wiązało się utrudnienie, z którym nie spotykał się szyfrujący. Na ilustracjach powyżej zaznaczono krzyżykami komórki tabel, które zostają puste po wpisaniu całego ciągu cyfr. Te komórki powodują, że niektóre kolumny są krótsze o jedną, a w drugim bloku nawet o dwie komórki. Przy szyfrowaniu nie miało to znaczenia, ale w czasie odczytywania zaszyfrowanego tekstu należało to uwzględnić, wpisując cyfry do kolumn bloków przekształceń. O ile w pierwszym bloku było to łatwe (znając liczbę cyfr tekstu zaszyfrowanego, można było obliczyć, ile pustych komórek zostanie w ostatnim wierszu), o tyle w drugim bloku – z powodu "pól D" – trzeba było przed wypełnieniem tabeli policzyć komórki pozostające poza "polami D", następnie te zaznaczone i w ten sposób znaleźć komórki, które mają zostać puste.
Podsumowanie.
Szyfr VIC jest uznawany za najlepszy w historii szyfr ręczny, czyli taki, w którym do szyfrowania nie używano urządzeń mechanicznych lub elektrycznych. Znany historyk kryptologii – David Kahn – napisał: "W teorii system ten można złamać, jednak w praktyce jest nie do pokonania". Ceną za odporność na złamanie szyfru była jednak niezwykle skomplikowana i czasochłonna procedura szyfrowania i deszyfrowania. Z tego powodu radzieccy szpiedzy nie lubili tego szyfru. Według zeznań R.Häyhänena, nawet szef siatki, William Fisher, w kontaktach z PGU KGB wolał używać jednorazowych bloczków szyfrujących.

</doc>
<doc id="3930837" url="https://pl.wikipedia.org/wiki?curid=3930837" title="Gambia na Letnich Igrzyskach Olimpijskich 2016">
Gambia na Letnich Igrzyskach Olimpijskich 2016

Gambię na Letnich Igrzyskach Olimpijskich 2016, które odbyły się w Rio de Janeiro, reprezentowało 4 zawodników - 3 mężczyzn i 1 kobieta.
Był to dziewiąty start reprezentacji Gambii na letnich igrzyskach olimpijskich.
Reprezentanci.
Lekkoatletyka.
Kobiety

</doc>
<doc id="3930844" url="https://pl.wikipedia.org/wiki?curid=3930844" title="Cytadela w Irbilu">
Cytadela w Irbilu

Cytadela w Irbilu – zespół dawnej osady obronnej, zlokalizowany w Irbilu w Kurdystanie. 
Cytadela, stanowi stanowisko archeologiczne typu tell, utworzone przez wielokrotne nadbudowywanie kolejnych osiedli w tym samym miejscu. Powstało w ten sposób owalne wzgórze o powierzchni ok. 10 ha, wznoszące się ok. 28–32 m powyżej otaczającego je miasta. Na powierzchni wzgórza znajduje się zniszczona zabudowa z okresu późnego Imperium Osmańskiego (XIX–XX wiek), z zachowanym wachlarzowatym układem ulic prowadzących od głównej bramy. Pod tą zabudową kryją się warstwy wcześniejszych fortyfikacji, sięgających czasów Sumerów. Prowadzone na terenie osady badania archeologiczne zmierzają do poszerzenia wiedzy na temat asyryjskiego miasta Arbela, na którego miejscu leży Irbil. 
W 2006 roku rząd Kurdystanu zainicjował program ochrony i konserwacji cytadeli oraz wypromowania jej jako atrakcji turystycznej Iraku. W 2014 roku cytadela została wpisana na listę światowego dziedzictwa UNESCO.

</doc>
<doc id="3930854" url="https://pl.wikipedia.org/wiki?curid=3930854" title="Prątniczek krzywoszyjkowy">
Prątniczek krzywoszyjkowy

Prątniczek krzywoszyjkowy ("Microbryum curvicolle" (Hedw.) R.H. Zander) – gatunek mchu należący do rodziny płoniwowatych ("Pottiaceae" Schimp.). Mech niewielkich rozmiarów. W Polsce podawany m.in. z obszaru województwa śląskiego.
Ekologia.
Prątniczek krzywoszyjkowy preferuje podłoża wapienne. Rośnie w różnorodnych siedliskach o zaburzonej glebie, najczęściej na łąkach, w kamieniołomach, ale także na użytkach rolnych i leśnych ścieżkach.
Systematyka i nazewnictwo.
Synonimy: "Astomum curvicolle" (Hedw.) Bayrh., "Cycnea curvicolla" (Hedw.) Berk., "Phascum piptocarpum" Durieu &amp; Mont.
Zagrożenia.
Gatunek został wpisany na czerwoną listę mchów zagrożonych w Polsce z kategorią zagrożenia „I” (o nieokreślonym zagrożeniu, 1992), w późniejszych publikacjach nadano mu kategorię „R” (rzadki) w skali kraju. Został także wpisany na czerwoną listę mszaków województwa śląskiego z kategorią zagrożenia „VU” (narażony na wyginięcie, stan na 2011 r.). W Czechach (w 2005 r.) i na Słowacji (w 2001 r.) nadano mu kategorię „VU”.

</doc>
<doc id="3930856" url="https://pl.wikipedia.org/wiki?curid=3930856" title="Zofia Szmydtowa">
Zofia Szmydtowa

Zofia Wanda Szmydtowa z d. Gąsiorowska (ur. 21 kwietnia 1893 w Petersburgu, zm. 3 marca 1977 w Warszawie) – polska historyczka i teoretyk literatury, profesor Uniwersytetu Warszawskiego.
Życiorys.
Zofia Gąsiorowska przyjechała w 1901 (po śmierci ojca) z matką i rodzeństwem do Warszawy. W latach 1902–1909 uczyła się na pensji Jadwigi Sikorskiej, gdzie m.in. języka polskiego uczył ją Bronisław Chlebowski. W 1910 uzyskała patent nauczycielki języka polskiego, a w 1911 zdała eksternistycznie maturę w VI Gimnazjum Filologicznym. Rok później zaczęła studia filologiczne i historyczne na Wydziale Filozoficznym Uniwersytetu Jagiellońskiego. Była członkinią „Zjednoczenia”, organizacji skupiającej młodzież narodową.
Po wybuchu I wojny światowej przerwała studia, wróciła do Warszawy, gdzie podjęła pracę nauczycielki w żeńskich szkołach gimnazjalnych. W 1917 wróciła na UJ, gdzie uzyskała w czerwcu 1917 stopień doktora filozofii. W 1918 ponownie pracowała jako nauczycielka w warszawskich gimnazjach. Współpracowała z wieloma czasopismami literackimi. W 1923 otrzymała nagrodę Kasy im. Józefa Mianowskiego dla młodych naukowców.
Od 15 kwietnia 1926 pracowała w Katedrze Historii Literatury Polskiej Wydziale Polonistyki Uniwersytetu Warszawskiego, początkowo jako młodsza asystentka, od października 1926 – jako starsza asystentka. Po habilitacji uzyskała w 1933 stanowisko docenta. Od 1934 do 1939 i od 1956 to 1976 redaktor naczelny "Rocznika Literackiego".
W czasie okupacji niemieckiej uczestniczyła w tajnym nauczaniu. Część jej prac uległa zniszczeniu w czasie powstania warszawskiego. Po jego upadku przeniosła się do Krakowa, ale już w lutym 1945 wróciła do Warszawy i od maja tego roku wykładała na Uniwersytecie Warszawskim. 1 lipca 1946 otrzymała stanowisko docenta etatowego. W 1949 została honorowym członkiem Sekcji Tłumaczy PEN Clubu. W 1954 otrzymała tytuł profesora nadzwyczajnego i w 1955 objęła stanowisko kierowniczki Katedry Historii Literatury Polskiej UW. 1 marca 1959 otrzymała tytuł profesora zwyczajnego. W 1965 odeszła na emeryturę. Pochowana na cmentarzu Powązkowskim (kwatera 263-5-23).
Życie prywatne.
Zofia Gąsiorowska była córką Józefa (1855–1901), nauczyciela gimnazjalnego, bibliotekarza Cesarskiej Akademii Nauk w Petersburgu, działacza społecznego i oświatowego, i Władysławy z Holców (zm. 1944). Miała czworo rodzeństwa: Mirosława, Bronisława, poległego w 1920 w wojnie polsko-bolszewickiej, Władysławę i Mieczysławę. W październiku 1919 wyszła za Józefa Szmydta (1885–1960), z którym miała dwie córki: Marię Danutę (1920–2011), późniejszą Gniewiewską i Zofię Szmydt (1923–2010).
Od 1929 do końca życia (z przerwami na wyjazdy do Krakowa) mieszkała z rodziną przy ul. Górnośląskiej 16/20, w mieszkaniu należącym poprzednio do Władysława Reymonta.

</doc>
<doc id="3930857" url="https://pl.wikipedia.org/wiki?curid=3930857" title="Vic (ujednoznacznienie)">
Vic (ujednoznacznienie)



</doc>
<doc id="3930866" url="https://pl.wikipedia.org/wiki?curid=3930866" title="Liczyce">
Liczyce

Liczyce (biał. Лічыцы, "Liczycy") – wieś na Białorusi, w obwodzie grodzieńskim, w rejonie wołkowyskim, w sielsowiecie Subacze.

</doc>
<doc id="3930867" url="https://pl.wikipedia.org/wiki?curid=3930867" title="Wriemia i Stiekło">
Wriemia i Stiekło

Wriemia i Stiekło () – ukraiński duet, wykonujący muzykę z pogranicza popu i hip-hopu, powstały w 2010. Duet tworzą Nadija Dorofejewa i Ołeksij „Positiff” Zawhorodnij, którym teksty do piosenek tworzy ukraiński raper Potap.
Duet zagrał gościnnie na wielu wydarzeniach muzycznych, takich jak np. Złoty Gramofon, Crimea Music Fest, Słowiański Bazar, Yuna czy gala organizowana przez stację muzyczną Ru.tv.
Historia.
W 2010 Iryna Horowa i Potap stworzyli wytwórnię płytową MOZGI Entertainment, po czym rozpoczęli nowy projekt muzyczny o nazwie Wriemia i Stiekło (literalnie nazwa zespołu tłumaczy się z rosyjskiego "Czas i Szkło", jednak w języku rosyjskim ta nazwa brzmi tak samo, jak zwrot "Wriemia istiekło", czyli "Czas minął"). Zaprosili do niego Ołeksija Zawhorodnego, a później prowadzili internetowe przesłuchania na wokalistkę zespołu. Została nią Nadija Dorofejewa, laureatka festiwalu "Black Sea Games". 
Zespół tworzy piosenki głównie w języku rosyjskim. W 2010 wydali debiutancki singiel „Tak wypała karta”, do którego zrealizowano teledysk. W 2011 opublikowali wideoklipy do kolejnych singli: „Lubwi toczka niet”, „Sieriebrianoje morie” i „Kafiel”. W 2012 wydali teledyski do singli „Garmoszka” i „Sleza” (z gościnnym udziałem Potapa). W 2013 roku premierę miały klipy do ich utworów: „#kArocze” i „Potancuj so mnoj”.
We wrześniu 2014 wydali debiutancki album studyjny, zatytułowany po prostu "Wriemia i Stiekło". Płyta była promowana zarówno przez dotychczas wydane single, czyli „Tak wypała karta”, „Sleza” (z Potapem), „Kafiel”, „Garmoszka”, „#kArocze”, „Liubwi toczka niet”, „Sieriebrianoje morie”, „Skaczat’ biespłatno” i „Potancuj so mnoj”, jak i singiel „Zabieri” z grudnia 2014 roku.
W grudniu 2015 wydali pierwszy minialbum pt. "Głubokij dom". Na płycie znalazł się m.in. singiel „Imia 505”, za który otrzymali nagrodę w kategorii „Hit roku” na gali M1 Music Awards. Teledysk do piosenki odnotował ponad 150 milionów wyświetleń w serwisie YouTube. W grudniu odebrali statuetkę na gali M1 Music Awards za wygraną w kategorii „Najlepszy zespół”.
W czerwcu 2017 wydali album kompilacyjny pt. "Obratnyj otsczot", zawierający największe przeboje w ich dorobku. Jesienią objęli funkcje trenerów w czwartym sezonie programu "Hołos. Dity", będącego ukraińską wersją formatu "The Voice Kids". W grudniu po raz drugi wygrali statuetkę w kategorii „Najlepszy zespół” na gali M1 Music Awards.
W marcu 2019 wydali pierwszy singiel w języku ukraińskim, „Dym”.

</doc>
<doc id="3930871" url="https://pl.wikipedia.org/wiki?curid=3930871" title="Zielony Bór (Litwa)">
Zielony Bór (Litwa)

Zielony Bór (lit. "Žaliašilis") – wieś na Litwie, w rejonie wileńskim, 9 km na południe od Ławaryszek, zamieszkana przez 7 osób. 
W II Rzeczypospolitej wieś Zielony Bór należała do powiatu wileńsko-trockiego w województwie wileńskim.

</doc>
<doc id="3930873" url="https://pl.wikipedia.org/wiki?curid=3930873" title="Haraba">
Haraba

Haraba (, "Garaba") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3930876" url="https://pl.wikipedia.org/wiki?curid=3930876" title="Dżibuti na Letnich Igrzyskach Olimpijskich 2016">
Dżibuti na Letnich Igrzyskach Olimpijskich 2016

Dżibuti na Letnich Igrzyskach Olimpijskich 2016, które odbyły się w Rio de Janeiro, reprezentowało 7 zawodników – 6 mężczyzn i 1 kobieta.
Był to ósmy start reprezentacji Dżibuti na letnich igrzyskach olimpijskich.

</doc>
<doc id="3930881" url="https://pl.wikipedia.org/wiki?curid=3930881" title="Mistrzostwa Polski Par Mieszanych w Curlingu 2017">
Mistrzostwa Polski Par Mieszanych w Curlingu 2017

Mistrzostwa Polski Par Mieszanych w Curlingu 2017, rozegrane zostały między 23 a 26 lutego 2014 w Warszawie, na lodowisku Level Up. Były krajowymi eliminacjami do Mistrzostw Świata Par Mieszanych w Curlingu, odbywających się w kanadyjskim Lethbridge.
Złote medale zdobyła Karolina Florek i Damian Herman, którzy w finale wynikiem 9:6 zwyciężył nad parą Magdalena Wróbel/Aleksander Grzelka. Mecz o brązowy medal wygrała para Adela Walczak/Andrzej Augustyniak, pokonując 9:4 duet Marty Szeligi-Fryni oraz Pawła Fryni. Tytułów mistrzowskich broniła Aneta Lipińska i Michał Janowski, którzy dotarli do ćwierćfinałów.
Round Robin.
Sesja 1..
24 lutego 2017; 8:30
Sesja 2..
24 lutego 2017; 11:00
Sesja 3..
24 lutego 2017; 13:30
Sesja 4..
24 lutego 2017; 16:30
Sesja 5..
24 lutego 2017; 19:00
Sesja 6..
24 lutego 2017; 21:30
Sesja 7..
25 lutego 2017; 8:30
Sesja 8..
25 lutego 2017; 11:00
Sesja 9..
25 lutego 2017; 13:30
Sesja 10..
25 lutego 2017; 16:30
Sesja 11..
25 lutego 2017; 18:30
Sesja 12..
24 lutego 2017; 8:30
Play-off.
Ćwierćfinały.
26 lutego 2017; 9:00
26 lutego 2017; 11:30
Półfinały.
26 lutego 2017; 14:30
Mały finał.
26 lutego 2017; 17:00
Finał.
26 lutego 2017; 17:00

</doc>
<doc id="3930889" url="https://pl.wikipedia.org/wiki?curid=3930889" title="Wilczomlecz kątowy">
Wilczomlecz kątowy

Wilczomlecz kątowy ("Euphorbia angulata" Jacq.) – gatunek rośliny z rodziny wilczomleczowatych. Występuje w centralnej, zachodniej i południowej Europie oraz w środkowej i południowej Rosji. W Polsce występuje na południu kraju na niżu i w niższych położeniach górskich.
Morfologia.
 

</doc>
<doc id="3930891" url="https://pl.wikipedia.org/wiki?curid=3930891" title="Pomeroon-Supenaam">
Pomeroon-Supenaam

Pomeroon-Supenaam, Region 2 – jeden z dziesięciu regionów Gujany położony w północnej części państwa. Na północy ma dostęp do Oceanu Atlantyckiego, od wschodu graniczy z regionem Essequibo Islands-West Demerara, od południa z Cuyuni-Mazaruni, a od zachodu z Barima-Waini. Stolicą regionu jest Anna Regina. Pozostałe miejscowości to m.in. Charity, Pickersgill, Spring Garden i Suddie.
Geografia.
Większość powierzchni regionu zajmuje porośnięta lasem równikowym Wyżyna Gujańska i niziny nadbrzeżne, w mniejszym stopniu pagórki zbudowane głównie z piasków i gliny. Przez region przepływają rzeki Pomeroon, uchodząca do Atlantyku i Supenaam kończąca swój bieg na estuarium Essequibo.
Gospodarka.
W regionie został wybudowany system melioracji nazywany Tapakuma Project, na który składają się m.in. kanały doprowadzające wodę do pól ryżowych z jezior Tapakuma, Reliance i Capoey. Jeden z największych producentów ryżu w regionie, Kayman Sankar Ltd eksportuje swoje produkty za granicę. Poza uprawą ryżu, w mniejszym zakresie uprawia się tu kokosy i hoduje bydło w celu produkcji wołowiny i mleka. Na małą skalę przeprowadzana jest tu także produkcja drewna.
Demografia.
Mieszkańcy regionu żyją przeważnie w indiańskich osadach i wsiach skoncentrowanych głównie wzdłuż wybrzeża. Miasto Anna Regina, położone nad Atlantykiem powstało dzięki rządowemu programowi zagospodarowania w miejscu byłych plantacji, takich jak Henrietta, Lima i La Belle Alliance.
Rząd gujański, od czasu reformy administracyjnej w 1980 r., przeprowadzał kolejne spisy ludności w 1980, 1991, 2002 i 2012 r. Według spisu z 2012 populacja wynosiła 46 810 mieszkańców. Pomeroon-Supenaam jest siódmym regionem pod względem powierzchni i piątym pod względem populacji. Jest czwartym najgęściej zaludnionym regionem Gujany po Demerara-Mahaica, Essequibo Islands-West Demerara i Mahaica-Berbice.
Miejscowości.
Miejscowości w regionie Pomeroon-Supenaam:

</doc>
<doc id="3930896" url="https://pl.wikipedia.org/wiki?curid=3930896" title="Jakko Jakszyk">
Jakko Jakszyk

Michael „Jakko” Jakszyk (ur. jako Michael Lee Curran 8 czerwca 1958 w Londynie) – brytyjski muzyk, kompozytor, wokalista i producent muzyczny. Były członek zespołów The Lodge, 64 Spoons, Dizrhythmia i 21st Century Schizoid Band. Jako muzyk koncertowy współpracował z formacją Level 42. Od 2013 roku gra i jest głównym wokalistą w zespole rocka progresywnego King Crimson. Muzyk prowadzi także solową działalność artystyczną. Jakszyk współpracował ponadto m.in. z takimi wykonawcami jak: Steve Hackett, Chris de Burgh, Sam Brown, Cliff Richard czy Steven Wilson.
Jego żona, Amanda Giles, jest córką byłego perkusisty i wokalisty zespołu King Crimson – Michaela Gilesa.
Był jedynym członkiem 21st Century Schizoid Band, który występował w tym zespole przed okresem gry w King Crimson.

</doc>
<doc id="3930900" url="https://pl.wikipedia.org/wiki?curid=3930900" title="Krasneńkie (Mołdawia)">
Krasneńkie (Mołdawia)

Krasneńkie (rum. "Crasnencoe", ros. "Красненькое") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3930902" url="https://pl.wikipedia.org/wiki?curid=3930902" title="Gonzalo Burbon (1937-2000)">
Gonzalo Burbon (1937-2000)



</doc>
<doc id="3930903" url="https://pl.wikipedia.org/wiki?curid=3930903" title="Lesotho na Letnich Igrzyskach Olimpijskich 2016">
Lesotho na Letnich Igrzyskach Olimpijskich 2016

Lesotho na Letnich Igrzyskach Olimpijskich 2016, które odbyły się w Rio de Janeiro, reprezentowało 8 zawodników – 7 mężczyzn i 1 kobieta.
Był to jedenasty start reprezentacji Lesotho na letnich igrzyskach olimpijskich.

</doc>
<doc id="3930906" url="https://pl.wikipedia.org/wiki?curid=3930906" title="Alberto Ruz Lhuillier">
Alberto Ruz Lhuillier

Alberto Ruz Lhuillier (ur. 26 stycznia 1906 w Paryżu, zm. 25 sierpnia 1979 w Montrealu) – meksykański archeolog specjalizujący się w historii Mezoameryki. Na początku lat 50. odkrył w Palenque kryptę grobową majańskiego władcy Pakala Wielkiego.
Ojciec Lhuilliera był kubańskim emigrantem, a matka Francuzką. Przez pierwsze lata edukacji kształcił się w szkołach paryskich, a w latach 1933–1934 studiował na Uniwersytecie w Hawanie. Ze względu na swoje polityczne zaangażowanie i poglądy był wielokrotnie aresztowany i deportowany do Francji. W 1935 roku przeprowadził się do Meksyku, gdzie kontynuował naukę w Narodowej Szkole Antropologii, a następnie na Narodowym Uniwersytecie Autonomicznym. Kilka lat później uzyskał także meksykańskie obywatelstwo.
W 1940 roku rozpoczął pracę jako archeolog w meksykańskim Narodowym Instytucie Antropologii i Historii. Gdy po kilku latach nieoczekiwanie zmarł Miguel Ángel Fernández kierujący pracami archeologicznymi, Lhuillier zajął jego miejsce. W 1945 roku rozpoczął wykopaliska w Palenque, gdzie poza badaniami zajmował się także konserwacją i odrestaurowywaniem budowli. W 1948 roku podczas prac w Świątyni Inskrypcji odkrył pod podłogą zasypane wejście do tunelu. Oczyszczenie go z gruzu i kamieni zajęło cztery lata. Na jego końcu znajdowała się krypta grobowa i sarkofag ze szczątkami Pakala Wielkiego, uznawanego za największego majańskiego władcę okresu klasycznego. Prace w Palenque Lhuillier prowadził do 1958 roku. Następnie został wykładowcą archeologii na Narodowym Uniwersytecie Autonomicznym. W 1977 roku mianowano go dyrektorem meksykańskiego Narodowego Muzeum Antropologii. Zmarł dwa lata później w Montrealu. Zgodnie z życzeniem pochowano go w Palenque na wprost Świątyni Inskrypcji.

</doc>
<doc id="3930913" url="https://pl.wikipedia.org/wiki?curid=3930913" title="Dwa złote colty">
Dwa złote colty

Dwa złote colty (ang. "Warlock") – amerykański western z 1959 w reżyserii Edwarda Dmytryka, zrealizowany na podstawie powieści Oakleya Halla pt. "Warlock". Główne role zagrali: Richard Widmark, Henry Fonda, Anthony Quinn i Dorothy Malone.
Fabuła.
Niewielkie miasteczko Warlock jest terroryzowane przez bandę Abe’a McQuowna. Mieszkańcy postanawiają sprowadzić na pomoc słynnego rewolwerowca Claya Blaisedella i uczynić go nowym szeryfem. Niebawem mężczyzna przybywa do Warlock w towarzystwie swego wiernego przyjaciela Toma Morgana. Obaj mają za sobą burzliwą przeszłość, które niebawem da o sobie znać...
Obsada.
i inni...

</doc>
<doc id="3930914" url="https://pl.wikipedia.org/wiki?curid=3930914" title="Saraceja">
Saraceja

Saraceja (rum. "Sărăței", ros. "Сарацея") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3930915" url="https://pl.wikipedia.org/wiki?curid=3930915" title="Kinelówka">
Kinelówka

Kinelówka (lit. "Kineliai") – miejscowość na Litwie, w rejonie wileńskim, 5 km na północny wschód od Czarnego Boru, zamieszkana przez 17 osób.
W II Rzeczypospolitej zaścianek Kinelówka należał do powiatu wileńsko-trockiego w województwie wileńskim.

</doc>
<doc id="3930917" url="https://pl.wikipedia.org/wiki?curid=3930917" title="Józef Mościcki">
Józef Mościcki

Józef Wiktor Mościcki herbu Ślepowron (ur. 19 lipca 1898, zm. 1955) – polski dyplomata, oficer Wojska Polskiego.
Życiorys.
Urodził się 19 lipca 1898. Był synem Ignacego Mościckiego i Michaliny z domu Czyżewskiej. Jego rodzeństwem byli Michał (1894–1961, także dyplomata), Helena (1897-1962, pierwsza żona Tadeusza Zwisłockiego i druga żona Aleksandra Bobkowskiego), Franciszek (1899–1927).
Po odzyskaniu przez Polskę niepodległości został przyjęty do Wojska Polskiego i awansowany do stopnia porucznika rezerwy łączności ze starszeństwem z dniem 1 czerwca 1919. W 1923, 1924 był oficerem rezerwowym 2 pułku łączności. Jego brat Franciszek także został odznaczony Krzyżem Walecznych i również został mianowany podporucznikiem rezerwy łączności i przydzielony do tej samej jednostki. Do 1937 był I sekretarzem Poselstwa RP i kierownikiem Wydziału Konsulatu RP w Bernie.
Zmarł w 1955 w Warszawie. Został pochowany w grobowcu rodzinnym na cmentarzu Powązkowskim w Warszawie (kw. 205, rz. 5/6, grób 19).
Jego żoną była Zofia z domu Sobotkowska (1905–1955).

</doc>
<doc id="3930918" url="https://pl.wikipedia.org/wiki?curid=3930918" title="Kinolówka">
Kinolówka



</doc>
<doc id="3930920" url="https://pl.wikipedia.org/wiki?curid=3930920" title="Made (album Big Bangu)">
Made (album Big Bangu)

MADE – trzeci koreański album studyjny południowokoreańskiej grupy Big Bang, wydany 12 grudnia 2016 roku przez YG Entertainment.
Przed oficjalną premierą albumu, projekt MADE został podzielony na cztery części, z których każda składała się z dwóch singli wydanych pod kolejnymi literami: "M", "A", "D", "E". Każdy singel ukazywał się w pierwszym dniu każdego miesiąca począwszy od maja do sierpnia 2015 roku, z wyjątkiem ostatniej części "E", która została wydana 5 sierpnia 2015 roku. Ostatnim etapem projektu było wydane albumu studyjnego zatytułowanego "MADE" we wrześniu. Jednak ze względu na światową trasę Big Bang i napięty harmonogram, wydanie albumu zostało opóźnione.
Tło.
1 kwietnia 2015 roku YG Entertainment ujawniło pierwsze zdjęcie zapowiadające comeback Big Bangu. Następnie ukazał się zwiastun światowej trasy "MADE World Tour". YG Entertainment na kolejnym zdjęciu ujawniło tytuły utworów z pierwszego singla "M". 27 i 28 maja YG Entertainment opublikowało plakaty do części "A" zatytułowane „BANG BANG BANG” oraz „WE LIKE 2 PARTY”. 27 i 28 czerwca wytwórnia zapowiedziała wydanie trzeciej części "D", z dwoma utworami „If You” i „Sober”, teledysk powstał tylko dla drugiej piosenki. Czwarta część "E" miała ukazać się 1 sierpnia, ale z powodu światowego tournée zespołu, ukazał się 5 sierpnia, na singlu znalazły się utwory „Let's Not Fall in Love” i „Zutter” (duetu GD &amp; TOP). 18 sierpnia wytwórnia ogłosiła, że data wydania albumu została przełożona. Członkowie Big Bangu wykorzystali 3 tygodnie, aby dodać nowe utwory do albumu i odpocząć po 4 miesiącach działań promocyjnych
18 października 2016 roku, Big Bang rozpoczęli kręcenie nowego teledysku do ostatecznej wersji albumu w Cheongju. Drugi teledysk został nakręcony 15 października w Seulu. 22 listopada wytwórnia zapowiedziała wydanie albumu na 12 grudnia 2016 roku. 6 grudnia pojawiła się informacja o pierwszym głównym singlu pt. „FXXK IT”. W następnych dniach ujawniono dwa kolejne tytuły: „Last Dance” i „Girlfriend”.

</doc>
<doc id="3930926" url="https://pl.wikipedia.org/wiki?curid=3930926" title="Massud Barzani">
Massud Barzani



</doc>
<doc id="3930929" url="https://pl.wikipedia.org/wiki?curid=3930929" title="Ahmad Czalabi">
Ahmad Czalabi



</doc>
<doc id="3930931" url="https://pl.wikipedia.org/wiki?curid=3930931" title="Microbryum curvicolle">
Microbryum curvicolle



</doc>
<doc id="3930932" url="https://pl.wikipedia.org/wiki?curid=3930932" title="Nuri as-Said">
Nuri as-Said



</doc>
<doc id="3930933" url="https://pl.wikipedia.org/wiki?curid=3930933" title="Malawi na Letnich Igrzyskach Olimpijskich 2016">
Malawi na Letnich Igrzyskach Olimpijskich 2016

Malawi na Letnich Igrzyskach Olimpijskich 2016, które odbyły się w Rio de Janeiro, reprezentowało 5 zawodników – 3 mężczyzn i 2 kobiety.
Był to dziesiąty start reprezentacji Malawi na letnich igrzyskach olimpijskich.

</doc>
<doc id="3930936" url="https://pl.wikipedia.org/wiki?curid=3930936" title="Luka płacowa">
Luka płacowa



</doc>
<doc id="3930946" url="https://pl.wikipedia.org/wiki?curid=3930946" title="Erik Gudbranson">
Erik Gudbranson

Erik Gudbranson (ur. 7 stycznia 1992 w Ottawie) – kanadyjski hokeista występujący na pozycji obrońcy w Pittsburgh Penguins z National Hockey League (NHL).
Kariera.
Erik Gudbranson został wybrany przez Florida Panthers z numerem 3. w NHL Entry Draft 2010. W lipcu 2011 zawodnik podpisał 3-letni entry-level contract z drużyną z Florydy. W lipcu 2014 strony doszły do porozumienia w sprawie przedłużenia kontraktu Gudbransona o dwa lata. W maju 2016 strony uzgodniły warunki rocznego kontraktu, jednak jeszcze tego samego miesiąca Pantery oddały Gudbransona oraz wybór w piątej rundzie NHL Entry Draft 2016 do Vancouver Canucks. W transakcji drużyna z Florydy pozyskała Jareda McCanna oraz wybory w drugiej i czwartej rundzie draftu 2016. Operacja nadgarstka zmusiła zawodnika do przedwczesnego zakończenia sezonu 2016–17, w którym zdołał zaliczyć 30 występów. W czerwcu 2017 przedłużył o kolejny rok kontrakt z Vancouver Canucks, na mocy którego zarobił 3,5 mln dol. W lutym 2018 ponownie przedlużył kontrakt z Canucks – w ciągu trzech lat zawodnik ma zarobić 12 mln dol.

</doc>
<doc id="3930947" url="https://pl.wikipedia.org/wiki?curid=3930947" title="Mauretania na Letnich Igrzyskach Olimpijskich 2016">
Mauretania na Letnich Igrzyskach Olimpijskich 2016

Mauretanię na Letnich Igrzyskach Olimpijskich 2016, które odbyły się w Rio de Janeiro, reprezentowało 2 zawodników - jeden zawodnik i jedna zawodniczka.
Był to dziewiąty start reprezentacji Mauretanii na letnich igrzyskach olimpijskich.

</doc>
<doc id="3930961" url="https://pl.wikipedia.org/wiki?curid=3930961" title="Essequibo Islands-West Demerara">
Essequibo Islands-West Demerara

Essequibo Islands-West Demerara, Region 3 – jeden z dziesięciu regionów Gujany położony w północnej części państwa. Na północy ma dostęp do Oceanu Atlantyckiego, od wschodu graniczy z regionem Demerara-Mahaica, od południa z Upper Demerara-Berbice i Cuyuni-Mazaruni, a od zachodu z Pomeroon-Supenaam. Stolicą regionu jest Vreed en Hoop. Pozostałe miejscowości to m.in. Parika, Schoon Ord i Uitvlugt.
Geografia.
W skład regionu wchodzą wyspy w estuarium Essequibo, z których cztery największe to Hog, Wakenaam, Leguan i Troolie oraz obszar położony pomiędzy rzekami Essequibo i Demerara. Większość jego powierzchni to niziny nadbrzeżne i pagórki zbudowane głównie z piasków i gliny. Niewielką część zajmuje porośnięta lasem równikowym Wyżyna Gujańska.
Gospodarka.
W regionie uprawiany jest głównie ryż. W mniejszym stopniu prowadzona jest także uprawa trzciny cukrowwej, kokosa i banana oraz hodowla bydła w celu produkcji wołowiny i mleka. W regionie istnieje system melioracji nazywany Boerasirie Extension Project pozwalający osuszyć podmokłe tereny i pozyskać nowe ziemie pod uprawy oraz hodowle poprzez wybudowane kanały i poldery. Umożliwiają one także nawadnianie pól uprawnych w porze suchej.
Demografia.
Populacja regionu skoncentrowana jest wzdłuż pobrzeży. Rząd gujański, od czasu reformy administracyjnej w 1980 r., przeprowadzał kolejne spisy ludności w 1980, 1991, 2002 i 2012 r. Według ostatniego spisu populacja wynosiła 107 416 mieszkańców. Essequibo Islands-West Demerara jest przedostatnim regionem pod względem powierzchni i trzecim pod względem populacji. Jest najgęściej zaludnionym regionem Gujany po Demerarze-Mahaicy.
Miejscowości.
Miejscowości w regionie Essequibo Islands-West Demerara:

</doc>
<doc id="3930969" url="https://pl.wikipedia.org/wiki?curid=3930969" title="Bohdan Sołtys">
Bohdan Sołtys

Bohdan Stanisław Sołtys (ur. 6 maja 1894 w Kluczborku, zm. 12 września 1939 w Sapach) – podpułkownik piechoty Wojska Polskiego.
Życiorys.
Syn Joachima (działacza społecznego, oficera Departamentu Wojskowego Naczelnego Komitetu Narodowego) i Heleny z d. Spława-Nayman. Do dziesiątego roku życia mieszkał na Górnym Śląsku, gdzie uczył się w niemieckich szkołach ludowych. Od roku 1905 mieszkał we Lwowie. Ukończył w tym mieście gimnazjum, zdając w 1913 r. maturę, oraz rozpoczął studia na politechnice, które przerwał w 1914 r. (będąc studentem II roku) ze względu na wybuch wojny. W latach 1912-1914 działał w harcerstwie - w 1 drużynie przy Polskim Towarzystwie Gimnastycznym „Sokół-Macierz” we Lwowie. Po wybuchu I wojny światowej wraz z całą drużyną harcerską wstąpił (w dniu 28 sierpnia 1914 r.) do Legionu Wschodniego, a po jego rozwiązaniu (dnia 21 września 1914 r.) w Mszanie Dolnej udał się pieszo pod Szczucin, aby dołączyć do I Brygady Legionów Polskich. Zatrzymany został przez oddziały 72 austro-węgierskiego pułku piechoty. W dniu 10 października 1914 r. został ranny pod Rozwadowem, po czym w Krakowie wstąpił do Legionu Zachodniego. Do końca 1914 r. przebywał w Jabłonkowie jako rekonwalescent. 1 stycznia 1915 r. superarbitrowany i uznany za inwalidę niezdolnego do służby z powodu przestrzelenia ręki, wstąpił jednakże do kawalerii i znalazł się w kadrze 2 pułku ułanów II Brygady Legionów Polskich (początkowo służył jako patrolowy). W maju 1915 r. wyruszył na front w szeregach 5 szwadronu 2 pułku ułanów Legionów Polskich i uczestniczył w walkach do jesieni 1917 roku (od września 1916 r. Legiony Polskie zostały przekształcone w Polski Korpus Posiłkowy). Wymieniony został jako uprawniony do odznaczenia austriackim Krzyżem Wojskowym Karola. W październiku 1917 r. zachorował na tyfus i leczony był w przemyskim szpitalu. Od lutego 1918 r. uczył się w Szkole Podchorążych w Bolechowie. Internowany w obozie Bustia Haza pod miastem Huszt, za odmowę złożenia przysięgi na wierność monarchii austro-węgierskiej. W maju 1918 roku został skierowany do grupy wojsk austro-węgierskich stacjonującej pod Udine („P” Gruppe) i odesłany z powrotem jako pruski poddany. Zdezerterował w lipcu tr. i podjął pracę jako rysownik w przedsiębiorstwie demobilizacyjnym pod Złoczowem.
Na wieść o walkach pod Lwowem przedarł się przez linie ukraińskie i w dniu 17 listopada 1918 r. wstąpił do oddziałów obrony Lwowa walczących na I odcinku. Następnie wcielony został do 1 kompanii karabinów maszynowych w 1 pułku strzelców lwowskich (przemianowanym wkrótce na 38 pułk piechoty). W szeregach 38 pułku piechoty uczestniczył w wojnie polsko-ukraińskiej i wojnie polsko-bolszewickiej. Awansowany do stopnia podchorążego, ranny 16 kwietnia 1919 r. pod Czartowską Skałą (w Winnikach koło Lwowa). Dekretem z 9 grudnia 1919 r. mianowany został podporucznikiem w piechocie z dniem 1 grudnia 1919 roku. W toku walk objął dowództwo nad 1 kompanią karabinów maszynowych 38 pp. Na mocy dekretu Wodza Naczelnego z dnia 21 grudnia 1920 r. został mianowany z dniem 1 kwietnia 1920 roku na stopień porucznika w piechocie. Z końcem lutego 1921 r. został zdemobilizowany i przydzielony do Polskiej Organizacji Wojskowej Górnego Śląska, w której zajął się organizacją batalionu pod Raciborzem. Uczestniczył w III powstaniu śląskim i walkach pod Górą Św. Anny jako doradca techniczny dowódcy batalionu w 15 Raciborskim Pułku Piechoty (przedtem noszącym nazwę 4 Pułku Strzelców Raciborskich). Po zakończeniu powstania powrócił do macierzystego 38 pułku piechoty, w którym objął dowództwo kompanii.
Naczelny Wódz dekretem L.2641 z dnia 26 lutego 1921 roku odznaczył ówczesnego podporucznika 38 pułku piechoty Bohdana Stanisława Sołtysa Krzyżem Srebrnym Orderu Virtuti Militari. Order ten nadano za męstwo wykazane w dniu 30 sierpnia 1920 r. w bitwie pod wsią Tadanie w trakcie wojny polsko-bolszewickiej. Wówczas to 4 kompania 38 pułku piechoty przeprowadzała kontratak na utracone pozycje. Kontratak ten zaległ pod silnym ogniem bolszewickich karabinów maszynowych, prowadzonym z drugiej strony Bugu, i nie wykazywał szans powodzenia. Wtedy ppor. Sołtys na czele jednego plutonu karabinów maszynowych i jednego plutonu piechoty podszedł niepostrzeżenie pod samą wieś (na początku tej akcji został pod nim zabity koń) i uderzył na nią od zachodniej strony. Manewrem tym umożliwił 4 kompanii zdobycie wyznaczonych pozycji. 
Dekretem Naczelnika Państwa i Wodza Naczelnego z dnia 3 maja 1922 r. (dekret L. 19400/O.V.) został zweryfikowany w randze kapitana ze starszeństwem z dniem 1 czerwca 1919 r. i 1022. lokatą w korpusie oficerów piechoty. W okresie tym nadal pełnił służbę w 38 pułku piechoty z Przemyśla. W pułku tym służył również przez kolejne lata, zajmując w roku 1923 – 926. lokatę wśród kapitanów, a w roku 1924. – 501 lokatę pośród kapitanów korpusu oficerów piechoty. Z dniem 7 stycznia 1925 r. został odkomenderowany na IX-ty pięciomiesięczny Kurs Doszkolenia Młodszych Oficerów Piechoty w Chełmnie.
Na mocy rozporządzenia ministra spraw wojskowych - gen. dyw. Władysława Sikorskiego - został w 1925 roku przeniesiony (w korpusie oficerów piechoty), bez prawa do należności za przesiedlenie, z 38 pp do 40 pułku piechoty. Z dniem 1 sierpnia 1925 r., jako kapitan 40 pp, został zatwierdzony na stanowisku wykładowcy w Batalionie Szkolnym Piechoty Okręgu Korpusu Nr VI. Rozporządzeniem Ministra Spraw Wojskowych z dnia 28 października 1926 r. został przydzielony (w korpusie oficerów piechoty) z Batalionu Szkolnego Piechoty Nr 6, z powrotem do 40 pułku piechoty. W dniu 18 lutego 1928 r. został, przez Prezydenta Rzeczypospolitej – Ignacego Mościckiego, awansowany do stopnia majora ze starszeństwem z dniem 1 stycznia 1928 r. i 27. lokatą w korpusie oficerów piechoty. Zarządzeniem z dnia 26 kwietnia 1928 r. został przeniesiony (jako oficer nadetatowy 40 pp) do kadry oficerów piechoty, z równoczesnym przydziałem do lwowskiego Dowództwa Okręgu Korpusu Nr VI na stanowisko referenta. W okresie tym zajmował nadal 27. lokatę pośród majorów piechoty ze swego starszeństwa. W dniu 5 listopada 1928 r. został przeniesiony służbowo na stanowisko rejonowego komendanta Przysposobienia Wojskowego przy 12 Dywizji Piechoty w Tarnopolu.
Minister Spraw Wojskowych zarządzeniem z dnia 23 grudnia 1929 r. przeniósł majora Bohdana Sołtysa z 12 Dywizji Piechoty do 52 pułku piechoty, na stanowisko dowódcy batalionu. W połowie 1930 roku zajmował 403. lokatę łączną pośród majorów korpusu oficerów piechoty (była to jednocześnie 24. lokata w starszeństwie). Od sierpnia 1931 r. był wykładowcą w Centrum Wyszkolenia Piechoty w Rembertowie, zajmując w 1932 roku 23. lokatę wśród majorów piechoty w swoim starszeństwie. W roku 1933 nadal wykładał w rembertowskim CWPiech., a na dzień 1 lipca tego roku klasyfikowany był na 261. miejscu wśród wszystkich majorów korpusu piechoty (była to 20. lokata w swoim starszeństwie). W dniu 7 czerwca 1934 r. ogłoszono jego przeniesienie na stanowisko dowódcy II batalionu 67 pułku piechoty detaszowanego w Toruniu. Na dzień 5 czerwca 1935 roku zajmował 181. lokatę łączną wśród majorów piechoty (była to jednocześnie 16. lokata w starszeństwie). Awansowany do stopnia podpułkownika z dniem 1 stycznia 1936 r. i 18 lokatą wśród oficerów piechoty, został następnie wyznaczony na stanowisko I zastępcy dowódcy 67 pułku piechoty. Na dzień 23 marca 1939 r. nadal zajmował 18. lokatę wśród podpułkowników korpusu piechoty w swoim starszeństwie i pełnił funkcję zastępcy dowódcy 67 pp.
Kampania wrześniowa.
W ramach przedwrześniowej mobilizacji został dowódcą Ośrodka Zapasowego 4 Dywizji Piechoty, a od 7 września objął dowództwo nowo utworzonego (z rozkazu gen. bryg. Mikołaja Bołtucia) dwubatalionowego pułku Obrony Narodowej (w skład którego weszły batalion ON „Brodnica” i batalion ON „Jabłonowo”). Na czele swego oddziału wziął udział w bitwie nad Bzurą. 11 września o godzinie 20.00 objął, z rozkazu dowódcy 4 Dywizji Piechoty, dowodzenie włocławskim 14 pułkiem piechoty. Dotychczasowy dowódca 14 pp, ppłk dypl. Włodzimierz Brayczewski, został bowiem ranny i z powodu pogarszającego się stanu zdrowia nie mógł dalej pełnić swych obowiązków. Poległ 12 września w okolicach wsi Sapy i Strzebieszew podczas próby zawrócenia rozwijającego się natarcia własnego II batalionu 14 pp (w tym celu wyjechał konno do dowódcy II batalionu, razem z dowódcą kompanii zwiadowców 14 pp – porucznikiem Feliksem Stawickim). Został wówczas ciężko postrzelony w miednicę, a następnie zastrzelony strzałem w głowę przez niemieckiego dywersanta (według relacji por. Stawickiego, ppłk Sołtys został postrzelony z odległości 2 metrów przez Niemców, którzy próbowali wziąć ich żywych do niewoli). Pochowany został na Cmentarzu Komunalnym w Bielawach. 
W dniu 1 lipca 1945 r. Naczelny Wódz Polskich Sił Zbrojnych, gen. dyw. Tadeusz Bór-Komorowski, zatwierdził pośmiertny awans ppłk. Sołtysa do stopnia pułkownika służby stałej piechoty z dniem 1 stycznia 1946 roku.
Dwaj bracia Bohdana Sołtysa, Janusz i Miłosz Michał, również służyli w Legionach Polskich.
Upamiętnienie.
W październiku 2018 roku podpułkownik Bohdan Sołtys wybrany został bohaterem województwa opolskiego, w plebiscycie POLREGIO zorganizowanym z okazji 100-lecia odzyskania przez Polskę niepodległości. W związku z tym jeden z pociągów opolskiego POLREGIO otrzymał oprawę graficzną z imieniem ppłk. Sołtysa i w takich barwach kursował przez 2 lata.

</doc>
<doc id="3930979" url="https://pl.wikipedia.org/wiki?curid=3930979" title="Mozambik na Letnich Igrzyskach Olimpijskich 2016">
Mozambik na Letnich Igrzyskach Olimpijskich 2016

Mozambik na Letnich Igrzyskach Olimpijskich 2016, które odbywały się w Rio de Janeiro, reprezentowało 6 zawodników - 5 mężczyzn i 1 kobieta.
Był to dziesiąty start reprezentacji Mozambiku na letnich igrzyskach olimpijskich.

</doc>
<doc id="3930986" url="https://pl.wikipedia.org/wiki?curid=3930986" title="Achawa">
Achawa



</doc>
<doc id="3930988" url="https://pl.wikipedia.org/wiki?curid=3930988" title="Hrubý Šúr">
Hrubý Šúr

Hrubý Šúr (od 1920 do 1927 Šúr) – wieś (obec) na Słowacji położona w kraju bratysławskim, w powiecie Senec. Pierwsza pisemna wzmianka o miejscowości pochodzi z 1245 roku.
We wsi znajduje się rzymskokatolicka kaplica św. Trójcy z 1970 roku.

</doc>
<doc id="3930993" url="https://pl.wikipedia.org/wiki?curid=3930993" title="Porozumienia rzeszowsko-ustrzyckie">
Porozumienia rzeszowsko-ustrzyckie

Porozumienia rzeszowsko-ustrzyckie – dwa porozumienia zawarte w lutym 1981 między przedstawicielami komunistycznego rządu Polskiej Rzeczypospolitej Ludowej a protestującymi członkami solidarnościowych organizacji rolniczych i wspierającymi ich przedstawicielami NSZZ „Solidarność”. Porozumienia te przyczyniły się do powstania i zarejestrowania NSZZ Rolników Indywidualnych „Solidarność”.
Historia.
Porozumienia sierpniowe, które umożliwiły rejestrację robotniczej „Solidarności”, nie przewidywały wprost zezwolenia na tworzenie rolniczych związków zawodowych. Wymieniały jednocześnie imiennie Jana Kozłowskiego, przywódcę jednej z opozycyjnych grup na wsi, które powstawały od 1978, wśród więźniów politycznych przewidzianych na ich mocy do zwolnienia. Od września 1980 podejmowano różne działania celem legalizacji takich organizacji, na początku 1981 działało w nich między 600 a 900 tysięcy osób. Różne wnioski o rejestrację zostały jednak odrzucone w październiku 1980 decyzją warszawskiego sądu wojewódzkiego.
29 grudnia 1980 w Urzędzie Miasta i Gminy w Ustrzykach Dolnych rozpoczął się strajk okupacyjny. Początkowo dotyczył spraw lokalnych, szybko przekształcił się w protest na rzecz legalizacji rolniczych związków zawodowych. 30 grudnia Sąd Najwyższy odroczył rozprawę odwoławczą dotyczącą rejestracji „Solidarności Wiejskiej”. Następnego dnia wojewódzki komitet założycielski zaplanował na 5 stycznia 1981 strajk okupacyjny Urzędu Wojewódzkiego w Rzeszowie. Jednak już 2 stycznia doszło do okupacji Domu Kolejarza (siedziby rozwiązanej Wojewódzkiej Rady Związków Zawodowych) przez przedstawicieli „Solidarności” domagających się sprawiedliwego podziału majątku po WRZZ. Dołączyli do nich działacze chłopscy, stając się wkrótce głównymi uczestnikami tego protestu. 12 stycznia 1981 funkcjonariusze Milicji Obywatelskiej usunęli siłą uczestników strajku w Ustrzykach Dolnych, którzy wówczas przenieśli się do Rzeszowa. Powstał również plan siłowego usunięcia protestujących z Domu Kolejarza w Rzeszowie (operacja o kryptonimie „Kret”), który ostatecznie nie został zrealizowany.
Trwający przed ponad półtora miesiąca strajk odbywał się w systemie rotacyjnym, jednorazowo brało w nim udział do 400 osób, łącznie uczestniczyło w nim kilka tysięcy osób. Do lokalnych działaczy wkrótce zaczęli dołączać przedstawiciele organizacji chłopskich z innych regionów Polski. Postulaty protestujących aktywnie wspierali przedstawiciele Kościoła katolickiego, w tym prymas Stefan Wyszyński i biskup Ignacy Tokarczuk. Propagowała je również NSZZ „Solidarność”, a 30 stycznia w rozmowach z rządem postulat rejestracji rolniczej „Solidarności” oficjalnie wsparł Lech Wałęsa. Wśród liderów strajku znaleźli się m.in. Jan Kułaj (który został przewodniczącym Ogólnopolskiego Komitetu Strajkowego) i Józef Ślisz. Doradzali im Andrzej Stelmachowski oraz Walerian Pańko, a także Andrzej Gwiazda. W międzyczasie na rzecz legalizacji rolniczego związku zawodowego organizowano demonstracje w innych regionach (w tym w Bydgoszczy i Grójcu), a także przeprowadzono głodówkę w Świdnicy.
Rozmowy między rządem a protestującymi podjęte zostały 1 lutego 1981, jednak nie przynosiły rezultatów. Kolejna masowa demonstracja rolników odbyła się w Warszawie. 10 lutego Sąd Najwyższy postanowił o odmowie rejestracji „Solidarności Wiejskiej”, powołując się na brak regulacji prawnej. Decyzja ta skłoniła przywódców chłopskich do zintensyfikowania rozmów zjednoczeniowych – spotkanie wszystkich najważniejszych grup odbyło się 13 lutego w Bydgoszczy. 16 lutego powrócono do rozmów ze stroną rządową.
18 lutego ostatecznie wynegocjowano treść porozumienia w Rzeszowie, protokół zawierający ustalenia podpisano wkrótce po północy 19 lutego. Ze strony opozycyjnej sygnatariuszami zostało czternastu przedstawicieli Ogólnopolskiego Komitetu Strajkowego (w tym jego przewodniczący Jan Kułaj, a także m.in. Jan Antoł, Artur Balazs, Józef Ślisz i Władysław Żabiński), dwóch przedstawicieli MKZ NSZZ „Solidarność” Rzeszów (Antoni Kopaczewski i Jan Ogrodnik) oraz dwóch przedstawicieli KKP NSZZ „Solidarność” (Lech Wałęsa i Bogdan Lis). Komunistyczną władzę reprezentowało kilkuosobowa komisja rządowa, której przewodniczył wiceminister rolnictwa Andrzej Kacała. 20 lutego o godzinie 6:00 podpisano podobne porozumienie w Ustrzykach Dolnych, lokalny komitet strajkowy reprezentował m.in. jego przewodniczący Michał Pałasz.
W porozumieniach rolnicy uzyskali gwarancje nienaruszalności własności i prawa do dziedziczenia, równość traktowania rolników indywidualnych oraz rolnictwa spółdzielczego, zapewnienie zniesienia ograniczeń w obrocie gruntami rolnymi. Zawarto również szereg postanowień światopoglądowych, m.in. dotyczących swobody w budownictwie sakralnym i dostępu do praktyk religijnych, zadeklarowano też rozbudowę sieci szkół i przedszkoli na terenach wiejskich.
Porozumienia nie zawierały uzgodnień dotyczących zasadniczej kwestii dotyczącej rejestracji rolniczych związków zawodowych, jednak miały istotne znaczenie w tej mierze – podpisanie porozumień z formalnie niezarejestrowaną organizacją świadczył o faktycznym uznaniu jego roli przez władzę. 8 i 9 marca 1981 odbył się w Poznaniu zjazd zjednoczeniowy, na którym powołano NSZZ Rolników Indywidualnych „Solidarność” z Janem Kułajem na czele. Rejestracja nastąpiła ostatecznie 12 maja 1981 przez Sąd Wojewódzki w Warszawie.
Oryginalny egzemplarz porozumień w 2006 przekazano Jasnogórskiej Fundacji Pro Patria Bastion.

</doc>
<doc id="3930994" url="https://pl.wikipedia.org/wiki?curid=3930994" title="Jacek Łumiński">
Jacek Łumiński

Jacek Łumiński – tancerz, choreograf, pedagog; założyciel i dyrektor Śląskiego Teatru Tańca w Bytomiu, dziekan bytomskiego Wydziału Teatru Tańca Państwowej Wyższej Szkoły Teatralnej w Krakowie.
Życiorys.
Był uczniem szkoły baletowej w Warszawie. Pierwsze teatralne kroki stawiał w studium aktorskim przy Teatrze Żydowskim w Warszawie. W latach 1985-1988 tańczył w Polskim Teatrze Tańca, pod koniec kadencji Conrada Drzewieckiego. Ukończył studia w zakresie pedagogiki tańca na Akademii Muzycznej w Warszawie.
W 1988 roku w Olsztynie razem z Piotrem Galińskim utworzył Teatr Tańca Nowego. W 1991 roku założył Śląski Teatr Tańca. Jego współpracownikami byli wówczas m.in. Avi Kaiser i Melissa Monteros. Pierwszą premierą nowo powstałego zespołu było "Ma quere a moi" Łumińskiego. Tego samego wieczoru – 5 czerwca 1992 roku - bytomska publiczność mogła obejrzeć jeszcze dwa jego spektakle – "Między wodami" i "Tęsknoty II". Śląski Teatr Tańca stał się jedną z najważniejszych instytucji sztuki tanecznej w Polsce. Odbył liczne zagraniczne podróże, zaś organizowana przy nim co roku Międzynarodowa Konferencja Tańca Współczesnego i Festiwal Sztuki Tanecznej to impreza o znaczeniu formacyjnym dla wielu działających obecnie artystów i krytyków.
W roku 2008 na Wydziale Aktorskim Państwowej Wyższej Szkole Teatralnej w Krakowie Jacek Łumiński uzyskał stopień doktora na podstawie rozprawy "Teatr tańca. Inspiracje, wariacje, miejsce, koncepcja". Wcześniej (2001-2002), jako gościnny wykładowca ("visiting professor") uczył w Lang Centre w Swarthmore College w USA. Od 2009 roku jest redaktorem naukowym ds. tańca w Wydawnictwach Uniwersytetu Warszawskiego.
Obecnie pracuje nad powołaniem Centrum Choreograficznego w Bytomiu. Planuje rozszerzanie działalności swojego ośrodka w kierunku współpracy z krajami Dalekiego Wschodu.

</doc>
<doc id="3930996" url="https://pl.wikipedia.org/wiki?curid=3930996" title="Szelomo Elijjahu">
Szelomo Elijjahu

Szelomo Elijjahu (, , , ur. 18 stycznia 1936 w Bagdadzie) – izraelski przedsiębiorca i polityk, miliarder, w latach 1978–1981 poseł do Knesetu z listy Demokratycznego Ruchu dla Zmian (Dasz).
Życiorys.
Urodził się 18 stycznia 1936 w Bagdadzie w ówczesnym Królestwie Iraku. Dorastał w biedzie. W 1950 wyemigrował wraz z rodziną do (niepodległego od 1948) Izraela. Początkowo mieszkali w obozie przejściowym.
W 1959 założył pierwsze przedsiębiorstwo, a w 1968 (lub 1965) powstała jego firma ubezpieczeniowa – Eliahu Insurance Company. W 1977 przystąpił do nowo utworzonego Demokratycznego Ruchu dla Zmian, z którego listy bezskutecznie kandydował do izraelskiego parlamentu w wyborach parlamentarnych w maju 1977. W skład Knesetu dziewiątej kadencji wszedł jednak 15 lutego 1978, po rezygnacji Me’ira Zorei. 14 września doszło do podziału w Dasz – Elijjahu, Szemu’el Tamir, Szafik Asad, Mordechaj Elgrabli, Binjamin Halewi, Akiwa Nof i Jigael Jadin współtworzyli Ruch Demokratyczny. 8 lipca 1980 opuścił to ugrupowanie, tworząc – wraz z Szafikiem Asadem – nową partię: Achawa, do której przystąpił również Akiwa Nof. Obaj jednak opuścili ugrupowanie w kolejnym roku i pod koniec kadencji Elijjahu pozostał jej jednym posłem. Podczas pracy parlamentarnej zasiadał w dwóch stałych komisjach – finansów oraz absorpcji imigrantów i jednej tymczasowej – do spraw energii.
Fortunę zbudował działając w branży ubezpieczeniowej – oprócz Eliahu Insurance Company jest właścicielem Migdal. Ponadto był współwłaścicielem dwóch izraelskich banków, w tym największego – Banku Leumi oraz Union Bank of Israel.
W 2010 otrzymał doktorat honoris causa Uniwersytetu Telawiwskiego oraz został wyróżniony przez Dun &amp; Bradstreet tytułem Managera Roku. Był określany jako "enfant terrible" branży ubezpieczeniowej.
Pojawiał się na liście najbogatszych ludzi świata magazynu Forbes – w 2014 był na 1210 miejscu, a w 2015 na 1638. W 2016 jego majątek oceniano na 1,1 miliarda dolarów.
Prowadził działalność charytatywną, w szczególności poprzez tworzenie stypendiów naukowych.
Życie prywatne.
Jest rozwiedziony, ma czworo dzieci. Mieszka w Tel Awiwie, w dzielnicy Ha-Kirja – w apartamencie na najwyższym piętrze wieżowca Eliyahu House, należącego do jego przedsiębiorstwa.

</doc>
<doc id="3930997" url="https://pl.wikipedia.org/wiki?curid=3930997" title="Lubowi kapiec!">
Lubowi kapiec!

Lubowi kapiec! – Live '95 ("Любови капиец! – Live '95", pol. "Miłości kres! – Na żywo '95") – pierwszy album koncertowy białoruskiego zespołu rockowego Lapis Trubieckoj, nagrany podczas koncertu z serii „Rok aboniemient” i wydany w czerwcu 1995 roku.

</doc>
<doc id="3930998" url="https://pl.wikipedia.org/wiki?curid=3930998" title="Zambia na Letnich Igrzyskach Olimpijskich 2016">
Zambia na Letnich Igrzyskach Olimpijskich 2016

Zambię na Letnich Igrzyskach Olimpijskich 2016, które odbywały się w Rio de Janeiro, reprezentowało 7 zawodników – 5 mężczyzn i 2 kobiety.
Był to trzynasty (w tym raz jako Rodezja Północna) start reprezentacji Zambii na letnich igrzyskach olimpijskich.

</doc>
<doc id="3931002" url="https://pl.wikipedia.org/wiki?curid=3931002" title="Bronisław Jarosz (1910–1993)">
Bronisław Jarosz (1910–1993)

Bronisław Jarosz (ur. 27 sierpnia 1910 w Chodorowie, zm. 30 kwietnia 1993 w Bielsku-Białej) – wieloletni dzierżawca, gospodarz, kierownik schronisk górskich w Beskidzie Żywieckim oraz w Beskidzie Śląskim, pierwszy kierownik, a później dyrektor Domu Wycieczkowego PTTK w Bielsku-Białej. Praktycznie całe swoje dorosłe życie spędził w górach lub przy obsłudze ruchu turystycznego w Beskidach.
Życiorys.
Od grudnia 1934 do września 1939 i od grudnia 1940 do czerwca 1945 był pierwszym gospodarzem schroniska na Wielkiej Raczy. Od czerwca 1945 do sierpnia 1951 prowadził schronisko na Klimczoku, dokąd, za zgodą Oddziału PTT, przewiózł ocalałe ze zniszczeń wojennych wyposażenie ze schroniska na Wielkiej Raczy. Z uwagi na panującą w schronisku na Klimczoku atmosferę w tamtym okresie turyści mówili "Idę do Jarosza", a nie "Idę na Klimczok". Popularności obiektowi przysparzała kuchnia prowadzona przez jego siostrę Jadwigę, oferująca m.in. domowe ciasta, torty i ciasteczka. Na Klimczoku Jarosz prowadził również regularne odczyty z lokalnej stacji metrologicznej i przekazywał je do PIHM (ówczesny Państwowy Instytut Hydrologiczno-Meteorologiczny) w Krakowie.
Od kwietnia 1953 do października 1954 (tj. do czasu rozbudowy) prowadził schronisko na Szyndzielni.
Od października 1954 do przejścia na emeryturę w grudniu 1976 był kierownikiem, a następnie dyrektorem Domu Wycieczkowego PTTK w Bielsku-Białej. Również i tu istniała przyjazna dla turystów atmosfera, a świetna kuchnia była powszechnie znana w Bielsku-Białej. Z tego powodu wielokrotnie wraz ze swoimi pracownikami zajmował czołowe miejsca w różnych ogólnopolskich konkursach i współzawodnictwie obiektów turystycznych.
Był członkiem Grupy Beskidzkiej GOPR od czasu jej powstania, uczestnikiem Pierwszego Kursu Ratowników Górskich zorganizowanego przez PTT w listopadzie 1935 roku w Zakopanem dla dzierżawców i gospodarzy schronisk. Udzielał pomocy potrzebującym oraz pełnił dyżury do roku 1991. Był również członkiem Polskiego Towarzystwa Tatrzańskiego w latach 1929–1939 oraz 1945–1950.
Był żonaty z Ireną Jarosz, z domu Skrzypczyńską (ur. 18 lutego 1930, zm. 20 stycznia 1978 w następstwie nieszczęśliwego wypadku przy pracy w DW PTTK w Bielsku-Białej). Synowie: Marian (ur. 1954 w Bielsku-Białej) oraz Bogusław (ur. 1959 w Bielsku-Białej).

</doc>
<doc id="3931003" url="https://pl.wikipedia.org/wiki?curid=3931003" title="Honorowi obywatele Płocka">
Honorowi obywatele Płocka

Honorowi obywatele Płocka – lista osób, którym przyznano tytuł Honorowego Obywatela Miasta Płocka. Tytuł ten władze miasta a (Rada Miasta) nadają osobom, które szczególne zasłużyły się dla niego, niezależnie od miejsca zamieszkania.
Historia.
Tradycja nadawania tytułu Honorowego Obywatela Miasta Płocka pochodzi z pierwszej połowy XX w. Pierwszą osobą uhonorowaną tym tytułem był w 1921 marszałek Józef Piłsudski. Z tytułem nie wiąże się żadne zobowiązanie finansowe miasta wobec wyróżnionego, jedynie ma on prawo do bezpłatnych przejazdów komunikacją miejską.

</doc>
<doc id="3931004" url="https://pl.wikipedia.org/wiki?curid=3931004" title="Hainault">
Hainault

Hainault – dzielnica Londynu, w Wielkim Londynie, leżąca w gminie Redbridge. Leży 15,7 km od centrum Londynu. W 2011 roku dzielnica liczyła 12 953 mieszkańców.

</doc>
<doc id="3931007" url="https://pl.wikipedia.org/wiki?curid=3931007" title="Ośrodek Szkolenia Agencji Wywiadu">
Ośrodek Szkolenia Agencji Wywiadu

Ośrodek Kształcenia Kadr Wywiadu (JW 2669) – ośrodek szkoleniowy Departamentu I MSW, później Agencji Wywiadu w Starych Kiejkutach (województwo warmińsko–mazurskie). 
Historia.
Budowa.
Decyzja o stworzeniu ośrodka zapadła w ramach reorganizacji wywiadu na początku lat 70. XX w., przeprowadzonej przez Franciszka Szlachcica. Ze względów strategicznych, ośrodek, który był także bazą mobilizacyjną wywiadu i ośrodkiem łączności radiowej z agentami, musiał być umiejscowiony na wschód od linii Wisły. Wybrano Stare Kiejkuty – teren, na którym znajdowała się stanica harcerska. Projekt ośrodka został stworzony przez zespół architektów Tygrysy, a prace budowlane były wykonywane głównie siłami żołnierzy z Nadwiślańskich Jednostek Wojskowych. Po 18 miesiącach budowy, ośrodek został otwarty w październiku 1972.
Wyposażenie.
Ośrodek dysponował studnią głębinową, własną kanalizacją oraz podziemnym schronem przeciwatomowym. Na terenie ośrodka znajdowały się budynki mieszkalne dla kadry oraz kursantów, koszary dla trzystuosobowej kompanii wartowniczej i stołówka, w której początkowo pracował szef kuchni z warszawskiego Grand Hotelu. Kursanci mieli do dyspozycji bibliotekę, bar z bezpłatnym alkoholem czynny od 17 do północy. W ośrodku znajdował się kryty basen oraz sala gimnastyczna. Kursanci byli zakwaterowani w czterdziestu dwuosobowych pokojach wyposażonych zgodnie ze standardami zachodnioeuropejskimi. W ośrodku znajdowała się radiostacja do łączności z zagranicznymi agentami. Teren ośrodka był ozdobiony rzeźbami Alfonsa Karnego, a na centralnym placu znajdował się posąg Światowida – symbol wywiadu, przy którym odbywało się ślubowanie kursantów. 
Kursy.
Pierwszy kurs rozpoczął się 6 października 1972. Przed właściwym kursem uczestnicy odbywali miesięczne przeszkolenie wojskowe. Kursy trwały dziewięć miesięcy, od października do czerwca. Uczestnicy musieli mieć wyższe wykształcenie magisterskie. W programie kursów była między innymi nauka werbowania agentów, języków obcych (angielski, niemiecki, francuski, hiszpański i inne według potrzeb) odbywająca się w czterech gabinetach z wyposażeniem elektronicznym, fotografii, kryptologii i obsługi sprzętu radiowego.
Po 1989 roku.
W 1990 ośrodek został przejęty przez Urząd Ochrony Państwa, a po jego rozwiązaniu w 2002 jest zarządzany przez Agencję Wywiadu.

</doc>
<doc id="3931010" url="https://pl.wikipedia.org/wiki?curid=3931010" title="Bae Bae">
Bae Bae

„Bae Bae” – singel południowokoreańskiej grupy Big Bang, wydany cyfrowo 1 maja 2015 roku przez YG Entertainment. „Bae Bae”, razem z „Loser”, znalazł się na singlu "M". Utwór sprzedał się w liczbie egzemplarzy w Korei Południowej (stan na 17.12.2016).
Tło.
YG Entertainment zapowiedziało główne utwory „MADE Series: M” Big Bangu w trzecim zwiastunie: dwa utwory „Loser” i „Bae Bae”.
Teledysk do utworu został wyreżyserowany przez Seo Hyun-seung, który wyreżyserował także m.in. teledysk do „Fantastic Baby”.

</doc>
<doc id="3931011" url="https://pl.wikipedia.org/wiki?curid=3931011" title="Shlomo Eliahu">
Shlomo Eliahu



</doc>
<doc id="3931012" url="https://pl.wikipedia.org/wiki?curid=3931012" title="Shlomo Eliyahu">
Shlomo Eliyahu



</doc>
<doc id="3931018" url="https://pl.wikipedia.org/wiki?curid=3931018" title="Wear OS">
Wear OS

Wear OS (wcześniej Android Wear) – wersja systemu Android na smartzegarki i inne wearables. Technologia wspiera przesyłanie danych w standardach Bluetooth, Wi-Fi, 3G i LTE. Podobnie jak w przypadku telefonów, urządzenia z Wear OS mogą korzystać ze sklepu Google Play, by pobierać różne aplikacje. Przy użyciu komend głosowych można wydawać polecenia, np. odtwarzanie muzyki. Wear OS pozwala na zakupy za pomocą np. Google Pay. Użytkownik z menu urządzenia może czytać i odpisywać na wiadomości. Wear OS jest w stanie automatycznie wykryć, czy osoba biega lub jeździ na rowerze i włączyć wcześniej zainstalowaną aplikację fitnessową.
Firma analityczna Canalys oszacowała, że w pierwszych sześciu miesiącach od premiery do sklepów wysłano 720 tysięcy smartwatchów z Android Wear.

</doc>
<doc id="3931019" url="https://pl.wikipedia.org/wiki?curid=3931019" title="Vríca">
Vríca

Vríca – duży potok górski w Karpatach Zachodnich na Słowacji. Długość 19,5 km. Przepływa przez następujące jednostki regionalizacji fizycznogeograficznej Karpat: Mała Fatra, Żar i Kotlina Turczańska.
Źródła na wysokości ok. 1100-1150 m n.p.m. na wschodnich zboczach głównego grzbietu Luczańskiej Małej Fatry, pomiędzy szczytami Kľak i Reváň. Spływa generalnie w kierunku wschodnim. Górny odcinek toku, po osadę Predvrícko (ok. 550 m n.p.m.), w granicach Małej Fatry (Dlhá dolina). Odcinek środkowy, od Predvrícka po Kláštor pod Znievom (490 m n.p.m.) - właściwa Kláštorská dolina - tworzy granicę między Małą Fatrą na północy i górami Żar na południu. Odcinek dolny przebiega równinnymi terenami Kotliny Turczańskiej. Na wysokości ok. 435 m n.p.m. Vríca uchodzi, jako lewobrzeżny dopływ, do rzeki Turiec.
Końcowe kilkaset metrów biegu potoku, już na terenach Kotliny Turczańskiej, znajduje się w granicach rezerwatu przyrody Kláštorské lúky, zaś samo ujście do Turca – w granicach rezerwatu przyrody Turiec.

</doc>
<doc id="3931029" url="https://pl.wikipedia.org/wiki?curid=3931029" title="Uniwersytet w Delhi">
Uniwersytet w Delhi

Uniwersytet w Delhi () – indyjska publiczna uczelnia wyższa, zlokalizowana w Nowym Delhi.
Uczelnia została utworzona w 1922 przez zgromadzenie legislacyjne Indii Brytyjskich. Składała się wówczas z dwóch wydziałów (Sztuki i Nauk Ścisłych), a studiowało na niej 750 studentów. Do uczelni przyłączono college, funkcjonujące wówczas w Delhi: St. Stephen’s College (założony w 1881 roku), Hindu College (1899) oraz Ramjas College (1917). 
Uczelnia składa się z 14 wydziałów ("Faculties"):
Dodatkowo dwie jednostki mają status wydziałów stowarzyszonych:

</doc>
<doc id="3931033" url="https://pl.wikipedia.org/wiki?curid=3931033" title="Dżalaula">
Dżalaula

Dżalaula (arab. جلولاء, "Ǧalawlāʾ") – miasto w Iraku, w muhafazie Dijala, w kadzie Chanakin, nad rzeką Dijala. W 2014 roku liczyło około 80 000 mieszkańców. Zdecydowaną większość z nich, około 80%, stanowili sunniccy Arabowie.
Historia.
W 637 roku w pobliżu miasta miała miejsce bitwa pod Dżalaulą, między wojskami imperium Sasanidów a kalifatem Umara. Zakończyła się ona zwycięstwem arabskim i aneksją ziem na wschód od gór Zagros.
W sierpniu 2014 kontrolę nad miastem przejęło Państwo Islamskie. Zostało ono jednak w listopadzie zdobyte przez Peszmergów i bojówki szyickie. Po walkach miasto pozostało w ruinach i praktycznie wyludnione. Obszar wokół Dżalauli jest terenem spornym między rządem w Bagdadzie a rządem regionalnym Kurdystanu. Z tego powodu żadna ze stron nie chce zainwestować w pomoc w odbudowaniu miasta.
W 2016 Kurdowie rozpoczęli w okolicach Dżalauli i Kirkuku kopanie rowu o szerokości trzech i głębokości dwóch metrów. Planowo ma on ciągnąć się od miasta Rabi’a, na północy Iraku, do Chanakin, w pobliżu granicy z Iranem, na długości kilkuset kilometrów. Ma stanowić linię obrony przed Państwem Islamskim, w szczególności używanymi przez nich samochodami pułapkami. Przedsięwzięcie spotkało się ze zdecydowanym potępieniem żyjących w regionie Turkmenów, którzy uważają go za początek podziału kraju.

</doc>
<doc id="3931035" url="https://pl.wikipedia.org/wiki?curid=3931035" title="Gulala">
Gulala



</doc>
<doc id="3931044" url="https://pl.wikipedia.org/wiki?curid=3931044" title="Zhengyangmen">
Zhengyangmen



</doc>
<doc id="3931046" url="https://pl.wikipedia.org/wiki?curid=3931046" title="Siergiej Kopancew">
Siergiej Kopancew

Siergiej Kopancew (ros. Сергей Копанцев; ur. 4 maja 197? r.) – rosyjski kulturysta.
Życiorys.
W 2010 roku uzyskał miano mistrza Rosji w kulturystyce; podczas mistrzostw organizowanych przez federację ФБФР uzyskał złoty medal w kategorii wagowej do 90 kg. Posiada tytuł mistrza sportu (MC, Мастер спорта) w kulturystyce.
Żonaty z Iriną Kopancew (z domu Dawidienko). Ma dwoje dzieci: syna Iwana (ur. 1999) oraz córkę Alinę (ur. 2012).

</doc>
<doc id="3931047" url="https://pl.wikipedia.org/wiki?curid=3931047" title="Narodowe Muzeum Sztuki Republiki Białorusi">
Narodowe Muzeum Sztuki Republiki Białorusi

Narodowe Muzeum Sztuki Republiki Białorusi () – największa na Białorusi instytucja powołana do badań i opieki nad obiektami o wartości historyczno-artystycznej. W repozytorium i ekspozycjach muzeum znajduje się ponad 27 tys. eksponatów, stanowiących 20 kolekcji sztuki, które z kolei są podzielone na dwa segmenty: zbiór dzieł białoruskiej sztuki narodowej i zbiór dzieł światowych sztuk narodowych. Główna siedziba muzeum znajduje się w Mińsku.
Historia muzeum.
Muzeum powołano 24 stycznia 1939 roku na mocy ustawy Rady Komisarzy Ludowych BSRR. Składało się z oddziałów grafiki, malarstwa, rzeźby i sztuki użytkowej.
W związku z rozpoczęciem wojny w 1941 roku kolekcję muzeum zamierzano ewakuować na wschód, jednak plan ten nie powiódł się. Zdobyta przez Niemców kolekcja stała się przedmiotem rywalizacji pomiędzy Hansem Possem – dyrektorem Gemäldegalerie i pełnomocnikiem do spraw stworzenia prywatnego muzeum Hitlera, Kajetanem Mühlmannem – specjalnym komisarzem ds. rejestracji zabytków na terenach wschodnich, oraz Heinrichem Himmlerem – kierownikiem Ahnenerbe. Najcenniejsze zabytki sztuki użytkowej i malarstwa zostały wywiezione do Rzeszy i Königsbergu. Losy większości pozostałych eksponatów pozostają nieznane. Część przekazano powstałym w Mińsku niemieckim organizacjom. Płótna z XVIII–XIX wieku, wazy, wyroby z marmuru, zegarki itd. zostały przekazane przez Schutzstaffel Wehrmachtowi – o czym gauleiter Okręgu Generalnego „Białoruś” Wilhelm Kube zawiadomił Alfreda Rosenberga. Według spisu sporządzonego z pamięci w 1944 roku przez pracowników przedwojennego muzeum, w trakcie okupacji Niemcy wywieźli:
Po wyzwoleniu Mińska na potrzeby galerii wydzielono cztery pokoje w Domu Związków Zawodowych (Дом Прафсаюзаў) przy Placu Wolności. W listopadzie 1947 roku w pięciu salach na pierwszym piętrze otworzono stałą ekspozycję. Jednocześnie rozpoczęto prace nad projektem nowej siedziby muzeum ulokowanej przy ulicy Lenina. Otwarcie nastąpiło 5 listopada 1957 roku. Na ósmą i dziewiątą dekadę XX wieku przypadł szczyt działalności wystawienniczej muzeum. Kolekcja białoruskiego malarstwa była eksponowana na obszarze całego ZSRR. Jednocześnie muzeum gościło na wystawach następujące dzieła sztuki:
W latach dziewięćdziesiątych XX wieku muzeum zmieniło swój status, co zostało odzwierciedlone w jego nazwie. Na początku XXI wieku jest największą instytucją kulturalną na Białorusi, która ma potencjał badawczy, rozwijający się na własnej powierzchni ekspozycyjnej, restauracyjnej i naukowej.
Struktury organizacyjne.
Siedziba główna.
W latach 1939–1941 muzeum zajmowało 15 sal w gmachu Wyższej Komunistycznej Szkoły Gospodarstwa Wiejskiego (Вышэйшая камуністычная сельскагаспадарчая школа).
Pierwszy plan powojennej siedziby muzeum opracował Michaił Bakłanau (Міхаіл Бакланаў) w 1949 roku. Architekt proponował siedzibę w stylu tradycyjnego rosyjskiego empire połowy XX wieku: dwukondygnacyjny pałacyk z szeregiem półkulistych okien i portykiem z kolumnami. Za lokalizację budynku wybrano róg ulic Kirowa i Lenina. Fasada była zwrócona w stronę ulicy Uljanowskiej. Do wejścia wzdłuż tarasów z trawnikami prowadziły szerokie schody.
Projekt Bakłanaua nie został zrealizowany z powodu zmiany lokalizacji muzeum na rzecz niewielkiej działki przy ulicy Lenina, w miejscu z już uformowaną zabudową. W związku z tym gmach budynku wzniesiono w monumentalnym stylu z ciężką fasadą, za którą znajduje się kolumnada westybulu. Budynek upiększono płaskorzeźbą z alegoriami "Malarstwo" autorstwa P. Siucoua (Жывапіс, П. Сіўцоў) i "Rzeźba" autorstwa Siarhieja Adaszkiewicza (Скульптура, Сяргей Адашкевіч). Fronton zwieńczony jest rzeźbą "Sława" autorstwa Andreja Biembiela (Слава, Андрэй Бембель). Gmach jest dwukondygnacyjny, mieści się w nim 10 sal wystawowych. Siedziba stała się jednym z pierwszych budynków muzealnych w historii architektury okresu ZSRR. Została przedstawiona na banknocie o nominale 100 tys. rubli białoruskich (1992–1999) i o nominale 1000 rubli białoruskich (2000–2016).
W 1985 roku, gdy ekspozycje przestały mieścić się w salach siedziby głównej, rozpoczęto projektowanie nowego korpusu muzeum – przybudówki do głównej siedziby. Autorem projektu był Wital Bialankin (Віталь Бялянкін). Prace nad budową rozpoczęto w 1993 roku. W 1989 roku na potrzeby muzeum oddano budynek przy ulicy Kirowa 25. Rozmieszczono w nim sale wykładowe oraz administrację muzeum. W 1989 roku muzeum wzbogaciło się o własną pracownię restauracyjną. Od 1994 roku w jego strukturach działają archiwum i biblioteka, których zbiory ciągle się zwiększają. W 1999 roku na mocy rozporządzenia prezydenta Białorusi na potrzeby muzeum przekazano sąsiedni budynek przy ulicy Lenina 22, w którym powierzchnię przeznaczono na sale ekspozycyjne.
W 2007 roku kompleks muzealny przy ulicy Lenina 20–22 zrekonstruowano, oddano też do użytku nowy korpus muzeum, przylegający do siedziby głównej. Powierzchnia kompleksu wynosi 8902 m². Łączy w sobie tradycyjną architekturę ze współczesną, od góry przykryty jest szklaną kopułą, w środku dekoracje stanowią płaskorzeźby, klasyczne kolumny i łuki.
Struktury osobowe.
Personel.
Personel muzeum liczy ponad 200 osób (stan na 2017 rok), do zadań których należy organizowanie wystaw, publikowanie książek i katalogów, restauracja dzieł sztuki i ich promocja.
Historia zbiorów.
Kolekcje muzeum formowano z dzieł malarstwa, rzemiosła, grafiki, zabytków zabranych cerkwiom i kościołom, również z eksponatów przekazanych przez muzea historyczne Homla, Mińska, Mohylewa, Witebska. Po kilka dzieł sztuki podarowały Ermitaż, Galeria Tretiakowska, Muzeum Sztuk Pięknych im. Puszkina w Moskwie, Państwowe Muzeum Rosyjskie. Do kolekcji dołączono także dzieła ówczesnych znanych malarzy radzieckich. Po włączeniu Zachodniej Białorusi do BSRR i nacjonalizacji dworów i zamków do muzeum przeniesiono część kolekcji z pałacu Radziwiłów w Nieświeżu: zbiór pasów słuckich, gobelinów francuskich z XVIII wieku i dzieła malarstwa portretowego z XVI–XIX wieku. Kolekcja muzeum liczyła 2711 dzieł sztuki, z czego 400 eksponowano.
W 1945 roku nabyto obrazy Borisa Kustodijewa, Isaaka Lewitana, Karła Briułłowa, Wasilija Polenowa. Muzeum Sztuk Pięknych im. Puszkina w Moskwie przekazało kilka obrazów zachodnioeuropejskich malarzy, Państwowe Muzeum Rosyjskie – trzy pejzaże Archipa Kuindży, jeden pejzaż Aleksieja Bogolubowa i paradny portret Katarzyny II. Przy odgruzowywaniu ruin przedwojennej siedziby muzeum odnaleziono parę ikon: "Narodziny Matki Bożej" (Нараджэнне Маці Божай) z 1649 roku autorstwa Piotra Jausiejewicza z Hałynca (Пётр Яўсеевіч з Галынца) oraz XVI-wieczne "Paraskiewa" (Параскева) i "Wniebowstąpienie" (Узнясенне). Do muzeum powróciła część zabytków, które przed agresją Niemiec znajdowały się na wystawach w Rosji (np. popiersie księcia Piotra Rumiancewa autorstwa Fiedota Szubina). Z Prus Wschodnich wróciły niektóre dzieła z nieświeskiej kolekcji portretów. W zrujnowanym Mińsku, w niedokończonym gmachu Komitetu Centralnego Komunistycznej Partii Białorusi odnaleziono obrazy Isaaka Lewitana "Jesień" (Осень), Nikołaja Kasatkina "Górnik z latarką" (Шахцёр з лямпачкай), Uładzimira Kudrewicza "Poranek wiosny" (Уладзімір Кудрэвіч, Раніца вясны). W 1946 roku zbiór muzeum liczył 317 dzieł. W 1957 roku został osiągnięty stan sprzed wojny – 3 tys. dzieł sztuki. W zbiorach znalazły się m.in. dzieła malarstwa rosyjskiego, radzieckiego i białoruskiego. Działalność ówczesnej dyrektorki muzeum Aleny Aładawaj przyczyniła się do zwiększenia kolekcji malarstwa rosyjskiego, która liczyła ponad 5 tys. dzieł sztuki. Przeważającą część tych zbiorów pozyskano z kolekcji prywatnych piosenkarki Lidii Rusłanowej (Лидия Русланова), baletnicy Jekatieriny Gielcer (Екатерина Гельцер), aktora Iwana Moskwina i innych kolekcjonerów sztuki z Moskwy i Leningradu. W ciągu pół wieku zbiory muzeum zwiększyły się dziesięciokrotnie i w dalszym ciągu powiększają się. W kolekcjach znajduje się ponad 30 tys. dzieł sztuki.
Kolekcje.
Zbiory muzeum dzielą się na 20 kolekcji w obrębie dwóch segmentów:
Dawna sztuka białoruska.
Kolekcja dawnej białoruskiej sztuki użytkowej składa się ze znalezisk archeologicznych w miastach i grodach istniejących na obszarze Białorusi w XII – pocz. XVI wieku, przedmiotów codziennego użytku, wyrobów rzemieślniczych (figury szachowe, szklane naczynia, ozdoby, koraliki), zabytków sztuki sakralnej (enkolpiony, obrazki i krzyżyki do noszenia na piersi), sakralnych wyrobów jubilerskich XVI–XVIII wieku (liturgiczne kielichy, różańce, monstrancje, ewangeliarze, sukienki na obrazy, dary wotywne), wyrobów tkackich i hafciarskich z XVII–początku XIX wieku (szaty liturgiczne), fragmentów pasów słuckich z drugiej połowy XVIII–początku XIX wieku, pasów manufaktury grodzieńskiej.
Kolekcja zawiera zabytki wykonane w drewnie. Są to rzeźbione carskie wrota z ikonostasem końca XVI wieku ze wsi Woroniłowicze, ozdobne kolumny, rzeźbione i malowane barokowe kartusze, dwa posągi archaniołów i dwie barokowe rzeźby z Połocka i Kobrynia.
Kolekcja jest największym zbiorem ikon na Białorusi i odzwierciedla rozwój historyczny tego typu malarstwa. Najstarsza ikona pochodzi z XV wieku (typ Hodegetrii z terenów słuckich), najmłodsza – z początku XX wieku. Najbardziej cennymi zabytkami są XVI-wieczne ikony "Spas Pantokrator" (Спас Пантакратар) z Bytenia i "Marka Boża Hodegetria" (Божая Маці Адзігітрыя) z Dubieńca, XVII-wieczna "Zmartwychwstanie Chrystusa" (Уваскрэсенне Хрыста) z Biezdzieża, "Narodziny Bogurodzicy" (Раство Багародзіцы) z 1649 roku. Kilka ikon z XVIII–XIX wieku ma autografy autorów: Wasila Markijanawicza ze Słucka (Васіль Маркіянавіч са Слуцка), Tamasza Silinicza z Mohylewa (Тамаш Сілініч з Магілёва).
Większa część portretów w kolekcji pochodzi z nieświeskiego zamku Radziwiłłów. Ponadto zbiór zawiera tzw. sarmackie portrety szlacheckie, przewiezione do Mińska z prywatnych galerii i grodzieńskiego klasztoru brygidek (portrety Krzysztofa, Aleksandry-Mariany Wesołowskich i ich adoptowanej córki Gryzeldy Sapiehy). Część kolekcji (portrety z XVII–XIX wieku) znajduje się w ekspozycji Dworu Wańkowiczów.
Kolekcję rękopisów i starodruków zebrano podczas ekspedycji badawczych w latach 1970–1990. Zabytki pochodzą przeważnie z kościołów i cerkwi. W większości zniszczone i zachowane we fragmentach, zostały odrestaurowane i wyeksponowane.
Sztuka białoruska XIX wieku.
Dzieła z kolekcji sztuki białoruskiej XIX–początku XX wieku wyeksponowane są w większości w filiach: Dworze Wańkowiczów i Muzeum W.K. Białynickiego-Biruli. Zbiór zawiera około 500 obrazów. W mińskiej filii, prócz dworskich szlacheckich portretów, znajduje się 20 obrazów malarzy końca XVIII – pierwszej połowy XIX wieku. W większości to anonimowe dzieła. Z tego okresu znane są nazwiska kilku autorów: Józef Peszka, Klemens Iwaszkiewicz, Konstanty Aleksandrowicz, Marcin Jabłoński.
We Dworze Wańkowiczów brak dzieł Walentego Wańkowicza, za to na ekspozycji znajdują się tam obrazy współczesnych mu malarzy: Jana Rustema "Portret Stanisława Moniuszki" (Партрэт Станіслава Манюшкі) i po jednym obrazie Jana Krzysztofa Damela і Kanutego Rusieckiego. Malarstwo połowy XIX wieku reprezentują dzieła Józefa Oleszkiewicza (3 portrety) i Siarhieja Zaranki (Сяргей Заранка, dwa portrety). Cenną częścią tego zbioru jest 25 obrazów Jana Chruckiego, które odzwierciedlają wszystkie okresy rozwoju jego twórczości (portrety, martwe natury, sceny rodzajowe).
Malarstwo II połowy XIX wieku na ekspozycji przedstawiają dzieła Nikadzima Silwanowicza "Żołnierz z chłopcem" (Нікадзім Сільвановіч, Салдат з хлопчыкам), Ipalita Harauskiego "Przy krzyżu. Śmierć powstańca" (Іпаліт Гараўскі, Ля крыжа. Смерць паўстанца), Tadeusza Goreckiego i Apalinaryja Harauskiego (Апалінарый Гараўскі). Z przełomu XIX i XX wieku eksponowane są obrazy Ferdynanda Ruszczyca "Przy kościele" (Ля касцёла), pejzaże i martwe natury Stanisława Żukowskiego "Nasturcje" (Настуркі) i 460 dzieł Witolda Białynickiego-Biruli (Вітольд Бялыніцкі-Біруля).
Sztuka białoruska XX wieku.
Zbiór współczesnej sztuki białoruskiej liczy około 11 tys. obrazów, grafik, rzeźb, dzieł sztuki użytkowej z okresu XIX–XXI wieku. Kilkadziesiąt dzieł sztuki datowanych jest na czasy przedwojenne. Kolekcja obrazów liczy ponad 3 tys. eksponatów, autorami których jest ponad 330 malarzy.
Kilka obrazów w kolekcji malarstwa białoruskiego XX wieku pochodzi z XIX wieku: Jana Damela, Kanutego Rusieckiego, Wincentego Sleńdzińskiego i przełomu XIX i XX wieku: Jankiela Kruhiera (Янкель Кругер), Judela Pena (Юдаль Пэн), Leua Alpiarowicza (Леў Альпяровіч), Zianona Lenskiego (Зянон Ленскі). Przegląd malarstwa białoruskiego okresu dwudziestolecia jest fragmentaryczny, ze względu na zniszczenia wojny 1941–1945. Najbardziej pełny i jednolity jest zbiór obrazów z lat 1950–1980.
Ponad 2 tys. dzieł w kolekcji sztuki białoruskiej XX wieku to druki poligraficzne, a około 5 tys. to oryginalne grafiki. Wśród grafik z końca XIX–lat 30 XX wieku znalazły się dzieła przedstawicieli szkół petersburskiej, odeskiej, wileńskiej, moskiewskiej, paryskiej, witebskiej i warszawskiej oraz pierwszych absolwentów Witebskiego Technikum Malarskiego (Віцебскі мастацкі тэхнікум). Na grafikach okresu Wielkiej wojny ojczyźnianej przedstawiana jest chronologia wojny. Część kolekcji stanową ilustracje do książek białoruskich z drugiej połowy XX wieku i sztychy, wśród których znajdują się: seria "Miasto i ludzie" Arlena Kaszkurewicza (Горад і людзі, Арлен Кашкурэвіч), ilustracje do "Fausta" i seria "Lny Brasławszczyzny" Hieorhija Papłauskiego (Льны Браслаўшчыны, Георгій Паплаўскі), "Kwadrat Czarnobyla" Ludwiha Asieckiego (Квадрат Чарнобыля, Людвіг Асецкі), akwaforty lat dziewięćdziesiątych XX wieku itd.
Kolekcja białoruskiej rzeźby jest stosunkowa niewielka. Liczy ponad 680 dzieł 112 autorów, z których 7 to klasycy rzeźby białoruskiej: Alaksiej Hlebau (Аляксей Глебаў), Anatol Anikiejczyk (Анатоль Анікейчык), Andrej Biembiel, Hienadź Muramcau (Генадзь Мурамцаў), Siarhiej Sielichanau (Сяргей Селіханаў), Siarhiej Wakar (Сяргей Вакар), Zair Arhur (Заір Азгур). Trzon kolekcji formował się od 1939 roku do lat siedemdziesiątych XX wieku. 80% zbioru datowana jest na lata 1950–1980. Najstarszy eksponat pochodzi z lat 1913–1914. Jest to medal gipsowy "Piękno" Michaiła Kierzina (Урадлівасць, Міхаіл Керзін). Najnowsze pochodzą z lat dziewięćdziesiątych XX wieku.
Kolekcja białoruskiej sztuki użytkowej XX wieku powstawała od lat czterdziestych XX wieku. Składa się z dwóch działów: sztuka przemysłowa (około 366 eksponatów) i tradycyjna. Wśród dzieł sztuki przemysłowej znajdują się wyroby ze szkła – prace artystów fabryki „Nioman” (Нёман) w Biarozaucy i fabryki kryształu im. F.E. Dzierżyńskiego w Borysowie. Kilka dzieł (wazy, talerze) datowanych jest na czwartą–szóstą dekadę XX wieku, większość to wyroby nurtu eksperymentalnego lat sześćdziesiątych. Ponadto kolekcja zawiera 50 sztuk tapiserii i 130 wyrobów ceramicznych z lat sześćdziesiątych–dziewięćdziesiątych XX wieku (na te lata przypadło odrodzenie na Białorusi sztuki gładkiego tkactwa oraz szczyt produkcji porcelany w fabrykach w Mińsku i Dobruszu).
Tradycyjna sztuka użytkowa przedstawiona jest za pomocą wyrobów tkactwa, ceramiki, ze słomy, drewna. Większa część tej kolekcji eksponowana jest w filii w Raubiczych.
Sztuka rosyjska XVIII–XX wieku.
Kolekcja sztuki rosyjskiej obejmuje okres XVIII–XX wieku i liczy ponad 3 tys. eksponatów (malarstwo, rzeźba, grafika, sztuka użytkowa).
Malarstwo portretowe XVIII wieku reprezentowane jest przez obrazy Dmitrija Lewickiego, Fiodora Bruni, Fiodora Rokotowa, Władimira Borowikowskiego i in., malarstwo z pierwszej połowy XIX wieku – przez dzieła Aleksieja Wenecjanowa, Grigorija Czerniecowa (Григорий Чернецов), Maksima Worobjowa (Максим Воробьёв), Pawła Fiedotowa, Wasilija Tropinina oraz malarstwo z drugiej połowy XIX wieku – przez dzieła Aleksieja Sawrasowa, Archipa Kuindży, Ilji Riepina, Isaaka Lewitana, Iwana Szyszkina, Wasilija Surikowa. Z przełomu XIX i XX wieku w kolekcji znajdują się obrazy malarzy, zrzeszających się w Błękitnej róży, Bubnowym Walecie, Związku Malarzy Rosyjskich (Союз русских художников) oraz wokół „Świata Sztuki” – Isaak Brodski, Michaił Wrubel, Walentin Sierow itd. XX wiek malarstwa rosyjskiego przedstawiają dzieła Gieorgija Riażskiego (Георгий Ряжский), Nikołaja Kasatkina, Piotra Konczałowskiego (Пётр Кончаловский) i in.
W dziale rosyjskiej rzeźby z drugiej połowy XIX wieku znajdują się dzieła przedstawicieli akademickiej szkoły, np. Nikołaja Ławierieckiego (Николай Лаверецкий), Parmiena Zabiełły (Пармен Забелло), wystawione są dzieła rzeźbiarzy z okresu realizmu: Jewgienija Lanceraya (Евгений Лансере), Marka Antokolskiego itd. Przedstawicielami rosyjskiego rzeźbiarstwa rosyjskiego XX wieku w kolekcji są dzieła Pawła Trubieckoja (Павел Трубецкой), Sarry Lebiediewej (Сарра Лебедева), Wiery Muchinej i in.
Pod koniec lat pięćdziesiątych XX wieku zaczęła powstawać kolekcja rosyjskiej sztuki użytkowej. Wśród nabytków muzeum znalazły się w niej wyroby z laki XIX–XX wieku z fabryk Łukutinych i Wiszniakowych oraz znane laki z Palecha (papierośnice, popielniczki, pudełka na zapałki i koraliki, puderniczki, skrzynki, spinki do mankietów, tabakiery, tacki, talerze). Najstarszym eksponatem tej kolekcji jest pudełko na koraliki z rysunkiem pędzącego psa, datowane na lata 1818–1828.
Kolekcja rosyjskiej porcelany jest stosunkowo niewielka, obejmuje wyroby znanych fabryk rosyjskich z okresu XVIII–XX wieku. Najstarszym zabytkiem jest talerz "Własny" (Уласны) ze złotą wypukłą siatką i szkarłatnymi kwiatami. Datowany jest na połowę XVIII wieku, stworzony w stylu rokoko dla cesarzowej Elżbiety Romanowej przez mistrza z Cesarskiej Fabryki Porcelany (Императорский фарфоровый завод). W kolekcji jest też kilka sztuk z zastaw stołowych czasów Katarzyny II, wazy połowy XIX wieku z reprodukcjami obrazów rosyjskich, wyroby petersburskiej fabryki porcelany braci Korniłowych i Kuzniecowych z przełomu XIX i XX wieku i leningradzkiej fabryki porcelany czasów radzieckich. Oprócz naczyń, w zbiorze znajduje się plastyka porcelanowa.
Sztuka europejska XVI–XX wieku.
Kolekcję malarstwa europejskiego XVI–XX wieku zaczęto formować pod koniec lat czterdziestych XX wieku. Najwięcej dzieł zgromadzono w latach sześćdziesiątych i siedemdziesiątych. Muzeum Sztuk Pięknych im. Puszkina w Moskwie przekazało m.in. obrazy Frederika de Moucherona, Huberta Roberta, Jacoba van Ruisdaela, Josepha Verneta, Philipsa Wouwermana. W 1961 roku od kolekcjonera Michaiła Habyszaua (Міхаіл Габышаў) zakupiono 10 obrazów artystów włoskich, które zapoczątkowały dział malarstwa włoskiego. Włoskie malarstwo portretowe XVI–XIX wieku reprezentują portrety i obrazy o tematyce biblijnej i mitologicznej m.in. "Ujawnienie Odyseusza" (Выкрыццё Адысея) Antonia Zanchiego, "Scena mitologiczna" (Міфалагічны сюжэт) Girolama Troppy, "Pejzaż z bykiem" (Пейзаж з быком) Francesca Giuseppe’a Casanovy.
W 1965 roku nabyto obrazy "Pejzaż górski" (Горны пейзаж) Alexandre’a Calame’a, "Po polowaniu" (Пасля палявання) Bengta Nordenberga, "Zuzanna i starcy" (Сусанна і старцы) Jeana-François de Troya itd. Po kilka obrazów w kolekcji daje wyobrażenie o realizmie holenderskim XVIII wieku (Philips Wouwerman, Thomas Heeremans), malarstwie flandryjskim (Peter van Bloemen), francuskim okresu XVII–XIX wieku (Hubert Robert, François Gérard, Jean-Baptiste Regnault), angielskim (George Morland, Thomas Barker), duńskim (Christian Albrecht Jensen), belgijskim, niemieckim, austriackim, polskim.
W dziale grafiki europejskiej XVIII–XIX wieku znajdują się dzieła przedstawicieli szkoły francuskiej (np. Pierre-François Basan), włoskiej (np. Giovanni Battista Piranesi), angielskiej, niemieckiej i polskiej oraz grawiury drugiej połowy XX wieku.
Rzeźbiarstwo europejskie XVIII–XX wieku reprezentowane jest za pomocą dzieł mistrzów rzeźby francuskiej, włoskiej i polskiej (Antonio Tarsia, Enrico Braga, Giuseppe Del Nero, Jean-Baptiste Carpeaux, Pierre-Jules Mene itd.).
Wśród eksponatów sztuki użytkowej XVIII–początku XIX wieku znajduje się porcelana europejska. Najstarszy okaz w kolekcji (porcelana miśnieńska) pochodzi z 1710 roku. Z drugiej połowy XVIII wieku są wyroby Königliche Porzellan-Manufaktur Berlin, z pierwszej połowy XIX wieku – angielska majolika z Jersey. Ponadto w zbiorach znajduje się czeska i austriacka porcelana XVIII–XX wieku, meble gdańskie i holenderskie z XVII wieku oraz gabinet z południowych Niemiec przełomu XVII i XVIII wieku. Z XX wieku na stałe wyeksponowano ceramikę według projektów Pabla Picassa.
Sztuka państw wschodnich XIV–XX wieku.
Początek kolekcji datowany jest na koniec szóstej dekady XX wieku, gdy Ministerstwo Kultury Chińskiej Republiki Ludowej przekazało muzeum wielki zbiór chińskiej sztuki użytkowej. Udział w formowaniu kolekcji wzięli także kolekcjonerzy prywatni oraz moskiewskie Muzeum Wschodu (Музей Востока), które przekazało część zbiorów w 1960 roku. Kolekcja liczy około 1,5 tys. dzieł sztuki.
Wśród okazów sztuki chińskiej jest porcelana z XV–XX wieku i wyroby ceramiczne (filiżanki, wazy, plastyka porcelanowa) okresów panowania cesarzy Kangxi, Yongzheng, Qianlong (XVII–XVIII wiek), wyroby porcelanowe, szklane i z kamieni półszlachetnych z XIX–początku XX wieku, emalie, z których najstarsza pochodzi z XVIII wieku, pekińskie laki z XIX wieku, drewniane rzeźby z XVII–XVIII wieku.
Większość zbiorów japońskich pochodzi z XIX–XX wieku. Jest to ceramika i porcelana z motywami kwitnącej wiśni, jodły i feniksa, polichromie ze scenami batalistycznymi i rodzajowymi, motywami literackimi i religijnymi, kimona współczesnych mistrzów japońskich, obi z tradycyjnymi japońskimi ornamentami oraz netsuke z XVIII–początku XX wieku.
Sztukę Indii przedstawiają miniatury oraz tkactwo i hafciarstwo ręczne (chusty, dywany, sari, kalamkari, narzuty, szale) z XIX–XX wieku, współczesne wyroby kowalskie (zdobione ornamentami tarcze i kindżały), nawiązujące do tradycyjnej sztuki kowalstwa Indii, ażurowe meble z Kaszmiru, pattachitra – ludowe malarstwo na płótnie, miniatury z Radżastanu.
W dziale sztuki irańskiej wyeksponowane są ceramiczne, metalowe i szklane naczynia z XIX wieku, wyroby z papier-mâché, drewna, laki z XVIII–XIX wieku, dywany z Beludżystanu i Tebrizu z XIX–XX wieku. Wyroby samarkandzkich mistrzów Azji Środkowej odwołują się do tradycji ludowych. Wśród eksponatów znajdują się wazy, talerze, filiżanki i rzeźby.

</doc>
<doc id="3931053" url="https://pl.wikipedia.org/wiki?curid=3931053" title="U-460">
U-460

U-460 – niemiecki okręt podwodny (U-Boot) typu "XIV" z okresu II wojny światowej. Okręt wszedł do służby w 1941 roku. Kolejnymi dowódcami byli: Kptlt. Friedrich Schäfer, Kptlt. Ebe Schnoor.
Historia.
Wcielony do 4. Flotylli U-Bootów celem szkolenia załogi, od lipca 1942 roku w 10., a od listopada 1942 roku w 12. Flotylli jako jednostka bojowa.
Okręt był jednym z dziesięciu zbudowanych podwodnych zbiornikowców, zwanych "Milchkühe" („mlecznymi krowami”), które skonstruowano z myślą o dostarczaniu paliwa i zaopatrzenia innym U-Bootom operującym na odległych akwenach. Okręt odbył sześć udanych misji zaopatrzeniowych na Atlantyku, podczas których udzielał również pomocy lekarskiej członkom załóg innych U-Bootów.
4 października 1943 roku U-460 wraz z bunkrowanymi U-264, U-455 i U-422 na północ od Azorów został zaskoczony przez samoloty Avenger i Wildcat z lotniskowca eskortowego USS „Card”. Okręty podjęły walkę z samolotami, jednakże po zanurzeniu U-460 został zatopiony torpedą Fido. Zginęło 62 członków załogi U-Boota, przeżyło tylko dwóch, którzy przebywali wówczas na U-264.

</doc>
<doc id="3931058" url="https://pl.wikipedia.org/wiki?curid=3931058" title="Taimiao">
Taimiao



</doc>
<doc id="3931060" url="https://pl.wikipedia.org/wiki?curid=3931060" title="Zonhoven">
Zonhoven

Zonhoven – gmina położona w prowincji Limburgia, w Belgii.
Gmina powstała w 1971 roku, w wyniku połączenia Halveweg, Termolen i Terdonk.
Historia.
Najstarsze ślady człowieka na terenie gminy pochodzą z czasów prehistorycznych; początki osadnictwa sięgają VII wieku. Do początku XX wieku Zonhoven był regionem typowo rolniczym. Po odkryciu węgla kamiennego w Limburgi Zonhoven przekształcił się w region górniczy. Ponowną metamorfoza nastąpiła w latach siedemdziesiątych po zamknięciu kopalń - w Zonhoven powstały odrębne wspólnoty mieszkaniowe otoczone zielenią.
Populacja.
Według szacunków w dniu 1 stycznia 2016 całkowita populacja Zonhoven liczyła osób. Łączna powierzchnia gminy wynosi 39,34 km², co daje gęstość zaludnienia 540 mieszkańców na km².

</doc>
<doc id="3931063" url="https://pl.wikipedia.org/wiki?curid=3931063" title="André Parrot">
André Parrot

André Parrot (ur. 15 lutego 1901 w Désandans, zm. 24 sierpnia 1980 w Paryżu) – francuski archeolog, prowadził wykopaliska na terenie Iraku i Syrii, odkrywca starożytnego miasta Mari.
Życiorys.
André Parrot urodził się w rodzinie pastora luterańskiego 15 lutego 1901 roku w Désandans. Studiował teologię, by zostać pastorem. Podjął również studia z zakresu historii sztuki i jego nauczyciele – orientaliści Adolphe Lods (1867–1948) w École du Louvre oraz René Dussaud (1868–1958) we Francuskiej Szkoły Biblijnej i Archeologicznej w Jerozolimie – zaszczepili w nim zainteresowanie Bliskim Wschodem.
Parrot został wkrótce asystentem przy wykopaliskach a następnie współpracownikiem Henriego de Genouillaca (1881–1940) przy pracach prowadzonych w Tello w Iraku – zidentyfikowanym jako starożytne miasto Girsu. Brał udział w wielu ekspedycjach francuskich na tereny Mezopotamii. W latach 1931–1933 prowadził wykopaliska w Tello.
W 1933 roku krótko pracował na stanowisku Tell Senkereh w południowym Iraku, gdzie odkryto starożytne miasto-państwo Larsa. W tym samym roku rozpoczął prace na stanowisku w Tall al-Ḥarīrī, które zidentyfikował jako starożytne Mari. W 1935 roku odkrył pozostałości pałacu królewskiego amoryckiego władcy Mari – Zimri-Lima z XVIII w. p.n.e. W Tall al-Ḥarīrī odkryto również ślady budowli z 3500 p.n.e. oraz gliniane tabliczki z pismem klinowym z XIX–XVIII w. p.n.e.
W 1937 roku Parrot został wicekuratorem Luwru i zaczął prowadzić zajęcia dydaktyczne w École du Louvre, gdzie wykładał przez trzydzieści lat. W 1946 roku objął stanowisko głównego kuratora francuskiego muzeum narodowego i przeprowadził reorganizacje zbiorów starożytnych artefaktów z Bliskiego Wschodu w Luwrze. W 1965 roku został głównym inspektorem muzeum, a w latach 1969–1972 był jego dyrektorem.
Parrot zmarł w 1980 roku w Paryżu.

</doc>
<doc id="3931066" url="https://pl.wikipedia.org/wiki?curid=3931066" title="Brodek Hoppego">
Brodek Hoppego

Brodek Hoppego ("Tortula hoppeana" (Schultz) Ochyra) – gatunek mchu należący do rodziny płoniwowatych ("Pottiaceae" Schimp.).
Rozmieszczenie geograficzne.
Występuje w Ameryce Północnej (Grenlandia, Kanada, Stany Zjednoczone), Europie, Azji, północnej Afryce, na Islandii.
W Polsce podawany m.in. z Bieszczadów Zachodnich.
Biologia i ekologia.
Gatunek jednopienny, kilkuletni. Puszki dojrzewają latem. U okazów w Bieszczadach Zachodnich nie zaobserwowano wykształcania sporogonów.
Brodek Hoppego jest światłolubny, kserofilny, słabo kalcyfilny. Rośnie na powierzchni ziemi, na skałach, w zbiorowiskach epilitycznych. Gatunek wysokogórski, na północy występuje na niższych wysokościach, ku południowi do ponad 3300 m n.p.m. W Bieszczadach Zachodnich występuje na wysokości do 1310 m n.p.m.
Systematyka i nazewnictwo.
Synonimy: "Desmatodon latifolius" (Hedw.) Brid., "Tortula eucalyptrata" Lindb., "Trichostomum hoppeanum" Schultz.
Zagrożenia i ochrona.
Gatunek uznany w Bieszczadach za skrajnie zagrożony wyginięciem (kategoria zagrożenia CR). Część stanowisk tego gatunku jest chronionych w obrębie Bieszczadzkiego Parku Narodowego.

</doc>
<doc id="3931068" url="https://pl.wikipedia.org/wiki?curid=3931068" title="Tortula hoppeana">
Tortula hoppeana



</doc>
<doc id="3931070" url="https://pl.wikipedia.org/wiki?curid=3931070" title="Stanisław Małek (ujednoznacznienie)">
Stanisław Małek (ujednoznacznienie)



</doc>
<doc id="3931072" url="https://pl.wikipedia.org/wiki?curid=3931072" title="Jaskinie Dziesięciu Tysięcy Buddów">
Jaskinie Dziesięciu Tysięcy Buddów



</doc>
<doc id="3931076" url="https://pl.wikipedia.org/wiki?curid=3931076" title="Mistrzostwa Europy w Lekkoatletyce 2016 – bieg na 5000 m mężczyzn">
Mistrzostwa Europy w Lekkoatletyce 2016 – bieg na 5000 m mężczyzn

Bieg na 5000 metrów mężczyzn – jedna z konkurencji biegowych rozgrywanych podczas lekkoatletycznych mistrzostw Europy na Stadionie Olimpijskim w Amsterdamie.
Rezultaty.
Finał.
Źródło: .

</doc>
<doc id="3931077" url="https://pl.wikipedia.org/wiki?curid=3931077" title="Puchar Sześciu Narodów 2006">
Puchar Sześciu Narodów 2006

Puchar Sześciu Narodów 2006 (2006 Six Nations Championship, a także od nazwy sponsora turnieju, Royal Bank of Scotland – 2006 RBS 6 Nations) – siódma edycja Pucharu Sześciu Narodów, corocznego turnieju w rugby union rozgrywanego pomiędzy sześcioma najlepszymi zespołami narodowymi półkuli północnej. Turniej odbył się pomiędzy 4 lutego a 18 marca 2006 roku.
Wliczając turnieje w poprzedniej formie, od czasów Home Nations Championship i Pucharu Pięciu Narodów, była to 112. edycja tych zawodów. W turnieju brały udział reprezentacje narodowe Anglii, Francji, Irlandii, Szkocji, Walii i Włoch.
Rozkład gier opublikowano pod koniec marca 2005 roku, sędziowie zawodów zostali natomiast wyznaczeni na początku września 2005 roku.
Po dwóch meczach z funkcji selekcjonera walijskiej reprezentacji zrezygnował Mike Ruddock, a do końca zawodów zespół prowadził jego asystent, Scott Johnson. Do ostatniej kolejki z szansami na końcowy sukces przystępowały cztery zespoły – Francja oraz Irlandia z trzema zwycięstwami i porażką, a także Anglia oraz Szkocja z bilansem po dwa zwycięstwa i porażki, co stwarzało kilka możliwych scenariuszy:
W turnieju triumfowali Francuzi, którzy w ostatnim meczu pokonali Walijczyków, pozostawiając Irlandczykom konieczność zwycięstwa nad Anglią różnicą trzydziestu czterech punktów – czteropunktowa wygrana dała im jednak drugie miejsce w zawodach oraz Triple Crown.
Najwięcej punktów w zawodach zdobył Ronan O’Gara, zaś w kategorii przyłożeń z trzema zwyciężyli Mirco Bergamasco i Shane Horgan, Brian O’Driscoll został dodatkowo wybrany najlepszym graczem turnieju. IRB opublikowała następnie podsumowanie statystyczno-analityczne tej edycji.
Uczestnicy.
W turnieju uczestniczyły:

</doc>
<doc id="3931079" url="https://pl.wikipedia.org/wiki?curid=3931079" title="Wieża Dżucze">
Wieża Dżucze



</doc>
<doc id="3931087" url="https://pl.wikipedia.org/wiki?curid=3931087" title="Yonghegong">
Yonghegong



</doc>
<doc id="3931091" url="https://pl.wikipedia.org/wiki?curid=3931091" title="Port lotniczy Indira Gandhi">
Port lotniczy Indira Gandhi



</doc>
<doc id="3931092" url="https://pl.wikipedia.org/wiki?curid=3931092" title="Port lotniczy Chhatrapati Shivaji">
Port lotniczy Chhatrapati Shivaji



</doc>
<doc id="3931099" url="https://pl.wikipedia.org/wiki?curid=3931099" title="Aleksandr Lewicki">
Aleksandr Lewicki

Aleksandr Andriejewicz Lewicki (ros. Алекса́ндр Андре́евич Леви́цкий; ur. 1885, zm. 1965) – rosyjski i radziecki operator filmowy kina niemego. Zasłużony Działacz Sztuk RFSRR (1946). Laureat Nagrody Stalinowskiej (1949). Wykładowca moskiewskiego Wszechrosyjskiego Państwowego Uniwersytetu Kinematografii im. S.A. Gierasimowa. Jego uczniami byli m.in. Boris Wołczek, Leonid Kosmatow i Konstantin Kuzniecow.

</doc>
<doc id="3931104" url="https://pl.wikipedia.org/wiki?curid=3931104" title="Uniwersytet w Basrze">
Uniwersytet w Basrze

Uniwersytet w Basrze (ar. جامعة البصرة "Dżāmi‘at Al-Basrah") – iracka uczelnia publiczna znajdująca się w Basrze.
Instytucja została utworzona w 1964 roku, aby zapewnić zaplecze edukacyjne i badawcze dla południowej części Iraku i rejonu Zatoki Perskiej. Początkowo w jej skład wchodziły Wydział Nauk Humanistycznych, Wydział Prawa, Wydział Inżynierii oraz Wydział Nauk Ścisłych.
Obecnie w ramach uczelni funkcjonuje szesnaście wydziałów:

</doc>
<doc id="3931109" url="https://pl.wikipedia.org/wiki?curid=3931109" title="Długowieczek">
Długowieczek

Długowieczek ("Hymenostylium" Brid.) – rodzaj mchów należący do rodziny płoniwowatych ("Pottiaceae" Schimp.). Przedstawiciele tego rodzaju występują prawie na całym świecie.
Systematyka i nazewnictwo.
Według The Plant List rodzaj "Hymenostylium" liczy 44 akceptowanych nazw gatunków oraz wymienia ich 27 synonimów.
Wykaz gatunków:

</doc>
<doc id="3931111" url="https://pl.wikipedia.org/wiki?curid=3931111" title="Hymenostylium">
Hymenostylium



</doc>
<doc id="3931115" url="https://pl.wikipedia.org/wiki?curid=3931115" title="Mario Jurić">
Mario Jurić

Mario Jurić (ur. 9 lutego 1979 w Zagrzebiu) – chorwacki astronom i astrofizyk, obecnie pracujący w Stanach Zjednoczonych. Ukończył fizykę na Uniwersytecie w Zagrzebiu. W 2007 uzyskał doktorat z astrofizyki na Uniwersytecie Princeton. Pracuje jako profesor astronomii na University of Washington. Jest także członkiem zespołu naukowego pracującego nad budowanym obecnie teleskopem Large Synoptic Survey Telescope, odpowiedzialnym za zarządzanie danymi.
Wraz z Korado Korleviciem odkrył 125 planetoid w latach 1998–2000. Wspólnie odkryli oni także kometę 183P/Korlević-Jurić. Mario Jurić był członkiem zespołu, który w 2003 roku odkrył Wielką Ścianę Sloan, największą znaną wówczas strukturę we Wszechświecie.

</doc>
<doc id="3931117" url="https://pl.wikipedia.org/wiki?curid=3931117" title="Tadeusz Czwojdrak">
Tadeusz Czwojdrak

Tadeusz Czwojdrak (ur. 3 maja 1924 w Rawiczu, zm. 2000) – polski inżynier leśnictwa, poseł na Sejm PRL VI kadencji.
Życiorys.
Pochodził z rodziny robotniczej, był synem Marcina i Agnieszki. W 1937 ukończył szkołę podstawową w Rawiczu, a w 1947 w tym samym mieście liceum ogólnokształcące. W 1952 uzyskał magisterium na Wydziale Prawno-Ekonomicznym Uniwersytetu Poznańskiego. W tym samym roku został kierownikiem działu kadr Wyższej Szkole Rolniczej w Poznaniu. W latach 1956—1961 pełnił funkcję dyrektora administracyjnego tej uczelni. Prowadził jednocześnie zajęcia dydaktyczne z nauk politycznych, prawa i polityki agrarnej na wydziałach leśnym oraz rolniczym. W 1961 otrzymał stopień doktora nauk prawnych, a w 1965 stopień doktora habilitowanego z zakresu ekonomiki ogólnej rolnictwa. W tym samym roku został docentem etatowym. Kierował nowo powstałą Katedrą Polityki Agrarnej. Od 1966 do 1969 był prodziekanem Wydziału Rolniczego, a następnie (do 1970) prorektorem ds. dydaktyczno-wychowawczych. W latach 1969—1971 był organizatorem i kierownikiem Międzywydziałowego Studium Nauk Politycznych, zaś w 1970 organizatorem i dyrektorem Instytutu Nauk Ekonomiczno-Rolniczych (następnie Katedry), którym był do 1987. Od 1978 do 1981 pełnił jednocześnie funkcję rektora. Od 1987 do 1991 (kiedy przeszedł na emeryturę) był kierownikiem Zakładu Prawa i Polityki Agrarnej Katedry Ekonomiki i Organizacji Rolnictwa. Jego działalność naukowa wiązała się głównie z analizą rozwoju przemysłu przetwórczego i latyfundiów biskupstwa poznańskiego od XVI do XVIII wieku. Wydał około 30 opracowań naukowych.
W 1945 pracował w Powiatowym Urzędzie Bezpieczeństwa Publicznego w Rawiczu i wstąpił do Polskiej Partii Robotniczej (zasiadał w jej Komitecie Miejskim w Rawiczu), a w 1948 wraz z nią do Polskiej Zjednoczonej Partii Robotniczej. W 1946 został też członkiem Związku Walki Młodych. W 1950 objął funkcję kierownika Wydziału Propagandy KM PZPR w Rawiczu. Został członkiem egzekutywy Komitetu Uczelnianego WSR, którego w latach 1962—1965 i 1970—1978 był I sekretarzem. W 1972 uzyskał mandat posła na Sejm PRL w okręgu Gniezno. Zasiadał w Komisji Planu Gospodarczego, Budżetu i Finansów, ponadto pełnił funkcję zastępcy przewodniczącego Komisji Handlu Zagranicznego. W latach 1980–1990 przewodniczący prezydium Wojewódzkiej Rady Narodowej w Poznaniu.
Został pochowany na Cmentarzu Junikowo w Poznaniu.

</doc>
<doc id="3931118" url="https://pl.wikipedia.org/wiki?curid=3931118" title="Mistrzostwa Europy w Lekkoatletyce 2016 – bieg na 5000 m kobiet">
Mistrzostwa Europy w Lekkoatletyce 2016 – bieg na 5000 m kobiet

Bieg na 5000 metrów kobiet – jedna z konkurencji biegowych rozgrywanych podczas lekkoatletycznych mistrzostw Europy na Stadionie Olimpijskim w Amsterdamie.
Rezultaty.
Finał.
Źródło: .

</doc>
<doc id="3931121" url="https://pl.wikipedia.org/wiki?curid=3931121" title="Barima-Waini">
Barima-Waini

Barima-Waini, Region 1 – jeden z dziesięciu regionów Gujany położony w północno-zachodniej części państwa. Na północy ma dostęp do Oceanu Atlantyckiego, od wschodu graniczy z regionem Pomeroon-Supenaam, od południa z Cuyuni-Mazaruni, a od zachodu z wenezuelskimi stanami Bolívar i Delta Amacuro. Stolicą regionu jest Mabaruma. Pozostałe miejscowości to m.in. Port Kaituma, Matthew's Ridge, Morawhanna, Towakaima, Koriabo, Hosororo, Arakaka i Moruca.
Geografia.
Powierzchnię regionu zajmuje głównie porośnięta lasem równikowym Wyżyna Gujańska, a także wąski pas nizin przybrzeżnych nad Atlantykiem. Przez region przepływają rzeki Barima, Waini, Barama, Moruka i Kaituma.
Wybrzeże regionu słynie z plaż, zwłaszcza z Shell Beach, która jest domem dla czterech gatunków żółwi morskich podczas ich gniazdowania okresie od marca do lipca. Jeden z gatunków, żółw oliwkowy jest tu niemal wymarły. Pozostałe gatunki to żółw zielony, żółw szylkretowy i żółw skórzasty, który jest obecnie największym żyjącym żółwiem na świecie. Często spotykany na plażach regionu Barima-Waini jest również ibis szkarłatny, będący ptakiem narodowym Trynidadu i Tobago.
Gospodarka.
Głównym przedmiotem działalności gospodarczej w regionie jest zrywka drewna. Największym przedsiębiorstwem prowadzącym tego typu działalność jest Barama Company, które transportuje drewno do regionu Demerara-Mahaica, gdzie zostaje przetworzone sklejkę. W tutejszych lasach prowadzone jest także wydobycie złota i diamentów. Swą działalność prowadzą tu freelancerzy nazywani "Porknockers", którzy na własną rękę poszukują złota, często w rzekach za pomocą pogłębiarek.
Demografia.
Miejscowa ludność żyje głównie w indiańskich osadach. Rząd gujański, od czasu reformy administracyjnej w 1980 r., przeprowadzał kolejne spisy ludności w 1980, 1991, 2002 i 2012 r. Według ostatniego spisu populacja wynosiła 26 941 mieszkańców. Barima-Waini jest czwartym regionem pod względem powierzchni, czwartym najmniejszym pod względem populacji i także czwartym, najrzadziej zaludnionym regionem Gujany.
Miejscowości.
Miejscowości w regionie Barima-Waini:

</doc>
<doc id="3931124" url="https://pl.wikipedia.org/wiki?curid=3931124" title="Jerzy Landsberg">
Jerzy Landsberg

Jerzy Landsberg (ur. 29 lipca 1940 w Grudziadzu, zm. 27 kwietnia 1979 w Krakowie) – polski Kierowca, rajdowy mistrz Polski w sezonie 1978.
Kariera.
Karierę sportową rozpoczął od kolarstwa, w 1961 roku został powołany do kadry sekcji kolarskiej CWKS Legia Warszawa. W 1970 roku zajął się rajdami samochodowymi. Zaczął na fotelu pilota samochodów prowadzonych m.in. Krzysztofa Komornickiego i Błażeja Krupy. Jako kierowca pierwszy sukces osiągnął w sezonie 1975, gdy pilotowany przez Marka Muszyńskiego zdobył za kierownicą Renault 5 TS tytuł wicemistrza Polski w klasyfikacji generalnej i mistrzostwo kraju w klasie 7.
Sezon 1977 to dwa wykluczenia. Najpierw w rozgrywanym w rejonie Rzeszowa Rajdzie Stomil nie zatrzymał się na wezwanie MO, natomiast podczas Rajdu Wisły samowolnie wyjechał z Parku Zamkniętego. W kończącym sezon Rajdzie Warszawskim po raz pierwszy pojawił się za kierownicą Opla Kadetta GTE. Zajął czwarte miejsce, zwyciężył Guy Frequelin.
Sezon 1978 zaczął z Janem Wojtyną na fotelu pilota. Wygrał dwa pierwsze rajdy (Rajd Stomil i rozgrywany w rejonie Krakowa Rajd Krokusów). Przed Rajdem Elmot okazało się, że Wojtyna nie będzie mógł wystartować i na fotel pilota miał wrócić Marek Muszyński. Jednak podczas treningu na odcinku Orłowiec-Złoty Stok rozbił samochód od strony pilota. Muszyński zginął, Landsberg doznał urazu kręgosłupa. Wrócił na Rajd Wisły, odbudował samochód, startował w gorsecie. Na fotelu pilota usiadł Janusz Szajng. Mimo poważnego urazu kierowcy załoga zajęła drugie miejsce, podczas Rajdu Warszawskiego (z międzynarodową obsadą) zajęli ósme miejsce i trzecie wśród krajowych kierowców. Landsberg został Mistrzem Polski.
Śmierć.
Sezon 1979 zaczął od zajęcia drugiego miejsca w Rajdzie Stomil. Podczas Rajdu Krokusów do nocnego etapu ruszał z trzyminutową przewagą nad drugim Błażejem Krupą, nad trzecim Maciejem Stawowiakiem miał ponad 7 minut przewagi. Około 01:00 w nocy z nieustalonych przyczyn na rozwidleniu dróg w Tabaszowej samochód wjechał prosto w skarpę. Samochód był całkowicie zniszczony, silnik wbił się w skarpę. Janusz Szajng zginął na miejscu. Pomocy próbowały udzielić kolejne załogi (Błażej Krupa z Piotrem Mystkowskim starali się zgasić samochód, który zaczął się palić; Maciej Stawowiak i Jacek Różański (na co dzień lekarz) udzielali pomocy ciężko rannemu Landsbergowi). Kierowca trafił do szpitala w Nowym Sączu z ciężkimi obrażeniami mózgowo-czaszkowymi oraz rozległymi obrażeniami wewnętrznymi. Jego stan był krytyczny, jednak został przetransportowany śmigłowcem do Kliniki Neurotraumatologii w Krakowie. Mimo starań lekarzy Landsberg zmarł 27 kwietnia 1979 roku.
Wokół wypadku Landsberga narosło wiele legend. Sprzyjało temu nie wyjaśnienie przyczyn tej tragedii. Jedna z teorii mówiła, że w samochodzie kierowcy pękła opona i nie był w stanie utrzymać samochodu w torze jazdy. Według innej na trasie pojawił się wóz konny z dziećmi i Landsberg, nie chcąc w niego uderzyć, wjechał w skarpę. Niektórzy rajdowcy twierdzili że Landsberga mogły zmylić światła wychodzące z jednego z domów (Landsberg miał opinię jeżdżącego „na pamięć” – w jednym z wywiadów Ryszard Żyszkowski stwierdził, że to mogło być przyczyną wypadku także rok wcześniej na Orłowcu). Nie wiadomo także, dlaczego nie zdecydowano się wyjaśnić tej tragedii. Został pochowany na cmentarzu parafialnym w Raszynie.

</doc>
<doc id="3931126" url="https://pl.wikipedia.org/wiki?curid=3931126" title="Świat Christiny">
Świat Christiny

Świat Christiny (ang. "Christina’s World") – obraz temperowy amerykańskiego malarza Andrew Wyetha, namalowany w 1948 roku, przedstawiający Annę Christinę Olson, jego przyjaciółkę, cierpiącą na schorzenie nóg. Jest jednym z najbardziej rozpoznawalnych amerykańskich obrazów, obok takich dzieł jak: "Waszyngton przeprawia się przez rzekę Delaware" Emanuela Leutzego (1851), "Matka Whistlera" Jamesa McNeilla Whistlera (1871) i "American Gothic" Granta Wooda (1930). Znajduje się w zbiorach Museum of Modern Art w Nowym Jorku (od 1949).
Okoliczności.
Anna Christina Olson.
Anna Christina Olson urodziła się w 1893 roku jako dziecko Katie Hathorn i Johana Olausona, szwedzkiego marynarza. Po zawarciu związku małżeńskiego Olauson zmienił nazwisko na Olson. Anna Christina doczekała wkrótce trzech braci. W dzieciństwie zaczęła mieć kłopoty z nogami, upadała częściej niż inne dzieci. W wieku 26 musiała być hospitalizowana, ponieważ jej dolegliwości nasiliły się. Odesłano ją jednak do domu, ponieważ nie potrafiono jej pomóc. W 1927 roku zmarła jej matka, a w 1935 – ojciec. Od tej chwili żyła samotnie w rodzinnym domu z bratem Alvaro. Zaprzyjaźniła się z Betsy James. Jej niepełnosprawność zwiększała się z wiekiem. Gdy miała 53 lata, nie była w stanie chodzić i, by dotrzeć do celu, musiała się czołgać. Obraz "Świat Christiny", namalowany w 1948 roku przez Andrew Wyetha, uwiecznił Christinę na zawsze w umysłach milionów ludzi. Christina Olson zmarła w styczniu 1968 roku, miesiąc po śmierci swojego brata Alvaro w grudniu 1967 roku.
Spotkanie Andrew Wyetha z Christiną Olson.
Latem 1939 roku Andrew Wyeth spotkał Betsy James, która miała wówczas 17 lat. Dzięki niej poznał Christinę i Alvara Olsonów. 10 miesięcy później ożenił się z Betsy, a z Olsonami związała go wieloletnia przyjaźń. Odwiedzał ich dom w Cushing, w stanie Maine, a na piętrze, za zgodą jego mieszkańców, założył swoją pracownię. Położony na pustkowiu dom Olsonów stał się tematem wielu jego prac. Zarówno dom, jak i Christina Olson stały się dla niego symbolami stanu Maine i Nowej Anglii. Jak wspominał, często ciągnęło go ku niemu. W 1991 dom został przez ówczesnych właścicieli przekazany w darze Farnsworth Art Museum.
Opis i interpretacja.
Wyeth wspominał, jak obserwował Christinę Olson, sparaliżowaną od pasa w dół, czołgającą przez pole. Była ona dla niego przykładem godności człowieka, kto odmówił korzystania z wózka inwalidzkiego i wolał żyć w nędzy, byle tylko nie być zobowiązanym komukolwiek. Olson została ukazana na obrazie od tyłu. W chwili malowania obrazu miała 55 lat, jednak na podstawie obrazu nie da się tego stwierdzić, ani też tego, jak wyglądała, która to dwuznaczność dodaje tajemniczości obrazowi. Podobnie jak dom, który Wyeth ukazał jako wyschnięty budynek-szkielet, minorowy symbol amerykańskiego snu w okresie wielkiego kryzysu, z oblazłą od dawna farbą i wypaczonym gontem, usytuowany na pustkowiu, na tle bladego nieba. Obraz jest mroczny i posępny, ale publiczność zdawała się mniej koncentrować się na tych jego cechach, a bardziej na tym, jak Wyeth namalował każde źdźbło trawy, w mechanicznej i niewyróżniającej się odmianie realizmu, który był zauważalny jedynie na tle narastającej fali abstrakcji w Ameryce pod koniec lat 40. XX wieku.
Gdy Wyeth w 1948 roku wysyłał swój obraz na wystawę do Macbeth Gallery na Manhattanie, porównał go do „przebitej opony”. W 1949 roku obraz został zakupiony przez Museum of Modern Art za 1800 dolarów. Przyczynił się do popularności Wyetha stając się jednym z najbardziej rozpoznawalnych amerykańskich obrazów obok takich dzieł jak: "Waszyngton przeprawia się przez rzekę Delaware" Emanuela Leutzego (1851), "Matka Whistlera" Jamesa McNeilla Whistlera (1871) i "American Gothic" Granta Wooda (1930).
Choroba Christiny Olson.
Anna Christina Olson zmarła z nierozpoznaną chorobą, która uniemożliwiała jej chodzenie. Niektórzy historycy sądzili, że była to choroba Heinego-Medina. Po wielu latach neurolodzy ustalili, na jaką chorobę cierpiała. Wyniki badań zostały zaprezentowane na dorocznej, 23 konferencji kliniczno-patologicznej, zorganizowanej przez University of Maryland School of Medicine w Baltimore. Marc Patterson, profesor Mayo Clinic w Rochester, który badał historię jej schorzenia oraz przestudiował wszystkie obrazy Wyetha, do których pozowała, stwierdził, iż Christina prawdopodobnie miała wczesne stadium choroby Charcota-Mariego-Tootha, grupy dziedzicznych zaburzeń, które wpływają na nerwy obwodowe i mogą prowadzić do poważnych problemów z ruchem.

</doc>
<doc id="3931129" url="https://pl.wikipedia.org/wiki?curid=3931129" title="Quercus montana">
Quercus montana

Quercus montana Willd. – gatunek rośliny z rodziny bukowatych ("Fagaceae" Dumort.). Występuje naturalnie we wschodniej części Stanów Zjednoczonych – w Alabamie, Connecticut, Dystrykcie Kolumbii, Delaware, Georgii, Illinois, Indianie, Kentucky, Luizjanie, Massachusetts, Marylandzie, Maine, Michigan, Missisipi, Karolinie Północnej, New Hampshire, New Jersey, stanie Nowy Jork, Ohio, Pensylwanii, Rhode Island, Karolinie Południowej, Tennessee, Wirginii, Vermoncie i Wirginii Zachodniej. 
Biologia i ekologia.
Rośnie w lasach liściastych zrzucających liście lub lasach mieszanych. Występuje na wysokości do 1400 m n.p.m.

</doc>
<doc id="3931130" url="https://pl.wikipedia.org/wiki?curid=3931130" title="Bocholt (Belgia)">
Bocholt (Belgia)

Bocholt – gmina położona w prowincji Limburgia, w Belgii. 
Historia.
W XII wieku obszar należał do hrabstwa Loon, które weszło w skład biskupstwa Liège. W 1231 roku Gozewijn Born sprzedał klasztorowi trapistek w Herkenrode prawo do dziesięciny i patronatu nad Bocholt. Magazyny przeznaczone do składowania dziesięciny znajdowały się w obwarowanym gumnie w Damburgu. Bocholt miał własnych radnych; prawnie podlegał sądownictwu w Vliermaal.
Populacja.
Według szacunków w dniu 1 stycznia 2016 całkowita populacja Bocholt liczyła osób. Łączna powierzchnia gminy wynosi 59,34 km², co daje gęstość zaludnienia 220 mieszkańców na km².

</doc>
<doc id="3931131" url="https://pl.wikipedia.org/wiki?curid=3931131" title="Red Bull RB13">
Red Bull RB13

Red Bull RB13 – samochód Formuły 1, skonstruowany przez Red Bulla na sezon 2017. Kierowcami bolidu zostali: Daniel Ricciardo, oraz Max Verstappen.
Prezentacja.
Prezentacja bolidu odbyła się 26 lutego 2017 roku.

</doc>
<doc id="3931137" url="https://pl.wikipedia.org/wiki?curid=3931137" title="Haas VF-17">
Haas VF-17

Haas VF-17 – samochód Formuły 1, skonstruowany przez Haasa na sezon 2017. Kierowcami bolidu zostali Romain Grosjean oraz Kevin Magnussen.
Prezentacja.
25 lutego 2017 roku na torze Circuit de Barcelona-Catalunya odbył się dzień filmowy, podczas którego bolid przejechał pierwsze kilometry, a dzień później odbyła się jego prezentacja.

</doc>
<doc id="3931141" url="https://pl.wikipedia.org/wiki?curid=3931141" title="Toro Rosso STR12">
Toro Rosso STR12

Toro Rosso STR12 – samochód Formuły 1, skonstruowany przez Toro Rosso na sezon 2017. Kierowcami bolidu zostali: Daniił Kwiat, oraz Carlos Sainz Jr..
Prezentacja.
23 lutego 2017 roku na torze Misano World Circuit Marco Simoncelli odbył się dzień filmowy, podczas którego bolid pokonał pierwsze kilometry. Zespół musiał przerwać jazdy bolidu ze względu na usterkę ERS. 26 lutego odbyła się jego prezentacja.

</doc>
<doc id="3931143" url="https://pl.wikipedia.org/wiki?curid=3931143" title="Świątynia Apollina Sozjanusa">
Świątynia Apollina Sozjanusa

Świątynia Apollina Sozjanusa – starożytna świątynia poświęcona bogu Apollinowi, znajdująca się na Polu Marsowym w Rzymie, pomiędzy Teatrem Marcellusa a współczesnym piazza di Campitelli.
Świątynia została wzniesiona przez konsula Gajusza Juliusza Mento jako wypełnienie ślubu złożonego podczas zarazy, która nawiedziła Rzym w 433/432 roku p.n.e. Jej uroczyste poświęcenie nastąpiło 13 lipca 431 p.n.e., podczas święta Ludi Apollinares. Pierwotnie świątynia dedykowana była Apollinowi z przydomkiem Medicus. W 353 roku p.n.e. dokonano jej przebudowy. Do czasu wzniesienia przez Augusta świątyni Apollina na Palatynie była to jedyna w Rzymie świątynia tego boga.
Około 30–28 roku p.n.e. świątynia została gruntownie przebudowana przez Gajusza Sozjusza, konsula z roku 32 p.n.e., na którego cześć nazwano ją świątynią Apollina Sozjanusa. Przyczółek budowli ozdobiono wówczas dekoracją rzeźbiarską przedstawiającą walkę Greków z Amazonkami (symboliczna aluzja do wojny Rzymian z Kleopatrą), we wnętrzu natomiast wykonano fryz ukazujący potrójny triumf Oktawiana w 29 roku p.n.e.
Po przebudowie dokonanej przez Sozjusza zwieńczona tympanonem frontowa fasada utrzymanej w stylu korynckim świątyni wspierała się na sześciu kolumnach. Prowadziły do niej dwie pary schodów, ulokowanych po bokach pronaosu. Do czasów współczesnych ze świątyni zachował się jedynie fragment fasady z trzema kolumnami, podtrzymującymi fryz ozdobiony motywem gałązki wawrzynu i bukranionami. Przewrócone kolumny zostały postawione na swoim obecnym miejscu w 1940 roku. Z powodu niedbałości przy pracach rekonstrukcyjnych ich lokalizacja nie pokrywa się jednak z oryginalnym planem świątyni.

</doc>
<doc id="3931144" url="https://pl.wikipedia.org/wiki?curid=3931144" title="Perturbator">
Perturbator

Perturbator – francuski projekt muzyki dark synth pop i zarazem pseudonim artystyczny jego autora Jamesa Kenta, powstały w 2012 roku w Paryżu.
Historia.
James Kent zainteresowanie muzyką przejawiał od najmłodszych lat, decydujący na to wpływ mieli rodzice, którzy obecnie są dziennikarzami i krytykami muzycznymi, a w latach młodości tworzyli zespół grający trance i techno, co powodowało, że od najmłodszych lat otoczony był w domu syntezatorami, pierwsze próby odbywał jako kilkulatek na ogromnym Korgu.
Pierwsze doświadczenia w samodzielnej karierze muzycznej Kent zdobywał w charakterze gitarzysty, grając w kilku lokalnych black metalowych zespołach, grających głównie na żywo w rozmaitych podejrzanych barach. Widząc brak perspektyw tej działalności od 2012 roku rozpoczął nagrywanie muzyki elektronicznej inspirowanej kulturą cyberpunk oraz filmami takimi jak Akira, Ghost in the Shell czy Uciekinier. W marcu 2012 ukazała się debiutancka EPka zatytułowana "Night Driving Avenger", dobrze przyjęta przez słuchaczy co utwierdziło go w wybranym kierunku muzycznym i skłoniło do kontynuowania nagrań. Od tego czasu na rynku ukazały się cztery pełnowymiarowe albumy Perturbatora, artysta rozpoczął też koncerty na żywo.
Najnowsza, czwarta płyta zatytułowana "The Uncanny Valley" ukazała się 6 maja 2016 roku pod flagą Blood Music. Wydawnictwo ukazało się w kilku formatach obejmujących digibook CD, winyl, a nawet kasetę magnetofonową. Niektóre wersje albumu zawierają także bonusową EP, sam Kent pisze o niej "„Pierwsze trzy utwory uzupełniają wątki zawarte wewnątrz „The Uncanny Valley”, natomiast końcowy utwór – „VERS/us” – to demo z czasów tworzenia „The Uncanny Valley”, które pasuje nastrojem i atmosferą do albumu, ale nie dość doskonałe by zawrzeć go w głównej treści"”. Album zebrał bardzo dobre opinie a magazyny takie jak MetalSucks czy Bloody Disgusting pozytywnie go zrecenzowały. Bloody Disgusting ocenił album 5/5 i napisał, że "The Uncanny Valley" "„z pewnością zadowoli nie tylko fanów gatunku, ale i pozyska mu nowych”".
Prócz wydawanych płyt, James Kent tworzy też oprawę muzyczną do gier. Jego ścieżki wykorzystywane są przez takie tytuły jak wydana w 2012 "Hotline Miami" czy jej sequel, wydana w 2015 roku "." Właśnie sukces gier "Hotline Miami" oraz wydanej w związku z nimi jako podziękowanie dla developerów gry EP "Sexualizer," wraz z pochodzącym z niego utworem "Miami Disco," spowodował wzrost zainteresowania artystą oraz liczbę słuchaczy. W 2013 roku Kent wziął także udział w tworzeniu soundtracku do filmu Gość w reżyserii Adama Wingarda.
Prócz Perturbatora James Kent tworzy także w swym pobocznym, ambientowym projekcie L'Enfant De La Forêt.
Perturbator gościł w Polsce po raz pierwszy 18 marca 2016 w krakowskim klubie Rotunda Centrum Kultury i 19 marca 2016 roku w warszawskim klubie Hydrozagadka, na którą to imprezę wszystkie bilety zostały wyprzedane. Najnowsze, odbywające się w 2017 roku, obejmujące całą praktycznie Europę, tournée również zawiera występ artysty, zaplanowany na 11 kwietnia 2017 roku w warszawskiej Progresji. 2 sierpnia 2019 roku Perturbator zaprezentował się jako główna gwiazda drugiego dnia na festiwalu Pol'and'Rock w Konstrzynie nad Odrą, a kilka miesięcy później, 24 październieka zagrał ponownie w warszawskiej Progresji.
Styl muzyczny.
Styl muzyczny Perturbatora to mroczny synth-pop i synthwave. Utwory, mimo iż rytmiczne, utrzymane są w ponurym klimacie. Do tworzenia muzyki artysta używa rozmaitych softwarowych syntezatorów, takich jak emulatory starych zabytkowych już syntezatorów OB-X czy CS-80. Sam James Kent mówi, że najważniejszą dla niego inspiracją jest elektro lat osiemdziesiątych, jednak wspomina też o czerpaniu pomysłów od artystów absolutnie nie powiązanych z jego gatunkiem, takich jak Miles Davis, Christian Scott, Pat Metheny, Mr. Bungle, a nawet Cult Of Luna.

</doc>
<doc id="3931146" url="https://pl.wikipedia.org/wiki?curid=3931146" title="Kristin Beck">
Kristin Beck

Chris Beck (ur. 21 czerwca 1966 w Nowym Jorku) – były komandos elitarnej jednostki amerykańskich sił specjalnych SEAL. Urodził się jako Christopher T. Beck. Trzynastokrotnie uczestniczył w zagranicznych misjach, często biorąc udział w działaniach wojennych. Za swoje osiągnięcia odznaczona m.in. orderami: Purpurowego Serca i Brązowej Gwiazdy. W 2013 roku ujawnił się jako transpłciowa kobieta i zaczął posługiwać się imieniem "Kristin". W 2022 roku ogłosił decyzję o detranzycji.
Dzieciństwo.
Dziecięce lata spędził na farmie w Pensylwanii oraz w Nowym Jorku, uczęszczając do chrześcijańskiej szkoły. W wieku pięciu lat (na długo przed korektą płci) często zakradał się do pokoju siostry, aby przymierzać jej sukienki. Przyłapany w sukience przez ojca przestraszył się na tyle mocno, że ukrył swoje prawdziwe pragnienia w kolejnych latach, próbując udawać przykładnego syna. Uprawiał sport, uciekł z domu, ale rodzice byli zadowoleni, gdy udało mu się odnosić sukcesy w szkole. 
Edukacja.
Po ukończeniu edukacji w Wellsville High School w Nowym Jorku, w latach 1984–1987 studiował na wojskowej uczelni Virginia Military Institute, gdzie specjalizował się w inżynierii elektrycznej. W 1989 ukończył studia politologiczne na Alfred University.
Służba wojskowa.
Jako komandos SEAL uczestniczył w akcjach na Bliskim Wschodzie – podczas pierwszej wojny w Zatoce Perskiej, w Somalii, Iraku, Afganistanie oraz Pakistanie. Po 20 latach służby, w 2011 odszedł na wojskową emeryturę. W 2014 został rzecznikiem "Projektu 296", grupy utworzonej w hrabstwie Arlington w stanie Wirginia, która poprzez sztukę pomagała żołnierzom wracającym z wojen w Iraku i Afganistanie w przezwyciężeniu zespołu stresu pourazowego.
Transpłciowość.
W lutym 2013 ujawnił się jako transpłciowa kobieta, a parę miesięcy później wydał książkę autobiograficzną pt. "Warrior Princess: A U.S. Navy SEAL's Journey to Coming out Transgender", w której opisał swoją służbę w jednostce SEALs oraz transpłciową tożsamość. Wydanie książki wzbudziło spore zainteresowanie mediów, które szczególnie chciały poznać powody, dla których zdecydował się na zmianę płci. Zaufał tylko jednemu dziennikarzowi – Andersonowi Cooperowi z amerykańskiej stacji informacyjnej CNN, który przeprowadził z nią pierwszy wywiad. Choć sama książka uczyniła z niego jedną z najbardziej znanych kobiet transpłciowych w Stanach Zjednoczonych, nie był z niej do końca zadowolony uważając, że jest ona niespójna, gdyż jego osobiste odczucia i wrażliwość zostały zatarte przez parapsycholgiczne wywody współautorki książki. Ogłosił, że pracuje nad nową książką autobiograficzną o roboczym tytule "Lady Valor", która bardziej przybliży czytelnikom jego historię. 
W lipcu 2013 prowadził pokaz mody w Falls Church, zorganizowany przez organizację o nazwie NOVASalud, w którym jako modelki wystąpiły wyłącznie transpłciowe kobiety. W 2014 wystąpił w filmie dokumentalnym pt. "Lady Valor: The Kristin Beck Story", reżyserowanego przez Sandrine Orabona i Marka Herzoga, ukazującym jego życie w wojsku oraz przemianę w kobietę.
W grudniu 2022 roku ogłosił, że tranzycja była błędem, a ostatnie 10 lat zniszczyło jego życie. Nazwał transpłciowość przemysłem wartym miliardy dolarów i zaznaczył, że otrzymał receptę na hormony po godzinnej konsultacji z psychologiem. 
Polityka.
Po rozpoczęciu tranzycji pragnął wykorzystać swoją popularność do promowania praw osób transpłciowych w USA. W 2015 opublikował książkę pt. "Freedom Has a Cost: A Navy SEAL and a Marine's Journey Into Politics", w której zawarł swój manifest polityczny. W 2016 ubiegał się o nominację Partii Demokratycznej w wyborach do Kongresu Stanów Zjednoczonych w piątym okręgu wyborczym stanu Maryland. W prawyborach uzyskał 13 320 głosów (12,1%), przegrywając z popularnym kongresmenem Stenym Hoyerem.

</doc>
<doc id="3931147" url="https://pl.wikipedia.org/wiki?curid=3931147" title="Kobieta w lustrze (dramat)">
Kobieta w lustrze (dramat)

Kobieta w lustrze – sztuka teatralna autorstwa Piotra Domalewskiego, wystawiona po raz pierwszy w 2015 jako spektakl telewizyjny w ramach projektu "Teatroteka", realizowanego przez Wytwórnię Filmów Dokumentalnych i Fabularnych. Tekst otrzymał wyróżnienie w konkursie na dramat współczesny „Metafory rzeczywistości” (2015).
Opis fabuły.
Sztuka przedstawia spotkanie dwóch kobiet – Zofii i Anny. Zofia jest pięćdziesięcioletnią psycholożką, która następnego dnia ma stanąć przed sądem, oskarżona o nadużycie swojej pozycji jako terapeutki, uwiedzenie szesnastoletniego pacjenta oraz doprowadzenie go do obcowania płciowego. Sprawa ta zdążyła już trafić do interwencyjnych programów telewizyjnych i tabloidów. Jeszcze przed procesem Zofia została osądzona i skazana przez opinię publiczną. Z kolei Anna jest młodą prawniczką, która zostaje obrończynią Zofii głównie dlatego, że chce skorzystać zawodowo na rozgłosie, który przyniesie jej występowanie w tak medialnej sprawie. Proponuje swojej klientce linię obrony opartą na przyznaniu się do winy przy jednoczesnym wskazaniu na tymczasowo ograniczoną poczytalność, wynikającą ze szczególnie trudnych przeżyć życiowych. Zofia kategorycznie nie zgadza się na takie rozwiązanie. Nie czuje się niczemu winna i postanawia zmusić swoją panią mecenas, aby zrozumiała jej punkt widzenia. W tym celu każe jej odgrywać, w rozmowach ze sobą, role różnych postaci – dziennikarki tabloidu, matki rzekomo pokrzywdzonego chłopaka, a w końcu rolę samej Zofii.
Inscenizacje.
W prapremierowej inscenizacji telewizyjnej w rolach głównych wystąpiły Dorota Segda (Zofia) i Patrycja Soliman (Anna), zaś reżyserem był Waldemar Raźniak.

</doc>
<doc id="3931150" url="https://pl.wikipedia.org/wiki?curid=3931150" title="Luke Davies">
Luke Davies

Luke Davies (ur. w 1965 w Sydney) – australijski poeta, pisarz i scenarzysta, laureat nagrody BAFTA 2017 i nominowany do Oscara 2017 za scenariusz filmu "Lion. Droga do domu" (2016).
Ukończył studia na Uniwersytecie w Sydney. Pierwszy zbiór wierszy "Four Plots for Magnets" ukazał się drukiem w 1982. Od tego czasu wydano kilka kolejnych zbiorów jego poezji. Daves jest autorem trzech powieści, z których najbardziej znana jest "Candy" (1997) traktująca o miłości, namiętności i narkotykach. Utwór jest częściowo autobiograficzny, Davisowi udało się przezwyciężyć uzależnienie od heroiny w 1990. W 2006 powieść została adaptowana na film pod samym tytułem "Candy", z udziałem Heatha Ledgera, Abbie Cornish i Geoffreya Rusha. Autorami scenariusza byli Davis i reżyser filmu Neil Armfield.
Davis jest również autorem scenariusza filmu "Lion. Droga do domu" (2016), napisanego na podstawie wspomnień Saroo Brierleya spisanych przez Larry’ego Buttrose’a. Film wyreżyserował Garth Davis, a w rolach głównych wystąpili Dev Patel, Rooney Mara, David Wenham i Nicole Kidman. W 2017 obraz został nagrodzony dwiema nagrodami Brytyjskiej Akademii Filmowej, dla najlepszego aktora drugoplanowego (Patel) i za najlepszy scenariusz adaptowany (Davis). Film otrzymał również 6 nominacji do Oscara, w tym także dla Luke’a Davisa za najlepszy scenariusz adaptowany.

</doc>
<doc id="3931153" url="https://pl.wikipedia.org/wiki?curid=3931153" title="Kobieta w lustrze (ujednoznacznienie)">
Kobieta w lustrze (ujednoznacznienie)



</doc>
<doc id="3931154" url="https://pl.wikipedia.org/wiki?curid=3931154" title="Lista uzbrojenia używanego podczas wojny koreańskiej">
Lista uzbrojenia używanego podczas wojny koreańskiej

Lista uzbrojenia używanego podczas wojny koreańskiej w latach 1950–1953.

</doc>
<doc id="3931157" url="https://pl.wikipedia.org/wiki?curid=3931157" title="Karbala International Stadium">
Karbala International Stadium

Karbala International Stadium – stadion piłkarski w Karbali, w Iraku. Obiekt może pomieścić 30 000 widzów i jest częścią kompleksu sportowego Karbala Sports City. Swoje spotkania na stadionie rozgrywają piłkarze klubu Karbala FC. Inauguracja areny odbyła się 12 maja 2016 roku, a jej budowa kosztowała 116 mld dinarów irackich.

</doc>
<doc id="3931158" url="https://pl.wikipedia.org/wiki?curid=3931158" title="Eugeniusz Kastner">
Eugeniusz Kastner

Eugeniusz Kastner (ur. 1863, zm. 27 grudnia 1914) – pułkownik cesarskiej i królewskiej Armii.
Życiorys.
Urodził się w 1863. Został oficerem cesarskiej i królewskiej Armii. Otrzymał przydział do Pułku Inżynierii w Klosterneuburgu, w którym awansował na kolejne stopnie: kadeta–zastępcy oficera (1 września 1884), podporucznika (1 listopada 1886) i porucznika (1 listopada 1889). W latach 1891-1892 studiował w c. k. Wyższej Szkole Technicznej w Wiedniu. W latach 1893-1895 był przydzielony do Szkoły Kadetów Pionierów w Hainburgu, początkowo jako oficer Pułku Inżynierii w Klosterneuburgu, a następnie oficer nadetatowy 5 Batalionu Pionierów. W latach 1895-1897 był słuchaczem Wyższego Kursu Inżynierii w Wiedniu. W międzyczasie (1 listopada 1896) awansował na kapitana. W sierpniu 1897, po ukończeniu kursu otrzymał tytuł „oficer przydzielony do Sztabu Inżynierii” i został przydzielony do Dyrekcji Inżynierii w Krakowie. Studiując, a następnie służąc w Krakowie nadal pozostawał oficerem nadetatowym 5 Batalionu Pionierów. W 1900 został przeniesiony do Węgierskiego Pułku Piechoty Nr 72 w Bratysławie, w celu odbycia stażu liniowego. W 1902 otrzymał tytuł oficera Sztabu Inżynierii i przydział do Komendy 10 Korpusu w Przemyślu. Na stopień majora został mianowany ze starszeństwem z 1 listopada 1904. Następnie został przydzielony do Dyrekcji Inżynierii w Sarajewie na stanowisko dyrektora. 1 maja 1909 został mianowany na stopień podpułkownika. W latach 1909-1911 był nauczycielem na Wyższym Kursie Inżynierii w Wiedniu. W 1911 został przydzielony do Dyrekcji Inżynierii w Krakowie na stanowisko dyrektora. Stanowisko pełnił także po wybuchu I wojny światowej w twierdzy Kraków. 20 października 1912 został mianowany na stopień pułkownika.
Zmarł śmiercią tragiczną 27 grudnia 1914. Został pochowany na cmentarzu wojennym nr 388 - okręg XI na krakowskich Rakowicach.

</doc>
<doc id="3931161" url="https://pl.wikipedia.org/wiki?curid=3931161" title="Kościół Nawiedzenia Najświętszej Maryi Panny w Skawinie">
Kościół Nawiedzenia Najświętszej Maryi Panny w Skawinie

Kościół Nawiedzenia Najświętszej Maryi Panny – rzymskokatolicki kościół filialny znajdujący się przy ul. Korabnickiej 1 w Skawinie, w powiecie krakowskim województwa małopolskiego. 
Jest kościołem filialnym parafii Świętych Apostołów Szymona i Judy Tadeusza w Skawinie.
Historia.
Na przełomie XVII i XVIII wieku był to kościół szpitalny pod wezwaniem św. Walentego, wybudowany w miejscu starszego pochodzącego z 1471 roku.
Architektura.
Obiekt barokowy, murowany, orientowany, jednonawowy z półkolistą absydą.

</doc>
<doc id="3931167" url="https://pl.wikipedia.org/wiki?curid=3931167" title="Długowieczek krzywy">
Długowieczek krzywy

Długowieczek krzywy ("Hymenostylium recurvirostrum" (Hedw.) Dixon) – gatunek mchu należący do rodziny płoniwowatych ("Pottiaceae" Schimp.). 
Rozmieszczenie geograficzne.
Występuje w Ameryce Północnej, Ameryce Centralnej, Ameryce Południowej, Europie, Azji, Afryce, wyspach atlantyckich, Australazji.
Biologia i ekologia.
Roślina kilkuletnia, dwupienna. Gatunek cienioznośny, hydrofilny i kalcyfilny. Rośnie na skałach z dużą zawartością wapnia. W Bieszczadach Zachodnich występuje do wysokości 340 m n.p.m.
Systematyka i nazewnictwo.
Synonimy: "Bryum verticillatum" Dicks. ex With., "Cynodontium asperellum" Stirt., "Gymnostomum atro-viride" Griff., "Gymnostomum brevisetum" Nees &amp; Hornsch., "Gymnostomum commutatum" (Mitt.) Lorentz, "Gymnostomum globosum" Hornsch., "Gymnostomum pomiforme" Nees &amp; Hornsch., "Gymnostomum recurvirostrum" Hedw., "Gymnostomum xanthocarpum" Hook., "Hymenostylium commutatum" Mitt., "Hymenostylium firmum" (Müll. Hal.) Broth., "Pottia xanthocarpa" (Hook.) Müll. Hal., "Weissia commutata" (Mitt.) Braithw., "Zygodon firmus" Müll. Hal.
Odmiany według "The Plant List":
Zagrożenia i ochrona.
Gatunek uznany w polskiej części Bieszczadów za silnie zagrożony wyginięciem (kategoria zagrożenia EN, 2014 r.). Nie stwierdzono stanowisk tego gatunku w Bieszczadzkim Parku Narodowym.

</doc>
<doc id="3931171" url="https://pl.wikipedia.org/wiki?curid=3931171" title="Expo 2015">
Expo 2015

Expo 2015 – wystawa światowa w Mediolanie, która odbywała się od 1 maja do 31 października 2015. Uczestniczyło w niej 145 państw z całego świata. Jej hasłem przewodnim było: „Żywienie planety, energia dla życia”.
Obszar wybrany pod wystawę położony był w północno-zachodniej części Mediolanu i w 90% znajdował się na terenie Mediolanu, zaś pozostałe 10% w Rho.

</doc>
<doc id="3931174" url="https://pl.wikipedia.org/wiki?curid=3931174" title="Hymenostylium recurvirostrum">
Hymenostylium recurvirostrum



</doc>
<doc id="3931176" url="https://pl.wikipedia.org/wiki?curid=3931176" title="Mistrzowska Szkoła Reżyserii Filmowej Andrzeja Wajdy">
Mistrzowska Szkoła Reżyserii Filmowej Andrzeja Wajdy



</doc>
<doc id="3931181" url="https://pl.wikipedia.org/wiki?curid=3931181" title="Mordechaj Ben-Porat">
Mordechaj Ben-Porat

Mordechaj Ben-Porat (hebr. מרדכי בן-פורת, ang. "Mordechai Ben-Porat", ur. 12 września 1923 w Bagdadzie, zm. 3 stycznia 2022) – izraelski polityk, w latach 1982–1984 minister bez teki, latach 1965–1977 oraz 1981–1984 poseł do Knesetu z list różnych ugrupowań politycznych.
Życiorys.
Urodził się 12 września 1923 w Bagdadzie – stolicy Królestwa Iraku, podlegającym wówczas Brytyjskiemu Mandatowi Mezopotamii. Ukończył tam szkołę średnią. Od 1942 należał do żydowskiej organizacji młodzieżowej He-Chaluc.
W 1945 wyemigrował do Palestyny, gdzie dwa lata później przyłączył się do żydowskiej organizacji paramilitarnej Hagana. W 1948 ukończył pierwszy kurs oficerski Sił Obronnych Izraela i następnie walczył w wojnie o niepodległość Izraela (1948–1949). W latach 1949–1951 wielokrotnie powracał do Iraku, jako szpieg Mosadu, organizując masową imigrację irackich Żydów, zagrożonych prześladowaniami i pogromami ze strony arabskiej większości. Był w tym czasie kilkakrotnie aresztowany przez irackie władze.
Ukończył politologię na Uniwersytecie Hebrajskim (oddział w Tel Awiwie) oraz zarządzanie i administrację na Uniwersytecie Telawiwskim.
Politycznie związał się Partią Robotników Ziemi Izraela (Mapai). W latach 1955–1969 był przewodniczącym rady miasta Or Jehuda. W 1965 był jednym z założycieli partii Rafi i właśnie z listy nowego ugrupowania Dawida Ben Guriona po raz pierwszy dostał się do izraelskiego parlamentu w wyborach parlamentarnych w 1965. W trakcie kadencji opuścił to ugrupowanie przystępując do Partii Pracy, która wkrótce wraz z Rafi, Mapam i innymi ugrupowaniami lewicowymi utworzyła Koalicję Pracy. Z listy Koalicji uzyskał mandat w kolejnych wyborach parlamentarnych. W latach 1970–1972 był zastępcą sekretarza generalnego Izraelskiej Partii Pracy. W wyborach w 1973 ponownie dostał się do Knesetu z listy Koalicji Pracy. W 1975 był jednym z założycieli i długoletnim nadzwyczajnym przewodniczącym World Organization of Jews from Arab Countries (Światowej Organizacji Żydów z Państw Arabskich). 15 marca 1977 opuścił zarówno Partię Pracy, jak i parlamentarną frakcję Koalicji Pracy i do końca kadencji pozostał posłem niezależnym.
W 1979, po rewolucji islamskiej w Iranie, został wysłany jako specjalny emisariusz Agencji Żydowskiej nadzorujący emigrację irańskich Żydów. Był jednym z liderów, założonej przez Moszego Dajana partii Telem (Ruch na rzecz Odnowy Narodowej), z listy której powrócił do Knesetu w wyborach w 1981. 5 lipca 1982 wszedł w skład drugiego rządu Menachema Begina jako minister bez teki. 6 czerwca 1983 opuścił Telem, zakładając nowe ugrupowanie – Ruch na rzecz Odnowy Społecznego Syjonizmu. Pozostał ministrem bez teki również w powołanym 10 października 1983 rządzie Icchaka Szamira. Pełnił funkcję do 31 stycznia 1984. W 1984 nie dostał się do Knesetu. W 1988 został członkiem Likudu.
Był założycielem i przewodniczącym Centrum Kultury Żydów Babilońskich w Or Jehuda. W 2001 otrzymał Nagrodę Izraela.
Zmarł 2 stycznia 2022.

</doc>
<doc id="3931182" url="https://pl.wikipedia.org/wiki?curid=3931182" title="Wieża Wolności w Teheranie">
Wieża Wolności w Teheranie

Wieża Wolności (pers. برج آزادی, "Bordż-e Azadi"; dawniej "Wieża Królów", pers. برج شهیاد, "Bordż-e Szahjad") – wieża w Teheranie, stolicy Iranu, wzniesiona z białego marmuru w 1971 roku za panowania szacha Mohammeda Rezy Pahlawiego dla uczczenia obchodów 2500-lecia Imperium Persów. Architektonicznie nawiązuje do stylu budownictwa z czasów dynastii Timurydów (XIV wiek) i Seldżukidów (XII wiek).
W latach 70. przed rewolucją irańską w wieży mieściły się dwa muzea – z permanentną wystawą na piętrze i wystawami czasowymi na parterze. Obecnie wieża jest zaniedbana i podniszczona. W 2010 roku przeprowadzono jednak drobne naprawy konstrukcji.

</doc>
<doc id="3931183" url="https://pl.wikipedia.org/wiki?curid=3931183" title="Mordechai Ben-Porat">
Mordechai Ben-Porat



</doc>
<doc id="3931185" url="https://pl.wikipedia.org/wiki?curid=3931185" title="Hechtel-Eksel">
Hechtel-Eksel

Hechtel-Eksel – gmina położona w prowincji Limburgia, w Belgii. 
Historia.
Gmina Hechtel-Eksel powstała w 1971 roku po połączeniu dwóch parafii Hechtel i Eksel. 
Populacja.
Według szacunków w dniu 1 stycznia 2016 całkowita populacja Hechtel-Eksel liczyła osób. Łączna powierzchnia gminy wynosi 76,70 km², co daje gęstość zaludnienia 160 mieszkańców na km².

</doc>
<doc id="3931188" url="https://pl.wikipedia.org/wiki?curid=3931188" title="Jantar Mantar (Delhi)">
Jantar Mantar (Delhi)



</doc>
<doc id="3931189" url="https://pl.wikipedia.org/wiki?curid=3931189" title="Jan Bortkiewicz">
Jan Bortkiewicz

Jan Bortkiewicz (ur. 14 czerwca 1945 w Wilnie) – polski fotograf i fotografik.
Życiorys.
Jest absolwentem szkół muzycznych w Toruniu i Wrocławiu. W 1964 r. zdał maturę w Technikum Mechanicznym we Wrocławiu. Ukończył Wyższe Studium Fotografii. W latach 1965–1968 był marynarzem na okrętach podwodnych – jako hydroakustyk pływał na ORP Kurp i ORP Sęp. Fotografią zajął się w połowie lat 60. W latach 1969–1973 pracował w Międzywydziałowym Zakładzie Fotografii PWSSP we Wrocławiu kierowanym przez Michała Diamenta. Od 1979 roku jest członkiem Związku Polskich Artystów Fotografików, a w latach 1997–2000 był wiceprezesem Okręgu Dolnośląskiego ZPAF. Był fotoreporterem miesięczników „Polska” (1974–1981) i „Odra” (1974–1996), wykładowcą fotografii w Państwowej Wyższej Szkole Sztuk Plastycznych we Wrocławiu (1982–1983). Pracował w Studio 4 Iserlohn (RFN 1984) i Janus Screen Studio (Nowy Jork 1985) oraz był kierownikiem artystycznym Galerii N we Wrocławiu (1994), wykładowcą fotografii artystycznej w Prywatnym Pomaturalnym Studium PHO-BOS we Wrocławiu (1995–2001). Od 1996 do 2006 był kierownikiem artystycznym Galerii Ośrodka Kultury i Sztuki – Dolnośląskiego Centrum Fotografii „Domek Romański” we Wrocławiu.
Jest autorem ponad stu plakatów, okładek płyt, katalogów reklamowych, współrealizatorem scenografii filmowych i telewizyjnych, redaktorem książek oraz organizatorem sympozjów. Swoje prace prezentował na wystawach indywidualnych oraz zbiorowych w Polsce i za granicą. Był kuratorem ponad 200 wystaw. Pracował m.in. dla BMW, PKO BP, Banku Zachodniego, Lukas Bank, KGHM, Ceramiki Bolesławieckiej, Rainbow Tours, Novity, Kowar, Urzędu Miasta Wrocławia, PSJ oraz Staropolanki.
Prace Jana Bortkiewicza znajdują się w licznych galeriach, muzeach oraz zbiorach prywatnych.

</doc>
<doc id="3931191" url="https://pl.wikipedia.org/wiki?curid=3931191" title="Jantar Mantar (Jaipur)">
Jantar Mantar (Jaipur)



</doc>
<doc id="3931193" url="https://pl.wikipedia.org/wiki?curid=3931193" title="Liberalno-Demokratyczna Partia Rosji">
Liberalno-Demokratyczna Partia Rosji



</doc>
<doc id="3931195" url="https://pl.wikipedia.org/wiki?curid=3931195" title="Jantar Mantar">
Jantar Mantar



</doc>
<doc id="3931196" url="https://pl.wikipedia.org/wiki?curid=3931196" title="USS Lewis and Clark (SSBN-644)">
USS Lewis and Clark (SSBN-644)

USS Lewis and Clark (SSBN-644) – amerykański okręt podwodny o napędzie atomowym z okresu zimnej wojny typu "Benjamin Franklin", przenoszący pociski SLBM. Wszedł do służby w 1965 roku. Okręt nazwano imionami amerykańskich podróżników i odkrywców Meriwethera Lewisa i Williama Clarka. Wycofany ze służby w 1992 roku.
Historia.
Kontrakt na budowę okrętu został przydzielony stoczni Newport News Shipbuilding w Newport News 1 listopada 1962 roku. Rozpoczęcie budowy okrętu nastąpiło 29 lipca 1963 roku. Wodowanie miało miejsce 21 listopada 1964 roku, wejście do służby 22 grudnia 1965 roku. Po wejściu do służby w ramach ćwiczeń i zgrywania załóg, okręt odpalił u wybrzeży Cape Canaveral pocisk balistyczny Polaris.
21 lipca 1972 roku na „Lewis and Clark” zakończył się remont, połączony z wymianą pocisków Polaris na Poseidon. W 1981 roku okręt w ramach ćwiczeń odpalił cztery pociski Poseidon, w czerwcu 1985 roku kolejne cztery. Okręt został wycofany ze służby 27 czerwca 1992 roku, a następnie złomowany w 1996 roku. 
Kiosk okrętu, a także elementy jego kadłuba, zostały wykorzystane do budowy pomnika w Charleston, upamiętniającego personel US Navy, który służył podczas zimnej wojny na okrętach podwodnych.

</doc>
<doc id="3931197" url="https://pl.wikipedia.org/wiki?curid=3931197" title="Ola Trzaska">
Ola Trzaska

Ola Trzaska, właśc. Aleksandra Tomaszczyk-Trzaska (ur. 3 grudnia 1982 w Sosnowcu) – polska wokalistka jazzowa, kompozytorka, flecistka, autorka tekstów.
Życiorys.
W roku 2001 ukończyła Państwowe Liceum Muzyczne im. Karola Szymanowskiego w Katowicach, następnie w roku 2006 Akademię Muzyczną im. Fryderyka Chopina w Warszawie w klasie fletu. Absolwentka Studium Jazzu im. Henryka Majewskiego PSJ Bednarska w Warszawie (rok 2012), na wydziale Wokalistyki Jazzowej w klasie Izy Zając.
Karierę wokalną rozpoczęła w roku 1998, szkoląc głos w Młodzieżowym Ośrodku Pracy Twórczej w Dąbrowie Górniczej. Tego samego roku w konkursie Piosenki Angielskiej „Eurosong” w Tychach zajęła IV miejsce. Rok później brała udział w VI Przeglądzie Twórczości Szkolnej, gdzie zdobyła nagrodę specjalną w kategorii „Piosenka”.
W roku 2000 brała udział w jazzowych warsztatach prowadzonych przez Dorotę Miśkiewicz, gdzie pierwszy raz zaśpiewała standard jazzowy wraz z solówką wykonaną techniką scat.
Kształcąc głos równolegle doskonaliła umiejętności gry na flecie poprzecznym, czego efektem było utworzenie kwintetu dętego drewnianego o nazwie Uncle’s Quintet.
Zespół zajął pierwsze miejsce w VII Ogólnopolskim Konkursie Zespołów Instrumentów Dętych w Warszawie, następnie otrzymał propozycję współpracy z Dorotą Miśkiewicz przy nagraniach jej trzeciej płyty. Uncel’s Quintet wraz z Dorotą Miśkiewicz i Grzegorzem Turnauem zarejestrowali w studio utwór Suwalskie Bolero, który w roku 2008 został wydany na płycie Caminho. Album uzyskał status złotej płyty.
W roku 2008 na zaproszenie Tomka Krawczyka, gitarzysty i założyciela formacji Bisquit, Ola Trzaska wzięła udział w nagraniu drugiej płyty zespołu pt. Pytania, a utwór „Idealny” z jej udziałem otwiera album. Rok po nagraniu płyty ponownie spotkała się z zespołem, dając koncert live w radiu RDC podczas audycji Marka Wiernika.
W latach 2006–2010 obok sukcesów artystycznych poszerzała umiejętności pracy menadżerskiej. Pracowała w agencji artystycznej GRAMI jako asystent Urszuli Dudziak, Doroty Miśkiewicz. Jest odpowiedzialna za organizację koncertu „Jazzsinfonica” podczas 11 Wielkanocnego Festiwalu Ludwiga van Beethovena w Warszawie oraz wydawnictwo płyty Urszula Dudziak Superband Live at Jazz Cafe.
11 stycznia 2014 ukazał się jej debiutancki album All Around, za który otrzymała nominację do nagrody Fryderyk 2015 w kategorii Fonograficzny Jazzowy Debiut Roku.
W tym samym roku skomponowała muzykę do utworu hip-hopowego „Minuty”, w oryginale wykonywanego przez zespół Stare Miasto. W składzie zespołu znaleźli się: Nikola Kołodziejczyk – fortepian, Michał Tomaszczyk – puzon, Łukasz Korybalski – flugelhorn, Ola Trzaska – flet, Andrzej Święs – kontrabas, Sebastian Kuchczyński - perkusja. Utwór został skomponowany specjalnie dla Ewy Bem. i zawarty został na płycie Albo Inaczej, wydanej nakładem wytwórni Alkopoligamia w roku 2015. Album zdobył status Złotej Płyty.
Podczas festiwalu Redbull Warsaw Academy Weekender, został przedstawiony cały materiał płytowy gdzie wraz z Agnieszką Kiepuszewską wsparła wokalnie m.in. takich artystów jak Zbigniew Wodecki, Stare Miasto. W
W roku 2016 wzięła udział w produkcji utworu „Zawsze możesz liczyć na” będącego ostatnią pozycją płyty „Ała” polskiego wybitnego rapera – Tego Typa Mesa, jak również zaproszona została przez kubańskiego saksofonistę Luisa Nubiolę, u którego jako gość zaśpiewała utwór „Halito” na jego płycie „Global Friendship”.
18 listopada 2016 ukazał się jej drugi autorski album Amulet. Został nagrany w jakości audiofilskiej w Studio7.
Podobnie jak pierwszy- All Around, wydany został przez wytwórnię SJRecords.

</doc>
<doc id="3931199" url="https://pl.wikipedia.org/wiki?curid=3931199" title="Heather Bergsma">
Heather Bergsma



</doc>
<doc id="3931200" url="https://pl.wikipedia.org/wiki?curid=3931200" title="Chhatrapati Shivaji Terminus">
Chhatrapati Shivaji Terminus



</doc>
<doc id="3931205" url="https://pl.wikipedia.org/wiki?curid=3931205" title="Dżami Masdżid w Delhi">
Dżami Masdżid w Delhi



</doc>
<doc id="3931207" url="https://pl.wikipedia.org/wiki?curid=3931207" title="Mordechaj Ben Porat">
Mordechaj Ben Porat



</doc>
<doc id="3931209" url="https://pl.wikipedia.org/wiki?curid=3931209" title="Pawilon Polski na Expo 2015">
Pawilon Polski na Expo 2015

Pawilon Polski na Expo 2015 – pawilon reprezentujący Polskę na wystawie światowej w Mediolanie, zaprojektowany przez pracownię 2pm architekci prowadzoną przez Piotra Musiałowskiego.
Konkurs architektoniczny.
Do rywalizacji przystąpiło 59 biur architektonicznych z całej Polski. Konkurs został zorganizowany przez Polską Agencję Informacji i Inwestycji Zagranicznych (PAIiIZ). Nadesłane prace oceniał Sąd Konkursowy, obradujący pod przewodnictwem wiceprezesa Stowarzyszenia Architektów Polskich, architekta Włodzimierza Muchy.
Zwyciężyła warszawska pracownia 2pm pod kierunkiem Piotra Musiałowskiego (zespół: Michał Adamczyk, Stanisław Ignaciuk, Michał Lenczewski; współpraca: Piotr Bylka, Paulina Pankiewicz), która swoją pracą nawiązała do jednego z eksportowych hitów polskiego rolnictwa - jabłek. 2. miejsce zajęła inne warszawskie biuro WXCA, którego projekt przedstawiał teatralną symbolikę mobilnej elewacji z lnu. Na 3. pozycji uplasowała się praca PIG Architekci - mobilna elewacja umożliwiająca zmianę aranżacji w zależności od pór dnia i potrzeb.
Architektura.
Architekci dążyli do uzyskania efektu symbolicznego labiryntu, gdzie głównym punktem ciężkości jest polski sad jabłoni. To zielone wnętrze pawilonu skryte zostało za ażurową konstrukcją, która nawiązuje do prostych w formie i ekologicznych skrzynek na jabłka.

</doc>
<doc id="3931216" url="https://pl.wikipedia.org/wiki?curid=3931216" title="Abierto Mexicano Telcel 2017 (mężczyźni)">
Abierto Mexicano Telcel 2017 (mężczyźni)

Abierto Mexicano Telcel 2017, właśc. Abierto Mexicano TELCEL presentado por HSBC 2017 – tenisowy turniej ATP kategorii ATP World Tour 500 w sezonie 2017 z cyklu Abierto Mexicano Telcel rozgrywany w dniach 27 lutego–5 marca 2017 roku w Acapulco na kortach twardych o puli nagród wynoszącej 1 633 690 dolarów amerykańskich.

</doc>
<doc id="3931221" url="https://pl.wikipedia.org/wiki?curid=3931221" title="Wieczna lampka">
Wieczna lampka

Wieczna lampka – w świątyniach chrześcijańskich, głównie katolickich, „specjalna lampa, oznaczająca i wyrażająca cześć dla obecności Chrystusa”, która ma bez przerwy świecić przed tabernakulum.
Rys historyczny.
W okresie starożytnym i w pierwszej połowie średniowiecza chrześcijanie nie stosowali lamp do oznaczania czci dla obecności Najświętszego Sakramentu. Funkcję tę spełniały dekoracje, kwiaty, malowane na ścianach wizerunki hostii oraz figury adorujących aniołów ze świecami. Starożytni chrześcijanie nie cenili lamp jako symbolu, bowiem zbyt często były stosowane na cześć różnych bóstw – szczególnie Wenus. Wieczna lampka przed "Sanctissimum" pojawiła się po raz pierwszy dopiero w XII wieku. „Consuetudines per Bernardum” Bernarda z Cluny zawierało napomnienie, by Ciało Chrystusa nie pozostawało bez światła ani jednej godziny.
W Polsce wieczna lampka pojawiła się po raz pierwszy w Katedrze na Wawelu. Została ufundowana przez biskupa krakowskiego Wincentego Kadłubka po jego powrocie z Soboru laterańskiego IV. Lampka została nabyta przez biskupa za dochód z dwóch, a według innych źródeł, dziewiętnastu wsi.
Praktyka w Kościele katolickim.
Ceremoniał biskupów katolickich z 1600 nakazywał stosowanie przed tabernakulum co najmniej pięciu lampek. Kościół katolicki wprowadził prawne regulacje stosowania wiecznej lampki dopiero pod koniec XVI wieku, zaś „Rytuał rzymski” z 1614 regulował stosowanie lampy, która miała być symbolem realnej obecności Boga. Lampa winna być woskowa, oliwna lub zasilana olejem roślinnym i powinna bez przerwy płonąć przed, lub z boku, tabernakulum. Rytuał nawiązywał do "światła Bożego" z 1 Księgi Samuela (1 Sm 3,3), a więc do żydowskiej menory, która świeciła w Namiocie Spotkania. Kodeks prawa kanonicznego z 1917 w kanonie 1271 zaznaczał, że wystarczające jest stosowanie pojedynczej lampy, która powinna być ulokowana w pobliżu tabernakulum. Kanon używał określenia "coram tabernaculo" (łac. „przed tabernakulum”), ale słowo „przed” nie stanowiło dosłowności. Lampa mogła być umieszczona w pobliżu. Kolor światła nie był regulowany.
24 czerwca 1914 Kuria Rzymska wprowadziła zakaz stosowania w wiecznej lampce światła z prądu elektrycznego, lecz z powodu trudności wojennych zakaz ten został dość szybko zniesiony. Dekret z 18 sierpnia 1949 przypominał potrzebę powrotu do wcześniejszej praktyki stosowania lampki. Instrukcja „Eucharisticum mysterium” z 25 maja 1967 ponawiała zalecenie, by lampka płonęła nieustannie ("pereniter ardeat"). O lampkach płonących nieustannie przed tabernakulum jako znak czci ("signum honoris") wspominał także obrzęd „Komunia święta i kult tajemnicy eucharystycznej poza Mszą świętą” z 1973 roku.
Kanon 940 Kodeksu Prawa Kanonicznego Kościoła Katolickiego obrządku łacińskiego określa, że „specjalna lampa, oznaczająca i wyrażająca cześć dla obecności Chrystusa” ma bez przerwy świecić przed tabernakulum.
Praktyka w innych Kościołach.
Stosowanie wiecznej lampki przeniknęło z Kościoła katolickiego do innych wspólnot chrześcijańskich. Upowszechniła się m.in. wśród katolicyzujących anglikanów oraz w niektórych kręgach luteranizmu.
Nawiązania do judaistycznych świeczników.
Wieczna lampka stanowi dalekie nawiązanie do złotej menory, która była ustawiona w Pierwszym Przybytku i używana później w Świątyni Jerozolimskiej, a także do ner tamid – palącej się bez przerwy lampy w synagodze, która ma symbolizować obecność boskiego światła. Ner tamid była pierwotnie umieszczana w niszy, w ścianie zachodniej bóżnicy, a później zawieszana przed lub nad aron ha-kodesz.

</doc>
<doc id="3931223" url="https://pl.wikipedia.org/wiki?curid=3931223" title="Dilsen-Stokkem">
Dilsen-Stokkem

Dilsen-Stokkem – gmina o statusie miasta ("stad") położona w prowincji Limburgia, w Belgii. Gmina należy do okręgu wyborczego i powiatu sądowego Maaseik. 
Populacja.
Według szacunków w dniu 1 stycznia 2016 całkowita populacja Dilsen-Stokkem liczyła osób. Łączna powierzchnia gminy wynosi 65,61 km², co daje gęstość zaludnienia 310 mieszkańców na km².

</doc>
<doc id="3931224" url="https://pl.wikipedia.org/wiki?curid=3931224" title="Zutendaal">
Zutendaal

Zutendaal – gmina położona w prowincji Limburgia, w Belgii. 
Gmina Zutendaal składa się z miejscowości Gewaai, Papendaal, Besmer, Broek, Stalken, Roelen, Daal i Wiemesmeer.
Historia.
W latach 1292–1342 gmina nosiła nazwę Suerbroeck; od 1345 roku Zuetendael. Do XIV wieku obszar należał do Genk. W 1304 roku został oddany pod patronat opactwu Averbode; dziesięcina była podzielona pomiędzy opatem a proboszczem.
Populacja.
Według szacunków w dniu 1 stycznia 2016 całkowita populacja Zutendaal liczyła osób. Łączna powierzchnia gminy wynosi 32,07 km², co daje gęstość zaludnienia 230 mieszkańców na km².

</doc>
<doc id="3931225" url="https://pl.wikipedia.org/wiki?curid=3931225" title="Dźantar Mantar (Dźajpur)">
Dźantar Mantar (Dźajpur)



</doc>
<doc id="3931228" url="https://pl.wikipedia.org/wiki?curid=3931228" title="Pałac Miejski (Dźajpur)">
Pałac Miejski (Dźajpur)



</doc>
<doc id="3931229" url="https://pl.wikipedia.org/wiki?curid=3931229" title="Kinrooi">
Kinrooi

Kinrooi – gmina położona w prowincji Limburgia, w Belgii.
Historia.
Gmina Kinrooi powstała w 1971 roku w wyniku połączenia gmin Kessenich, Molenbeersel i Ophoven
Populacja.
Według szacunków w dniu 1 stycznia 2016 całkowita populacja Kinrooi liczyła osób. Łączna powierzchnia gminy wynosi 54,76 km², co daje gęstość zaludnienia 220 mieszkańców na km².

</doc>
<doc id="3931230" url="https://pl.wikipedia.org/wiki?curid=3931230" title="Meeuwen-Gruitrode">
Meeuwen-Gruitrode

Meeuwen-Gruitrode – gmina położona w prowincji Limburgia, w Belgii.
Historia.
Od 1977 roku, w skład gminy Meeuwen-Gruitrode weszły gminy: Ellikom, Gruitrode, Meeuwen, Neerglabbeek i Wijshagen.
Populacja.
Według szacunków w dniu 1 stycznia 2016 całkowita populacja Meeuwen-Gruitrode liczyła osób. Łączna powierzchnia gminy wynosi 91,26 km², co daje gęstość zaludnienia 140 mieszkańców na km².

</doc>
<doc id="3931231" url="https://pl.wikipedia.org/wiki?curid=3931231" title="Marie Sofie Schwartz">
Marie Sofie Schwartz

Marie Sofie Schwartz (ur. 4 lipca 1819 w Borås, zm. 7 maja 1894 w Sztokholmie) – szwedzka pisarka. Jedna z najbardziej popularnych i chętnie tłumaczonych szwedzkich pisarek swojego czasu, obecnie zapomniana.
W swoich powieściach podejmowała aktualną tematykę społeczną (np. kwestię równouprawnienia kobiet). Akcja utworów jest dynamiczna, z interesującymi zwrotami akcji.

</doc>
<doc id="3931237" url="https://pl.wikipedia.org/wiki?curid=3931237" title="Yanggakdo Hotel">
Yanggakdo Hotel

Yanggakdo Hotel (kor. 양각도국제호텔) – jest najwyższym hotelem w Pjongjangu w Korei Północnej. Hotel znajduje się na wyspie na rzece Taedong w Pjongjangu. Wznosi się na wysokość 170 metrów, na najwyższym, 47 piętrze, znajduje się wolno obracająca się restauracja. Wybudowany przez francuską firmę Campenon Bernard w latach 1985-92 i oddana do użytku w 1995 roku. Yanggakdo Hotel jest wykorzystywany głównie do przyjmowania zagranicznych gości, ze względu na położenie na wyspie jest odosobnieniem by uniknąć kontaktu zewnętrznego mieszkańców Pjongjangu, goście mają zakaz opuszczania hotelu po zmroku.

</doc>
<doc id="3931238" url="https://pl.wikipedia.org/wiki?curid=3931238" title="Abierto Mexicano Telcel 2017 (kobiety)">
Abierto Mexicano Telcel 2017 (kobiety)

Abierto Mexicano Telcel 2017, właśc. Abierto Mexicano TELCEL presentado por HSBC 2017 – tenisowy turniej WTA kategorii WTA International Series w sezonie 2017 z cyklu Abierto Mexicano Telcel rozgrywany w dniach 27 lutego–5 marca 2017 roku w Acapulco na kortach twardych o puli nagród wynoszącej 250 000 dolarów amerykańskich.

</doc>
<doc id="3931239" url="https://pl.wikipedia.org/wiki?curid=3931239" title="August (książę Saksonii-Gothy-Altenburga)">
August (książę Saksonii-Gothy-Altenburga)

Emil Leopold August (ur. 23 listopada 1772 w Gocie, zm. 27 maja 1822 tamże) – książę Saksonii-Gothy-Altenburga, pisarz. Pochodził z rodu Wettynów. W chwili kiedy został monarchą jego władztwo było częścią Świętego Cesarstwo Rzymskiego Narodu Niemieckiego. Pozostawało nią do 1806. W latach 1806–1813 wchodziło w skład Związku Reńskiego (należące do niego państwa były formalnie suwerenne – mogły prowadzić politykę zagraniczną, w praktyce znajdowały się jednak pod przemożnym wpływem cesarza Francuzów Napoleona I). W 1815 zostało członkiem Związku Niemieckiego (będącego luźną konfederacją państw).
Urodził się jako drugi spośród czterech synów księcia Saksonii-Gotha-Altenburg Ernesta II i jego żony księżnej Szarlotty Sachsen-Meiningen (jego starszy starszy brat Ernest zmarł w 1779 w wieku 9 lat). Na tron wstąpił po śmierci ojca 20 kwietnia 1804.
21 października 1797 w Ludwigsluście poślubił księżniczkę Meklemburgii-Schwerin Luizę Szarlottę (1779–1801). Para miała jedną córkę – księżniczkę Ludwikę (1800–1831), późniejszą księżną Saksonii-Coburg-Gotha.
24 kwietnia 1802 w Kassel ożenił się po raz drugi z landgrafianką Hesji-Darmstadt Karoliną Amalią (1771–1848). Z tego związku nie miał dzieci. Po śmierci monarchy jego następcą został młodszy brat Fryderyk IV.

</doc>
<doc id="3931241" url="https://pl.wikipedia.org/wiki?curid=3931241" title="2pm">
2pm

2pm – polska pracownia architektoniczna, założona w 2007 przez Piotra Musiałowskiego. Wielokrotnie nagradzana w konkursach architektonicznych. Rozgłos firmie dało uzyskanie I nagrody w konkursie na projekt Pawilonu Polski na Expo 2015 w Mediolanie.

</doc>
<doc id="3931242" url="https://pl.wikipedia.org/wiki?curid=3931242" title="2pm architekci">
2pm architekci



</doc>
<doc id="3931243" url="https://pl.wikipedia.org/wiki?curid=3931243" title="Antigua i Barbuda na Letnich Igrzyskach Olimpijskich 2016">
Antigua i Barbuda na Letnich Igrzyskach Olimpijskich 2016

Antiguę i Barbudę na Letnich Igrzyskach Olimpijskich 2016, które odbyły się w Rio de Janeiro, reprezentowało 9 zawodników - 7 mężczyzn i 2 kobiety.
Był to dziesiąty start reprezentacji Antigui i Barbudy na letnich igrzyskach olimpijskich.

</doc>
<doc id="3931245" url="https://pl.wikipedia.org/wiki?curid=3931245" title="Kongregacja Dobrego Rządu">
Kongregacja Dobrego Rządu

Święta Kongregacja Dobrego Rządu (łac. "Boni Regiminis Congregatio", wł. "Congregazione del Buongoverno") – dawna kongregacja kardynalska Kurii Rzymskiej, działająca w latach 1592–1847, zajmująca się nadzorowaniem działalności prowincjonalnej administracji Państwa Kościelnego.
Historia.
Kongregacja Dobrego Rządu została utworzona przez papieża Klemensa VIII (1592–1605), który wydał dwie konstytucje regulujące jej działalność: "Pro commissa Nobis a Domino" (15 sierpnia 1592) oraz "Cum per constitutionem nuper a Nobis" (30 października 1592). Jej zadaniem był szeroki nadzór nad prowincjonalną administrację Państwa Kościelnego, szczególnie w kwestiach finansowych. Między innymi zatwierdzała budżety lokalnych gmin, rozpatrywała skargi na lokalnych urzędników, miała prawo do przeprowadzania wizytacji na prowincji. Duże obszary Państwa Kościelnego były jednak wyłączone spod jej jurysdykcji (Rzym, Castel Gandolfo, Velletri, legacje awiniońska, bolońska, romańska i ankońska, do 1761 także Fermo).
W 1592 Klemens VIII do składu kongregacji powołał trzech kardynałów (Anton Maria Salviati, Mariano Pierbenedetti, Alessandro Peretti de Montalto) i początkowo zorganizował ją jako organ w pełni kolegialny. Już wkrótce potem mianował na stanowisko prefekta swojego bratanka Pietro Aldobrandiniego jako superintendenta generalnego Państwa Kościelnego. 4 czerwca 1605 papież Paweł V zwiększył liczbę członków do sześciu, a wkrótce potem postawił na jej czele swego siostrzeńca Scipione Caffarelli-Borghese. Aż do końca XVII wieku prefektem tej kongregacji był każdorazowo kardynał nepot urzędującego papieża, lub (za Innocentego XI i Innocentego XII) aktualnie urzędujący kardynał sekretarz stanu. Dopiero za papieża Klemensa XI funkcja prefekta tej kongregacji stała się funkcją w pełni autonomiczną.
Papież Benedykt XIV sprecyzował zadania oraz procedury obowiązujące Kongregację Dobrego Rządu w dwóch konstytucjach apostolskich "Quamvis" (29 lipca 1752) i "Gravissimarum" (1 października 1753). W 1761 papież Klemens XIII przekazał jej kompetencje zlikwidowanej wówczas Kongregacji ds. Fermo. W 1801 Pius VII powierzył jej wykonanie motu proprio dotyczącego oddłużenia gmin Państwa Kościelnego.
Znaczenie Kongregacji Dobrego Rządu zmalało w związku z reformami papieża Grzegorza XVI (1831–1846), w szczególności wskutek utworzenia Sekretariatu Spraw Wewnętrznych. Ostatecznie zniósł ją papież Pius IX 29 grudnia 1847.
Skład.
Kongregacja składała się z kilku kardynałów (w tym jednego w randze prefekta), sekretarza (prałata będącego jednocześnie sekretarzem Kongregacji ds. Immunitetów), kilku lub kilkunastu tzw. "ponentes" (członków mających prawo głosu) oraz pomniejszych urzędników.

</doc>
<doc id="3931246" url="https://pl.wikipedia.org/wiki?curid=3931246" title="Filosofská historie (Alois Jirásek)">
Filosofská historie (Alois Jirásek)

Filosofská historie (cz. "Historia filozofów") – powieść czeskiego pisarza Aloisa Jiráska, wydana w 1878. Utwór opowiada o czasach bezpośrednio poprzedzających Wiosnę Ludów i o samej rewolucji. Akcja rozgrywa się w Litomyślu, mieście, które autor dobrze znał ze swojej pracy nauczycielskiej. Bohaterami są studenci. Ich patriotyczny zapał został przeciwstawiony bezczynności zniemczonego mieszczaństwa.
Powieść została wydana w Polsce pod tytułem "Studenckie dzieje z dawnych lat".

</doc>
<doc id="3931251" url="https://pl.wikipedia.org/wiki?curid=3931251" title="Psylotowate">
Psylotowate

Psylotowate ("Psilotaceae" J.W. Griff. &amp; Henfr.) – rodzina roślin, jedyna w obrębie rzędu psylotowce ("Psilotales" Prantl) z klasy nasięźrzałowych. Obejmuje dwa rodzaje (psylot i tmezypterys) z co najmniej 12 gatunkami. Ze względu na specyficzną budowę jej przedstawicieli, jej pozycja systematyczna była długi czas niejasna i zmienna. W klasyfikacjach przedstawiających stan wiedzy na początku XXI wieku grupa ta jest siostrzaną względem rzędu nasięźrzałowców "Ophioglossales". Rośliny te występują na różnych kontynentach w strefie klimatu równikowego i w ciepłym klimacie umiarkowanym. Najbardziej zróżnicowane są w rejonie południowo-wschodniej Azji, Australii i Oceanii, gdzie rosną oba rodzaje, w tym wszystkie z rodzaju tmezypterys.
Systematyka.
Rodzina psylotowatych "Psilotaceae", obejmująca rodzaje "Psilotum" i "Tmesipteris", należy do monotypowego rzędu "Psilotales" w różnych systemach klasyfikacyjnych.
Istotnej zmianie uległa natomiast pozycja systematyczna całej tej grupy. Przez długi czas rośliny te były bowiem postrzegane jako najbardziej prymitywne spośród roślin naczyniowych. Uznawano je za blisko spokrewnione z kopalnymi ryniofitami i psylofitami. Dopiero badania molekularne dowiodły, że są one siostrzane dla nasięźrzałowców i zaliczone powinny być do szeroko ujmowanych paproci.
W klasyfikacjach Chase'go i Reveala (2009) oraz Christenhusza i innych (2011), porządkujących klady roślin w układzie rang systematycznych, po umieszczeniu wszystkich roślin telomowych w randze klasy "Equisetopsida", psylotowate zaliczone zostały do podklasy nasięźrzałowych "Ophioglossidae", stanowiącej odpowiednik klasy psylotowych ("Psilotopsida") w systemie Smitha i innych (2006). Psylotowate (wraz z rzędem psylotowców) zostały włączone do podklasy nasięźrzałowych "Ophioglossidae" także w kolejnych klasyfikacjach Christenhusza i Chase'ego (2014) oraz w systemie PPG I (2016) oraz w systemie Ruggiero i in. (2016).

</doc>
<doc id="3931252" url="https://pl.wikipedia.org/wiki?curid=3931252" title="Psilotaceae">
Psilotaceae



</doc>
<doc id="3931253" url="https://pl.wikipedia.org/wiki?curid=3931253" title="Psylotowce">
Psylotowce



</doc>
<doc id="3931254" url="https://pl.wikipedia.org/wiki?curid=3931254" title="Psilotales">
Psilotales



</doc>
<doc id="3931256" url="https://pl.wikipedia.org/wiki?curid=3931256" title="Olga Gilowa">
Olga Gilowa

Olga Grigorjewna Gilowa (ros. Ольга Григорьевна Гилева; ur. 26 stycznia 1987) – rosyjska zapaśniczka walcząca w stylu wolnym. Akademicka wicemistrzyni świata w 2008. Trzecia na MŚ juniorów w 2005. Trzecia na mistrzostwach Rosji w 2008 roku.

</doc>
<doc id="3931257" url="https://pl.wikipedia.org/wiki?curid=3931257" title="Olga Gilova">
Olga Gilova



</doc>
<doc id="3931258" url="https://pl.wikipedia.org/wiki?curid=3931258" title="Gederyma">
Gederyma

Gederyma (rum. "Ghidirim", ros. "Гидирим") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Dawna wieś szlachecka Lubomirskich. Odpadła od Polski w wyniku II rozbioru.

</doc>
<doc id="3931265" url="https://pl.wikipedia.org/wiki?curid=3931265" title="Montcalm (1935)">
Montcalm (1935)

Montcalm – francuski krążownik lekki typu "La Galissonnière" z okresu II wojny światowej. Do służby we Francuskiej Marynarce Wojennej wszedł w 1937 roku. Okręt nazwano imieniem XVIII-wiecznego francuskiego generała Louisa Montcalma.
Projekt i budowa.
Budowa krążownika „Montcalm” rozpoczęła się 15 listopada 1933 roku w stoczni Société Nouvelle des Forges et Chantiers de la Méditerranée w La Seyne-sur-Mer. Wodowanie okrętu miało miejsce 26 października 1935 roku, wejście do służby 15 października 1937 roku. Po wejściu do służby i próbach morskich został przydzielony do 4. dywizjonu krążowników bazującego w Breście. 
Służba.
Od stycznia 1938 roku, przez dwa miesiące, stacjonował w Sajgonie, należącym wówczas do Indochin Francuskich. W lipcu 1938 roku uczestniczył w rewii morskiej zorganizowanej na cześć króla Jerzego VI w Calais. W 1939 roku okręt reprezentował Francję na Wystawie Światowej w Nowym Jorku.
Po wybuchu II wojny światowej okręt patrolował wody Atlantyku w odpowiedzi na zagrożenie dla żeglugi, jakie stwarzały pancerniki „Gneisenau” i „Scharnhorst”. 4 lipca 1940 roku, po zakończeniu kampanii francuskiej, okręt powrócił do Tulonu. 9 września wraz z bliźniaczymi: „Gloire” i „Georges Leygues” został wysłany do Dakaru, po czym wyruszył w morze w celu przywrócenia władzy rządu Vichy w Gabonie. 19 września zespół został przechwycony przez alianckie krążowniki ciężkie, w wyniku czego „Georges Leygues” i „Montcalm” zawróciły do Dakaru. 
Po alianckiej inwazji w północnej Afryce i zajęciu państwa Vichy przez Niemców w listopadzie 1942 roku okręt przeszedł na stronę Marynarki Wojennej Wolnych Francuzów. Od lutego do sierpnia 1943 roku był poddawany remontowi i modernizacji w filadelfijskiej stoczni, po czym powrócił do Dakaru. W czerwcu 1944 roku wspierał lądowanie aliantów w Normandii, gdzie ostrzeliwał okolice plaży Omaha. W sierpniu 1944 roku wspierał lądowanie aliantów w południowej Francji, a następnie do marca 1945 roku ostrzeliwał pozycje niemieckie na Lazurowym Wybrzeżu.
W 1955 roku operował w rejonie Indochin. 1 maja 1957 roku został wycofany ze służby, od 1959 roku służył jako hulk dla słuchaczy szkoły dla załóg okrętów podwodnych w Tulonie. Okręt złomowano w 1970 roku.

</doc>
<doc id="3931266" url="https://pl.wikipedia.org/wiki?curid=3931266" title="Natalja Kuksina">
Natalja Kuksina

Natalja Witaljewna Kuksina (ros. Наталья Витальевна Куксина; ur. 27 czerwca 1984) – rosyjska zapaśniczka walcząca w stylu wolnym. Brązowa medalistka mistrzostw świata w 2007. Zdobyła srebrny medal na mistrzostwach Europy w 2008. Akademicka wicemistrzyni świata w 2008. Mistrzyni Rosji w 2007, 2008, 2011, 2012 i 2013, trzecia w 2005 i 2015 roku.

</doc>
<doc id="3931267" url="https://pl.wikipedia.org/wiki?curid=3931267" title="Kiełbaśna (Mołdawia)">
Kiełbaśna (Mołdawia)

Kiełbaśna (rum. "Cobasna", ros. "Колбасна") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3931271" url="https://pl.wikipedia.org/wiki?curid=3931271" title="Kołbasna">
Kołbasna



</doc>
<doc id="3931275" url="https://pl.wikipedia.org/wiki?curid=3931275" title="Luft-Verkehrs-Gesellschaft">
Luft-Verkehrs-Gesellschaft

Luft-Verkehrs-Gesellschaft mbH (LVG) – niemiecki producent samolotów z pierwszej połowy XX w., jeden z największych producentów maszyn obserwacyjnych produkowanych dla lotnictwa niemieckiego w czasie I wojny światowej.
Przedsiębiorstwo założył w 1909 roku Artur Müller, w celu produkcji samolotów; firma była też operatorem sterowców. Początkowo oferowała m.in. loty wycieczkowe i usługi reklamowe z użyciem sterowców Parseval P.L. 6 i P.L. 9 „Charlotte” produkcji Luft-Fahrzeug-Gesellschaft (LFG). Pierwszy z jej statków powietrznych wykonał ponad 250 lotów, o łącznym dystansie 15 tys. km i przewożąc ok. 2300 pasażerów. Ta działalność przyczyniła się do ustalenia nazwy Luft-Verkehrs-Gesellschaft (co dosłownie oznacza „Spółka Ruchu Powietrznego”). Przed wojną LVG zaadaptowało też użytkowaną przez siebie wielką halę sterowców na potrzeby produkcji lotniczej (hala spłonęła w 1914 roku).
W 1912 roku firma rozpoczęła produkcję samolotów ze śmigłem pchającym na licencji Farmana, ale choć udało się jej sprzedać armii 7 sztuk do prób, wojsko nie było zainteresowane kolejnymi modelami, szybkimi jednopłatami w stylu Nieuporta (zwłaszcza gdy jeden z nich rozbił się, zabijając pilota). W końcu tego roku, niedawno zatrudniony szwajcarski inżynier, Franz Schneider rozpoczął projektowanie własnego samolotu, obserwacyjnego dwupłata, oblatanego w marcu 1913 roku, który otrzymał oznaczenie wojskowe LVG B.I. Luftstreitkräfte zamówiło kilka maszyn do testów, co pozwoliło LVG na rozbudowę działu produkcji. Po sukcesach maszyn serii próbnej w manewrach wojskowych lotnictwo powiększyło zamówienia aż do 113 maszyn w 1913 roku. W roku tym LVG zatrudniała 350 osób i dostarczyła 60 samolotów. Samolot LVG B.I stał się wzorem dla wszystkich niemal późniejszych konstrukcji tej klasy. Kolejną wersję, B.II, budowały na licencji także inne firmy. Wojsko zamawiało go jeszcze w 1917 roku – jego ostatnia wersja, B.III, była maszyną szkolną o wzmocnionej konstrukcji.
W 1915 roku LVG stworzyła pierwszy uzbrojony defensywnie samolot w niemieckiej służbie liniowej (tzw. klasy C), LVG C.I. Rozwojową wersję C.II budowały także AGO i Otto. Był to pierwszy samolot, który zbombardował Londyn. Oprócz lekkich samolotów obserwacyjno-bombowych, LVG zbudowało też serię prototypów myśliwców: jednopłatowego E.I i kilka dwupłatów (klasa D). Ponieważ nie odniosły one sukcesów, firma w końcu 1916 i pierwszej połowie 1917 roku budowała długie serie licencyjnych myśliwców Albatros D.II, bombowców Gotha G.III i obserwacyjnych DFW C.V.
Z DFW przeszedł do LVG Willy Sabersky-Müssigbrodt, który zastąpił Schneidera w roli głównego konstruktora. Zbudował on kolejne udane maszyny: C.V i C.VI. Były one solidne i popularne (tej ostatniej powstało ponad tysiąc egzemplarzy). Duże zamówienia spowodowały rozbudowę firmy: w maju 1918 roku LVG zatrudniała 3,5 tysiąca pracowników i dostarczyła wojsku 174 samoloty (tylko oddział berliński, nie licząc działu wodnosamolotów z Köslin). W czasie pierwszej wojny światowej przedsiębiorstwo Müllera wyprodukowało dla lotnictwa niemieckiego 5640 samolotów; jedynie Albatros zbudował więcej (6242 sztuki).

</doc>
<doc id="3931276" url="https://pl.wikipedia.org/wiki?curid=3931276" title="Biele (Cieplice)">
Biele (Cieplice)

Biele – przysiółek wsi Cieplice w Polsce położony w województwie podkarpackim, w powiecie przeworskim, w gminie Adamówka.
W latach 1975–1998 przysiółek administracyjnie należał do województwa przemyskiego.

</doc>
<doc id="3931277" url="https://pl.wikipedia.org/wiki?curid=3931277" title="Chałupki (Cieplice)">
Chałupki (Cieplice)

Chałupki – część wsi Cieplice w Polsce położona w województwie podkarpackim, w powiecie przeworskim, w gminie Adamówka.
W latach 1975–1998 część wsi administracyjnie należała do województwa przemyskiego.

</doc>
<doc id="3931278" url="https://pl.wikipedia.org/wiki?curid=3931278" title="Izabelin (Cieplice)">
Izabelin (Cieplice)

Izabelin – osada wsi Cieplice w Polsce położona w województwie podkarpackim, w powiecie przeworskim, w gminie Adamówka.
W latach 1975–1998 osada administracyjnie należała do województwa przemyskiego.

</doc>
<doc id="3931279" url="https://pl.wikipedia.org/wiki?curid=3931279" title="Koło Cerkwi (Cieplice)">
Koło Cerkwi (Cieplice)

Koło Cerkwi – część wsi Cieplice w Polsce położona w województwie podkarpackim, w powiecie przeworskim, w gminie Adamówka.
W latach 1975–1998 część wsi administracyjnie należała do województwa przemyskiego.

</doc>
<doc id="3931280" url="https://pl.wikipedia.org/wiki?curid=3931280" title="Koło Cerkwi">
Koło Cerkwi



</doc>
<doc id="3931281" url="https://pl.wikipedia.org/wiki?curid=3931281" title="Koniowe">
Koniowe

Koniowe – część wsi Cieplice w Polsce położona w województwie podkarpackim, w powiecie przeworskim, w gminie Adamówka.
W latach 1975–1998 część wsi administracyjnie należała do województwa przemyskiego.

</doc>
<doc id="3931282" url="https://pl.wikipedia.org/wiki?curid=3931282" title="Walaszki (Cieplice)">
Walaszki (Cieplice)

Walaszki – część wsi Cieplice w Polsce położona w województwie podkarpackim, w powiecie przeworskim, w gminie Adamówka.
W latach 1975–1998 część wsi administracyjnie należała do województwa przemyskiego.

</doc>
<doc id="3931283" url="https://pl.wikipedia.org/wiki?curid=3931283" title="Walaszki">
Walaszki



</doc>
<doc id="3931284" url="https://pl.wikipedia.org/wiki?curid=3931284" title="Wołczaste">
Wołczaste

Wołczaste – część wsi Cieplice, położone w Polsce w województwie podkarpackim, w powiecie przeworskim, w gminie Adamówka.
W latach 1975–1998 część wsi administracyjnie należała do województwa przemyskiego.

</doc>
<doc id="3931286" url="https://pl.wikipedia.org/wiki?curid=3931286" title="Moonlight">
Moonlight



</doc>
<doc id="3931288" url="https://pl.wikipedia.org/wiki?curid=3931288" title="Kenneth Lonergan">
Kenneth Lonergan

Kenneth Lonergan (ur. 16 października 1962 w Nowym Jorku) – amerykański dramaturg, scenarzysta i reżyser filmowy. Laureat Oscara za najlepszy scenariusz oryginalny do wyreżyserowanego przez siebie filmu "Manchester by the Sea" (2016).
Życiorys.
Urodził się w Bronksie, w rodzinie z żydowsko–irlandzkimi korzeniami. Żartował, że wychowywała go „nowojorska psychoanalityczna socjeta” (jego matka i ojczym byli psychiatrami).
Uczęszczał do prestiżowej Walden School, bardzo wówczas postępowej prywatnej szkoły średniej na Manhattanie, z poszerzonym programem nauczania literatury, zwłaszcza dramatu. Jego pierwsza sztuka "The Rennings Children" była wystawiana podczas "Young Playwright's Festival" w 1982, gdy jeszcze był uczniem. Studiował dramaturgię i reżyserię na Wesleyan University w Middletown i na New York University.
Kariera filmowa.
Filmowa kariera Lonergana rozpoczęła się od scenariusza komedii "Depresja gangstera" (1999). Po jej sukcesie otrzymał propozycję napisania scenariusza do "Rocky i Łoś Superktoś" (2000). W tym samym roku wyreżyserował swój własny scenariusz do filmu "Możesz na mnie liczyć" (2000), którego producentem wykonawczym był Martin Scorsese; film, pokazywany na 16 festiwalach, uhonorowano licznymi nominacjami i nagrodami. Lonergan współpracował również ze Scorsese przy "Gangach Nowego Jorku" (2002), będąc współautorem scenariusza do tego filmu. 
W 2005 ponownie wystąpił w podwójnej roli scenarzysty i reżysera filmu "Margaret", z udziałem Anny Paquin, Matta Damona, Matthew Brodericka i J. Smith-Cameron. Film spędził w postprodukcji pięć lat i wszedł na ekrany dopiero w 2011. 
"Manchester by the Sea", napisany i wyreżyserowany przez Lonergana w 2016, spotkał się z ciepłym przyjęciem i otrzymał 107 nagród i 227 nominacji, w tym prawie 60 honorujących bezpośrednio Kennetha Lonergana za najlepszy scenariusz lub reżyserię, włącznie z nagrodą BAFTA 2017 i Oscarem 2017 za najlepszy scenariusz oryginalny.
Lonergan jest też autorem scenariusza do powstającego 4-odcinkowego miniserialu "Howards End".
Serial będzie nadawany przez BBC One (w Wielkiej Brytanii) i przez Starz (w Stanach Zjednoczonych). Premiera planowana jest w 2017.
Życie prywatne.
Matthew Broderick, który był szkolnym kolegą Lonergana w Walden School, wystąpił w jego off-broadwayowskiej sztuce "The Starry Messenger".
Pomysł do scenariusza filmu Depresja gangstera Lonergan oparł na historii opowiedzianej mu przez jego ojczyma, psychiatrę.
Napisana w 2000 sztuka sceniczna "Waverley Gallery" bazuje na doświadczeniach Lonergana w zmaganiu się z chorobą Alzheimera, na którą cierpiała jego babcia. 
Żoną Lonergana jest aktorka J. Smith-Cameron. Para ma córkę, Nellie.

</doc>
<doc id="3931294" url="https://pl.wikipedia.org/wiki?curid=3931294" title="Bellone (1914)">
Bellone (1914)

Bellone (Q102) – francuski oceaniczny okręt podwodny z czasów I wojny światowej i okresu międzywojennego, jednostka prototypowa swojego typu. Została zwodowana 8 lipca 1914 roku w stoczni Arsenal de Rochefort, a do służby w Marine nationale weszła w październiku 1916 roku. Jednostka służyła podczas wojny na Atlantyku, a następnie na Morzu Śródziemnym. Okręt został skreślony z listy floty w lipcu 1935 roku.
Projekt i budowa.
„Bellone” zamówiona została na podstawie programu rozbudowy floty francuskiej z 1912 roku. Jednostkę zaprojektował inż. Julien Hutter, ulepszając i powiększając swój projekt okrętów typu "Clorinde". 
„Bellone” zbudowana została w Arsenale w Rochefort. Stępkę okrętu położono w grudniu 1912 roku, został zwodowany 8 lipca 1914 roku, a do służby przyjęto go w październiku 1916 roku. Nazwa nawiązywała do mitologicznej bogini wojny – Bellony. Jednostka otrzymała numer burtowy Q102.
Dane taktyczno–techniczne.
„Bellone” była średniej wielkości dwukadłubowym, oceanicznym okrętem podwodnym. Długość całkowita wynosiła 60,6 metra, szerokość 5,4 metra i zanurzenie 3,5 metra. Wyporność w położeniu nawodnym wynosiła 523 tony, a w zanurzeniu 788 ton. Okręt napędzany był na powierzchni przez dwa dwusuwowe silniki wysokoprężne Sabathé o łącznej mocy 1640 koni mechanicznych (KM). Napęd podwodny zapewniały dwa silniki elektryczne o łącznej mocy 800 KM. Dwuśrubowy układ napędowy pozwalał osiągnąć prędkość 14,7 węzła na powierzchni i 9 węzłów w zanurzeniu. Zasięg wynosił 2300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 50 metrów.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 75 mm L/35 M1897.
Załoga okrętu składała się z 4 oficerów oraz 34 podoficerów i marynarzy.
Służba.
„Bellone” podczas wojny pełniła służbę na Atlantyku. Na początku lat 20. „Bellone” poddano przebudowie: zgrupowano wloty do zbiorników balastowych, co znacznie skróciło czas zanurzania; okręt otrzymał też nowy peryskop o długości 7,5 m, zamontowane w kiosku. Jednostkę przeniesiono na Morze Śródziemne, gdzie służyła do lipca 1935 roku.

</doc>
<doc id="3931297" url="https://pl.wikipedia.org/wiki?curid=3931297" title="Hermione (1917)">
Hermione (1917)

Hermione (Q103) – francuski oceaniczny okręt podwodny z czasów I wojny światowej i okresu międzywojennego, druga zamówiona jednostka typu "Bellone". Została zwodowana 15 marca 1917 roku w stoczni Arsenal de Toulon, a do służby w Marine nationale weszła w grudniu tego roku. Jednostka służyła podczas wojny na Adriatyku, a następnie na Morzu Śródziemnym. Okręt został skreślony z listy floty w lipcu 1935 roku.
Projekt i budowa.
„Hermione” zamówiona została na podstawie programu rozbudowy floty francuskiej z 1912 roku. Jednostkę zaprojektował inż. Julien Hutter, ulepszając i powiększając swój projekt okrętów typu "Clorinde". 
„Hermione” zbudowana została w Arsenale w Tulonie. Stępkę okrętu położono w grudniu 1912 roku, został zwodowany 15 marca 1917 roku, a do służby przyjęto go w grudniu tego roku. Nazwa nawiązywała do mitologicznej bohaterki – Hermiony. Jednostka otrzymała numer burtowy Q103.
Dane taktyczno–techniczne.
„Hermione” była średniej wielkości dwukadłubowym, oceanicznym okrętem podwodnym. Długość całkowita wynosiła 60,6 metra, szerokość 5,4 metra i zanurzenie 3,5 metra. Wyporność w położeniu nawodnym wynosiła 523 tony, a w zanurzeniu 788 ton. Okręt napędzany był na powierzchni przez dwa dwusuwowe silniki wysokoprężne Sabathé o łącznej mocy 1640 koni mechanicznych (KM). Napęd podwodny zapewniały dwa silniki elektryczne o łącznej mocy 800 KM. Dwuśrubowy układ napędowy pozwalał osiągnąć prędkość 14,7 węzła na powierzchni i 9 węzłów w zanurzeniu. Zasięg wynosił 2300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 50 metrów.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 75 mm L/35 M1897.
Załoga okrętu składała się z 4 oficerów oraz 34 podoficerów i marynarzy.
Służba.
„Hermione” podczas wojny pełniła służbę na Adriatyku. Na początku lat 20. okręt poddano przebudowie: zgrupowano wloty do zbiorników balastowych, co znacznie skróciło czas zanurzania; otrzymał też nowy peryskop o długości 7,5 m, zamontowane w kiosku. Jednostka służyła na Morzu Śródziemnym do lipca 1935 roku.

</doc>
<doc id="3931299" url="https://pl.wikipedia.org/wiki?curid=3931299" title="Gorgone (1915)">
Gorgone (1915)

Gorgone (Q104) – francuski oceaniczny okręt podwodny z czasów I wojny światowej i okresu międzywojennego, trzecia zamówiona jednostka typu "Bellone". Została zwodowana 23 grudnia 1915 roku w stoczni Arsenal de Toulon, a do służby w Marine nationale weszła w lipcu 1916 roku. Jednostka służyła podczas wojny na Adriatyku, a następnie na Morzu Śródziemnym. Okręt został skreślony z listy floty w lipcu 1935 roku.
Projekt i budowa.
„Gorgone” zamówiona została na podstawie programu rozbudowy floty francuskiej z 1912 roku. Jednostkę zaprojektował inż. Julien Hutter, ulepszając i powiększając swój projekt okrętów typu "Clorinde". 
„Gorgone” zbudowana została w Arsenale w Tulonie. Stępkę okrętu położono w grudniu 1912 roku, został zwodowany 23 grudnia 1915 roku, a do służby przyjęto go w lipcu 1916 roku. Nazwa nawiązywała do mitologicznych postaci – Gorgon. Jednostka otrzymała numer burtowy Q104.
Dane taktyczno–techniczne.
„Gorgone” była średniej wielkości dwukadłubowym, oceanicznym okrętem podwodnym. Długość całkowita wynosiła 60,6 metra, szerokość 5,4 metra i zanurzenie 3,5 metra. Wyporność w położeniu nawodnym wynosiła 523 tony, a w zanurzeniu 788 ton. Okręt napędzany był na powierzchni przez dwa dwusuwowe silniki wysokoprężne Sulzer o łącznej mocy 1640 koni mechanicznych (KM). Napęd podwodny zapewniały dwa silniki elektryczne o łącznej mocy 800 KM. Dwuśrubowy układ napędowy pozwalał osiągnąć prędkość 14,7 węzła na powierzchni i 9 węzłów w zanurzeniu. Zasięg wynosił 2300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 50 metrów.
Okręt wyposażony był w osiem zewnętrznych wyrzutni torped kalibru 450 mm: dwie na dziobie jednostki oraz systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 75 mm L/35 M1897.
Załoga okrętu składała się z 4 oficerów oraz 34 podoficerów i marynarzy.
Służba.
„Gorgone” podczas wojny pełniła służbę na Adriatyku. Na początku lat 20. okręt poddano przebudowie: zgrupowano wloty do zbiorników balastowych, co znacznie skróciło czas zanurzania; otrzymał też nowy peryskop o długości 7,5 m, zamontowane w kiosku. Jednostka służyła na Morzu Śródziemnym do lipca 1935 roku.

</doc>
<doc id="3931302" url="https://pl.wikipedia.org/wiki?curid=3931302" title="La La Land">
La La Land



</doc>
<doc id="3931315" url="https://pl.wikipedia.org/wiki?curid=3931315" title="Dźajpur">
Dźajpur



</doc>
<doc id="3931318" url="https://pl.wikipedia.org/wiki?curid=3931318" title="Niezapominajka leśna">
Niezapominajka leśna

Niezapominajka leśna ("Myosotis sylvatica" Hoffm.) – gatunek rośliny należący do rodziny ogórecznikowatych. Występuje w stanie dzikim w Europie środkowej i wschodniej – granica zachodnia występowania biegnie przez Szwecję, Danię, Wielką Brytanię, Francję i Włochy. Dalej na wschód rośnie w Azji Mniejszej, w regionie Kaukazu i dalej poprzez Iran, Pakistan, Indie po Nepal i Bhutan. Jako gatunek introdukowany rośnie na Maderze, w południowej Afryce, w Ameryce Północnej, w Australii i Nowej Zelandii, w Chile i Argentynie. W Polsce gatunek spotykany w całym kraju, częstszy na południu, rzadszy na środkowym wschodzie oraz zachodzie. Rośnie w żyznych lasach liściastych i zaroślach, w miejscach wilgotnych, rzadko na łąkach. Uprawiana jest często jako roślina ozdobna i nierzadko dziczeje.
Biologia i ekologia.
Siedlisko: Preferuje miejsca wilgotne (np. przy brzegach potoków i źródliskach) oraz żyzne. Rośnie w lasach liściastych, w Europie Środkowej z rzędu "Fagetalia", poza tym w zaroślach i rzadziej na łąkach. W Europie Środkowej gatunek częstszy w niższych położeniach górskich niż na niżu. Najliczniejszy w reglu dolnym i górnym, sięga też piętra subalpejskiego. W Tatrach dochodzi do 1642 m n.p.m. Hemikryptofit, stosunkowo krótkowieczny.
W klasyfikacji zbiorowisk roślinnych gatunek charakterystyczny dla klasy "Epilobietea angustifolii". Kwitnie od maja do lipca, według niektórych źródeł do września.
Zmienność.
Gatunek zmienny morfologicznie.
Tworzy mieszańce z niezapominajką polną i niezapominajką błotną.
W uprawie znajduje się kilka odmian:
Zastosowanie.
Niezapominajka leśna jest uprawiana jako roślina ozdobna; często w ofercie handlowej określana jest jako niezapominajka alpejska "M. alpestris" hort. non Schmidt. Nadaje się na rabaty, szczególnie na obwódki.

</doc>
<doc id="3931319" url="https://pl.wikipedia.org/wiki?curid=3931319" title="Myosotis sylvatica">
Myosotis sylvatica



</doc>
<doc id="3931327" url="https://pl.wikipedia.org/wiki?curid=3931327" title="Olga Giliewa">
Olga Giliewa



</doc>
<doc id="3931328" url="https://pl.wikipedia.org/wiki?curid=3931328" title="Ołeh Komarczew">
Ołeh Komarczew

Ołeh Komarczew (ukr. Олег Комарчев; ur. 7 sierpnia 1994 w Kijowie) – ukraiński hokeista.
Kariera.
W barwach Ukrainy wystąpił na turniejach mistrzostw świata juniorów do lat 18 w 2012 (Dywizja IB) oraz mistrzostw świata juniorów do lat 20 w 2014 (Dywizja IB),
Był zawodnikiem klubu Biłyj Bars z siedzibą najpierw w Browarach, później w Białej Cerkwi, biorąc udział w rozgrywkach mistrzostw Ukrainy. W sezonie 2013/2014 grał w ukraińskim klubie z Krzemieńczuka, uczestniczącym w 2. lidze białoruskiej. Od 2014 zawodnik HC GKS Katowice w rozgrywkach Polskiej Hokej Ligi. W barwach klubu grał w sezonie PHL 2014/2015. W sezonach 2016/2017, 2017/2018 zawodnik LHT Lublin w II lidze polskiej. W edycji 2020/2021 tych rozgrywek został zawodnikiem zespołu KH Dębica.

</doc>
<doc id="3931329" url="https://pl.wikipedia.org/wiki?curid=3931329" title="Jackie (film 2016)">
Jackie (film 2016)

Jackie – amerykański film biograficzny z 2016 roku w reżyserii Pabla Larraína, zrealizowany w międzynarodowej koprodukcji. Autorem scenariusza był Noah Oppenheim. Przedstawia życie Jackie Kennedy bezpośrednio po zamachu na jej męża w 1963 roku. W filmie oprócz Natalie Portman, która wciela się w główną bohaterkę, wystąpili Peter Sarsgaard, Greta Gerwig, Billy Crudup oraz John Hurt, dla którego był to ostatni film w którym wystąpił przed śmiercią w styczniu 2017 roku.

</doc>
<doc id="3931336" url="https://pl.wikipedia.org/wiki?curid=3931336" title="Front architects">
Front architects



</doc>
<doc id="3931340" url="https://pl.wikipedia.org/wiki?curid=3931340" title="Stelmach i Partnerzy Biuro Architektoniczne">
Stelmach i Partnerzy Biuro Architektoniczne



</doc>
<doc id="3931345" url="https://pl.wikipedia.org/wiki?curid=3931345" title="Bachdida">
Bachdida



</doc>
<doc id="3931352" url="https://pl.wikipedia.org/wiki?curid=3931352" title="Dżalawla">
Dżalawla



</doc>
<doc id="3931354" url="https://pl.wikipedia.org/wiki?curid=3931354" title="Księga dżungli (film 2016)">
Księga dżungli (film 2016)

Księga dżungli () – amerykański film przygodowy z 2016 roku w reżyserii Jona Favreau. Kolejna ekranizacja znanej książki pod tym samym tytułem autorstwa brytyjskiego pisarza i noblisty Rudyarda Kiplinga. Scenariusz na podstawie książki stworzył Justin Marks, autorem muzyki jest John Debney, a zdjęć Bill Pope.
Film otrzymał Oscara za najlepsze efekty specjalne podczas 89. ceremonii. Serwis Rotten Tomatoes przyznał mu 95%. 
Fabuła.
Chłopiec Mowgli wychowywany był przez stado wilków. Zaprzyjaźniony z czarną panterą Bagheerą i niedźwiedziem Baloo musi zmierzyć się z groźnym, mizantropijnym tygrysem Shere Khanem.

</doc>
<doc id="3931357" url="https://pl.wikipedia.org/wiki?curid=3931357" title="Księga Dżungli (film 2016)">
Księga Dżungli (film 2016)



</doc>
<doc id="3931358" url="https://pl.wikipedia.org/wiki?curid=3931358" title="II liga polska w hokeju na lodzie (2015/2016)">
II liga polska w hokeju na lodzie (2015/2016)

II liga polska w hokeju na lodzie w sezonie 2015/2016 rozgrywana na przełomie 2015 i 2016 roku jako 5. sezon rozgrywek o mistrzostwo II ligi w hokeju na lodzie po reaktywacji rozgrywek na tym poziomie ligowym. W poprzedniej edycji 2014/2015 rozgrywki wygrała drużyna Mad Dogs Sopot.
Uczestnicy.
Format rozgrywek został stworzony z podziałem na grupy wedle geograficznego położenia drużyn. Ustalono trzy grupy.
Do Grupy Północnej przystąpiło siedmiu uczestników, do Grupy Południowej ośmiu, do Grupy Północno-Wschodniej pięciu. W Grupie Północnej początek ligi zaplanowano na 24 października 2015, w Grupie Południowej na 17 października 2015, w Grupie Północno-Wschodniej 22 listopada.
Sezon zasadniczy.
Rywalizację w Grupie Południowej wygrali Niespełnieni Oświęcim.
Grupę Północno-Wschodnią wygrał zespół LHT Lublin, drugi był ADH Białystok, a trzeci Masters Giżycko.
W sezonie zasadniczym Grupy Północnej najlepszy był Hokej Poznań. W parach play-off zestawiono Hokej Poznań (1) z BKS Bydgoszcz (4) oraz ŁKH Łódź (2) z SKH Mad Dogs Sopot (3).
Turniej finałowy.
Na 17 kwietnia 2016 zaplanowano finałowy turniej o mistrzostwo II ligi, do którego awizowano pierwotnie udział zwycięzców trzech grup II ligi: Niespełnieni Oświęcim (Gr. Południowa), LTH Lublin (Gr. Północno-Wschodnia) oraz SKH Mad Dogs Sopot (Gr. Północna), lecz ostatnia z tych drużyn zrezygnowała z udziału w rywalizacji, w związku z czym jej miejsce zajął zespół ŁKH Łódź. W turnieju mistrzowskim zwycięstwo odniosła drużyna gospodarzy, Niespełnieni Oświęcim.

</doc>
<doc id="3931368" url="https://pl.wikipedia.org/wiki?curid=3931368" title="Równanie Darcy-Weisbacha">
Równanie Darcy-Weisbacha



</doc>
<doc id="3931372" url="https://pl.wikipedia.org/wiki?curid=3931372" title="LHT Lublin">
LHT Lublin

LHT Lublin – polski klub hokejowy z siedzibą w Lublinie.
Historia.
Klub został założony w 1998. Początkowo hokeiści uprawiali hokej na lodowisku „Globus”. Od grudnia 2014 nowym obiektem zostało lodowisko Icemania.
Zespół LHT grał w turniejach amatorskich oraz przystąpił do reaktywowanej polskiej II ligi. W sezonie 2015/2016 LHT wygrał grupę Północno-Wschodnią. 17 kwietnia 2016 drużyna wystąpiła w turnieju finałowym o mistrzostwo II ligi.
Zawodnicy.
Zawodnikami LHT zostali m.in. Krzysztof Krauze (były hokeista SKH Sanok, grający trener) i Krzysztof Rostkowski (były gracz Legii Warszawa). W barwach drużyny występowali także inni zawodnicy, dawniej profesjonalni hokeiści: Tomasz Demkowicz, Sławomir Gulbinowicz, Tomasz Lisowski. W sezonie 2016/2017 w barwach LHT podjął występy Ukrainiec Ołeh Komarczew.

</doc>
<doc id="3931378" url="https://pl.wikipedia.org/wiki?curid=3931378" title="Nowy Ikar (Biebl)">
Nowy Ikar (Biebl)

Nowy Ikar ("Nový Ikaros") – poemat czeskiego poety i prozaika Konstantina Biebla, opublikowany w 1929. Utwór jest napisany w formie tak zwanego pásma, czyli wielowątkowego utworu lirycznego ukształtowanego na wzór "Strefy" Guillaume Apollinaire’a. Zalicza się do nurtu poetyzmu, czyli rodzimej czeskiej syntezy kierunków awangardowych. "Nowy Ikar" jest zazwyczaj uważany za największe dzieło Biebla i zarazem za jedno z najważniejszych dzieł poezji czeskiej międzywojnia. zastosowana w nim technika asocjacyjna, oparta na eksplorowaniu podświadomości, zapowiada w twórczości poety surrealizm. Poemat został napisany wierszem wolnym.
Poemat znalazł się z polskiej edycji poezji Konstantina Biebla w wyborze i przekładzie Adama Włodka.

</doc>
<doc id="3931380" url="https://pl.wikipedia.org/wiki?curid=3931380" title="Europejski Dzień Języków">
Europejski Dzień Języków

Europejski Dzień Języków (EDJ; , ) – międzynarodowe święto, ustanowione z inicjatywy Rady Europy, obchodzone w całej Europie corocznie 26 września. Jego celem jest zachęcenie Europejczyków do nauki języków obcych oraz propagowanie zalet różnorodności językowej.
Święto zostało ustanowione przez Radę Europy, z siedzibą w Strasburgu, w 2001 roku – na zakończenie Europejskiego Roku Języków zorganizowanego przez Radę Europy, Unię Europejską oraz UNESCO.
Z okazji święta organizowane są liczne wydarzenia – imprezy dla dzieci, okolicznościowe programy telewizyjne i radiowe, specjalne kursy językowe oraz konferencje naukowe. W poszczególnych państwach obchody są koordynowane przez Krajowe Punkty Kontaktowe. Poszczególne wydarzenia organizowane są przez instytucje kultury, organizacje pozarządowe, szkoły i biblioteki.
Celami święta są przede wszystkim:

</doc>
<doc id="3931382" url="https://pl.wikipedia.org/wiki?curid=3931382" title="Topolipka">
Topolipka

Topolipka ("Thespesia" Sol. ex Corrêa) – rodzaj roślin z rodziny ślazowatych. Obejmuje około 17 gatunków (według "The Plant List" zweryfikowanych jest 11 gatunków). Występują one w Afryce, Azji, Australii i Oceanii, poza tym jako introdukowane rosną w Ameryce Południowej, Środkowej i Północnej.
Systematyka.
Rodzaj z plemienia "Gossypieae" z podrodziny ślazowych "Malvoideae" w obrębie rodziny ślazowatych "Malvaceae". Rodzaj w tradycyjnym ujęciu najwyraźniej nie jest monofiletyczny – występuje wyraźna odrębność między dwiema sekcjami – "T." sect. "Thespesia" oraz "T." sect. "Lampas" (Ulbrich) Borssum Waalkes.

</doc>
<doc id="3931383" url="https://pl.wikipedia.org/wiki?curid=3931383" title="Thespesia">
Thespesia



</doc>
<doc id="3931385" url="https://pl.wikipedia.org/wiki?curid=3931385" title="Erżewa">
Erżewa

Erżewa (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 "Erżów" był prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3931389" url="https://pl.wikipedia.org/wiki?curid=3931389" title="Woronków">
Woronków

Woronków (rum. "Vărăncău", ros. "Воронково") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru. W Imperium Rosyjskim siedziba urzędu gminy w powiecie bałckim guberni podolskiej.

</doc>
<doc id="3931395" url="https://pl.wikipedia.org/wiki?curid=3931395" title="Boris Zhukov">
Boris Zhukov

Boris Zhukov (ur. 13 grudnia 1958 w Roanoke jako James Kirk Harrell) – amerykański emerytowany wrestler, znany głównie pod pseudonimami ringowymi jako Boris Zhukov i James „Jim” Nelson.
Wczesne życie.
Urodził się jako James Kirk Harrell 29 stycznia 1959 w Roanoke w stanie Wirginia. Już od 14 roku życia chciał być wrestlerem. W młodości często oglądał wrestling na arenie Roanoke Civic Center. Uczęszczał do szkoły średniej Northside High School w Roanoke, gdzie trenował futbol amerykański i podnoszenie ciężarów. Realizację planów rozpoczęcia kariery wrestlera utrudniała mu wówczas drobna budowa ciała. Ważył ok. 73 kg. W związku z tym zaczął uczęszczać na sesje ze Steve’em Age’em w Holiday Health Spa i uczestniczył w programie treningowym trenera futbolowego Jima Hickama. Jednym z elementów tego treningu była praca nad zwiększeniem masy ciała. Szkołę średnią ukończył w czerwcu 1977.
Kariera wrestlerska.
Jego trenerami byli Steve Savage, Eclipso i Roddy Piper. Wyrabiając sobie styl inspirował się takimi wrestlerami jak Johnny Valentine, Anderson Brothers, Ivan Koloff i Boris Malenko. On sam trenował Lee Valianta.
Wczesna kariera (1978–1987).
W 1978 roku trenując w YMCA nawiązał znajomość z wrestlerem Rickiem McCordem. McCord przedstawił go w siłowni Roanoke City Market Boxing dwóm wrestlerom z Salem – Donowi „Eclipso” Hoganowi i Steve’owi Savage’owi, którzy prowadzili niewielką organizację wrestlerską w Wirginii i Karolinie Północnej i zgodzili się przyjąć do swojej grupy Harrela. Harrel debiutował 18 maja 1978 w walce przeciwko Chiefowi Greywolfowi w New Castle. Początkowo walczył w małych miejscowościach w stanie Wirginia razem z półprofesjonalnymi grupami.
W maju 1979 Harrel przeprowadził się do Atlanty w Georgii, gdzie Ole Anderson dał mu szansę sprawdzić swoje umiejętności w programie organizacji Georgia Championship Wrestling na kanale "WTBS Channel 17". Jego pierwszą walką w GCW był pojedynek tag teamów. On i Mike Stallings zmierzyli się z Ole Andersonem i Ivanem Koloffem. Harrel ważył wówczas ok. 95 kg. W lipcu 1982 ważył już ok. 109 kg. Posługiwał się pseudonimem ringowym James „Jim” Nelson. We wrześniu 1980 przeprowadził się do Charlotte w Nowym Jorku i pracował etatowo 10 dni na dwa tygodnie w Jim Crockett Promotions.
National Wrestling Alliance (1980–1985).
W National Wrestling Alliance (NWA) od początku był heelem i często walczył z Donem Kernodle, który był facem. Już na początku swojej kariery w NWA podjął kilka nieskutecznych starań o tytuły mistrzowskie. W 1 września 1981 Dewey Robertson i George Wells pokonali jego i Gene’a Lewisa w walce o NWA Mid-Atlantic Tag Team Title, 30 września i 3 października Ron Bass obronił w walce z nim tytuł NWA Television Title, a 1 sierpnia 1982 Nelson odpadł w pierwszej rundzie turnieju Cadillac Tournament, po przegranej walce z Rickym Steamboatem.
W 1982 roku ówczesny posiadacz tytułu NWA United States Heavyweight Campionship Sgt. Slaughter rekrutował Nelsona i awansował go na stopień szeregowego. Od tej pory Harrel zaczął posługiwać się pseudonimem ringowym Private James Nelson. Później utworzył tag team z weteranem, szeregowym Donem Kernodle. Nowa drużyna posługiwała się nazwami Cobra Corps i The Privates (w skrócie PVT's, pl. "Szeregowi"). Ich głównym zadaniem było służenie jako prywatna armia Sgt. Slaughtera i pomaganie swojemu przywódcy w czasie jego panowania jako mistrza. Zespołowi dwukrotnie udało się zdobyć mistrzostwo NWA Mid-Atlantic Tag Team Championship w 1982 roku. Zdobyli je w maju pokonując Porkchopa Casha i Jaya Youngblooda, ale niedługo potem stracili na rzecz Porkchopa Casha i Icemana Parsonsa. Następnie odzyskali mistrzostwo 17 czerwca 1982, a 22 sierpnia 1982 stracili je ponownie przegrywając z Rickym Steamboatem i Jayem Youngbloodem. W międzyczasie Slaughter i Kernodle pokonali Steamboata i Youngblooda zdobywając tytuł NWA World Tag Team Championships. Nelson skupił się wówczas na samodzielnej karierze. 17 października 1982 zdobył NWA Canadian Television Title pokonując Youngblooda. Posiadał tytuł przez dwa miesiące, po czym 26 grudnia 1982 stracił go przegrywając walkę z Terrym Kayem. Przez wiele miesięcy Nelson był poniżany przez resztę swojego tag teamu. W związku z czym w 1983 postanowił zdradzić drużynę. Został agentem Steamboata i Youngblooda. Dzięki informacjom jakie przekazał, Steamboat i Youngblood pokonali Slaughtera i Kernodle'a w cage matchu na wydarzeniu o nazwie "Final Conflict" w marcu 1983 w Greensboro. James Nelson stał się facem i został wykluczony z drużyny.
27 marca 1983 ponownie zdobył NWA Canadian Television Title. W czerwcu skonfrontował się z Jackiem Brisco, którego nazwał tchórzem za to, że celowo kontuzjował Ricky’ego Steamboata. W odpowiedzi sam został zaatakowany i kontuzjowany, przy czym najbardziej ucierpiała jego noga. W kayfabe niezdolny do walk Nelson zwakował swój tytuł i nigdy więcej nie pojawił się w NWA w roli porucznika Jamesa Nelsona. W rzeczywistości już wtedy planował się przeprowadzić i dlatego zdecydowano się na zakończenie jego wątku przy okazji cementując rolę Brisco jako heela.
W maju 1983 przeprowadził się do Los Angeles, gdzie walczył już jako inna postać – radziecki patriota, komunista i heel Boris Zhukov. Jak sam później przyznał, w swojej nowej roli w znacznej mierze naśladował Ivana Koloffa, którego głos ćwiczył już od 15. roku życia. Nazwa nowej postaci pochodzi od radzieckiego generała Gieorgija Żukowa. 12 marca 1984 roku Zhukov odpadł w drugiej rundzie turnieju o NWA Southeastern Heavyweight Title. 13 sierpnia pokonał Ricka McGrawa zdobywając tytuł NWA Alabama Heavyweight title. Miesiąc później mistrzostwo odebrał mu Porkchop Cash. 17 września ponownie starał się o NWA Southeastern Heavyweight Title, ale przegrał z ówczesnym mistrzem Austinem Idolem. W 1985 roku po wielu przegranych walkach z Idolem wyruszył za nim na południowy wschód, aby dokonać zemsty jako zamaskowany wrestler Mr. Russia.
American Wrestling Association (1985–1987).
W American Wrestling Association (AWA) był jednym z największych heelów. Jego managerem był Chris Markoff, a głównym rywalem dawny partner Sgt. Slaughter, który w tym okresie był facem i odgrywał rolę amerykańskiego bohatera. 28 września 1985 roku na wspólnym wydarzeniu AWA i NWA walczył z Sgt. Slaughterem o NWA United States Heavyweight Campionship, ale przegrał przez dyskwalifikację. 14 listopada przegrał walkę z Rickiem Martelem o AWA World Heavyweight Title w cage matchu. Współpraca Zhukova z Markoffem zakończyła się po tym jak dwukrotnie – 1 i 29 grudnia przegrali z Sgt. Slaughterem walkę dwóch na jednego. W 1986 roku dwa razy bezskutecznie starał się o należący do Curta Henniga i Scotta Halla tytuł AWA World Tag Team Title – 13 marca razem z Nordem the Barbarianem i 28 kwietnia z Kongiem the Barbarianem. W tym samym czasie miała miejsce jego wielomiesięczna rywalizacja z posiadaczem AWA World Heavyweight Title Nickiem Bockwinkelem, jednak mimo licznych prób nie udało mu się przejąć tytułu. W 1987 roku jego głównym celem stało się mistrzostwo tag teamów AWA World Tag Team Title, którego posiadaczami był zespół The Midnight Rockers (Marty Jannetty i Shawn Michaels). Podjął nieskuteczne próby przejęcia tytułu 28 lutego i 6 marca z Dougiem Somersem oraz 1 i 22 marca z The Blasterem.
W 1987 roku jego nowym managerem został irakijczyk Sheik Adnan Al-Kassey, a partnerem Soldat Ustinov. 25 maja drużynie udało się w końcu zdobyć mistrzostwo tag teamów i obronić je przez wiele miesięcy. Jednak w październiku po brutalnym chain matchu (walka, gdzie ręce obu zawodników są połączone długim łańcuchem) z Wahoo McDanielem został siłą wygoniony z organizacji przez swojego przeciwnika, zwakował tytuł i już nigdy więcej nie powrócił. W rzeczywistości Zhukov otrzymał propozycję pracy dla WWF i postanowił z niej skorzystać, więc zaszła potrzeba zakończenia jego wątku w AWA.
World Wrestling Federation (1987–1991).
W 1987 roku przed dołączeniem do World Wrestling Federation (WWF) zmienił prawnie swoje imię na Boris Zhukov z obawy, że organizacja będzie próbowała zabezpieczyć graną przez niego postać prawami autorskimi i znakami towarowymi.
W WWF kontynuował swój gimmick radzieckiego patrioty, komunisty i heela. W krótkim czasie utworzył tag team z Nikolaiem Volkoffem, którego dotychczasowy partner The Iron Sheik został zwolniony, a sam Volkoff od dłuższego czasu odgrywał podobną rolę co Zhukov. Ich duet nazywał się The Bolsheviks (pl. "Bolszewicy"). Nosili czerwone stroje, na ring zawsze wchodzili w czerwonych płaszczach z długimi rękawami, w czarnych futrzanych czapkach i z Flaga ZSRR. Przed każdą walką odśpiewywali Hymn Związku Radzieckiego, a po jego zmianie Pieśń Patriotyczną. The Bolsheviks zaczynali jako silny zespół, pokonując w ciągu pierwszych kilku miesięcy The Young Stallions (Jim Powers i Paul Roma) i The Rougeau Brothers (Jacques Rougeau i Raymond Rougeau). Ostatecznie jednak służyli jako jobberowie i nie odnieśli większych sukcesów w ringu. Jedyną nagrodą, jaką udało im się zdobyć była Slammy Award za najlepszą higienę osobistą w 1987.
Jego pierwszą galą pay-per-view w WWF było "Survivor Series" 26 listopada 1987. The Bolsheviks wzięli udział w pojedynku dziesięciu tag teamów. Odpadli jako pierwsi w drugiej minucie po tym jak Tito Santana z zespołu Strike Force przyszpilił Zhukova. 24 stycznia 1988 Zhukov brał udział w Royal Rumble. Odpadł jako trzeci w drugiej minucie. Nikogo nie wyeliminował. The Bolsheviks wzięli też udział w battle royal na WrestleManii IV 27 marca 1988. Zhukov wyeliminował Hillbilly Jima, ale później razem z partnerem został wyeliminowany przez Kena Paterę, który przy okazji wyeliminował też samego siebie. Na SummerSlam 29 sierpnia 1988 Slick debiutował jako manager The Bolsheviks. Zespół zmierzył się z tag teamem The Powers of Pain i przegrał. Na "Survivor Series" 24 listopada 1988 The Bolsheviks ponownie wzięli udział w pojedynku dziesięciu tag teamów. Zhukovowi udało się wyeliminować Jima Powersa, a tym samym cały tag team The Young Stallions. Kilka minut później The Bolsheviks również zostali wyeliminowani po tym jak Marty Jannetty zaatakował Zhukova ruchem Sunset flip i przyszpilił go. 30 grudnia 1988 roku w WWF debiutował tag team The Bushwhackers. Wcześniej był on znany z tego, że przegrywał większość walk i służył bardziej jako archetyp komediowy. W swojej debiutanckiej walce udało im się pokonać The Bolsheviks w niecałe dwie i pół minuty. Przez kilka kolejnych miesięcy oba tag teamy rywalizowały ze sobą. Ostatecznie to The Bushwackers wygrali więcej walk.
Od 1989 roku Boris Zhukov częściej walczył w pojedynkę, niż w zespole. 23 listopada 1989 na Survivor Series wygrał z Paulem Romą w dark matchu.
Tag team wystąpił również na "WrestleManii VI" 1 kwietnia 1990. The Bolsheviks wzięli udział w segmencie zakulisowym, w którym komik Steve Allen miał zagrać rosyjski hymn narodowy, ale za każdym razem dla żartu grał coś innego denerwując przy tym wrestlerów. Obaj odeszli oburzeni w momencie gdy zamiast hymnu usłyszeli dochodzący z innego pomieszczenia dźwięk spłuczki. Tego wieczoru drużyna zmierzyła się z tag teamem The Hart Foundation (Bret Hart i Jim Neidhart). Ku uciesze widzów The Bolsheviks zostali zaatakowani w czasie odśpiewywania hymnu i przegrali w 19 sekund. Następnego dnia Zhukov obwiniał Volkoffa za porażkę, co było początkiem narastającego konfliktu w drużynie.
W 1990 roku gdy Zimna wojna dobiegła końca, a Litwa będąca w kayfabe ojczyzną Nikolaia Volkoffa, ogłosiła niepodległość, partner Zhukova został ambasadorem dobrej woli. Promował pokojową współpracę między Stanami Zjednoczonymi, a Związkiem Radzieckim, odnosił się z równym szacunkiem wobec obu państw i od tej pory przed rozpoczęciem każdej walki odśpiewywał hymn Stanów Zjednoczonych. To nie spodobało się Zhukovowi. Tag team został rozwiązany i dawni partnerzy zaczęli ze sobą rywalizować. Stoczyli ze sobą około 40 walk, a wszystkie wygrał Volkoff.
W 1990 roku utworzył grupę o nazwie The Mercenaries (pl. "Najemnicy") z Mr. Sato, Patem Tanaką oraz Sgt. Slaughterem, który wówczas odgrywał rolę sympatyka Iraku i Saddama Husajna. Zespół wziął udział w Survivor Series 22 listopada 1990. Ich przeciwnikami byli Nikolai Volkoff, Tito Santana i The Bushwhackers. The Mercenaries przegrali, a Zhukov odpadł jako pierwszy wyeliminowany przez Tito Santanę w pierwszej minucie. Było to ostatnie pay-per-view Zhukova w WWF. W 1991 roku walczył w japońskiej organizacji Super World Sports (SWS) w ramach programu wymiany talentów między partnerskimi WWF i SWS.
Pod koniec kariery w WWF Zhukov cierpiał z powodu przepukliny oraz bólu w kolanach i barkach. Na początku 1991 roku odszedł z organizacji. On sam później twierdził, że postanowił rozstać się z firmą, gdyż WWF rościło sobie prawa do granej przez niego postaci, a gdy okazało się to niemożliwe z uwagi na fakt, że nazwa "Boris Zhukov" była już nie tylko jego pseudonimem ringowym, ale także prawdziwym imieniem i nazwiskiem, firma planowała go nieformalnie ukarać.
Kariera niezależna (od 1991).
Kilka miesięcy po odejściu z WWF zatrudnił się w Universal Wrestling Federation. W 1996 roku zawiesił całkowicie swoją karierę z powodów zdrowotnych, a w 1998 roku przeszedł operację przepukliny. Wrócił do zawodu w 2001 roku, kiedy to dołączył do New Age Wrestling. Wziął udział w wydarzeniu ku pamięcie Majora Joe Powersa w 2003, walczył o tytuł North American Title i w 20-osobowym battle Royal o nagrodę Joe Powers Cup. W 2005 roku był managerem mistrzów tag teamów Eddiego Loco i Dusty’ego Storma, okazjonalnie również biorąc udział w walkach.
American Championship Wrestling (od 2007).
W 2007 Boris Zhukov powrócił do Roanoke. Dołączył do rosterów American Championship Wrestling (ACW) i National Independent Championship Wrestling (NICW). Utworzył tag team z heelami Eclipso i Kenem Steelem. Ich managerem był Douglas J. Wentworth, III. Jednak jeszcze w tym samym roku miał miejsce jego facem turn, kiedy to sojusznicy zerwali z nim współpracę i zaatakowali go. Rozpoczęła się jego rywalizacja z mistrzem ACW Eclipso, która w kayfabe doprowadziła kontuzji. 8 września 2007 roku, w dzień kiedy miał stoczyć walkę o mistrzostwo, Zhukov ogłosił, że przez swoją kontuzję musi zakończyć karierę. Dodał jednak, że w nadchodzącej walce zastąpi go ktoś, kto właśnie znajdował się w budynku i pochodził ze stanów środkowoatlantyckich. Zhukov opuścił arenę, a po chwili powrócił jako James Nelson. Osobą, która miała go zastąpić był on sam, tylko w swoim dawnym wcieleniu. Nelson oświadczył, że Sgt. Slaughter awansował go na stopień sierżanta za osiągnięcia w boot camp w remizie piechoty morskiej Parris Island. Odtąd jego nowym pseudonimem ringowym stał się Sergeant Jim Nelson. Wykorzystując element zaskoczenia udało mu się pokonać tego samego dnia Eclipso i odebrać mu tytuł ACW Universal Champion. Okazało się jednak, że manager Eclipso Douglas Wentworth III znalazł lukę w regulaminie, w wyniku której sierżant musiał zwrócić mistrzostwo. W walce rewanżowej Eclipso oszukiwał – oślepił Nelsona ciskając mu piaskiem w oczy i zaatakował go uzbrojoną rękawiczką. W ten sposób odzyskał mistrzostwo i ogłosił, że nie będzie kolejnych walk rewanżowych. Jednakże Johnny'emu Weaverowi udało się oszukać mistrza. Eclipso nieświadomie podpisał bez czytania kontrakt na walkę z Nelsonem, myśląc, że godzi się na walkę z Weaverem. W kolejnej walce 3 października 2007 Nelson użył rękawiczki Eclipso przeciwko niemu i odzyskał tytuł. Ostatnią walkę obaj stoczyli 7 grudnia 2007 roku. Specjalnym sędzią był wtedy Jimmy Valiant. Eclipso znów próbował oszukiwać by wygrać, tym razem przy pomocy kastetu, ale Valiant to odkrył i zdyskwalifikował pretendenta do tytułu.
W późniejszym okresie Sergeant Jim Nelson został komisarzem ACW.
Życie prywatne.
Ma angielskie i irlandzkie pochodzenie. Jego ojciec i dziadek pracowali w przemyśle transportowym. Ma żonę, z którą rozwiódł się w 1997 roku, ale ponownie pobrali się w 1999. Między 1981 a 1982 rokiem urodził im się syn Wayne Harrell. W 2007 roku jego syn przeżył wypadek samochodowy, w którym doznał poważnych obrażeń i w którym zginęła jego dziewczyna.
W 1990 przeprowadził się do Alabamy, a w kwietniu 2001 kupił i zamieszkał w domu w obszarze niemunicypalnym Burnt Chimney w stanie Wirginia.
W 1991 roku szkolił się, aby zostać kierowcą ciężarówki. Karierę w przemyśle transportowym rozpoczął w styczniu 1992. Pracował jako kierowca ciężarówki w firmie McElroy Truck Lines, Inc.
W wywiadzie z 2003 roku wśród wrestlerów, z którymi najlepiej mu się pracowało wymienił Rica Flaira, Ricky’ego Steamboata, Jaya Youngblooda i Wahoo McDaniela. W wywiadzie w 2012 roku Zhukov stwierdził, że walka Sgt. Slaughtera i Dona Kernodle'a przeciwko Rickiemu Steamboatowi i Jayowi Youngbloodowi na Final Conflict w 1983 jest jego ulubioną walką wrestlerską, a jego walka o mistrzostwo AWA z Rickiem Martelem 14 listopada 1985 jest jego ulubioną walką, w jakiej brał udział. Przyznał też, że nie podoba mu się nowoczesny wrestling – skrytykował niepotrzebną jego zdaniem zawiłość fabuł, odejście od tradycyjnych strojów zapaśniczych, wprowadzenia tap-outów i ograniczenie kayfabe, a młodym zawodnikom zarzucił brak umiejętności improwizacyjnych i zbyt kurczowe trzymanie się scenariusza.
W 2016 pozwał Vince’a McMahona i WWE w pozwie zbiorowym. Oskarżył firmę o niedbałość w kwestiach zdrowia i bezpieczeństwa pracowników. W wyniku licznych urazów głowy miał cierpieć między innymi na bóle, migrenę, głuchotę, bezsenność, zaburzenia depresyjne, problemy z równowagą i zawroty głowy.

</doc>
<doc id="3931397" url="https://pl.wikipedia.org/wiki?curid=3931397" title="Herszonówka">
Herszonówka

Herszonówka (rum. "Gherșunovca", ros. "Гершуновка") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru. Dawniej kolonia żydowska.

</doc>
<doc id="3931398" url="https://pl.wikipedia.org/wiki?curid=3931398" title="Ernesto Tomasi">
Ernesto Tomasi

Ernesto Tomasi (ur. 30 października 1906 w Ventimiglia, zm. 1997) – włoski piłkarz, grający na pozycji pomocnik, trener piłkarski.
Kariera piłkarska.
Kariera klubowa.
Wychowanek klubu Ventimigliese, w którym rozpoczął karierę piłkarską w roku 1925. Latem 1927 przeniósł się do Savony. W 1931 wyjechał do Francji, gdzie bronił barw klubów OGC Nice i Olympique Marsylia. W 1933 podpisał kontrakt z Romą. W 1937 przeszedł do Juventusu. W 1940 wrócił do Savony. W 1945 został piłkarzem Sanremese. Potem grał w klubach Voghera i AS Cannes. W 1947 zakończył karierę piłkarza.
Kariera trenerska.
Jeszcze będąc piłkarzem rozpoczął karierę szkoleniową. W latach 1942–1945 trenował również Savonę, a w 1945–1946 łączył funkcję piłkarskie i trenerskie w Sanremese. Od 1950 do 1952 ponownie prowadził Sanremese.

</doc>
<doc id="3931401" url="https://pl.wikipedia.org/wiki?curid=3931401" title="Thespesia populnea">
Thespesia populnea

Thespesia populnea – gatunek roślin z rodziny ślazowatych. Jest rozpowszechnioną rośliną typową dla wybrzeży mórz tropikalnych. Występuje w Afryce, Azji południowej i wschodniej (na północy po wyspy Riukiu), Australii i Oceanii, a jako roślina introdukowana także w północnej części Ameryki Południowej, w Ameryce Środkowej i na Florydzie. Roślina łatwo rozprzestrzenia się dzięki pływającym owocom, zachowującym żywotność w wodzie przez wiele miesięcy. Sadzona jest jako roślina cieniodajna, poza tym wykorzystywana jest jako roślina jadalna, lecznicza, dostarczająca włókna i drewna.

</doc>
<doc id="3931407" url="https://pl.wikipedia.org/wiki?curid=3931407" title="Stanisławka (Mołdawia)">
Stanisławka (Mołdawia)

Stanisławka (rum. "Stanislavca", ros. "Станиславка") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru. Dawniej futor.

</doc>
<doc id="3931416" url="https://pl.wikipedia.org/wiki?curid=3931416" title="Skulica pospolita">
Skulica pospolita



</doc>
<doc id="3931418" url="https://pl.wikipedia.org/wiki?curid=3931418" title="Wychwatyńce">
Wychwatyńce

Wychwatyńce (rum. "Ofatinți", ros. "Выхватинцы") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Dawniej własność m.in. Lubomirskich. Odpadła od Polski w wyniku II rozbioru.

</doc>
<doc id="3931420" url="https://pl.wikipedia.org/wiki?curid=3931420" title="Dobrotica">
Dobrotica

Dobrotica (bułg. Добротица, rumuń. Dobrotici lub Dobrotiţă, grec. Τομπροτίτζας) – władca Despotatu Dobrudży w latach 1347 do ok. 1386.
Pochodzenie etniczne Dobroticy jest niejasne (Wołoch, Bułgar). W 1346 Dobrotica i jego brat Teodor zostali wysłani wraz z 1000 żołnierzami na pomoc bizantyńskiej cesarzowej Annie Sabaudzkiej w wojnie domowej przeciwko Janowi VI Kantakuzenowi. Obu wysłał na tę wyprawę ich brat Balik, po którego śmierci ok. 1347 władzę nad państwem odziedziczył Dobrotica, a po nim jego syn Iwanko. Państwo Dobroticy sięgało od Morza Czarnego do pasma Starej Płaniny i twierdzy Emona (w pobliżu przylądka Emine). Od imienia Dobroticy Turcy nazwali te ziemie Dobrudżą. 
Nieznana z imienia córka Dobroticy poślubiła Michała Paleologa, gubernatora Mesembrii.

</doc>
<doc id="3931422" url="https://pl.wikipedia.org/wiki?curid=3931422" title="Sebastian Schmidt">
Sebastian Schmidt



</doc>
<doc id="3931431" url="https://pl.wikipedia.org/wiki?curid=3931431" title="Dobrotic">
Dobrotic



</doc>
<doc id="3931432" url="https://pl.wikipedia.org/wiki?curid=3931432" title="Mokra (Mołdawia)">
Mokra (Mołdawia)

Mokra (rum. "Mocra", ros. "Мокра") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3931433" url="https://pl.wikipedia.org/wiki?curid=3931433" title="Alvan Clark">
Alvan Clark

Alvan Clark (ur. 8 marca 1804 w Ashfield, zm. 19 sierpnia 1887 w Cambridge) – amerykański portrecista, astronom, producent teleskopów soczewkowych i soczewek.
Życiorys.
Przez wiele lat pracował jako grawer i portrecista, dopiero gdy przekroczył 40 lat życia zafascynował się teleskopami i zajął się ich produkcją oraz soczewek do nich. W 1846 roku wraz z synami Alvanem Grahamem (1832–1897) i George’em (1827–1891) założył w Cambridgeport (dzielnica Cambridge) firmę "Alvan Clark &amp; Sons" i aż do śmierci był jej prezesem. Alvan i Alvan Graham specjalizowali się w produkcji soczewek, podczas gdy George nadzorował konstrukcje mechaniczne. Mimo że Alvan Clark był samoukiem, stworzone przez niego i firmę teleskopy należały do najbardziej precyzyjnych w XIX wieku i stanowiły pierwszy znaczący amerykański wkład w produkcję instrumentów astronomicznych. Clarkowie jako pierwsi w Stanach Zjednoczonych wykonali soczewki achromatyczne. W 1860 Alvan Clark wykonał 18-calowe soczewki, wówczas największe w świecie, i to w czasach, gdy wykonanie zwykłej 4-calowej soczewki zajmowało około miesiąca pracy. Rekord ten firma jeszcze kilkukrotnie pobijała. Firma Clarka i synów wykonała między innymi soczewki dla Dearborn Observatory w Chicago, United States Naval Observatory, Obserwatorium Licka w Kalifornii i Obserwatorium w Pułkowie w Rosji. Syn Alvana, Alvan Graham Clark, w 1862 roku podczas testowania 18,5-calowego obiektywu odkrył towarzysza Syriusza – Syriusza B.
Nagrody i wyróżnienia.
Alvan Clark został członkiem stowarzyszenia American Academy of Arts and Sciences, zaś w 1867 roku został przez nie uhonorowany Nagrodą Rumforda.
Na cześć Alvana Clarka nazwano krater na Marsie, natomiast na cześć jego i syna, Alvana Grahama Clarka, nazwano krater na Księżycu.

</doc>
<doc id="3931450" url="https://pl.wikipedia.org/wiki?curid=3931450" title="Popenki">
Popenki

Popenki (rum. "Popencu", ros. "Попенки") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Należała do klucza jahorłyckiego Lubomirskich. Odpadła od Polski w wyniku II rozbioru.

</doc>
<doc id="3931457" url="https://pl.wikipedia.org/wiki?curid=3931457" title="Iwanko (władca Dobrudży)">
Iwanko (władca Dobrudży)

Iwanko (bułg. Иванко) – władca Despotatu Dobrudży w latach od około 1386 do 1389 i ponownie 1393–1399.
Był synem Dobroticy. Po jego śmierci w 1385 lub 1386 przejął władzę nad Despotatem Dobrudży. W 1387 roku podpisał traktat handlowy z Genui w Perze. Bił srebrne i brązowe monety, aby zademonstrować swoją niezależność. W 1389 utracił tron w wyniku agresji Mirczy Starego, hospodara wołoskiego. Przy pomocy Turków odzyskał w 1393 roku tron.

</doc>
<doc id="3931459" url="https://pl.wikipedia.org/wiki?curid=3931459" title="Kościół Wniebowzięcia Najświętszej Marii Panny w Jazłowcu">
Kościół Wniebowzięcia Najświętszej Marii Panny w Jazłowcu

Kościół pw. Wniebowzięcia Najświętszej Marii Panny w Jazłowcu, lub kościół Dominikanów w Jazłowcu – dawny zabytkowy rzymskokatolicki kościół znajdujący się w dawnym mieście Jazłowcu (obecnie wieś w rejonie buczackim obwodu tarnopolskiego na Ukrainie). Obecnie w stanie daleko posuniętej ruiny. Zbudowany w latach 1589–1590 w stylu gotycko-renesansowym. 
Historia.
W 1583 r. Mikołaj Jazłowiecki sprowadził ze Lwowa ks. Antonina z Przemyśla, dominikanina. Kościół Dominikanów został zbudowany na wzgórzu obok kościoła pw. św. Marii Magdaleny w latach 1589–1590 w stylu gotycko-renesansowym. Fundatorem był Mikołaj Jazłowiecki. Konsekrowany pod wezwaniem Wniebowzięcia Najświętszej Marii Panny przez arcybiskupa lwowskiego Jana Dymitra Solikowskiego. Odbudowany w 1830 sumptem parafian oraz w znacznej części barona Wiktora Błażowskiego, ówczesnego kolatora i patrona kościoła w Jazłowcu. Jako świątynia funkcjonował do 1945 roku. Później mieścił się w nim magazyn wódki. 
W kościele znajduje się nagrobek zmarłego w 1609 roku polskiego kompozytora Mikołaja Gomółki, który pierwotnie znajdował się w murze, otaczającym dawny parafialny kościół św. Marii Magdaleny w Jazłowcu.
W 1745 przeorem dominikańskim był ks. Anzelm Piątkowski, który ułożył krótką kronikę Jazłowca.
U Dominikanów w Jazłowcu został pochowany Mikołaj Strzemeski, który zginął "w kwitnącym wieku" od ręki tatarskiej.
Architektura.
Kościół jednonawowy, z pięciobocznie zamkniętym prezbiterium i dwiema kaplicami z XVII w. po obu stronach nawy. Ocalały na sklepieniu prezbiterium fragmenty fresków, trzy renesansowe portale oraz fragmenty gotyckich i renesansowych detali.
Obiekt jest w ruinie.

</doc>
<doc id="3931461" url="https://pl.wikipedia.org/wiki?curid=3931461" title="Bruniaceae">
Bruniaceae

Bruniaceae – rodzina roślin nasiennych z rzędu "Bruniales". Są to krzewiaste rośliny wrzosopodobne występujące na południowym krańcu Afryki, niemal w całości w Prowincji Przylądkowej, z nielicznymi przedstawicielami sięgającymi na wschodzie do prowincji KwaZulu-Natal. Rodzina obejmuje 6 rodzajów z 81 gatunkami. Rosną one w formacji fynbos. Znaczenie ekonomiczne tych roślin jest ograniczone – stosowane bywają po ususzeniu w bukieciarstwie.
Systematyka.
Rośliny w przeszłości różnie były klasyfikowane – w obrębie różowców ("Rosales"), obok skalnicowatych ("Saxifragaceae") lub "Grubbiaceae" (system Takhtajana z 1997). Ostatecznie dowodu molekularne wskazały na ich przynależność do astrowych. W systemie APG III z 2009 włączone zostały do rzędu "Bruniales". Pozycja systematyczna zachowana została bez zmian w systemie APG IV z 2016. W obrębie rzędu "Bruniales" rodzina jest siostrzaną dla rodziny "Columelliaceae" D. Don.
Plemię "Linconieae" 
Plemię "Audouineae" 
Plemię "Brunieae" 

</doc>
<doc id="3931462" url="https://pl.wikipedia.org/wiki?curid=3931462" title="Zozulany">
Zozulany

Zozulany (rum. "Zăzuleni", ros. "Зозуляны") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Dawniej własność Lubomirskich. Odpadła od Polski w wyniku II rozbioru.

</doc>
<doc id="3931464" url="https://pl.wikipedia.org/wiki?curid=3931464" title="Deadpool (postać)">
Deadpool (postać)



</doc>
<doc id="3931466" url="https://pl.wikipedia.org/wiki?curid=3931466" title="Meczet Piątkowy">
Meczet Piątkowy



</doc>
<doc id="3931472" url="https://pl.wikipedia.org/wiki?curid=3931472" title="Kuryłowicz &amp; Associates">
Kuryłowicz &amp; Associates

Kuryłowicz &amp; Associates – polska pracownia architektoniczna z Warszawy, założona przez Stefana Kuryłowicza. Wielokrotnie nagradzana i wyróżniana w konkursach architektonicznych. Autor m.in. Wolf Bracka, Prostej Tower, budynku Wydziału Neofilologii UW na ul. Dobrej, budynku Muzeum Historii Żydów Polskich czy wieżowca Q22. Laureat wielu nagród architektonicznych, m.in. Nagrody Architektonicznej Prezydenta m.st. Warszawy za Muzeum Żydów Polskich oraz PLGBC Green Building Award za Polską Stację Antarktyczną im. H. Arctowskiego.
Od 2006 działa również filia biura we Wrocławiu.

</doc>
<doc id="3931473" url="https://pl.wikipedia.org/wiki?curid=3931473" title="Czerwona Międzynarodówka Związków Zawodowych">
Czerwona Międzynarodówka Związków Zawodowych



</doc>
<doc id="3931477" url="https://pl.wikipedia.org/wiki?curid=3931477" title="Aruba na Letnich Igrzyskach Olimpijskich 2016">
Aruba na Letnich Igrzyskach Olimpijskich 2016

Arubę na Letnich Igrzyskach Olimpijskich 2016, które odbyły się w Rio de Janeiro, reprezentowało 4 zawodników – 3 mężczyzn i 4 kobiety.
Był to Ósmy start reprezentacji Aruby na letnich igrzyskach olimpijskich.
Reprezentanci.
Pływanie.
Mężczyźni
Kobiety
Żeglarstwo.
Kobiety
Mieszane

</doc>
<doc id="3931478" url="https://pl.wikipedia.org/wiki?curid=3931478" title="APA Kuryłowicz &amp; Associates">
APA Kuryłowicz &amp; Associates



</doc>
<doc id="3931479" url="https://pl.wikipedia.org/wiki?curid=3931479" title="Billy Donovan">
Billy Donovan

Billy Donovan, właśc. William John Donovan Jr (ur. 30 maja 1965 w Rockville Centre) – amerykański koszykarz występujący na pozycji rozgrywającego, od zakończenia kariery zawodniczej – trener koszykarski. Od 2020 trener Chicago Bulls.
W sezonie 2014/15 został drugim najmłodszym trenerem w historii NCAA (za Bobem Knightem), który uzyskał co najmniej 500 zwycięstw w karierze.

</doc>
<doc id="3931482" url="https://pl.wikipedia.org/wiki?curid=3931482" title="Audiokardiometr PS-61">
Audiokardiometr PS-61

Audiokardiometr PS-61 – urządzenie do akustycznego badania tętna i działania serca płodu skonstruowane w roku 1961 w Warszawie.
Historia.
Tętno płodu, odkryte w roku 1818, badane było pierwotnie bezpośrednio za pomocą ucha, a później za pomocą stetoskopu. W wielu przypadkach było ono jednak wówczas niewyczuwalne, a także trudno było je kontrolować podczas długotrwałych porodów, co zwiększało śmiertelność okołoporodową.
Pierwsze w Polsce, a zapewne i na świecie urządzenie elektroniczne do badania tętna płodu, umożliwiające jego dokładniejszą rejestrację, skonstruowane zostało w Polsce przez Cisłowskiego i Szajera, a w roku 1931 zaprezentowane na posiedzeniu Warszawskiego Towarzystwa Ginekologicznego.
Po latach przerwy ponowne prace nad skonstruowaniem podobnego urządzenia zainicjowane zostały w roku 1956 przez prof. dr med. Tadeusza Bulskiego z I Kliniki Położnictwa i Chorób Kobiecych Akademii Medycznej w Warszawie, który zlecił realizację tego projektu swemu asystentowi lek. med. Janowi Płońskiemu, z którym prowadził pionierskie prace nad kardiotokografią płodu. W skład zespołu pracującego nad urządzeniem weszli również inżynierowie: Stanisław Bancer, Jerzy Ilmurzyński i Stanisław Kuhn. Jako że wcześniejsze próby badania tętna płodu metodą EKG, prowadzone w Klinice za pomocą polskiej konstrukcji stereokardiografu, pomimo stosowania różnych metod badania i filtrowania sygnału zakończyły się niepowodzeniem, nie dając zapisów pozwalających na ocenę kliniczną danego przypadku, zdecydowano się na zastosowanie metody elektroakustycznej. Założono przy tym, że urządzenie musi umożliwiać obiektywne odzwierciedlenie tętna płodu za pomocą wykresu graficznego (służącego jako dokumentacja naukowa, umożliwiającego analizę przypadku), zapisu fonicznego na taśmie magnetofonowej oraz kontroli optycznej na oscyloskopie, a także czysty odbiór dźwiękowy za pośrednictwem głośników lub słuchawek. Efektem prac, prowadzonych dzięki pomocy Polskiego Radia, było uzyskanie w roku 1957 w Urzędzie Patentowym Polskiej Rzeczypospolitej Ludowej patentu nr 40078 na "urządzenie elektroakustyczne do badania tętna płodu".
Prototypowy model urządzenia pod nazwą "Audiokardiometr PS-61" zbudowany został w roku 1961 przez zakłady A-3.. Audiokardiometr umożliwiał dokładne kontrolowanie tętna płodu (także podczas porodu, uwidaczniając ewentualny moment zagrażający życiu), umożliwiając diagnostykę oraz dając materiał do badań naukowych. Graficzne i magnetyczne rejestrowanie zapisu pozwalało ponadto zapoznawać studentów z tętnem płodu (jak się przy tym okazało, 50% studentów po raz pierwszy słuchających tętna płodu identyfikowało je mylnie), a także archiwizować wyniki prowadzonych badań.
Próby kliniczne PS-61 zakończyły się pomyślnie, wykazując dużą przydatność urządzenia dla celów usługowych, dydaktycznych, naukowych i medycznych.
Budowa.
Audiokardiometr PS-61 był urządzeniem elektronicznym przeznaczonym do zastosowania w diagnostyce medycznej. Jego zadaniem było przetwarzanie drgań mięśni i skóry wywołanych tętnem i pracą serca płodu na odpowiadające im sygnały elektryczne, które mogły być kontrolowane akustycznie, optycznie oraz rejestrowane na taśmie papierowej i magnetycznej.
Przyrząd składał się z następujących podzespołów:

</doc>
<doc id="3931486" url="https://pl.wikipedia.org/wiki?curid=3931486" title="Jan Płoński">
Jan Płoński

Jan Płoński (ur. 6 grudnia 1929 w Warszawie, zm. 23 listopada 1982 tamże) – polski lekarz ginekolog położnik, doktor nauk medycznych, nauczyciel akademicki i działacz samorządowy, ordynator i dyrektor Miejskiego Szpitala Ginekologiczno-Położniczego w Warszawie.
Życiorys.
Studia medyczne rozpoczął w 1949 roku na Akademii Medycznej w Szczecinie, a ukończył je w 1954 roku na Wydziale Lekarskim AM w Warszawie. Od tego czasu pracował w I Klinice Położnictwa i Chorób Kobiecych AM w Warszawie, gdzie osiągnął stanowisko adiunkta u prof. Tadeusza Bulskiego. Tamże uzyskał II stopień specjalizacji oraz tytuł doktora nauk medycznych.
Radny IV kadencji Rady Narodowej dzielnicy Warszawa Ochota m. st. Warszawy (1965-1969).
W latach 1968–1972 pełnił funkcję ordynatora oddziału położniczo-ginekologicznego Miejskiego Szpitala Ginekologiczno-Położniczego przy ul. Żelaznej 90 w Warszawie. W 1967 roku wygrał konkurs na stanowisko ordynatora tegoż szpitala. W roku 1972 objął stanowisko jego dyrektora, które piastował do roku 1974. Objął również stanowisko dyrektora ZOZ Warszawa-Ochota, do którego przyłączono szpital.
W latach 1974–1977 pełnił funkcję kierownika Wydziału Zdrowia i Opieki Społecznej Urzędu Miasta Stołecznego Warszawy (naczelny lekarz m. st. Warszawy), zachowując jednocześnie tytuł ordynatora szpitala, na którym to stanowisku pozostał do śmierci.
Członek i przewodniczący rady Spółdzielni Pracy Lekarzy Specjalistów „Zdrowie” w Warszawie.

</doc>
<doc id="3931487" url="https://pl.wikipedia.org/wiki?curid=3931487" title="Stowarzyszenie Jazz Poznań">
Stowarzyszenie Jazz Poznań

Stowarzyszenie Jazz Poznań powstało 29 maja 2015 roku w Poznaniu. Głównym jego celem jest propagowanie, inicjowanie i wspieranie wszelkich zjawisk kulturowych związanych z promocją muzyki jazzowej oraz gatunków pokrewnych. Organizacja działa nieustannie. Ma już za sobą realizacje wielu projektów.
Projekty zrealizowane przez Stowarzyszenie Jazz Poznań.
2015
2016
2017

</doc>
<doc id="3931495" url="https://pl.wikipedia.org/wiki?curid=3931495" title="Saint Lucia na Letnich Igrzyskach Olimpijskich 2016">
Saint Lucia na Letnich Igrzyskach Olimpijskich 2016

Saint Lucia na Letnich Igrzyskach Olimpijskich 2016, które odbyły się w Rio de Janeiro, reprezentowało 5 zawodników – 3 mężczyzn i 2 kobiety.
Był to szósty start reprezentacji Saint Lucia na letnich igrzyskach olimpijskich.

</doc>
<doc id="3931504" url="https://pl.wikipedia.org/wiki?curid=3931504" title="Pio Ferraris">
Pio Ferraris

Pio Ferraris (ur. 19 maja 1899 w Turynie; zm. 5 lutego 1957 w Turynie) – włoski piłkarz, grający na pozycji napastnika.
Kariera piłkarska.
Kariera klubowa.
W 1919 rozpoczął karierę piłkarską w Juventusie. Latem 1923 przeniósł się do Casale. Od 1924 do 1926 bronił barw klubu Bentegodi Werona. W 1926 wrócił do Juventusu. W 1927 został piłkarzem Savony, w którym zakończył karierę piłkarza w roku 1929.
Kariera reprezentacyjna.
29 sierpnia 1920 debiutował w narodowej reprezentacji Włoch w meczu przeciwko Francji. Łącznie rozegrał 4 gry i strzelił 1 gola.

</doc>
<doc id="3931513" url="https://pl.wikipedia.org/wiki?curid=3931513" title="Edward Bańkowski">
Edward Bańkowski

Edward Bańkowski (ur. 29 maja 1942 w Łomazach) – polski naukowiec, lekarz, profesor nauk medycznych.
Życiorys.
Ukończył Szkołę Podstawową im. Tadeusza Kościuszki w Łomazach, a następnie Liceum Ogólnokształcące im. J.I. Kraszewskiego w Białej Podlaskiej. W 1965 ukończył studia na kierunku lekarskim na Akademii Medycznej w Białymstoku. W 1969 na podstawie pracy pt. „Badania nad agregacją krwinek płytkowych i aktywacją czynnika Hagemana (XII) przez kolagen” uzyskał stopień naukowy doktora nauk medycznych. W 1977 na podstawie osiągnięć naukowych i złożonej rozprawy uzyskał stopień naukowy doktora habilitowanego nauk medycznych. W 1986 otrzymał tytuł naukowy profesora nadzwyczajnego, a w 1993 profesora zwyczajnego. Posiada specjalizację z chorób wewnętrznych.
W latach 1981–1987 oraz 1999–2002 pełnił przez trzy kadencje funkcję prorektora do spraw nauki w Akademii Medycznej w Białymstoku. W latach 1980–2012 pełnił funkcję kierownika Zakładu Biochemii Lekarskiej UMB.
Odznaczony Krzyżem Oficerskim Orderu Odrodzenia Polski (2000) oraz Medalem Komisji Edukacji Narodowej. Uhonorowany tytułem doctora honoris causa Université de Reims-Champagne-Ardenne (Francja) oraz Śląskiej Akademii Medycznej w Katowicach.

</doc>
<doc id="3931519" url="https://pl.wikipedia.org/wiki?curid=3931519" title="Stratton Oakmont">
Stratton Oakmont

Stratton Oakmont – amerykański dom maklerski i brokerski działający poza obrotem giełdowym. Powstał pod koniec lat 80. XX wieku na Long Island w stanie Nowy Jork. Z powodu defraudacji na szkodę udziałowców firmę zamknięto, a kilka osób spośród zarządu firmy trafiło do więzienia. Pamiętniki jej założyciela, Jordana Belforta, stały się kanwą dla głośnej hollywoodzkiej produkcji Wilk z Wall Street w reżyserii Martina Scorsese.
Historia.
Jordan Belfort założył firmę Stratton Oakmont pod koniec lat 1980. wraz z Dannym Porushem. Belfort wcześniej otworzył franczyzową filię Stratton Securities, niewielkiej firmy brokerskiej, którą z czasem wykupił. Stratton Oakmont w krótkim czasie stała się największą firmą maklerską w obrocie pozagiełdowym w Stanach Zjednoczonych i utrzymała swoją pozycję w latach 90. Dom obsługiwał pierwszą ofertę publiczną 35 firm, w tym Steve Madden Ltd. Mimo wysokich obrotów, firma nie posiadała mechanizmów kontroli czy weryfikacji właściwych cen oferowanych przez siebie instrumentów finansowych.
"Ex post" okazało się, że Stratton Oakmont uczestniczył oszustwach typu Pump and dump, polegających na manipulowaniu instrumentami finansowymi głównie poprzez przekazywanie fałszywych informacji potencjalnym inwestorom. Firma stosowała również ażiotaż, to jest sztucznie pompowała koszty posiadanych akcji poprzez fałszywe i wprowadzające w błąd pozytywne wypowiedzi, aby sprzedać tanio kupione akcje po wyższej cenie. Gdy firma pozbywała się tak przewartościowanych papierów, cena na powrót spadała, a inwestorzy tracili swój wkład. W niektórych wypadkach Stratton Oakmont utrzymywał również sztucznie cenę akcji poprzez odmowę lub opóźnienie zleceń sprzedaży akcji.
Po 1989 firma stała się przedmiotem licznych akcji dyscyplinarych NASD. Ostatecznie zamknięto ją w grudniu 1996, a w 1999 roku Belfort i Porush zostali oskarżeni o oszustwo związane z papierami wartościowymi oraz o pranie brudnych pieniędzy. W toku procesu obaj przyznali się do dziesięciu tego typu przestępstw, w ramach których na przestrzeni siedmiu lat manipulowali papierami wartościowymi przynajmniej 34 spółek. Ich przyznanie się do winy, jak również współpraca z prokuraturą, przełożyły się na niższe wyroki więzienia.
Jordan Belfort opublikował później pamiętniki, na podstawie których w 2013 Martin Scorsese nakręcił film Wilk z Wall Street. W postać Belforta wcielił się w nim Leonardo DiCaprio, natomiast Donniego Azoffa, postać luźno wzorowaną na Dannym Porushu, gra Jonah Hill.

</doc>
<doc id="3931523" url="https://pl.wikipedia.org/wiki?curid=3931523" title="Andy Gray (ur. 1955)">
Andy Gray (ur. 1955)

Andy Gray (ur. 30 listopada 1955 w Glasgow) – szkocki piłkarz grający na pozycji napastnika, reprezentant kraju.
Życiorys.
Urodził się 30 listopada 1955 w Glasgow.
Profesjonalną karierę piłkarską rozpoczął w Dundee United F.C., gdzie grał w latach 1973–1975. W sezonie 1974/1975 został, wspólnie z Williamem H. Pettigrew królem strzelców ligi szkockiej W latach 1975–1979 grał w Aston Villi, gdzie w 1977 zdobył tytuł najlepszego młodego piłkarza (PFA) oraz piłkarza roku w Anglii, a wspólnie z Malcolmem Macdonaldem został królem strzelców Football League First Division. Od 1979 do 1983 grał w Wolverhampton Wanderers F.C., skąd przeszedł do Evertonu, gdzie grał przez dwa lata. W 1985, wraz z Walerijem Gazzajewem i Antonínem Panenką, został królem strzelców Pucharu Zdobywców Pucharów. W 1985 powrócił do Aston Villi, skąd w 1987 został wypożyczony do Notts County F.C. W latach 1987–1988 grał w West Bromwich Albion F.C., skąd trafił do Rangers. Karierę sportową zakończył w 1990 po sezonie w Cheltenham Town F.C.
W reprezentacji Szkocji zadebiutował 17 grudnia 1975 w meczu z Rumunią. Do 1985 rozegrał 20 meczów, zdobywając 7 bramek i 1 czerwoną kartkę.

</doc>
<doc id="3931524" url="https://pl.wikipedia.org/wiki?curid=3931524" title="Franciszek Boffo">
Franciszek Boffo



</doc>
<doc id="3931529" url="https://pl.wikipedia.org/wiki?curid=3931529" title="For Honor">
For Honor

For Honor – komputerowa gra akcji z widokiem trzecioosobowym stworzona przez studio Ubisoft Montreal i wydana przez Ubisoft w 2017 roku na platformę PC, Xbox One oraz PlayStation 4.
Fabuła.
Akcja gry toczy się w alternatywnym, pseudośredniowiecznym świecie. Głównym wątkiem jest walka trzech frakcji: The Chosen (japońscy samuraje), The Legions (europejscy rycerze), The Warborn (wikingowie).
Rozgrywka.
Gra oferuje sześć trybów rozgrywki, w ich skład wchodzą pojedynki 1 na 1, 2 na 2 oraz tak zwany tryb Dominion. Każda frakcja posiada dwunastu grywalnych bohaterów, ale w jednym meczu gracz może wybrać i kontrolować tylko czterech z nich. Są to potężni wojownicy, którzy władają o wiele większą mocą niż ci, którymi kieruje sztuczna inteligencja. Od nich zależą losy bitwy i robią wszystko, by przeciągnąć szalę zwycięstwa na swoją stronę. Gra nie skupia się na czystej akcji, wymaga również strategicznego myślenia. Istotną rolę odgrywają starcia z użyciem broni białej.
Twórcy gry starali się jak najwierniej oddać styl walki samurajów, rycerzy i wikingów. Na potrzeby produkcji stworzyli mechanikę o nazwie "Art of Battle", która udostępnia graczom wiele opcji podczas walki, na przykład możliwość blokowania ataków zależnie od ich kierunków.
Gra pozwala na wzbogacenie postaci o kilka dodatkowych zestawów umiejętności, które w zestawieniu z niezmiennymi cechami poszczególnych bohaterów zmieniają jej możliwości.
Oprócz typowej rozgrywki wieloosobowej, "For Honor" oferuje kampanię fabularną, będącą formą wprowadzenia do świata gry. Jest to szereg odrębnych misji, podczas których gracz poznaje bohaterów trzech podstawowych frakcji. Kampania fabularna wzbogacona jest o różne cele i motywy, których nie można znaleźć w trybie wieloosobowym.

</doc>
<doc id="3931535" url="https://pl.wikipedia.org/wiki?curid=3931535" title="Million Reasons">
Million Reasons

Million Reasons () – piosenka nagrana przez amerykańską piosenkarkę Lady Gagę na jej piąty album, "Joanne" (2016). Pierwotnie wydana jako promocyjny singiel, została wysłana do stacji radiowych 8 listopada 2016 roku jako drugi singiel z tego albumu. Utwór został napisany przez Lady Gagę, Hillary Lindsay i Marka Ronsona oraz wyprodukowany przez Ronsona, Gagę i BloodPopa. Jest to utwór popowy z wpływami country.
W celu promowania piosenki, piosenkarka wystąpiła na wielu koncertach podczas swojej trasy Dive Bar Tour (2016), a później umieściła ją na liście utworów wykonywanych podczas występu w trakcie przerwy podczas 51. Super Bowl. Już jako singiel promocyjny utwór odniósł duży sukces komercyjny, znajdując się w pierwszej dziesiątce sprzedawanych utworów na Węgrzech, Słowacji, w Szwajcarii i USA.
Historia i wydanie.
Po wydaniu Perfect Illusion, 9 września 2016 Lady Gaga zapowiedziała trasę koncertową Dive Bar Tour (2016): serię promocyjnych koncertów, podczas których piosenkarka występowała w różnych barach w Stanach Zjednoczonych. Miejsca koncertów nadawały im bardziej kameralne brzmienie, jednocześnie były one transmitowane na żywo na oficjalnej stronie facebookowej piwa Bud Light.
Milion Reasons zostało zaprezentowane jako singiel promocyjny w wersji cyfrowej dla tych, którzy wstępnie zamówili "Joanne" przez iTunes 6 października 2016, jednak po komercyjnym sukcesie, zwłaszcza, gdy Gaga pojawiła się w Carpool Karaoke, części programu telewizyjnego The Late Late Show with James Corden, utwór Million Reasons został wybrany jako drugi singiel z "Joanne". Utwór został wydany w amerykańskich rozgłośniach radiowych 8 listopada 2016.

</doc>
<doc id="3931539" url="https://pl.wikipedia.org/wiki?curid=3931539" title="Wattpad">
Wattpad

Wattpad – strona internetowa oraz aplikacja mobilna umożliwiająca publikację opowiadań, wierszy, fan fiction i wielu innych gatunków literackich przez nieodkrytych pisarzy o zróżnicowanym warsztacie pisarskim. Użytkownicy mają możliwość komentowania, polubienia i zapisywania opowiadań w osobistych bibliotekach. Strona internetowa Wattpad powstała w listopadzie 2006. Zdaniem autorów amerykańskiego magazynu branżowego „Publishers Weekly”, jej powstanie zrewolucjonizowało publikowanie opowiadań w sieci. Serwis był notowany w rankingu Alexa na miejscu 601 .
Twórcami platformy są Allen Lau i Ivan Yuen. 
Około połowa użytkowników pochodzi z USA, inni natomiast z Wielkiej Brytanii, Kanady, Australii, Polski, Rosji, Libii, Indii, Zjednoczonych Emiratów Arabskich i wielu innych krajów. Jedną z najbardziej znanych użytkowniczek jest Anna Todd, autorka serii "After" pierwotnie będącej fan fiction publikowanym na tej stronie. Na Wattpadzie publikuje również Margaret Atwood.
Według statystyk platformy w 2021 społeczność Wattpada szacowana była na ponad 100 milionów użytkowników.
Historia.
Prototypem platformy była aplikacja mobilna eReading opracowana przez Allena Lau w 2002 roku, która początkowo wyświetlała 5 linijek tekstu. Głównym celem Lau było stworzenie aplikacji pozwalającej na czytanie tekstów w każdym miejscu, jednak możliwości technologiczne telefonu Nokia Candy Bar były niewystarczające, by kontynuować pracę nad aplikacją.
W 2006 roku Ivan Yuen pracujący nad własnym projektem, nawiązał kontakt z Allenem Lau. Yuen wówczas stworzyć stronę internetową umożliwiającą każdemu użytkownikowi publikowanie i czytanie tekstów literackich. W tym samym roku z połączenia koncepcji obu założycieli powstała platforma Wattpad. Lau i Yuen oparli swoją stronę o model charakterystyczny m.in. dla platformy YouTube, w którym twórcą mógł zostać każdy użytkownik.
Powolny rozwój strony spowodował, że twórcy zaczęli szukać wsparcia finansowego. W 2011 roku Union Square Ventures (finansujące między innymi Twittera i Tumblr) objęło finansowaniem projekt Lau i Yuena - z kapitału ryzyka twórcy otrzymali wsparcie w wysokości 3,5 mln dolarów. Innymi inwestorami byli m.in. Jerry Yang oraz Vinod Khosla. W 2011 roku łączna kwota przeznaczona na rozwój platformy wynosiła 20 mln dolarów.
Wraz z rozwojem platformy i powiększającą się społecznością, w 2019 twórcy Wattpada wprowadzili zmiany wizerunkowe. Pierwsza z nich dotyczyła sloganu. "Stories you’ll love" zostało zastąpione hasłem "Where stories live." Druga natomiast obejmowała logo. Nowa wersja różniła się od pierwotnej fontem oraz kolorem.
Wattpad Studios.
Projekt Wattpada zapoczątkowany w 2016 roku. Jest inicjatywą łączącą twórców platformy z przedstawicielami branży filmowej w celu wytypowania tytułów do ekranizacji (zarówno w postaci filmu, jak również serialu). Kierownikiem projektu został producent filmowy i wydawca Aron Levitz.
Partnerami projektu są m.in.: Sony Pictures Entertainment, NBC, Netflix i Paramount Pictures.
Najpopularniejszymi zekranizowanymi książkami, które pierwotnie publikowane były na Wattpadzie są "After" autorstwa Anny Todd, "The Kissing Booth" Beth Reekles oraz "Light as Feather" Aarsen Zoe. Film "After" miał swoja premierę kinową, "The Kissing Booth" jest natomiast dystrybuowany przez Netfliksa. Serial "Light as Feather" został zamieszczony na platformie Hulu.
Wattpad Books.
W 2019 roku Wattpad poinformował o rozpoczęciu programu wydawniczego Wattpad Books mającego na celu promocję najbardziej poczytnych autorów, a także zrewolucjonizowanie rynku wydawniczego. Program jest połączeniem pracy edytorów z oprogramowaniem Story DNA Machine Learning. Pozwala to na określanie preferencji czytelników na podstawie liczby wyświetleń i fraz wyszukiwanych, jak również pozwala przewidywać nadchodzące trendy. 
Po wytypowaniu książek, ich autorzy mają szansę na wydanie swojej twórczości. Całym procesem wydawniczym zajmuje się dział Wattpada. Zarząd platformy deklaruje, że wynagrodzenie autorów za wydany tytułu jest konkurencyjne względem standardowych zarobków autora w tradycyjnym modelu wydawniczym.
Książki są wydawane w Ameryce Północnej – dystrybutorem w USA jest Macmillan, natomiast w Kanadzie Raincoast Books.
Pierwsza edycja Wattpad Books odbyła się jesienią 2019. Wydano wówczas sześć tytułów: "The QB Bad Boy &amp; Me", "Trapeze", "What Happened That Night", "Cupid’s Match", "Saving Everest" oraz "I’m a Gay Wizard".
Wattys Award.
Coroczna nagroda od 2009 przyznawana jest przez powołaną komisję oceniającą prace opublikowane na platformie.
Jednym z podstawowych wymagań jest ukończenie książki zgłaszanej do konkursu. Nagrody przyznaje się w jedenastu kategoriach. Należą do nich m.in.: science-fiction, romans, thriller, horror, "young adult", powieści historyczne i fan fiction. Od 2020 roku wprowadzono dodatkowy konkurs The Wattys Shorts, który obejmuje trzy nienagradzane wcześniej kategorie – poezję, "short stories" (do których zalicza się również literaturę non-fiction) i "alternative storytelling" (ta kategoria zawiera w sobie m.in.: komiks i scenariusz).
Zgłaszane historie powinny liczyć minimum 55 tysięcy słów, natomiast ich autorzy muszą mieć ukończone 13 lat. Akceptowane są książki napisane w jednym z 11 języków (angielski, niemiecki, francuski, hiszpański, maltański, włoski, portugalski, filipiński, turecki, niderlandzki i indonezyjski).
Nagrodą jest m.in. promocja książki na platformie.
W 2020 roku nagrodzonych zostało 60 pisarzy.
Wyciek danych.
Na przełomie czerwca i lipca 2020 roku doszło do włamania do bazy danych platformy, o czym zarząd poinformował w oświadczeniu 14 lipca. W efekcie tego zajścia, ponad 200 mln danych zostało upublicznionych. Początkowo informacje zostały wystawione na aukcji internetowej, a po sprzedaży trafiły do ogólnie dostępnej sieci.
Danymi, które wyciekły były między innymi adresy e-mail oraz IP, nazwy użytkowników, skróty haseł i lokalizacja. Zarząd Wattpada podkreślał, że prywatne wiadomości, dane bankowe oraz numery telefonów nie zostały naruszone.

</doc>
<doc id="3931545" url="https://pl.wikipedia.org/wiki?curid=3931545" title="Kościół św. Judy Tadeusza w Przewozie">
Kościół św. Judy Tadeusza w Przewozie

Kościół świętego Judy Tadeusza – rzymskokatolicki kościół filialny należący do parafii Najświętszego Serca Pana Jezusa w Nieznaszynie w dekanacie Łany diecezji opolskiej.
Historia.
Świątynia została wzniesiona w 1559 roku we wsi Gierałtowice. Remontowano ją w 1711 roku. W 1937 roku została przeniesiona do Przewozu. Pracami budowlanymi kierował Jerzy Kampa. W 2009 roku budowla została odrestaurowana razem z naprawą organów wykonaną przez firmę Nawrot.
Architektura.
Jest to budowla drewniana jednonawowa, posiadająca konstrukcję zrębową. Świątynia nie jest orientowana. Kościół posiada mniejsze prezbiterium w stosunku do nawy, zamknięte trójbocznie i na jego osi znajduje się zakrystia. Wieża w dolnej kondygnacji jest murowana i posiada kruchtę w przyziemiu, natomiast w górnej części jest drewniana i posiada konstrukcję słupową. Zwieńcza ją gontowy dach namiotowy. Budowla nakryta jest dachem dwukalenicowym, złożonym z gonteów, na dachu znajduje się ośmioboczna wieżyczka na sygnaturkę. Jest ona zwieńczona drewnianym dachem hełmowym i latarnią. Wnętrze świątyni jest otynkowane i nakryte stropami płaskimi. Podłoga składa się z kafli. Chór muzyczny jest podparty dwoma filarami z prostą linią parapetu i znajduje się na nim prospekt organowy z 1939 roku wykonany przez firmę Rieger. Na stropie jest namalowana polichromia przedstawiająca scenę Ostatniej Wieczerzy w nawie i Matkę Bożą w prezbiterium. Ołtarz główny i dwa ołtarze boczne reprezentują styl klasycystyczny.

</doc>
<doc id="3931549" url="https://pl.wikipedia.org/wiki?curid=3931549" title="Zamek krzyżacki w Elblągu">
Zamek krzyżacki w Elblągu

Zamek krzyżacki w Elblągu – zamek usytuowany w Elblągu. Mieścił się w południowo-zachodniej części miasta, istniał do roku 1454.
W latach 1251–1309 był najważniejszym zamkiem krzyżackim w całych Prusach. Do 1309 roku pełnił funkcję siedziby mistrza krajowego pruskiego oraz krajowej kapituły generalnej zakonu krzyżackiego. W tym samym roku zyskał także pozycję jako siedziba wielkiego szpitalnika, pełniącego również rolę komtura.
Historia.
Początki.
Według kroniki Nikolausa von Jeroschin, po zdobyciu Pomezanii, bracia zakonni rozpoczęli wojnę z Pogezanami od spławienia materiałów do budowy zamku, na łąkę w pobliżu miejsca, gdzie rzeka Elbląg wpada do Zalewu Wiślanego. Oryginalna twierdza miała jednak zostać zniszczona przez pogan, a następnie odbudowana już po zakończeniu walk. Zamek w Elblągu powstał w 1237 roku, po zdobyciu zachodnich ziem Pogezanii. Zgodnie z przekazem Piotra z Dusburga materiał na budowę zamku przygotowano zawczasu w Marienwerder. Średniowieczne teksty twierdzą także, że od razu ziemno-drewnianą fortecę zasilono także cywilnymi osadnikami z Lubeki.
Współczesne badania archeologiczne nie potwierdziły jednak, by na tradycyjnie wskazywanej łące, zwanej później "Herrenpfeil", faktycznie miał stać zamek. Nie ma również dowodów archeologicznych na, postulowaną przez niektórych autorów, ciągłość między zamkiem i wyrosłą wokół niego osadą w Elblągu a wczesnośredniowiecznym emporium handlowym Truso.
W każdym razie już w 1238 roku niedaleko od fortecy miał powstać klasztor dominikanów, a w latach 1239–1240 rozpoczęła się budowa nowego zamku, tym razem z cegły i z kamienia. Prace nad murowaną twierdzą trwały do roku 1242 lub też do 1260. Elbląg miał stać się rezydencją wielkiego mistrza zakonu krzyżackiego, wobec czego zaplanowano również budowę ogromnego jak na owe czasy kościoła św. Andrzeja, wspartego o romańskie kolumny. W kościele znalazły się relikwie Krzyża Prawdziwego, podarowane w roku 1232 Hermannowi von Salza przez cesarza rzymskiego (w dziewięć lat później papież Grzegorz IX przyznał dziesięciodniowy odpust zupełny każdemu krzyżowcowi, który odwiedzi relikwie krzyża na elbląskim zamku). Cywilne podgrodzie jeszcze w 1240 roku miało otrzymać prawo lubeckie, jednak jego zatwierdzenie przez zakon nastąpiło dopiero w sześć lat później. Z tego okresu zachowała się również pieczęć miejska Elbląga, najstarsza z zachowanych pieczęci miast hanzeatyckich, przedstawiająca statek pod pełnymi żaglami, a także odkopane już w XXI wieku fundamenty części wczesnych domów mieszczańskich i zakładów produkcyjnych. Do końca stulecia miasto nawiązało kontakty handlowe z Francją i Anglią.
Znaczenie.
W XIII wieku rozrastający się zamek i osada służyły państwu zakonu krzyżackiego jako baza wypadowa podczas podboju plemion pogańskiej Warmii. W latach 1251–1309 zamek, gdzie odbywały się obrady kapituły krajowej zakonu, służył też za "de facto" polityczną stolicę państwa. Stracił taką pozycję z chwilą przeniesienia siedziby wielkiego mistrza zakonu do Malborka w 1309 roku. Mimo to pozostał jednym z najważniejszych twierdz w państwie jako siedziba wielkiego szpitalnika. Na miejscu pozostała również jedna z trzech mennic w państwie krzyżackim.
W 1386 roku na zamku na stałe stacjonowało 152 braci zakonnych ze sługami. Na wypadek oblężenia obiekt był dobrze zaopatrzony, w piwnicach znajdowało się m.in. pół beczki śledzi, siedem beczek dorsza, dwie beczki oliwy, 30 półtusz wołowych, dwie tusze baranie, 42 porcje wieprzowiny, 12 pęt kiełbasy, dwie beczki soli, wiele beczek piwa i przeszło 5,5 tys. serów.
W trakcie wielkiej wojnie Polski i Litwy z zakonem krzyżackim zamek w Elblągu został przejęty przez mieszkańców. Pełnię władzy zyskała wówczas Rada Miejska, a miasto złożyło hołd Władysławowi Jagielle (22 lipca 1410). Gdy jednak wojska polsko-litewskie wycofały się z zajętych terenów, załoga krzyżacka powróciła, we wrześniu tego samego roku. 
W 1440 roku w zamkowych piwnicach znajdowało się m.in. 430 beczek piwa, cztery miodu, 1600 beczek smalcu, 428 półtusz wołowych, wieprzowych i ozorów, pół beczki masła, dwie i pół beczki marynowanego mięsa i duża ilość soli, jednak garnizon zmniejszył się do ok. 40 braci wraz ze sługami. Jeszcze dziesięć lat później garnizon zamku wspomagało jednak 59 dział, a w magazynach znajdowało się m.in. 12 i pół beczki prochu, dwie saletry, 36000 strzał, 21 żelaznych hełmów, 17 pancerzy i siedem par rękawic. W kolejnym roku garnizon zamku odnotowano jako 41 braci zakonnych, z czego czterech księży i pięciu w zamkowym szpitalu.
Zburzenie.
W 1454 roku twierdza przestała istnieć. Po wybuchu ogólnokrajowego powstania Związku Pruskiego, 6 lutego krzyżacki zamek został zaatakowany. Zajęto go po sześciu dniach (załodze pozwolono odejść do Malborka) i z rozkazu Rady Starego Miasta zburzono. Przez następne sto lat pozostał w stanie ruiny, zaś pewne jego fragmenty (mury obronne, baszty i kilka budynków) została w całości rozebranych dopiero w końcu XVIII wieku. Do dzisiaj przetrwały tylko szczątki urządzeń obronnych obiektu. Część zabudowy podzamcza jeszcze w XV wieku władze miasta przekazały brygidkom, w rękach których pozostały do 1520 roku. Piętnaście lat później budynki te stały się siedzibą Gimnazjum Elbląskiego (współcześnie działa w nich Muzeum w Elblągu).
W roku 1914 i ponownie w 1919 na terenie dawnego zamku prowadzono prace archeologiczne; w ramach wykopalisk odkryto m.in. dużą ilość detali architektonicznych, w tym bogato zdobiony portyk z motywem mądrych i głupich panien, prawdopodobnie służący za inspirację twórcy podobnego portyku w kościele zamkowym w Malborku.
Stan obecny.
Do czasów obecnych zachowały się pozostałości północnego podzamcza, w tym piwnice, XIV-wieczny browar, fragment murów i baszty. Na piwnicach zachodniego skrzydła zamku znajduje się budynek z 1521 posiadający skromne, renesansowe formy. Przebudowany w 1599 początkowo pełnił funkcję klasztoru Brygidek, a następnie gimnazjum, a obecnie muzeum. Przed budynkiem relikt zamku wysokiego w formie kolumny.

</doc>
<doc id="3931559" url="https://pl.wikipedia.org/wiki?curid=3931559" title="Surinam na Letnich Igrzyskach Olimpijskich 2016">
Surinam na Letnich Igrzyskach Olimpijskich 2016

Surinam na Letnich Igrzyskach Olimpijskich 2016, które odbyły się w Rio de Janeiro, reprezentowało 5 zawodników - 4 mężczyzn i 2 kobiety.
Był to trzynasty start reprezentacji Surinamu na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="3931562" url="https://pl.wikipedia.org/wiki?curid=3931562" title="Río Verde">
Río Verde

Río Verde (z hiszp. "zielona rzeka") – gmina w chilijskim regionie i prowincji Magallanes. Według spisu powszechnego z 2002 roku zamieszkana przez 358 osób (295 mężczyzn i 63 kobiety), jednak według danych z 2015 roku było to już tylko 121 osób. Río Verde zajmuje obszar wokół śródlądowej cieśniny Seno Skyring, na północ od wyspy Riesco. Zajmuje powierzchnię 17 248 km².
Teren gminy pierwotnie zasiedlony był przez Alakalufów i Tehuelczów. Obecnie składa się z trzech wsi: Río Verde, Puerto Curtze oraz Ponsomby.

</doc>
<doc id="3931564" url="https://pl.wikipedia.org/wiki?curid=3931564" title="Botuszany">
Botuszany

Botuszany (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3931565" url="https://pl.wikipedia.org/wiki?curid=3931565" title="Gerstlauer">
Gerstlauer

Gerstlauer Amusement Rides GmbH – założone w 1981 roku przez Huberta Gerstlauera przedsiębiorstwo zajmujące się projektowaniem i budową kolejek górskich oraz innych urządzeń rozrywkowych z siedzibą w Münsterhausen w Niemczech.
Historia.
Firmę, jeszcze pod nazwą "Gerstlauer Elektro GmbH," założył w 1981 roku były pracownik firmy Schwarzkopf, Hubert Gerstlauer. Przedsiębiorstwo zajmowało się wówczas produkcją podzespołów elektrycznych, także dla urządzeń rozrywkowych, m.in. produkowanych przez inną niemiecką firmę – Zierer. W 1989 firma Gerstlauer odpowiedzialna była za produkcję podzespołów dla kolejki Olympia Looping. Następnie dostarczała wagonów dla kolejek budowanych przez firmę Maurer Söhne.
W 1998 roku firma zrealizowała swoją pierwszą samodzielnie zaprojektowaną kolejkę górską – "G'sente Sau""."
W 2003 firma zrealizowała pierwszy egzemplarz modelu Euro-Fighter charakteryzujący się bardzo stromym pierwszym spadkiem o kącie 97° – kolejkę "Vild-Svinet" w parku "BonBon-Land" w Danii.
W 2007 roku przedsiębiorstwo zmieniło nazwę na "Gerstlauer Amusement Rides GmbH".
W 2011 roku otwarta została kolejka Takabisha w parku "Fuji-Q Highland" w Japonii o rekordowym kącie spadku wynoszącym 112°.
W 2013 roku otwarta został pierwszy egzemplarz modelu "Infinity Coaster" o rekordowej liczbie inwersji (14) – kolejka The Smiler w parku "Alton Towers" w Wielkiej Brytanii.
W dniu 2 czerwca 2015 roku na kolejce "The Smiler" doszło do wypadku, w wyniku którego dwie osoby straciły nogę. Za przyczynę wypadku uznano błąd operatora kolejki, który dopuścił do obecności dwóch pociągów na jednej sekcji toru.
24 czerwca 2019 roku otwarta została kolejka Fury w parku Bobbejaanland w Belgii – pierwszy roller coaster pozwalający pasażerom wybrać kierunek jazdy (przodem lub tyłem) drogą głosowania. W zależności od wyboru pasażerów, obrotowy element toru ustawia pociąg kolejki we właściwym kierunku na segmencie startowym (jest to kolejka typu "launched coaster").
Oferta.
W ofercie firmy Gerstlauer znajdują się następujące modele kolejek górskich:
Zaprojektowane kolejki górskie.
Do roku 2023 włącznie firma "Gerstlauer" zaprojektowała 108 kolejek górskich (w tym 1 przeniesiona):
W Polsce.
W roku 2023 w Polsce znajdowały się 2 czynne kolejki górskie firmy "Gerstlauer".

</doc>
<doc id="3931570" url="https://pl.wikipedia.org/wiki?curid=3931570" title="Żura">
Żura

Żura (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Była własnością Lubomirskich. Odpadła od Polski w wyniku II rozbioru.

</doc>
<doc id="3931572" url="https://pl.wikipedia.org/wiki?curid=3931572" title="Lepnica wschodniokarpacka">
Lepnica wschodniokarpacka



</doc>
<doc id="3931582" url="https://pl.wikipedia.org/wiki?curid=3931582" title="Michałówka (Mołdawia)">
Michałówka (Mołdawia)

Michałówka (rum. "Mihailovca", ros. "Михайловка") – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem.
W czasach Rzeczypospolitej wieś leżała w województwie bracławskim. Była własnością m.in. Koniecpolskich i Lubomirskich. Odpadła od Polski w wyniku II rozbioru.

</doc>
<doc id="3931584" url="https://pl.wikipedia.org/wiki?curid=3931584" title="Acacia longifolia">
Acacia longifolia

Acacia longifolia (Andrews) Willd. – gatunek roślin z rodziny bobowatych ("Fabaceae" Lindl.). Występuje naturalnie w Australii – w stanach Tasmania, Nowa Południowa Walia, Queensland, Australia Południowa oraz Wiktoria. Ponadto został naturalizowany w Australii Zachodniej, Nowej Zelandii, Kalifornii, Południowej Afryce, Francji, Brazylii, Urugwaju oraz Argentynie. Jest także uprawiany w Wielkiej Brytanii, Indonezji (na Jawie) oraz na Sri Lance.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="3931588" url="https://pl.wikipedia.org/wiki?curid=3931588" title="Zbór Zrzeszenia Wolnych Badaczy Pisma Świętego w Krakowie">
Zbór Zrzeszenia Wolnych Badaczy Pisma Świętego w Krakowie

Zbór Zrzeszenia Wolnych Badaczy Pisma Świętego w Krakowie – chrześcijański unitariański zbór badacki działający w Krakowie od końca 1927 roku. Zbór należy do Zrzeszenia Wolnych Badaczy Pisma Świętego i jest najstarszym zborem Zrzeszenia w Polsce.
Siedziba zboru mieści się w Domu Modlitwy przy ul. Nad Serafą 27.
Zbór Badaczy Pisma Świętego.
Krakowski zbór Badaczy Pisma Świętego powstał w 1920 roku. Został on zorganizowany przez Jana Kusinę po jego powrocie ze Stanów Zjednoczonych, który wierzeniami Badaczy Pisma Świętego zainteresował niedużą grupę zainteresowanych. W 1921 roku z Francji do Krakowa powrócili Katarzyna i Zygmunt Jaworscy, którzy również włączyli się w działalność ewangelizacyjną.
W 1921 roku w rodzinne strony powrócił Franciszek Puchała, który wierzenia Badaczy Pisma Świętego przyjął w Stanach Zjednoczonych, a ochrzczony został w roku 1918. Z powodu szykan ze względu na wyznawaną przez niego religię wydał on własnym kosztem ulotkę, zawierającą krytykę 13 doktryn katolickich. Ulotkę tą Puchała przygotował w oparciu o książkę ks. Antoniego Wapplera „"Historya Kościoła Katolickiego"”. Treść ulotki stała się podstawą dyskusji, która miała miejsce 10 sierpnia 1922 roku w Krakowie w Podgórzu, w lokalu Badaczy Pisma Świętego przy ul. Kącik 5. Uczestniczyli w niej ze strony Badaczy Pisma Świętego: Franciszek Puchała, Czesław Kasprzykowski i Wacław Narodowicz, a ze strony jezuitów: Jan Rostworowski, Józef Gliwa, Stanisław Chodoleński, którym towarzyszył prawnik Adam Konopka. Na życzenie jezuitów odbyła się ona przy drzwiach zamkniętych z udziałem kilku świadków i stenotypistek. Treść dyskusji podjętej i przegranej przez teologów jezuickich została wydana w formie broszury pt. „"Bitwa na niebie"” w nakładzie 10 000 egzemplarzy, nie licząc późniejszych dodruków. Między innymi dzięki temu w 1923 roku w Krakowie na uroczystości Pamiątki zgromadziło się 69 osób. Z czasem władze kościelne wywierały coraz większą presję na władze świeckie, nakłaniając je do aresztowań Badaczy Pisma Świętego.
Badacze Pisma Świętego byli nękani przez policję, zdarzały się pobicia i aresztowania. Szczególnie często aresztowany i skazywany był Kusina. W wyniku donosów w 1921 roku policja krakowska przerywała zebrania, w których uczestniczyło około 40 osób. Powoływano się wówczas na brak odpowiedniego zezwolenia ze strony władz na urządzanie zebrań w mieszkaniach prywatnych w celu wysłuchania wykładów biblijnych. By uniknąć aresztowań latem zebrania urządzano nad Wisłą lub na Skałkach Twardowskiego, a zimą w mieszkaniach prywatnych. W tym czasie Józef Krett, pielgrzym ze Stanów Zjednoczonych złożył wizytę w krakowskim zborze. Chrztu udzielano w Wiśle, a w porze zimowej w wielkim basenie łaźni parowej hotelu Krakowskiego przy ul. Dunajewskiego 8. Przy jednej z takich okazji na skutek donosu na teren basenu wkroczyła policja, przerywając uroczystość, której przewodził Jan Kusina, a chrztu udzielał Czesław Kasprzykowski. Zbór krakowski zbierał się w Podgórzu przy ulicy Kącik 5, w domu zakupionym z przeznaczeniem na salę zborową, przez emigranta pochodzącego z Mielca członka zboru o nazwisku Winiarz. Od połowy lat 20. w ruchu badackim w Polsce następowały podziały, ale jeszcze zgromadzano się razem.
Historia zboru WBPŚ.
Do II wojny światowej.
W 1927 roku do Krakowa ze Stanów Zjednoczonych przyjechał August Stahn, który zaczął organizować zbory Wolnych Badaczy Pisma Świętego. Zatrzymał się on w mieszkaniu Jaworskich przy ul. Bonerowskiej 3, gdzie miał swoje biuro. Pod koniec 1927 roku powstał, niezależny od głównej grupy BPŚw związanej z Towarzystwem Strażnica, zbór WBPŚw który liczył około 25 osób. W latach 1927–1930 zebrania WBPŚw odbywały się w prywatnym mieszkaniu przy ulicy Sołtyka. Sługą zboru był w tym czasie Stefan Kloc.
25 i 26 grudnia 1927 roku zorganizowano konwencję, w której uczestniczyło około 225 osób. Następne konwencje na początku listopada 1928 i w roku 1930 zbory WBPŚ zorganizowały już niezależnie od Towarzystwa Strażnica. Pierwsza Konwencja Generalna WBPŚ odbyła się w Krakowie 30, 31 października i 1 listopada 1932 roku. Przybyło na nią około 500 osób z 50 zborów z całej Polski. Kolejne Konwencje Generalne organizowano w Krakowie w latach 1933, 1935, 1937. Podczas Konwencji Generalnej w 1935 roku wyświetlano „Fotodramę stworzenia”. W latach 1930–1933 zbór krakowski zbierał się ponownie w małej sali przy ulicy Bonerowskiej 3, a w latach 1933–1935 przy ulicy Krowoderskiej 63. Od 1935 roku zbór zgromadzał się na ulicy Warszawskiej, gdzie w dniach 4–6 czerwca 1938 roku odbył się pierwszy zjazd braci starszych i przedstawicieli zborów. Drugi taki zjazd odbył się w dniach 27–29 maja 1939. W latach 1936–1939 spotkania religijne organizowano na ul. Warszawskiej 17.
Wkrótce po wybuchu II wojny światowej Stanisław Draguła zgłosił krakowski zbór do władz niemieckich i uzyskał zezwolenie na przeprowadzanie nabożeństw. Zbór zgromadzał się w sali przy ul. Krakowskiej 26 do 1 czerwca 1941 roku gdy zakazano działalności wszelkim niezarejestrowanym związkom wyznaniowym w tym także przeprowadzania zebrań religijnych. Od tej pory zebrania urządzano w niewielkich grupach i zaprzestano działalności zborowej. Zmniejszało to ryzyko aresztowań. W okresie II wojny światowej zbór nie poniósł strat osobowych.
Okres powojenny.
Po wyzwoleniu spod okupacji niemieckiej Stanisław Draguła zgłosił krakowski zbór do władz co umożliwiło organizowanie zebrań. Pierwszym po II wojnie światowej miejscem zebrań zboru krakowskiego były mieszkania prywatne a nieco później ponownie sala przy ul. Warszawskiej 17. Od 25 grudnia 1948 do 31 października 2004 roku, miejscem zebrań zboru była sala przy ulicy św. Filipa 13 wydzielona na ten cel z prywatnego warsztatu przez członka zboru Stefana Ciechanowskiego. W latach 50. starszym zboru był Leon Molo. Tam też mieściła się siedziba Zarządu Zrzeszenia. Kraków był też miejscem organizowania większości Konwencji Generalnych oraz zjazdów braci starszych i przedstawicieli zborów.
Jesienią 1982 roku przy zborze krakowskim powstał Chór „SELA” wykonujący pieśni religijne na konwencjach Zrzeszenia oraz dokonujący nagrań muzycznych (na początku na kasetach magnetofonowych, a później na płytach CD). Wydane nagrania to: „Ja zaśpiewam o Chrystusie” (kaseta, 1984), „Pójdę za Jezusem” (kaseta, 1985), „Imię Jezus” (kaseta, 1987), „Mój Wielki Bóg” (kaseta, 1989), „Psalmy” (kaseta, 1990), „Pieśni Tęsknoty” (1997), „Myśli skrzydlate” (CD, 2003), „Pieśni Stopni” (CD, 2005) i „Śpiewajcie Panu pieśń nową” (2007).
W 1988 roku zbór krakowski liczył 168 członków, a wraz z młodzieżą i sympatykami były to 263 osoby.
W latach 2004–2006 wynajmowano salę konferencyjną w budynku AZSOFT przy ulicy Życzkowskiego 41 C, a od 23 lipca 2006 do 2013 roku miejscem nabożeństw i konwencji było Nowohuckie Centrum Kultury. W tym czasie podjęto starania o wybudowanie nowych obiektów krakowskiego zboru. Wiosną 2007 roku zakupiono działkę budowlaną, na której budowę rozpoczęto w czerwcu 2011. 6 października 2013 roku odbyło się pierwsze nabożeństwo w nowym własnym Domu Modlitwy przy ulicy Nad Serafą 27. Od 1 listopada tego roku mieści się w nim również Biuro Zrzeszenia Wolnych Badaczy Pisma Świętego oraz wydawnictwo Na Straży.

</doc>
<doc id="3931592" url="https://pl.wikipedia.org/wiki?curid=3931592" title="Alpen Cup kobiet w skokach narciarskich 2003/2004">
Alpen Cup kobiet w skokach narciarskich 2003/2004

Alpen Cup kobiet w skokach narciarskich 2003/2004 rozpoczął się 30 sierpnia konkursem w Velenje, a zakończył się 29 lutego w szwajcarskim Sankt Moritz. Cykl został podzielony na letni (4 konkursy) i zimowy (6 konkursów). Tytuł obroniła Daniela Iraschko.

</doc>
<doc id="3931602" url="https://pl.wikipedia.org/wiki?curid=3931602" title="Edgar Leonard">
Edgar Leonard

Edgar Welch Leonard (ur. 19 lipca 1881 w West Newton, zm. 7 października 1948 w Nowym Jorku) – amerykański tenisista, mistrz olimpijski w grze podwójnej oraz brązowy medalista w grze pojedynczej z Saint Louis (1904).
Życiorys.
Urodził się 19 lipca 1881 w West Newton w Newton w stanie Massachusetts.
Był absolwentem Uniwersytetu Harvarda, na którym był kapitanem drużyny tenisowej.
Podczas olimpiady w Saint Louis zdobył dwa medale w tenisie – wspólnie z Bealsem Wrightem został mistrzem olimpijskim w grze podwójnej, indywidualnie zdobył brązowy medal, przegrywając w półfinale z Robertem LeRoyem.
W latach 1901–1906 oraz 1911–1913 występował w US Open.
Pomagał ojcu w prowadzeniu w prowadzeniu przedsiębiorstwa w branży wełniarskiej. Od 1915 mieszkał w Nowym Jorku, gdzie prowadził firmę brokerską, zasiadał również w radach nadzorczych innych przedsiębiorstw.
Zmarł 7 października 1948 w Nowym Jorku.

</doc>
<doc id="3931604" url="https://pl.wikipedia.org/wiki?curid=3931604" title="Balik">
Balik

Balik (bułg. Балик, grec. Μπαλίκας, zm. 1347) – władca Despotatu Dobrudży w latach ok. 1325–1347.
Przed 1345 rokiem oderwały się od Bułgarii ziemie między dolnym Dunajem a Morzem Czarnym, na których własne państwo utworzył bojar prawdopodobnie kumańskiego pochodzenia, Balik. Po jego śmierci państwo odziedziczył brat Balika, Dobrotica. W 1346 Balik wysłał swoich braci Dobroticę i Teodora wraz z 1000 żołnierzami na pomoc bizantyńskiej cesarzowej Annie Sabaudzkiej w wojnie domowej przeciwko Janowi VI Kantakuzenowi. Balik zmarł w 1347 roku prawdopodobnie z powodu „czarnej śmierci”.

</doc>
<doc id="3931611" url="https://pl.wikipedia.org/wiki?curid=3931611" title="Lista Szanghajska">
Lista Szanghajska



</doc>
<doc id="3931623" url="https://pl.wikipedia.org/wiki?curid=3931623" title="Amjed Tanutoun">
Amjed Tanutoun

Amjed Omar Eshtewey Tanutoun, znany także jako Amjed Omar (arab. امجد عمر; ur. 21 listopada 1981 r. w Libii) – libijski kulturysta.
Życiorys.
Urodzony w Libii, mieszka w Kairze, stolicy Egiptu. Ma brata, Emada Omara Tanutouna, a także dwie siostry, z których jedna to piosenkarka Seham Omar. Studiował na wydziale wychowania fizycznego na Uniwersytecie Kairskim.
Uzyskał tytuł mistrza Libii w kulturystyce. W listopadzie 2014 roku startował w 68. Mistrzostwach Świata w kulturystyce, organizowanych przez federację IFBB w Brazylii. W 2018 zdobył złoty medal podczas zawodów IFBB Kuwait Classic. Jest zawodnikiem wagi ciężkiej; masa jego ciała wynosi około sto kilogramów. Ma sto siedemdziesiąt dziewięć centymetrów wzrostu.
Był uczestnikiem popularnego talent show o tematyce sportowej, "Sportholics" (także "The Show: Sportholics of the World"). Występował w odcinkach pierwszego sezonu programu. Pracuje jako trener personalny na prestiżowej siłowni Gold’s Gym.

</doc>
<doc id="3931625" url="https://pl.wikipedia.org/wiki?curid=3931625" title="Żurka">
Żurka

Żurka (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie Rybnica, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3931634" url="https://pl.wikipedia.org/wiki?curid=3931634" title="Mordechaj Bibi">
Mordechaj Bibi

Mordechaj Bibi (hebr.: מרדכי ביבי, ang.: "Mordechai Bibi", ur. 1 lipca 1922 w Bagdadzie, zm. 5 lutego 2023) – izraelski prawnik i polityk, w latach 1959–1974 poseł do Knesetu z list Jedności Pracy (Achdut ha-Awoda) i Koalicji Pracy.
Życiorys.
Urodził się 12 września 1923 w Bagdadzie – stolicy Królestwa Iraku, podlegającego wówczas pod Brytyjski Mandat Mezopotamii. Uczęszczał tam do szkoły średniej. W latach 1942–1945 był jednym z przywódców nielegalnych ruchów syjonistycznych rozwijających się w Iraku. Działał głównie w Kurdystanie, w szczególności w mieście Zachu. Od 1944 był emisariuszem oddziału ds. nielegalnej emigracji w Haganie, kierującym migracją Żydów z Iraku do Palestyny odpowiedzialnym za cały dystrykt Mosulu. Sam wyemigrował w 1945.
W 1946 został członkiem Jedności Pracy. W latach 1949–1950 ponownie zajmował się organizowaniem migracji z Iraku, jeszcze przed początkiem operacji Ezdrasz i Nehemiasz. Ukończył studia prawnicze na Uniwersytecie Telawiwskim i pracował jako prawnik. W latach 1953–1959 pracował w Ministerstwie Obrony.
Od 1958 zasiadał w komitecie centralnym oraz w sekretariacie partii Achdut ha-Awoda. W wyborach parlamentarnych w 1959 po raz pierwszy dostał się do izraelskiego parlamentu z listy tego ugrupowania. W czwartym Knesecie zasiadał w komisjach pracy; spraw wewnętrznych oraz służby publicznej. W 1961 uzyskał reelekcję, a w Knesecie piątej kadencji zasiadał w komisjach pracy; spraw wewnętrznych; spraw gospodarczych, służby publicznej oraz powoływania kadich (muzułmańskich sędziów). Był także członkiem podkomisji ds. likwidacji slumsów. W wyborach w 1965 zdobył mandat z listy Koalicji Pracy, którą utworzyły Achdut ha-Awoda i Mapai. W szóstym Knesecie był członkiem parlamentarnych komisji finansów; spraw wewnętrznych; konstytucyjnej, prawa i sprawiedliwości; powoływania sędziów oraz podkomisji praw podstawowych. Od 1968 po połączeniu Achdut ha-Awoda, Mapai oraz Rafi należał do Partii Pracy. W 1969 uzyskał reelekcję z listy Koalicji Pracy, a w Knesecie siódmej kadencji zasiadał przewodniczył podkomisji praw, i zasiadał w komisjach konstytucyjnej, prawa i sprawiedliwości; budownictwa oraz powoływania sędziów. W wyborach w 1973 utracił miejsce w parlamencie
Opublikował dwie książki w języku hebrajskim – "From the Four Corners of the Rivers" (1983) oraz "The Pioneering Zionist Underground in Iraq" (1988).
Zmarł 5 lutego 2023.

</doc>
<doc id="3931636" url="https://pl.wikipedia.org/wiki?curid=3931636" title="Lista odcinków serialu Uwikłana">
Lista odcinków serialu Uwikłana

Poniżej znajduje się lista odcinków serialu telewizyjnego Uwikłana – emitowanego przez amerykańską stację telewizyjną NBC od 7 stycznia 2016 roku do 19 sierpnia 2018 roku. Powstały 3 serię, które łącznie składają się z 36 odcinków. W Polsce jest emitowany od 2 stycznia 2017 roku przez TV Puls.

</doc>
<doc id="3931637" url="https://pl.wikipedia.org/wiki?curid=3931637" title="Mordechai Bibi">
Mordechai Bibi



</doc>
<doc id="3931638" url="https://pl.wikipedia.org/wiki?curid=3931638" title="Harmackie">
Harmackie

Harmackie (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie dubosarskim, nad Dniestrem, na historycznym Podolu.
W czasach Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Należała m.in. do Lubomirskich. Odpadła od Polski w wyniku II rozbioru. W Imperium Rosyjskim siedziba urzędu gminy w powiecie bałckim guberni podolskiej.

</doc>
<doc id="3931645" url="https://pl.wikipedia.org/wiki?curid=3931645" title="Cebulówka (Mołdawia)">
Cebulówka (Mołdawia)

Cebulówka (, ) – wieś o spornej przynależności państwowej ("de iure" Mołdawia, "de facto" Naddniestrze), w rejonie dubosarskim, nad Dniestrem, na historycznym Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią, należącą do Lubomirskich. Odpadła od Polski w wyniku II rozbioru.

</doc>
<doc id="3931647" url="https://pl.wikipedia.org/wiki?curid=3931647" title="Placówka Straży Granicznej I linii „Brzozowice”">
Placówka Straży Granicznej I linii „Brzozowice”

Placówka Straży Granicznej I linii „Brzozowice” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 4 z 30 kwietnia 1928 roku "w sprawie organizacji Śląskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Kamień”. 
Rozkazem nr 2 z 24 sierpnia 1933 roku "w sprawach zmian etatowych, przydziałów oraz utworzenia placówek", komendant Straży Granicznej płk Jan Jur-Gorzechowski utworzył placówkę I linii Brzozowice.
Placówka I linii Kamień przeniesiona została 1 maja 1933 roku do Brzozowic
Kierownicy/dowódcy placówki.
"W kronice komisariatu widnieje uwaga: „dawniej Kamień”"

</doc>
<doc id="3931648" url="https://pl.wikipedia.org/wiki?curid=3931648" title="Eliyahu Gabai">
Eliyahu Gabai



</doc>
<doc id="3931649" url="https://pl.wikipedia.org/wiki?curid=3931649" title="Eliahu Gabbay">
Eliahu Gabbay



</doc>
<doc id="3931652" url="https://pl.wikipedia.org/wiki?curid=3931652" title="Elijjahu Gabbaj">
Elijjahu Gabbaj

Elijjahu Gabbaj (hebr.: אליהו גבאי, ang.: "Eliahu Gabbay" lub "Eliyahu Gabai", ur. 5 stycznia 1943 w Bagdadzie) – izraelski wykładowca i polityk, w latach 1998–1999 oraz 2006–2009 poseł do Knesetu z listy Narodowej Partii Religijnej (Mafdal).
Życiorys.
Urodził się 5 stycznia 1943 w Bagdadzie. Do Izraela wyemigrował wraz z rodziną w 1951.
Służbę w Siłach Obronnych Izraela zakończył w stopniu kaprala. Następnie studiował na Uniwersytecie Bar-Ilana w Ramat Ganie. Zdobył bakalaureat z politologii oraz zarządzania w edukacji, następnie zdobył tytuł zawodowy Master of Arts z zakresu administracji publicznej. Pracował jako nauczyciel i wykładowca.
Był założycielem i przewodniczącym organizacji "Hiba" zajmującej się dziedzictwem Żydów sefardyjskich, należał do organizacji osadniczej Hapoel Hacijjoni.
Od 1993 do 1996 był członkiem rady miejskiej Jerozolimy. Zajmował się kwestiami turystyki i przemysłu
W latach 1996–1997 przewodniczył samorządowi lokalnemu w Lakiji. Startował bezskutecznie w wyborach parlamentarnych w 1996 nie dostał się do izraelskiego parlamentu z listy Narodowej Partii Religijnej. W 1997 został zastępcą burmistrza Jerozolimy odpowiedzialnym za transport publiczny i inżynierię miejską. 20 stycznia 1998, po śmierci Zewuluna Hammera, znalazł się w składzie czternastego Knesetu. Zasiadał w dwóch komisjach parlamentarnych – spraw gospodarczych oraz edukacji i kultury, a czasowo również w komisji finansów. W kolejnych wyborach nie zdobył mandatu
Do Knesetu powrócił po wyborach w 2006 startując ze wspólnej listy Unii Narodowej i Narodowej Partii Religijnej. W Knesecie siedemnastej kadencji był członkiem komisji budownictwa; spraw gospodarczych oraz dodatkowego nadzoru nad radiem i telewizją. Ponadto zasiadał w parlamentarnej komisji śledczej ds. opłat bankowych i czasowo zasiadał w komisji edukacji, kultury i sportu. W wyborach w 2009 utracił miejsce w parlamencie.
Był członkiem zarządu w kilku jerozolimskich urzędach – wodociągów i kanalizacji; rozwoju Jerozolimy oraz rozwoju biznesu. Posługuje się płynnie angielskim i arabskim.
Opublikował w języku hebrajskim książkę "The Love of Poetry" oraz liczne artykuły na tematy edukacyjne.

</doc>
<doc id="3931653" url="https://pl.wikipedia.org/wiki?curid=3931653" title="Placówka Straży Granicznej II linii „Sosnowiec”">
Placówka Straży Granicznej II linii „Sosnowiec”

Placówka Straży Granicznej II linii „Sosnowiec” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 4 z 30 kwietnia 1928 roku "w sprawie organizacji Śląskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Kamień”. 
Rozkazem nr 1 z 25 lutego 1932 roku "w sprawach organizacyjnych" komendant Straży Granicznej płk Jan Jur-Gorzechowski utworzył placówka II linii „Będzin”.
Placówka podlegała komisariatowi pod względem gospodarczym, a pod względem służbowym oficerowi informacyjnemu Śląskiego Inspektoratu okręgowego SG.
W kronice komisariatu Piekary napisano: "z dniem 20 października 1932 roku przydzielono z komisariatu Straży Granicznej „Lipiny” placówkę Straży Granicznej II linii „Będzin”". Placówka posiadała posterunek w Zawierciu (wcześniej Wojkowice Komorne). Do placówki przyłączono posterunki wywiadowcze „Czeladź” i „Sosnowiec”. 
Z dniem 30 listopada 1935 roku placówkę przeniesiono do Sosnowca i przemianowano ja.

</doc>
<doc id="3931656" url="https://pl.wikipedia.org/wiki?curid=3931656" title="Forma dźwiękowa prozy polskiej i wiersza polskiego">
Forma dźwiękowa prozy polskiej i wiersza polskiego



</doc>
<doc id="3931660" url="https://pl.wikipedia.org/wiki?curid=3931660" title="Warszycki">
Warszycki

Warszycki (forma żeńska: Warszycka; liczba mnoga: Warszyccy) – polskie nazwisko.
Nazwisko pochodzi od nazwy miejscowej Warszyce (wieś w gminie Zgierz, w województwie łódzkim) i po raz pierwszy odnotowano w Polsce w 1393 roku.

</doc>
<doc id="3931661" url="https://pl.wikipedia.org/wiki?curid=3931661" title="Super Rugby (2014)">
Super Rugby (2014)

Super Rugby 2014 był to 19 sezon (wliczając poprzedniczki czyli Super 12 Super14 oraz Super XV) międzynarodowych rozgrywek zrzeszających najlepsze drużyny rugby union z Nowej Zelandii, Australii i Republiki Południowej Afryki. Był to czwarty sezon formuły piętnastodrużynowej (każdy kraj miał do dyspozycji 5 licencji). W finale rozgrywek spotkały się ekipy oraz , wygrali Waratahs 33-32 zostając tym samym po raz pierwszy w swojej historii mistrzem Super Rugby.
Format rozgrywek.
Sezon trwał 24 tygodnie i składał się z 125 meczów. 15 drużyn zostało podzielonych według klucza geograficznego na 3 konferencje, po 5 drużyn z każdego kraju tworząc tym samym konferencję nowozelandzką, australijską i południowoafrykańską. Sezon zasadniczy składał się z dwu rodzajów meczów::
Zwycięzcy konferencji oraz trzy drużyny z największą liczbą punktów w tabeli ogólnej, bez podziału na konferencje (tzw. dzikie karty) uzyskują awans do finałów.
Klasyfikacja w tabeli finałowej to: Zwycięzcy konferencji są układani na miejscach 1-3 wg punktów, miejsca 3-6 zajmują dzikie karty, także na podstawie liczby punktów w sezonie zasadniczym. Gospodarzem meczu zawsze jest drużyna z wyższą pozycją w tabeli finałowej. Dwaj zwycięzcy konferencji z największą liczbą punktów otrzymują wolny los w pierwszej rundzie. Zwycięzca konferencji z 3. miejsca rozgrywa mecz z drużyną z dziką kartą z 6. pozycji a pozostałe dzikie karty grają mecz między sobą. Zwycięzcy dołączają do zwycięzców konferencji w rundzie drugiej tworząc pary półfinałowe. Zwycięzcy półfinałów awansują do finału.
W odróżnieniu do poprzedniego sezonu zarzucono rozgrywanie eliminacji spadkowych pomiędzy ostatnią drużyną konferencji południowo afrykańskiej a po spotkaniu z 13 lutego 2014.

</doc>
<doc id="3931662" url="https://pl.wikipedia.org/wiki?curid=3931662" title="Elijjahu Gabaj">
Elijjahu Gabaj



</doc>
<doc id="3931665" url="https://pl.wikipedia.org/wiki?curid=3931665" title="Placówka Straży Granicznej I linii „Buchacz”">
Placówka Straży Granicznej I linii „Buchacz”



</doc>
<doc id="3931667" url="https://pl.wikipedia.org/wiki?curid=3931667" title="Dojban">
Dojban

Dojban (rum. "Doibani I", ros. "Дойбаны-1") – wieś o spornej przynależności państwowej ("de iure" Mołdawia, "de facto" Naddniestrze), w rejonie dubosarskim, u ujścia Trościańca do Jahorłyka.
W czasach Rzeczypospolitej wieś leżała w województwie bracławskim. Odpadła od Polski w wyniku II rozbioru.

</doc>
<doc id="3931670" url="https://pl.wikipedia.org/wiki?curid=3931670" title="Mistrzostwa Europy w układaniu Kostki Rubika 2006">
Mistrzostwa Europy w układaniu Kostki Rubika 2006

Mistrzostwa Europy w układaniu Kostki Rubika 2006 (ang " European Rubik's Cube Championship 2006") oficjalny turniej w speedcubingu o charakterze międzynarodowym zorganizowany przez World Cube Association.
Na organizatora mistrzostw wybrano Francję. Mistrzostwa odbyły się w Paryskim "Cité des Sciences et de l'Industrie" w dniach 23 i 24 września.

</doc>
<doc id="3931671" url="https://pl.wikipedia.org/wiki?curid=3931671" title="Dojban Nowy">
Dojban Nowy

Dojban Nowy (rum. "Doibani II", ros. "Дойбаны-2") – wieś o spornej przynależności państwowej ("de iure" Mołdawia, "de facto" Naddniestrze), w rejonie dubosarskim, nad Trościańcem.

</doc>
<doc id="3931672" url="https://pl.wikipedia.org/wiki?curid=3931672" title="Elite Dangerous">
Elite Dangerous

Elite Dangerous – komputerowa gra symulacyjna zawierająca w sobie elementy symulatora lotów kosmicznych z walkami w przestrzeni kosmicznej oraz gry ekonomicznej. Gra została wyprodukowana i wydana przez Frontier Developments na platformy Microsoft Windows, macOS, Xbox One i PlayStation 4 16 grudnia 2014.
Historia.
W listopadzie 2012 rozpoczęto zbiórkę pieniędzy na Kickstarterze, wersje testowe gry były dostępne dla darczyńców od grudnia 2013 roku, a ostatecznie gra została wydana w grudniu 2014 roku dla systemu Windows oraz w maju 2015 dla systemu macOS. "Elite Dangerous" jest sequelem wydanego w 1995 roku "", tym samym jest to czwarta odsłona serii "Elite".
Rozgrywka.
"Elite Dangerous" jest grą przeznaczoną do rozgrywki wieloosobowej ("open play") i jednoosobowej ("solo play"). W każdym momencie rozgrywki gracz ma możliwość swobodnej zmiany trybu z zachowaniem aktualnego stanu gry. Grupa graczy może również skorzystać z osobnego trybu prywatnego ("private group").
Grę cechuje otwarty świat z Drogą Mleczną przedstawioną w skali 1:1. Gra oferuje około 140 tysięcy wiernie odwzorowanych ciał niebieskich znanych współczesnej astronomii, z całkowitą ich liczbą 400 miliardów, generowanych proceduralnie, na części których gracz może lądować i eksplorować. Każda planeta, gwiazda, księżyc czy pas asteroidów mają m.in. własną metaliczność, orbitę, skład chemiczny, temperaturę czy wielkość. Zaimplementowany przez twórców gry system Stellar Forge symuluje ruch każdego ciała niebieskiego od początku Wielkiego Wybuchu. W lutym 2017 do gry dodano system nowo odkrytego czerwonego karła TRAPPIST-1, z możliwością lądowania na kilku planetach.
Gra udostępnia trzy sposoby poruszania się statkiem w przestrzeni kosmicznej. Pierwszy to normalne sterowanie w przestrzeni kosmicznej, drugi to podróż międzyplanetarna (supercruise), trzeci to podróż międzygwiezdna (hyperspace).
Poza standardowym wykorzystaniem klawiatury i myszki lub kontrolera w grę można również grać z wykorzystaniem okularów rzeczywistości wirtualnej i dżojstika.
Odbiór gry.
Gra spotkała się z pozytywnym odbiorem recenzentów, uzyskując średnią wynoszącą 80/100 punktów z 54 recenzji według serwisu Metacritic. W 2015 roku "Elite Dangerous" zdobył nagrodę Game Developers Choice Awards w kategorii Best Audience.

</doc>
<doc id="3931673" url="https://pl.wikipedia.org/wiki?curid=3931673" title="Rada Reprezentantów (Irak)">
Rada Reprezentantów (Irak)

Rada Reprezentantów Iraku (arabski: مجلس النواب العراقي, Majlis an-Nuwwāb al-ʿIrāqiyy، kurdyjski: ئه‌نجومه‌نی نوێنه‌رانی عێراق، Encumena Nûnerên Êraq) – jednoizbowy parlament Iraku, złożony z 328 deputowanych, funkcjonujący na podstawie konstytucji z 2005.
Historia.
W czasach rządów Saddama Husajna, zgodnie z konstytucją z 1970, najwyższym organem władzy ustawodawczej było Zgromadzenie Narodowe, wybierane w wyborach bezpośrednich na 4-letnią kadencję. Wybory nie odbywały się jednak w konstytucyjnych terminach. Pierwsze zorganizowane zostały dopiero w 1979, kolejne w 1984, 1989, 1996 oraz w 2000. W każdych z nich zwyciężała rządząca Partia Baas.
W lipcu 2003, po wybuchu II wojny w Zatoce Perskiej i odsunięciu od władzy Saddama Husajna przez międzynarodową koalicję, w Iraku powołana została przejściowa administracja cywilna pod postacią Tymczasowej Irackiej Rady Zarządzającej. W marcu 2004 rada zarządzająca przyjęła tymczasową konstytucję, zgodnie z którą miały odbyć się wybory do Tymczasowego Zgromadzenia Narodowego, którego zadaniem miało być opracowanie pełnej konstytucji Iraku, określającej ustrój kraju.
Wybory do Tymczasowego Zgromadzenia Narodowego odbyły się 30 stycznia 2005. W sierpniu 2005 zgromadzenie uchwaliło tekst konstytucji Iraku, który w październiku 2005 został również przyjęty w ogólnokrajowym referendum. Zgodnie z nową konstytucją, 15 grudnia 2005 przeprowadzone zostały pierwsze wybory do Rady Reprezentantów. Kolejne wybory parlamentarne odbyły się w marcu 2010, kwietniu 2014 oraz w maju 2018.
Wybór i skład.
Rada Reprezentantów składa się z 328 deputowanych, spośród których 320 wybieranych jest w wyborach bezpośrednich w głosowaniu proporcjonalnym. Pozostałe 8 mandatów przydzielonych jest do mniejszości etnicznych i religijnych (5 dla chrześcijan oraz po 1 dla Sabejczyków, Szabaków i Jezydów). Kadencja Rady Reprezentantów trwa cztery lata. Jej siedziba znajduje się w Bagdadzie, w Zielonej Strefie.
Czynne prawo wyborcze przysługuje wszystkim obywatelom Iraku w wieku co najmniej 18 lat, zarejestrowanym w spisie wyborców. Bierne prawo wyborcze posiadają obywatele w wieku co najmniej 30 lat oraz posiadający dyplom ukończenia szkoły wyższej. Ponadto kandydować na urząd deputowanego nie mogą osoby: objęte ustawą debasyfikacyjną, skazane za zbrodnię przeciwko honorowi, nielegalnie wzbogacone majątkiem skarbu państwa oraz członkowie sił zbrojnych.
Zgodnie z ordynacją wyborczą, kraj podzielony jest na 18 okręgów wyborczych, odpowiadających prowincjom. Przy podziale mandatów stosowana jest metoda Sainte-Laguë. Na każdej z list wyborczych, na troje kandydatów musi przypadać co najmniej jedna kobieta. Natomiast przy podziale mandatów, na każdych czterech wybranych kandydatów, również musi przypadać co najmniej jedna kobieta, co gwarantuje feminizację Rady na poziomie co najmniej 25%.
Kompetencje.
Do kompetencji Rady Reprezentantów należy: stanowienie prawa federalnego, monitorowanie działań władzy wykonawczej, ratyfikacja umów międzynarodowych, a także wybór prezydenta Iraku na czteroletnią kadencję. Ponadto Rada zatwierdza nominacje: prezesa i członków Federalnego Sądu Kasacyjnego, przewodniczącego Komisji Nadzoru Sądowego, prokuratora generalnego, ambasadorów, szefa sztabu armii oraz szefów służb wywiadowczych.
Zgodnie z konstytucją z 2005, władza ustawodawcza w Iraku należy do Rady Reprezentantów oraz Rady Federacji. Zgodnie z przepisami konstytucji, powołanie Rady Federacji, która ma składać się z przedstawicieli regionów, jej kompetencje i skład, mają być określone przez Radę Reprezentantów, większością 2/3 głosów. Przepis ten nie został wykonany i Rada Federacji pozostaje instytucją martwą.

</doc>
<doc id="3931693" url="https://pl.wikipedia.org/wiki?curid=3931693" title="US Open 1974">
US Open 1974

US Open 1974 – ostatni, czwarty w sezonie tenisowy turniej wielkoszlemowy, który odbywał się pomiędzy 27 sierpnia a 8 września, na trawiastych kortach nowojorskiego "West Side Tennis Club" w dzielnicy Forest Hills. Była to 94. edycja rozgrywek. Pula nagród wyniosła 271 720 dolarów amerykańskich. Po raz pierwszy rozegrano wówczas turniej gry pojedynczej dziewcząt.

</doc>
<doc id="3931696" url="https://pl.wikipedia.org/wiki?curid=3931696" title="Równanie Darcy'ego-Weisbacha">
Równanie Darcy'ego-Weisbacha



</doc>
<doc id="3931700" url="https://pl.wikipedia.org/wiki?curid=3931700" title="Moonlight (grupa muzyczna)">
Moonlight (grupa muzyczna)



</doc>
<doc id="3931705" url="https://pl.wikipedia.org/wiki?curid=3931705" title="Smak wiśni">
Smak wiśni

Smak wiśni (w niektórych źródłach również jako Smak czereśni; pers. طعم گيلاس...) – irański dramat w reżyserii Abbasa Kiarostamiego z 1997 roku.
Zdaniem niektórych krytyków jest to pierwszy niezależny film irański.
Fabuła.
Pan Badii (Humajun Erszadi), mężczyzna w średnim wieku, chce popełnić samobójstwo przez przedawkowanie środków nasennych. Jeżdżąc po przedmieściach Teheranu, szuka osoby, która zgodzi się go pochować w przypadku udanej próby lub uratować w przypadku niepowodzenia. Proponując spotkanym osobom dużą sumę pieniędzy w zamian za pomoc, udaje mu się zatrzymać kurdyjskiego żołnierza, który jednak ucieka po poznaniu zamiarów bohatera. Następnie trafia na afgańskiego studenta seminarium, a później na tureckiego wypychacza zwierząt, który niechętnie zgadza się na sprawdzenie oznak życia Badii. Ponieważ dawniej sam miał myśli samobójcze, stara się odwieść go od tego zamiaru, przyjmując ofertę tylko ze względu na to, że potrzebuje pieniędzy na opiekę nad chorą córką. W nocy Badii jedzie w umówione miejsce (gdzie Turek ma przyjechać o świcie, by wykonać swoje zadanie) i kładzie się w dziurze. Następnie słychać padający deszcz oraz burzę. Ostatnią sceną jest epilog, w którym widać ekipę filmową nagrywającą maszerujących żołnierzy. Erszadi podaje Kiarostamiemu papierosa, po czym reżyser oznajmia koniec nagrywania zdjęć i rozpoczęcie nagrywania dźwięku. Sam reżyser o tej scenie mówił: 
Nagrody.
W 1997 obraz, jako pierwszy w historii film irański, zdobył Złotą Palmę na 50. MFF w Cannes, ex aequo z japońskim "Węgorzem" w reżyserii Shōhei Imamury, a rok później został uznany najlepszym filmem obcojęzycznym przez Boston Society of Film Critics i przez National Society of Film Critics. W 1999 nominowany do Srebrnego Kondora dla najlepszego filmu zagranicznego wg Stowarzyszenia Argentyńskich Krytyków Filmowych. Został również wyświetlony na festiwalu w Stambule w 1999.
W 2018 roku film zajął 97. miejsce na opublikowanej przez BBC Culture liście 100 najlepszych nieanglojęzycznych filmów wszech czasów.
Obsada.
Na podstawie:

</doc>
<doc id="3931709" url="https://pl.wikipedia.org/wiki?curid=3931709" title="Trevante Rhodes">
Trevante Rhodes

Trevante Nemour Rhodes (ur. 10 lutego 1990 w Ponchatoula w stanie Luizjana) – amerykański aktor filmowy i telewizyjny oraz lekkoatleta specjalizujący się w biegach sprinterskich.
Życiorys.
Urodził się w miejscowości Ponchatoula w Luizjanie. Jako dziesięciolatek przeprowadził się do Little Elm w stanie Teksas. Dorastał pod opieką matki; ojciec nie brał udziału w procesie wychowywania Rhodesa. Uczęszczał do Little Elm High School, gdzie zainteresował się futbolem amerykańskim. Jako futbolista grał na pozycji biegacza. Jednocześnie zajmował się biegami sprinterskimi na 100 oraz 200 metrów. W 2007 roku wziął udział w rozgrywkach UIL Track and Field Championships, zorganizowanych na Mike A. Myers Stadium w Austin. Zarówno w biegu na 100 metrów, jak i biegu na 200 metrów zajął drugie miejsce na podium. Jako uczeń ostatniej klasy liceum przeszedł kontuzję więzadła krzyżowego przedniego; mimo to uzyskał stypendium sportowe, dzięki czemu rozpoczął naukę na uczelni wyższej University of Texas at Austin.
Należał do uczelnianej drużyny sportowej, Texas Longhorns, którą w latach 2008−2012 reprezentował jako sprinter. Latem 2009 roku brał udział w 15. Mistrzostwach Panamerykańskich Juniorów w Lekkoatletyce, rozegranych na Tynidadzie i Tobago. Wraz z Keythem Talleyem, D’Angelo Cherrym i Marcusem Rowlandem, reprezentując Stany Zjednoczone, wywalczył złoty medal w sztafecie 4 x 100 metrów. Ma sto osiemdziesiąt trzy centymetry wzrostu.
Po ukończeniu studiów przeniósł się do Los Angeles, gdzie rozpoczął karierę aktorską. Debiutował rolą doktora Petera Montgomery'ego w krótkometrażowym melodramacie "I Came Back" (2012). W thrillerze "Link do zbrodni" ("Open Windows", 2014) z udziałem Elijah Wooda pojawił się jako Brian. Zagrał George’a w komedii romantycznej "The Night Is Young" (2015), Marcusa „Murka” Warda w telewizyjnym filmie "The Infamous" (2016) oraz Daryla w komediodramacie "Lady Luck" (2016). Tyler Perry powierzył mu rolę Ramseya Waltersa w operze mydlanej "If Loving You Is Wrong", nadawanej przez Oprah Winfrey Network (2015−2016). Przełomem w karierze Rhodesa okazał się niezależny dramat "Moonlight" (2016), który w lutym 2017 roku uhonorowany został Oscarem dla najlepszego filmu, a wcześniej uzyskał blisko dwieście innych laurów. Scenariusz filmu Rhodes uznał za „najlepszy materiał, jaki kiedykolwiek przeczytał”. Rhodes wcielił się w "Moonlight" w postać Chirona, pseudonim „Black” − wywodzącego się z nizin społecznych czarnoskórego homoseksualisty. Rola aktora zebrała pozytywne recenzje i została wyróżniona licznymi nagrodami, między innymi statuetkami Czarnej Szpuli oraz Doriana.
Rhodes wystąpił w dramacie muzycznym Terrence’a Malicka "Song to Song" (2017), w realizację którego zaangażowano też Ryana Goslinga, Natalie Portman, Michaela Fassbendera i Christiana Bale'a. Shane Black obsadził go w fantastycznonaukowym widowisku "Predator" ("The Predator", 2018).
Wspiera prawa społeczności LGBT.

</doc>
<doc id="3931710" url="https://pl.wikipedia.org/wiki?curid=3931710" title="Brygada „Ecjoni”">
Brygada „Ecjoni”



</doc>
<doc id="3931712" url="https://pl.wikipedia.org/wiki?curid=3931712" title="Karol Doroszyński">
Karol Doroszyński

Karol Doroszyński (ur. 12 lub 17 stycznia 1842 we Lwowie, zm. 21 maja 1882 w Poznaniu) – polski aktor teatralny, reżyser teatralny, dyrektor teatrów.
Życiorys.
Uczył się we Lwowie. W 1860 wstąpił jako adept do teatru lwowskiego, pozostał tam do 1869, wraz z zespołem lwowskim wyjeżdżał w okresach letnich na występy do Tarnowa, Lublina i innych miast. Ok. 1867 poślubił aktorkę Marię z domu Szuwart lub Schuwas (zm. 1 października 1896 w Kaliszu). W 1869 przeniósł się wraz z żoną do zespołu Anastazego Trapszy do Kalisza. W lecie 1870 kierował zespołem w Ciechocinku, a następnie występował w teatrze poznańskim. W 1871 wyjechał z zespołem poznańskim na występy do Kalisza. W styczniu 1872 w Kaliszu zorganizował własny zespół; w marcu tego roku występował z nim w Pleszewie. W 1872-74 należał znowu do zespołu teatru lwowskiego; zaliczano go tam do przedstawicieli tzw. niższej komiki. Po krótkim okresie prowadzenia teatru w Łodzi przybył do Poznania. Od 25 IX 1875 - razem z Władysławem Terenkoczym - kierował Teatrem Polskim w Poznaniu. W kwietniu 1877 W. Terenkoczy ustąpił ze swego stanowiska. Doroszyński objął sam dyrekcję; funkcję tę pełnił do 1881.
Jako aktor nie osiągał sukcesów, chociaż grał duże role, m.in. Wiktora („Pan Jowialski”), Lancelota („Kupiec wenecki”), Fromentela („Safanduły”), Klapkiewicza („Przed ślubem”), Sganarela („Don Juan” Moliera), Papkina („Zemsta”), Damazego („Pan Damazy”), Fafułę („Podróż po Warszawie”), Tarapatkiewicza („Krewniacy”), Jenialkiewicza („Wielki człowiek do małych interesów”). Najbardziej zasłużył się jako przedsiębiorczy i energiczny dyrektor Teatru Polskiego. W pierwszym okresie swego kierownictwa dbał szczególnie o interesujący repertuar; wystawił m.in. „Lillę Wenedę”, „Balladynę”, „Króla Leara”, „Fausta”; po 1878 przewagę w repertuarze uzyskały opera i operetka. Zapraszał na występy gościnne wybitnych aktorów, m.in. Helenę Modrzejewską i Wincentego Rapackiego, a na początku swojej dyrekcji zaangażował Józefa Rychtera na stanowisko kierownika artystycznego. Najlepszym okresem działalności Doroszyńskiego w Poznaniu był sezon artystyczny 1877/78. W czasie lata organizował wyjazdy zespołu, m.in. do Piotrkowa (1878), Kalisza (1878), Łodzi, a przede wszystkim do warszawskich teatrów ogródkowych Tivoli (1876), Belle Vue (1877), Alhambra (1878), Eldorado (1879, 1880, 1881). 
Częste przyjazdy teatru poznańskiego do Warszawy zyskały mu opinię najlepszego zespołu ogródkowego. Propagował w teatrze ogródkowym najnowszą polską dramaturgię: wystawił tam po raz pierwszy wiele sztuk Michała Bałuckiego i Józefa Blizińskiego; ogromnym powodzeniem cieszyły się - pisane na jego zamówienie - wodewile F. Schobera. Według prasy warszawskiej zespół poznański swoim repertuarem i poziomem gry przyciągnął do teatrów ogródkowych wybredniejszą publiczność. Dopiero w 1881 palmę pierwszeństwa w Warszawie odebrał mu zespół Józefa Puchniewskiego. Doroszyński poniósł wtedy straty materialne, które powiększyły się jeszcze po powrocie do Poznania. Kłopoty finansowe spowodowały, że 1 XII 1881 zerwał kontrakt na prowadzenie teatru poznańskiego.

</doc>
<doc id="3931713" url="https://pl.wikipedia.org/wiki?curid=3931713" title="Skrzywana">
Skrzywana



</doc>
<doc id="3931717" url="https://pl.wikipedia.org/wiki?curid=3931717" title="Park Miejski">
Park Miejski



</doc>
<doc id="3931718" url="https://pl.wikipedia.org/wiki?curid=3931718" title="Fred Trump">
Fred Trump

Fred Trump, właśc. Frederick Christ Trump (ur. 11 października 1905 w Nowym Jorku, zm. 25 czerwca 1999 w New Hyde Park) – amerykański przedsiębiorca i filantrop pochodzenia niemieckiego. Ojciec Donalda Trumpa, 45. Prezydenta Stanów Zjednoczonych. Firma Freda Trumpa zbudowała ponad 27 000 budynków, a jego majątek szacowano na 250-300 milionów dolarów.
Życiorys.
Urodził się 11 października 1905 na Bronksie w Nowym Jorku jako drugie spośród trojga dzieci niemieckich imigrantów, Fredericka Trumpa (1869–1918) i Elizabeth Christ Trump (1880–1966).
Zmarł 25 czerwca 1999 w New Hyde Park w stanie Nowy Jork w wieku 93 lat z powodu zapalenia płuc. Został pochowany na cmentarzu Lutheran All Faiths Cemetery w Queens.

</doc>
<doc id="3931722" url="https://pl.wikipedia.org/wiki?curid=3931722" title="Brygada Pancerna „Harel”">
Brygada Pancerna „Harel”



</doc>
<doc id="3931739" url="https://pl.wikipedia.org/wiki?curid=3931739" title="Parafia św. Marty w Słobódce Raszkowieckiej">
Parafia św. Marty w Słobódce Raszkowieckiej

Parafia św. Marty w Słobódce Raszkowieckiej – rzymskokatolicka parafia znajdująca się w diecezji kiszyniowskiej w dekanacie naddniestrzańskim, "de iure" w Mołdawii, "de facto" w Naddniestrzu. 
Opiekę nad parafią sprawują sercanie. Jest to etnicznie polska parafia. Msze święte sprawowane są w językach polskim i rosyjskim.
Historia.
Wieś od początku zamieszkiwali polscy katolicy. Należała wcześniej do parafii św. Kajetana w Raszkowie, która została zlikwidowana po rewolucji październikowej. Od lat 60. XX w mieszkańcy starali się o zwrot kościoła. W 1973 władza zgodziła się na budowę w Słobódce Raszkowieckiej kaplicy cmentarnej, w której raz na dwa miesiące odprawiana była msza. W 1976 bez zgody władz wybudowano kościół, lecz został on zniszczony przez buldożery, a ludzie ukarani.
Parafia została zarejestrowana przez władze w 1988. W 1990 biskup pomocniczy ryski Vilhelms Ņukšs konsekrował kościół.
Z parafii pochodzi biskup kijowsko-żytomierski Petro Herkulan Malczuk OFM.

</doc>
<doc id="3931740" url="https://pl.wikipedia.org/wiki?curid=3931740" title="Jehuda Lapiddot">
Jehuda Lapiddot



</doc>
<doc id="3931741" url="https://pl.wikipedia.org/wiki?curid=3931741" title="Stadion Rajadamnern">
Stadion Rajadamnern

Stadion Rajadamnern – hala sportowo-widowiskowa w Bangkoku, w której odbywają się walki pięściarskie oraz w boksie tajskim.
Informacje.
W 1941 na wniosek premiera Tajlandii Plaeka Pibulsongkrama zaplanowano wzniesienie nowej hali sportowej. Przetarg na budowę obiektu wygrała włoska firma Imprese Italiane All' Estero-Oriente, która rozpoczęła prace 1 marca 1941, jednak w związku z trwającą II wojną światową budowa została szybko przerwana. Pracę wznowiono w sierpniu 1945, natomiast otwarcie nastąpiło 23 grudnia tego samego roku. Oryginalnie stadion nie był zadaszony, dopiero w 1951 dobudowano dach. Posiada ok. 8000 miejsc siedzących.
Najbardziej prestiżowym tytułem do zdobycia jest mistrzostwo stadionu Rajadamnern w danej kategorii wagowej, jednak podczas zawodów zawodnicy mogą rywalizować o mistrzostwa różnych organizacji czy związków sportowych, np. World Muaythai Council czy WBC Muay Thai.
Zawody odbywające się na stadionach Rajadamnern oraz Lumpini są uważane za najbardziej prestiżowe na świecie w boksie tajskim

</doc>
<doc id="3931744" url="https://pl.wikipedia.org/wiki?curid=3931744" title="Laos na Letnich Igrzyskach Olimpijskich 2016">
Laos na Letnich Igrzyskach Olimpijskich 2016

Laos na Letnich Igrzyskach Olimpijskich 2016, które odbyły się w Rio de Janeiro, reprezentowało 6 zawodników – 4 mężczyzn i 2 kobiety.
Był to dziewiąty start reprezentacji Laosu na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="3931754" url="https://pl.wikipedia.org/wiki?curid=3931754" title="Szermierka na Letnich Igrzyskach Olimpijskich 2016 – szpada indywidualnie mężczyzn">
Szermierka na Letnich Igrzyskach Olimpijskich 2016 – szpada indywidualnie mężczyzn

Turniej olimpijski w konkurencji szpady mężczyzn podczas XXXI Letnich Igrzysk Olimpijskich w Rio de Janeiro odbył się w dniu 9 sierpnia 2016 roku w Carioca Arena.

</doc>
<doc id="3931755" url="https://pl.wikipedia.org/wiki?curid=3931755" title="Malediwy na Letnich Igrzyskach Olimpijskich 2016">
Malediwy na Letnich Igrzyskach Olimpijskich 2016

Malediwy na Letnich Igrzyskach Olimpijskich 2016, które odbyły się w Rio de Janeiro, reprezentowało 4 zawodników – 2 mężczyzn i 2 kobiety.
Był to ósmy start reprezentacji Malediwów na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="3931760" url="https://pl.wikipedia.org/wiki?curid=3931760" title="Mistrzostwa Świata w Krykiecie Mężczyzn 2015">
Mistrzostwa Świata w Krykiecie Mężczyzn 2015

Mistrzostwa Świata w Krykiecie 2015 (en. "2015 Cricket World Cup") – XI edycja turnieju finałowego krykietowych mistrzostw świata rozgrywanego w formacie meczów jednodniowych. Organizowane przez International Cricket Council od 14 lutego do 29 marca w czternastu miastach Australii i Nowej Zelandii. Łącznie w czasie mistrzostw rozegrano 49 meczów.
W finale zmierzyli się gospodarze. Mecz wygrali reprezentanci Australii zdobywając piąty raz tytuł mistrza świata.
Eliminacje i uczestnicy.
W mistrzostwach świata zapewniony udział mają wszystkie drużyny, które posiadają pełne członkostwo w International Cricket Council oraz zwycięzca i wicemistrz Światowej Ligi Mistrzów 2011–2013 oraz dwa zespoły wyłonione na drodze eliminacji.
Miasta i stadiony.
Mistrzostwa rozegrano na czternastu stadionach w czternastu miastach, po równo w obydwóch państwach–gospodarzach. Na każdej z aren rozegrano po trzy mecze. Ponadto ćwierćfinały rozegrano w Adelaide, Melbourne, Sydney i Wellington, półfinały w Auckland i Sydney, a finał w Melbourne na Melbourne Cricket Ground.
Sędziowie.
Na Mistrzostwa Świata 2015 komisja sędziowska ICC wybrała dwudziestu sędziów; po pięciu z Australii i Anglii, trzech z Sri Lanki, po dwóch z Południowej Afryki i Nowej Zelandii i po jednym z Indii, Pakistanu i Indii Zachodnich.
Schemat rozgrywek.
W mistrzostwa wystartowało 14 reprezentacji podzielonych na 2 grupy po 7 zespołów. W każdej grupie rozegrano szereg meczów każdy z każdym i do fazy pucharowej mistrzostw przeszły cztery najlepsze drużyny z każdej grupy.
Faza pucharowa podzielona została na trzy etapy; ćwierćfinały, półfinały i finał. W ćwierćfinałach zwycięzca grał grupy A z czwartym zespołem grupy B, a drugi zespół grupy A z trzecią drużyną grupy B i na odwrót. Mecz finałowy został rozegrany 29 marca na stadionie Melbourne Cricket Ground w australijskim Melbourne.

</doc>
<doc id="3931761" url="https://pl.wikipedia.org/wiki?curid=3931761" title="Seksualność po urazie rdzenia kręgowego">
Seksualność po urazie rdzenia kręgowego

Seksualność po urazie rdzenia kręgowego – aspekty życia seksualnego osób, które doznały urazu rdzenia kręgowego.
Choć uraz rdzenia kręgowego (SCI, ang. "spinal cord injury") często wywołuje dysfunkcję seksualną, wiele osób po takim urazie jest zdolnych do satysfakcjonującego życia seksualnego. Ograniczenia fizyczne wynikające z urazu dotyczą funkcji seksualnych i seksualności w szerszym znaczeniu, co w znacznym stopniu przekłada się na jakość życia. Uszkodzenie rdzenia kręgowego upośledza możliwość przekazu informacji pomiędzy mózgiem i częścią ciała poniżej uszkodzenia. Objawia się to zaburzeniami czucia i sprawności ruchowej, upośledza orgazm, erekcję, ejakulację i produkcję wydzieliny zwilżającej pochwę. Pośrednie przyczyny dysfunkcji seksualnej obejmują ból, osłabienie i efekty uboczne leków. Przyczyny psychospołeczne obejmują zaburzenia depresyjne i zmienione postrzeganie siebie. Wielu ludzi po SCI osiąga satysfakcjonujące życie płciowe, wielu doświadcza pobudzenia seksualnego i orgazmu. Ludzie po SCI w różnorodny sposób adaptują się do prowadzenia zdrowego życia seksualnego, skupiając się na różnych obszarach swojego ciała i różnych typach stosunku płciowego. Neuroplastyczność może zapewniać wzrost czułości w obszarach ciała o zachowanym czuciu, wobec czego zainteresowani znajdują nowe miejsca erotyczne na skórze w obrębie stref erogennych bądź w pobliżu granic zachowanego czucia.
Leki, przyrządy, chirurgia i inne interwencje służą osiągnięciu erekcji i ejakulacji. Choć płodność mężczyzn jest zmniejszona, wielu po SCI może wciąż płodzić dzieci, szczególnie z pomocą medycyny. Płodność kobiety zazwyczaj nie ulega redukcji, choć bezpieczna ciąża i poród wymagają dodatkowych środków ostrożności. Ludzie po SCI muszą podczas aktywności seksualnej podejmować starania w celu radzenia sobie z efektami urazu (jak osłabienie i ograniczenia ruchów) oraz unikania nowych urazów (jak uszkodzenie skóry w miejscu zmniejszonego czucia). Edukacja i poradnictwo seksualne stanowią ważną część rehabilitacji po SCI, ale często są nieosiągalne bądź niewystarczające. Rehabilitacja dzieci i młodzieży stara się promować zdrowy rozwój seksualności i obejmuje edukację pacjentów i ich rodzin. Przekazywane kulturowe błędne przekonania i stereotypy negatywnie wpływają na ludzi po urazie rdzenia, zwłaszcza przekazywane przez osoby świadczące profesjonalną pomoc. Obraz własnego ciała i inne lęki dotykają funkcji płciowych, wywierając głęboki wpływ na samoocenę i obraz ‘ja’. SCI utrudnia partnerstwo z powodu problemów z funkcją seksualną i innych stresów wiążących się z urazem i niepełnosprawnością, ale wielu pacjentów po urazie rdzenia nawiązuje satysfakcjonujące związki, w tym małżeństwa. Relacje, samoocena i zdolność reprodukcyjna stanowią aspekty seksualności, obejmującej nie tylko praktyki seksualne, ale także złożone inne czynniki: kulturowe, społeczne, psychologiczne i emocjonalne.
Seksualność i identyfikacja.
Seksualność stanowi ważną część tożsamości danej osoby, chociaż niektórzy ludzie nie interesują się tą sferą życia. Ma ona aspekty biologiczne, emocjonalne, psychologiczne, duchowe, społeczne i kulturowe. Dotyczy nie tylko zachowań seksualnych, ale relacji, obrazu siebie, libido, rozrodu, orientacji seksualnej i identyfikacji płciowej ("gender"). Na seksualność każdej osoby wpływa socjalizacja przez całe życie, kiedy to czynniki takie jak religia i podłoże kulturowe odgrywają swoje role, ulega ona ekspresji w samoocenie i sądach, jakie dana osoba wyznaje o sobie samym, na przykład uznając się za kobietę czy też za osobę atrakcyjną.
SCI w ekstremalny sposób zaburza seksualność. Najczęściej zdarza się osobom młodym, w szczytowym okresie swego życia płciowego i rozrodczego. Waga seksualności nie zmniejsza się jednak na skutek zmniejszającego sprawność urazu. Choć przez lata ludzi po urazie rdzenia uznawano za aseksualnych, badania wykazały, że przypisują oni sferze seksualnej dużą wagę, stanowi ona istotny aspekt jakości ich życia. W rzeczywistości z wszystkich zdolności, których powrotu pożądają, pacjenci z paraplegią przypisują prawie największą wagę właśnie funkcjom seksualnym, zaraz po funkcji dłoni i rąk. Funkcje seksualne wywierają głęboki wpływ na samoocenę i przystosowanie się do życia po urazie. Osoby zdolne zaadaptować się do zmian w swoich ciałach i wiodący satysfakcjonujące życie seksualne osiągają również wyższą ogólną jakość życia.
Funkcje seksualne.
SCI zazwyczaj wywołuje dysfunkcje seksualne z powodu zaburzenia czucia i reakcji wzbudzenia. Zdolność odczuwania przyjemności seksualnej i orgazmu należą do priorytetów rehabilitacji seksualnej u ludzi po urazie.
Wiele badań dotyczyło erekcji. W dwa lata po urazie 80% mężczyzn odzyskuje przynajmniej częściową zdolność erekcji, ale wielu dotyczą trudności z jej niezawodnością i utrzymaniem, jeśli nie stosują środków wspomagających. Badania wykazały, że od połowy do 65% mężczyzn po SCI miewa orgazmy, choć mogą oni odczuwać je inaczej, niż przed urazem. Większość z nich zgłasza słabsze ich odczuwanie oraz potrzebę dłuższego czasu i większej stymulacji, by je osiągnąć.
Częstymi problemami kobiecymi po SCI są dyspareunia i trudność w osiągnięciu orgazmu. Około połowy kobiet po SCI jest zdolna do orgazmu przy stymulacji ich genitaliów. Niektóre pacjentki podają odczuwanie orgazmów takie samo, jak przed urazem, inne skarżą się na zmniejszenie ich odczuwania.
Całkowity i niecałkowity uraz.
Całkowitość bądź nie urazu stanowi istotny aspekt determinujący powrót funkcji seksualnych. Wedle skali American Spinal Injury Association niekompletny SCI to taki, w którym pewne czucie lub funkcje motoryczne zostają zachowane w odbytnicy. Wskazuje to, że mózg może w dalszym ciągu wysyłać i otrzymywać informację z dolnych części rdzenia kręgowego, poniżej obszaru urazu. U ludzi po niecałkowitym urazie część bądź wszystkie drogi rdzeniowe zaangażowane w odpowiedzi seksualne pozostają nietknięte, umożliwiając przykładowo orgazmy takie jak u ludzi zdrowych. Mężczyźni po niekompletnym urazie rdzenia mają większą szansę na osiąganie erekcji i orgazmu niż pacjenci po całkowitym urazie.
Nawet pacjenci po całkowitym urazie, których rdzeń kręgowy stracił zdolność przekazywania jakichkolwiek informacji spoza poziomu uszkodzenia, mogą osiągnąć orgazm. W 1960 w jednym z najwcześniejszych badań orgazmu po SCI ukuto termin "phantom orgasm" („orgazm fantomowy”) w celu opisania kobiecych odczuć orgazmu pomimo SCI, jednak kolejne badania sugerowały, że odczucie to nie ma jedynie charakteru psychologicznego. Mężczyźni po całkowitym SCI zgłaszają odczucia seksualne w czasie wytrysku z towarzyszącymi im objawami fizycznymi normalnie występującymi w orgazmie, jak podwyższone ciśnienie tętnicze. Kobiety mogą odczuwać orgazm z wibracjami szyjki macicy niezależnie od stopnia urazu; odczucie to niekiedy jest takie samo, jak u zdrowych kobiet.
Nerwy obwodowe parasympatyczne przenoszące informację do mózgowia aferentnymi włóknami nerwowymi mogą stanowić odpowiedź, czemu ludzie po całkowitym SCI odczuwają doznania seksualne i szczytowania. Jedno z proponowanych wyjaśnień kobiecego orgazmu po SCI to ominięcie rdzenia kręgowego poprzez nerw błędny przenoszący informację czuciową z narządów płciowych bezpośrednio do mózgu. Kobiety po całkowitym urazie mogą osiągnąć wzbudzenie seksualne i orgazm przez stymulację łechtaczki, szyjki macicy lub pochwy, z których każda jest unerwiona innymi włóknami nerwowymi, co wskazuje, że nawet jeśli SCI dotyczy jednego obszaru, funkcjonowanie pozostałych może zostać zachowane. U ludzi po urazie, tak samo jak u zdrowych, to mózg odpowiada za percepcję szczytowania. Jakościowe odczucia związane ze szczytowaniem podlegają modulacji w mózgu, a nie w miejscu ciała, którego dotyczą.
Poziom urazu.
Poza całkowitością urazu rdzenia na utrzymanie się bądź ustąpienie wpływu urazu na funkcje seksualne wpływa poziom kręgosłupa, którego dotyczy uraz. Mógł on zajść na odcinku szyjnym, piersiowym, lędźwiowym bądź krzyżowym. Pomiędzy każdymi dwoma sąsiadującymi kręgami wychodzą od rdzenia nerwy rdzeniowe, przenoszące informację do i od unerwianych fragmentów ciała. Lokalizacja urazu w obrębie rdzenia przekłada się na odpowiednie regiony ciała. Obszar skóry unerwiany konkretnym nerwem rdzeniowym nosi nazwę dermatomu. Utrata czucia dotyczyć może wszystkich dermatomów poniżej poziomu urazu.
Uraz na niższym poziomie kręgosłupa nie musi koniecznie oznaczać lepiej zachowanych funkcji seksualnych. Przykładowo pacjenci po urazie odcinka krzyżowego mają mniejsze szanse na orgazm, niż ludzie po urazach wyższych odcinków kręgosłupa. Kobiety po urazie proksymalnie do odcinka krzyżowego z większym prawdopodobieństwem będą odczuwały orgazm w odpowiedzi na stymulację łechtaczki, niż pacjentki po urazach odcinka krzyżowego (odpowiednio 59% i 17%). U mężczyzn urazy powyżej odcinka krzyżowego wiążą się z lepiej zachowanymi erekcją i ejakulacją, pacjenci ci zgłaszają dysfunkcje rzadziej i mniej nasilone. Może to wynikać z odruchów nie wymagających udziału mózgowia, z którego połączenie zniszczyć mogą urazy odcinka krzyżowego.
Odpowiedzi psychogenne i odruchowe.
Fizyczne podniecenie (lubrykacja pochwy i wzwód łechtaczki u kobiety, erekcja u mężczyzny) pojawia się dzięki dwóch odrębnym drogom, które w warunkach prawidłowych współdziałają: psychogennej i odruchowej. Podniecenie wywołane fantazjowaniem, bodźcami wzrokowymi bądź stymulacją umysłową przebiega na drodze psychogennej, natomiast podniecenie wynikające z kontaktu fizycznego okolicy genitalnej na drodze odruchowej. W przypadku podniecenia psychogennego informacja przekazywana jest z mózgu poprzez rdzeń kręgowy do nerwów okolicy genitalnej, w rdzeniu osiągając poziom Th11-L2. Wobec tego pacjenci po urazie powyżej poziomu Th11 zazwyczaj nie miewają erekcji ani lubrykacji psychogennych, natomiast ci po urazie poniżej Th12 są do nich zdolni. Nawet jednak bez tych odpowiedzi fizykalnych ludzie po SCI często odczuwają podniecenie jak ludzie, którzy nie przeszli urazu. Zdolność odczuwania ukłucia i lekkiego dotyku w dermatomach Th11–L2 pozwala przewidywać jakość zdolności do psychogennego podniecenia u pacjentów obu płci. Droga psychogenna jest współczulna i przez większość czasu wysyła sygnały hamujące, przeciwdziałające fizycznym objawom podniecenia. W odpowiedzi na stymulację seksualną sygnały pobudzające narastają i redukują hamowanie. Usunięcie fizjologicznie obecnego hamowania umożliwia odruchom rdzeniowym wywołującym fizyczne objawy podniecenia wziąć górę.
Droga odruchowa aktywuje przywspółczulny układ nerwowy w odpowiedzi na uczucie dotyku. Bierze w tym udział łuk odruchowy przebiegający na poziomie rdzenia kręgowego, bez udziału mózgu. Wystarczy krzyżowy odcinek rdzenia na poziomie S2-S4. Kobiety po uszkodzeniu rdzenia powyżej Th11 mogą być niezdolne do przeżywania psychogennej lubrykacji pochwowej, ale mogą zarazem mieć zachowaną lubrykację na poziomie odruchowym, jeśli poziom krzyżowy nie został uszkodzony. Podobnie nawet jeśli zdolność mężczyzny do psychogennych erekcji po podnieceniu psychogennym zostanie utracona po urazie rdzenia na wysokim poziomie, może on zachować możność erekcji spontanicznych bądź odruchowych. Przebiegające w ten sposób erekcje mogą pojawiać się przy braku podniecenia psychicznego podczas dotykania prącia bądź ocierania się o nie, ale nie trwają długo i ogólnie ustępują przy usunięciu drażniącego bodźca. Odruchowe wzwody mogą po urazie rdzenia pojawiać się częściej z powodu utraty hamowania przez mózgowie, redukujące odpowiedzi na bodźce u zdrowego mężczyzny. Odwrotnie – uraz poniżej poziomu S1 uszkadza erekcje odruchowe, ale nie psychogenne. Ludzie z w pewnym stopniu zachowanym czuciem w dermatomach S4 i S5 oraz wykazujący odruch opuszkowo-jamisty (skurcz dna miednicy w odpowiedzi na ucisk na łechtaczkę bądź żołądź prącia) zazwyczaj są zdolni do odczuwania erekcji albo lubrykacji odruchowych. Jak inne odruchy, odruchowa odpowiedź seksualna może zostać stracona bezpośrednio po urazie, ale wrócić z czasem, gdy ustępuje szok rdzeniowy.
Dysfunkcje seksualne.
Większość osób po SCI odczuwa trudności z odpowiedzią w postaci podniecenia na fizyczne bodźce seksualne. Problemy wynikające bezpośrednio z uszkodzonego przewodnictwa neuronalnego określa się mianem pierwotnej dysfunkcji seksualnej. SCI prawie zawsze dotyka funkcjonowania narządów rozrodczych zewnętrznych, zmieniając, upośledzając bądź wywołując utratę czucia. Ból neuropatyczny, w którym uszkodzony nerw sygnalizuje ból przy nieobecności bodźca, który by miał ten ból wywoływać, występuje często po SCI i przeszkadza w seksie.
Wtórna dysfunkcja seksualna po urazie rdzenia wynika z czynników wywołanych tym urazem, jak inkontynencja moczu czy kału bądź upośledzone ruchy. Główna bariera aktywności seksualnej polega na ograniczeniach fizycznych, np. trudności w utrzymaniu równowagi czy osłabienie siły mięśniowej utrudniają utrzymanie danej pozycji. Kolejne utrudnienie stanowi spastyczność mięśni wywołana nadmiernym ich napięciem. Niektóre używane leki wywołują działania niepożądane upośledzające odczuwanie przyjemności seksualnej bądź interferujące z funkcją seksualną, zaliczają się doń leki przeciwdepresyjne, relaksanty, leki nasenne i zmniejszające spastyczność. Zmiany hormonalne modyfikujące funkcje seksualne również pojawiają się po SCI. Rośnie stężenie prolaktyny, kobiety na pewien czas przestają miesiączkować. U mężczyzn spada stężenie testosteronu. Jego niedobór skutkuje spadkiem libido, słabością, zmęczeniem i brakiem odpowiedzi na leki zwiększające erekcję.
Trzeciorzędowe dysfunkcje seksualne wynikają z czynników psychologicznych i społecznych. Zmniejszone libido, pożądanie bądź odczuwanie podniecenia mogą wypływać z takich przyczyn, jak objawy depresyjne, niepokój i zmiany w relacji. U obu płci po SCI zmniejsza się pożądanie. U prawie połowy mężczyzn i prawie trzech czwartych kobiet pojawiają się trudności z podnieceniem psychogennym. Zaburzenia depresyjne stanowią najczęstszą przyczynę problemów w osiągnięciu podniecenia u pacjentów po SCI. Ludzie często odczuwają po urazie żal i rozpacz. Po wypisaniu ze szpitala, kiedy pojawiają się nowe trudności, wzrastać mogą niepokój oraz używanie substancji uzależniających. Uzależnienie od leków lub alkoholu pogarsza zdrowie, wywołuje napięcia w relacji, pogarsza funkcjonowanie społeczne.
SCI może prowadzić do znaczących obaw, których reperkusje odbijają się na seksualności i obrazie siebie. SCI często zaburza obraz własnego ciała z powodu zarówno zachodzących w nim zmian dotyczących wyglądu (w tym choćby atrofia nieużywanych mięśni), jak i zmian w percepcji siebie nie wynikającej bezpośrednio z tych zmian. Pacjenci często uznają siebie za mniej atrakcyjnych i oczekują od innych, że tak właśnie będą ich traktować. Obawy te wywołują strach przed odrzuceniem, odstraszają ludzi od inicjowania kontaktów bądź aktywności seksualnej czy angażowania się w seks. Uczucia niemożności bycia pożądanym czy bezwartościowości prowadzą niektórych pacjentów do sugerowania swym partnerom, by zawiązali relacje z kimś sprawniejszym.
Płodność.
Mężczyźni.
Mężczyźni po SCI uwzględniają zdolność do płodzenia dzieci wśród najważniejszych trosk związanych z seksualnością. Płodność męska spada po SCI z powodu problemów z erekcją, wytryskiem i jakością nasienia. Jak inne typy odpowiedzi seksualnej, ejakulacja może przebiegać na drodze psychogennej bądź odruchowej, a poziom urazu determinuje zdolność mężczyzny do wytrysku obu typów. Aż 95% mężczyzn SCI doświadcza problemów z ejakulacją (anejakulacja), prawdopodobnie z powodu uszkodzonej koordynacji impulsów z różnych części układu nerwowego. Erekcja, orgazm i ejakulacja mogą zachodzić niezależnie od siebie, aczkolwiek zdolność do wytrysku wydaje się wiązać z jakością wzwodu, zdolność do orgazmu wiąże się z możliwością ejakulacji. Nawet mężczyźni o całkowitym urazie mogą zachowywać zdolność do ejakulacji, ponieważ inne nerwy zaangażowane w wytrysk mogą wywoływać taką odpowiedź bez impulsów z rdzenia kręgowego Ogólnie im wyższy poziom urazu, tym więcej stymulacji psychicznej potrzebuje pacjent do wytrysku. Odwrotnie: wytrysk przedwczesny bądź spontaniczny może stanowić problem dla mężczyzn po urazie na poziomie Th12-L1. Może być tak silny, że ejakulację prowokuje samo myślenie o aktywności seksualnej, bądź też pojawiać się bez uchwytnej przyczyny i bez towarzyszącego orgazmu.
Większość mężczyzn dysponuje właściwą ilością plemników w nasieniu, ale wysoki odsetek z nich może być nieprawidłowych, chodzi to o zmniejszoną ruchliwość czy zdolność do przeżycia. Powód tych nieprawidłowości nie został poznany. Badania skupiają się na dysfunkcjach pęcherzyków nasiennych i stercza, koncentrujących substancje toksyczne dla plemników. Cytokiny, białka układu odpornościowego kontrolujące odpowiedź zapalną, obecne są w wysokich stężeniach w nasieniu mężczyzn po SCI, tak jak acetylohydrolaza PAF, również toksyczna dla plemników. Inną odpowiedzią immunologiczną na SCI jest obecność znacznej liczby leukocytów w nasieniu.
Kobiety.
Liczba kobiet po SCI rodzących i posiadających zdrowe dzieci wzrasta. Od około połowy do dwóch trzecich kobiet po SCI zgłasza, że mogłoby chcieć mieć dzieci, w końcu w ciążę zachodzi 14–20%. Choć SCI zazwyczaj nie redukuje kobiecej płodności trwale, odpowiedź stresowa może zaraz po urazie zmienić poziomy hormonów związanych z płodnością. U około połowy kobiet menstruacja zatrzymuje się po urazie, wraca jednak średnio po pięciu miesiącach, a u znacznej większości pacjentek w przeciągu roku. Po powrocie miesiączkowania kobieta po SCI zachodzi w ciąże z taką samą szansą, jak reszta populacji.
Ciąża wiąże się ze zwiększonym ryzykiem u pacjentek po SCI. Wymienić należy zwiększone ryzyko zakrzepicy żył głębokich, infekcji układu oddechowego i moczowego. Uwagi wymaga utrzymywanie odpowiedniej pozycji w wózku inwalidzkim, prewencja odleżyn i zwiększona trudność w poruszaniu się z powodu zwiększenia się masy ciała i zmian środka ciężkości. Technologie asystujące mogą wymagać zmiany, podobnie jak farmakoterapia.
U kobiet po urazach powyżej Th6 ryzyko podczas porodu zagrażające matce i płodowi obejmuje autonomiczną dysrefleksję, w której ciśnienie krwi wzrasta do niebezpiecznych wartości, co może grozić udarem letalnym w skutkach. W takim epizodzie służyć mogą leki takie jak nifedypina i kaptopryl, podobnie znieczulenie zewnątrzoponowe, choć nie jest niezawodne u kobiet po urazie rdzenia. Znieczulenie w trakcie porodu stosuje się, nawet jeśli kobieta nie odczuwa dolegliwości, jeśli może odczuwać skurcze jako jedynie dyskomfort lokalizowany w brzuchu, zwiększoną spastyczność i epizody autonomicznej dysrefleksji. Zmniejszone odczuwanie w rejonie miednicy oznacza, że pacjentka po urazie rdzenia zazwyczaj przechodzi mniej bolesny poród, może nawet nie wiedzieć, kiedy zaczyna rodzić. Jeśli występują deformacje miednicy lub kręgosłupa, niezbędne może okazać się cięcie cesarskie. Noworodki kobiet po SCI z większą szansą rodzą się przedwcześnie, a niezależnie od tego z większym prawdopodobieństwem są zbyt małe w stosunku do wieku ciążowego.
Postępowanie.
Problemy z erekcją.
Choć erekcje nie są konieczne dla satysfakcjonującego życia seksualnego, wielu mężczyzn uważa je za ważne i leczenie zaburzenia erekcji poprawia ich relacje oraz jakość życia. Jakiekolwiek leczenie jest stosowane, najlepiej działa w połączeniu z terapią zorientowaną na rozmowę w celu pomocy w integracji jej w życie seksualne.
Leki doustne i przyrządy mechaniczne stanowią leczenie pierwszego wyboru z powodu mniejszej inwazyjności, często dobrego efektu i dobrej tolerancji. Farmakoterapia enteralna obejmuje sildenafil (Viagra), tadalafil (Cialis) i wardenafil (Levitra). Pompki do prącia zapewniają erekcję bez potrzeby zażywania leków bądź inwazyjnego leczenia. Mężczyzna umieszcza swe prącie w cylindrze, po czym pompuje, wytwarzając próżnię zasysającą krew do prącia, wprowadzając je we wzwód. Następnie użytkownik przesuwa pierścień z zewnętrza cylindra na nasadę prącia, by zatrzymać w nim krew i utrzymać erekcję. Mężczyzna zdolny do osiągnięcia erekcji, ale mający trudności z jej utrzymaniem może używać samego pierścienia. Tego ostatniego nie można jednak zostawiać na prąciu dłużej, niż 30 minut, nie może też być stosowany w przypadku leczenia antykoagulantami.
Jeśli doustna farmakoterapia oraz usprawnienia mechaniczne zawodzą, leczeniem drugiego rzutu są miejscowe zastrzyki: leki takie jak papaweryna czy prostaglandyny wstrzykiwane są do prącia. Metoda ta jest preferowana z uwagi na jej efektywność, ale wywołuje ból i bliznowacenie.
Inną możliwość stanowi umieszczenie niewielkiej tabletki w cewce moczowej, jednak wymagane dawki są większe niż podawane w iniekcjach i jest to mniej skuteczne. Były używane również stosowane miejscowo leki rozszerzające naczynia krwionośne, ale bez dobrej efektywności ani tolerancji. Stymulację elektryczną nerwów eferentnych na poziomie S2 można wykorzystać do wywołania wzwodu trwającego przez czas dokonywania tej stymulacji.
Implanty umieszczane chirurgicznie, giętkie pręty bądź pneumatyczne rury, zarezerwowane są dla przypadków niepowodzenia innych metod z powodu zagrożenia poważnymi powikłaniami, obserwowanymi w 10% przypadków. Wiążą się z ryzykiem zniszczenia tkanki prącia i wydostaniem się na zewnątrz przez skórę. Choć satysfakcja używających ich mężczyzn jest wysoka, jeśli implanty muszą być usunięte, nie można stosować innych metod takich jak zastrzyki czy urządzenia próżniowe z powodu uszkodzenia tkanek.
Zaburzenia erekcji mogą też wynikać nie bezpośrednio z doznanego SCI, ale być skutkiem czynników takich jak zaburzenia depresyjne, cukrzyca bądź leki, na przykład stosowane w leczeniu spastyczności. Znalezienie przyczyn i leczenie jej może złagodzić problem. Przykładowo mężczyźni odczuwający zaburzenia wzwodu wywołane niedoborem testosteronu mogą otrzymać hormonoterapię androgenami.
Ejakulacja i płodność męska.
Bez interwencji medycznych płodność męska po SCI mieści się w przedziale 5–14%, ale wartość ta rośnie z leczeniem. Nawet jednak po zastosowaniu wszystkich dostępnych terapii medycznych mniej niż połowa mężczyzn po urazie rdzenia może płodzić dzieci. Zazwyczaj konieczna jest inseminacja wspomagana. Jak w przypadku wzwodu, terapie wykorzystywane do leczenia bezpłodności u mężczyzn, którzy nie przeszli urazu rdzenia, stosowane są również u tych po SCI.
W przypadku braku wytrysku po SCI metodą pierwszego wyboru pobrania nasienia jest wykorzystanie PVS ("penile vibratory stimulation", stymulacja prącia wibracją). Wibrator o wysokiej częstotliwości stosuje się na żołądź prącia w celu wywołania odruchu powodującego wytrysk. Zazwyczaj trwa to kilka minut. Doniesienia o efektywności PVS podają wynik 15–88%, różnice wynikać mogą z odmienności ustawień wibratora i doświadczenia klinicystów, jak też z poziomu i stopnia urazu. Całkowity uraz powyżej jądra Onufa (S2–S4) odpowiada na PVS w 98%, ale całkowite uszkodzenie segmentów S2–S4 nie odpowiada.
W razie niepowodzenia PVS, plemniki czasami pobierane są dzięki elektroejalukacji: w odbytnicy umieszcza się elektryczny zgłębnik, wywołując wytrysk. Sukces osiąga się w 80–100%, ale technika ta wymaga znieczulenia i nie posiada potencjalnej możliwości wykonania w domu tak jak PVS. I PVS, i elektroejakulacja niesie za sobą ryzyko dysrefleksji autonomicznej, wobec czego mogą zostać podane leki przeciwdziałające takiemu zejściu oraz przez cały czas trwania procedury monitorowane jest ciśnienie tętnicze, jeśli dana osoba jest podatna. Masaż prostaty i pęcherzyków nasiennych stanowi inną metodę uzyskania nasienia. Jeśli sposoby te zawiodą, nie powodując wytrysku bądź nie zostanie uzyskana wystarczająca ilość nasienia, może być ono pobrane chirurgicznie w procesie "testicular sperm extraction" bądź "percutaneous epididymal sperm aspiration". Te procedury dostarczają nasienia w 86–100% przypadków, jednak preferuje się leczenie niechirurgiczne.
Przedwczesny bądź spontaniczny wytrysk leczy się lekami przeciwdepresyjnymi, w tym SSRI, których znanym efektem ubocznym jest opóźnianie wytrysku.
Kobiety.
W porównaniu z możliwościami leczenia dysfunkcji seksualnych u mężczyzn (których rezultaty są konkretnie obserwowalne) sposoby leczenia kobiet są ograniczone. Przykładowo inhibitory fosfodiesterazy 5, stosowane doustnie w leczeniu zaburzeń erekcji u mężczyzn, zostały przebadane w kierunku zwiększania odpowiedzi seksualnych takich jak podniecenie czy orgazm u kobiet, nie przeprowadzono jednak kontrolowanych badań u kobiet po SCI, a badania na innych grupach kobiet doprowadziły do niekonkluzywnych wyników. Teoretycznie odpowiedź seksualna kobiet mogłaby ulec poprawie dzięki użyciu urządzenia próżniowego zasysającego krew do łechtaczki, ale przeprowadzono nieliczne badania funkcji seksualnej. Szczególnie brakuje informacji dotyczących innych aspektów niż reprodukcja.
Edukacja i poradnictwo.
Poradnictwo dotyczące seksualności udzielane przez lekarzy, pielęgniarki psychologów, pracowników społecznych wchodzi w skład większości programów rehabilitacyjnych po SCI. Edukacja należy do kontynuacji leczenia po urazie rdzenia, tak jak psychoterapia, koleżeński mentoring i aktywności społeczne. Pomagają one polepszyć umiejętności niezbędne w socjalizacji i budowaniu relacji. Zamiast odnosić się stricte do dysfunkcji seksualnej jako problemu fizycznego, odpowiednia rehabilitacja seksualna bierze pod uwagę całość danej osoby, na przykład jej relacje i samoocenę. Poradnictwo seksualne obejmuje nauczanie technik radzenia sobie z objawami depresyjnymi i stresem oraz kierowanie większej uwagi na zachowane odczuwanie wrażeń podczas aktywności seksualnej. Edukacja obejmuje też informacje na temat kontroli urodzeń lub pomocniczych przyrządów, służących do przyjmowania odpowiedniej pozycji, bądź radzi i podpowiada w takich problemach, jak nietrzymanie zwieracza czy dysrefleksja autonomiczna.
Wiele pacjentów po SCI otrzymało nieprawidłowe informacje na temat skutków swego urazu dotyczących sfery seksualnej i dostarczenie im adekwatnych informacji przyniesie im korzyść. Choć wiadomo, że edukacja seksualna krótko po urazie jest pomocna i pożądana, często nie ma jej w rehabilitacji. Częsta skarga osób przechodzących programy rehabilitacyjne to właśnie niewystarczające informacje na temat seksualności. Długoterminowa edukacja i poradnictwo na ten temat po wypisie ze szpitala są szczególnie ważne, jako że seksualność stanowi jedną z najczęściej zaniedbywanych sfer życia w długoterminowej rehabilitacji po SCI, szczególnie u kobiet. Dostarczyciele opieki mogą powstrzymywać się od poruszania tego tematu z powodu poczucia zawstydzenia bądź braku przygotowania. Klinicyści muszą zachować ostrożność w poruszaniu tej sprawy, gdyż pacjenci mogą czuć się niekomfortowo bądź niegotowi do poruszania tego tematu. Wielu pacjentów czeka, aż temat zostanie poruszany przez osoby organizujące ich opiekę, mimo że chcą otrzymać takie informacje.
Postrzeganie przez pacjenta własnego radzenia sobie z seksualnością po urazie zależy nie tylko od czynników fizycznych, takich jak ciężkość urazu i jego poziom, ale też od warunków życiowych i czynników osobowościowych, jak doświadczenie seksualne i stosunek do seksu. Oprócz oceny czynników fizycznych klinicysta musi brać pod uwagę tło i czynniki kulturowe i religijne: związane z płcią (gender), wiekiem, kulturą i społeczne. Aspekty kulturowe i religijne, nawet jeśli niedostrzegane przed wypadkiem, wpływają na jakość opieki i leczenia, szczególnie w sytuacji konfliktu między poglądami pacjenta i sprawujących opiekę. Profesjonalna opieka zdrowotna musi być wyczulona na kwestie orientacji seksualnej i identyfikacji płciowej (gender), okazując szacunek i akceptację podczas kontaktowania się, wysłuchania pacjenta i udzielania wsparcia emocjonalnego. Wykazano, że osoby zapewniające opiekę po SCI przyjmują heteroseksualność swoich pacjentów lub wykluczają ze świadomości pacjentów LGBTQ, co może skutkować opieką niespełniającą standardów. Badania akademickie seksualności i niepełnosprawności również cechują się niedoreprezentacją osób LGBTQ.
Nie tylko pacjent, ale również partner osoby po urazie rdzenia wymaga częstego wsparcia i poradnictwa. Może to pomóc w dostosowaniu się do nowego, dynamicznego obrazu siebie, w tym wejściu w nową rolę opiekuna bądź w radzeniu sobie ze stresem powstającym w relacji seksualnej. Często partnerzy osób po urazie rdzenia muszą radzić sobie z takimi uczuciami jak wina, złość, niepokój oraz z wyczerpaniem, jak też z trudnościami finansowymi związanymi z utraconymi zarobkami i kosztami medycznymi. Poradnictwo stara się wzmocnić relację, polepszając komunikację i zaufanie.
Dzieci i młodzież.
Dzieci i młodzież po SCI nie tylko stają w obliczu trudności nękających także dorosłych, ale uraz wpływa również na dojrzewanie ich seksualności. Chociaż pokaźna liczba badań dotyczy dorosłych po urazie rdzenia i ich seksualności, bardzo mało dotyka sposobów, w jakie uraz wpływa na seksualność młodych ludzi. Dzieci i młodzież po urazie wymagają ciągłej, dostosowanej do wieku edukacji seksualnej, odpowiadającej na pytania dotyczące SCI i jego wpływu na seksualność i funkcje seksualne. Bardzo młode dzieci są już świadome swej niepełnosprawności, nim dojrzeją seksualnie, ale wraz z dojrzewaniem stają się ciekawe tak samo jak dzieci bez niepełnosprawności, i wymagają zapewnienia im odpowiedniej ilości informacji. Opiekunowie pomagają dzieciom i ich rodzinie przygotować się do przejścia w dorosłość, włączając w to seksualność i relacje społeczne, wcześnie rozpoczynając i intensyfikując działania w czasie adolescencji. Rodzice wymagają edukacji na temat efektów, jakie SCI wywiera na funkcje seksualne, by mogli odpowiadać na pytania, jakie zadają im ich dzieci.
Kiedy pacjent staje się nastolatkiem, wymaga bardziej szczegółowej informacji na temat ciąży, kontroli urodzeń, samooceny i umawiania się na randki. Nastolatki bez lub ze zredukowanym czuciem w okolicy genitalnej zyskują na edukacji o alternatywnych sposobach osiągania przyjemności i satysfakcji z aktów seksualnych. Okres adolescencji jest często szczególnie trudny dla osób po SCI, w związku z obrazem własnego ciała i relacjami. W związku z wagą przypisywaną seksualności i prywatności, adolescenci mogą doświadczać poniżenia, kiedy rodzice i opiekunowie kąpią ich lub załatwiają z nimi ich potrzeby fizjologiczne. Mogą zyskać na poradnictwie seksualnym, grupach wsparcia i mentoringu prowadzonym przez dorosłych po SCI, mogących dzielić się z nim swymi przeżyciami i prowadzić dyskusję rówieśnikami. Z odpowiednią opieką i edukacją ze strony rodziny i profesjonalistów dzieci i młodzież po urazie może rozwinąć się w zdrowych seksualnie dorosłych.
Zmiany w praktykach seksualnych.
Ludzie adaptują się po SCI w sferze seksualnej na wiele różnych sposobów. Często zmieniają praktyki seksualne, unikając stymulacji genitalnej i stosunku płciowego i podążając w kierunku zwiększenia nacisku na dotyk powyżej poziomu urazu oraz na inne aspekty intymności, jak całowanie i pieszczoty. Konieczne staje się odkrycie nowych pozycji seksualnych, jeśli poprzednio stosowane okazują się zbyt trudne. Inne czynniki zwiększające przyjemność seksualną to pozytywne wspomnienia, fantazje seksualne, relaksacja, medytacja, techniki oddechowe i, co najważniejsze, zaufanie do partnera. Osoby po SCI mogą wykorzystywać bodźce wzrokowe, słuchowe, węchowe i dotykowe. Możliwe jest wytrenowanie uważności dotyczącej pewnych mózgowych aspektów seksu i poczucia ciała w rejonach, w których to czucie się zachowało; zwiększa to szansę osiągnięcia orgazmu. Waga pożądania i komfortu uzasadnia żart mówiący, że najważniejszym narządem seksualnym jest mózg.
Pourazowe zmiany w odczuwaniu ciała są dla pacjenta wystarczająco trudne, by jeszcze doprowadzać kogoś do utraty możliwości satysfakcji seksualnej. Jednak zmiany w odczuwaniu powyżej i poniżej poziomu urazu zachodzą w czasie. Pacjenci mogą znajdować strefy erogenne takie jak sutki czy uszy, które stają się bardziej czułe, wystarczająco dla osiągnięcia satysfakcji seksualnej. Pacjenci odkrywają nowe strefy erogenne, które nie dostarczały przyjemności erotycznej przed urazem, profesjonalni opiekunowie mogą pomóc w ich odkryciu. Stymulacja tych nowych stref erogennych może nawet prowadzić do orgazmu. Zmiany takie wynikać mogą z przemapowania obszarów czuciowych w mózgu dzięki neuroplastyczności, szczególnie w przypadku całkowitej utraty czucia w narządach płciowych zewnętrznych.
Często na ciele pomiędzy obszarem utraty czucia i obszarem, gdzie zostało ono zachowane, pojawia się strefa przejściowa, wykazująca zwiększoną czułość i której stymulacja daje przyjemność. Obszar ten może być odczuwany podobnie jak prącie bądź łechtaczka przed urazem, i może nawet dać uczucie orgazmu. Z powodu zmian w odczuwaniu ludzie po SCI zachęcani są do eksploracji własnych ciał w celu odkrycia obszarów dostarczających przyjemności. Masturbacja stanowi użyteczny sposób nauki o nowych odpowiedziach własnego organizmu.
Istnieją testy mierzące czucie pozostałe w narządach płciowych zewnętrznych po urazie, wykorzystywane w ustawieniu leczenia i rehabilitacji. Ich wykonanie pomaga pacjentom nauczyć się rozpoznawać odczucia związane z pobudzeniem i orgazmem. Ludzie po urazie zdolni do osiągania orgazmu dzięki stymulacji narządów płciowych zewnętrznych mogą jednak wymagać dłuższej stymulacji lub większej jej intensywności. Zabawki seksualne takie jak wibrator mogą zwiększać odczucia w obszarach o zmniejszonym ich odczuwaniu, mogą być modyfikowane dla dostosowywania się w niepełnosprawnościach. Przykładowo do wibratora bądź dildo dołączyć można uchwyt pomocny osobie o słabszym funkcjonowaniu rąk.
Uwagi dotyczące aktywności seksualnej.
SCI stwarza konieczność dodatkowych przemyśleń odnośnie do aktywności seksualnej. Przykładowo osłabienie mięśni i ograniczenia ruchów ograniczają możliwości przyjmowania pozycji. Poduszki czy przyrządy takie jak kliny można rozmieścić dla wsparcia osiągania i utrzymywania pożądanej pozycji przez osoby o osłabionej sile mięśniowej czy z ograniczeniami zakresu ruchu. Pomocnicze przyrządy wspomagają ruchy, przykładowo odpowiednie krzesła popychają miednicę. Przeszkody dla aktywności seksualnej stanowić mogą również ból czy spastyczność. W takim przypadku para może być zmuszona do znalezienia nowych pozycji, w tym na wózku inwalidzkim. Przed seksem zalecana bywa ciepła kąpiel, masaż i rozciąganie włączyć można do gry wstępnej dla zmniejszenia spastyczności.
Kolejny problem to utrata czucia, co naraża na niebezpieczeństwo zranienia się z odleżynami włącznie, urazy takie pogarszają się, zanim jeszcze zostaną zauważone. Otarcia mogą uszkadzać skórę, wobec czego po seksie konieczne jest obejrzenie okolic, które mogły doznać urazu, szczególnie zaś pośladków i okolicy genitalnej. Osoby z odleżynami muszą uważać, by nie zaostrzyć ran. Drażnienie narządów płciowych zewnętrznych zwiększa ryzyko infekcji pochwy, pogarszających się, jeśli nie zostaną zauważone. Kobiety niemające wystarczającej lubrykacji mogą wykorzystywać komercyjnie dostępny lubrykant zmniejszający tarcie.
Inne ryzyko stanowi dysrefleksja autonomiczna (AD), grożąca niebezpiecznie wysokim ciśnieniem tętniczym. Osoby z ryzykiem AD powinny przed seksem stosować prewencję, a w razie pojawienia się zaprzestać aktywności i udać się po leczenie. Łagodne objawy przedmiotowe takie jak nieznacznie podwyższone ciśnienie tętnicze często towarzyszą pobudzeniu seksualnemu i nie stanowią alarmujących objawów. W rzeczywistości niektórzy interpretują objawy AD podczas aktywności seksualnej jako przyjemne, podniecające, a nawet wiążą je ze szczytowaniem.
Nie stanowią natomiast ryzyka, choć są denerwujące dla obu partnerów nietrzymanie moczu bądź kału. Para może przygotować się do współżycia opróżniając pęcherz moczowy z użyciem cewnika bądź podkładając uprzednio ręcznik. Pacjenci z założonym na stałe do pęcherza moczowego cewnikiem muszą szczególnie nań uważać, usuwając go z zagrożonego obszaru bądź przywiązując.
Kolejna sprawa to kontrola urodzeń. Kobietom po SCI zazwyczaj nie przepisuje się doustnej antykoncepcji, jako że hormony płciowe mogą zwiększyć ryzyko powikłań zakrzepowo-zatorowych, i tak już podniesione u pacjentów po urazie. Wkładka wewnątrzmaciczna może doprowadzić u takich pacjentów do groźnych powikłań, które nie zostaną wykryte, jeśli czucie jest zredukowane. Diafragmy wymagające umieszczenia w pochwie są nie do użytku dla osób o ograniczonej funkcji rąk. Pewną opcją pozostaje użycie przez partnera prezerwatywy.
Przystosowanie długoterminowe.
W pierwszych miesiącach po urazie ludzie często przedkładają inne aspekty rehabilitacji nad sferę seksualną, ale w perspektywie długoterminowej dostosowanie się do życia po urazie rdzenia kręgowego wymaga uwzględniania również seksualności.
Choć czynniki fizyczne, psychologiczne i emocjonalne redukują częstość aktywności seksualnej po urazie, wraca ona z czasem. Z upływem lat odsetek osób zaangażowanych w relacje seksualne rośnie. Trudności związane ze zmienionym wyglądem i ograniczeniami fizycznymi przyczyniają się do zmniejszenia częstości aktów seksualnych, a poprawa obrazu własnego ciała zwiększa. Jak częstość, pożądanie seksualne i satysfakcja seksualna często spadają po SCI. Redukcja kobiecego pożądania i częstości może częściowo wynikać z poglądu, jakoby nie mogły dłużej cieszyć się seksem, bądź z redukcji niezależności lub możliwości społecznych. Z upływem czasu ludzie zwykle dostosowują się seksualnie, adaptując się do zmian w swych ciałach. Około 80% kobiet powraca do aktywności seksualnej, a 40–88% zgłasza satysfakcję z tej sfery życia. Choć kobieca satysfakcja jest zazwyczaj niższa, niż przed urazem, poprawia się z czasem. Kobiety zgłaszają wyższą satysfakcję seksualną, niż mężczyźni po SCI przez 10–45 lat. Ponad ćwierć mężczyzn ma poważne problemy z przystosowaniem się do funkcjonowania seksualnego po urazie. Satysfakcja seksualna zależy od wielu czynników, z których część jest ważniejsza od fizycznej funkcji narządów płciowych zewnętrznych, jak intymność, jakość relacji, satysfakcja z partnera, gotowość na eksperymenty seksualne i dobra komunikacja. Funkcja narządów płciowych zewnętrznych nie jest tak ważna dla męskiej satysfakcji seksualnej jak są satysfakcja drugiej osoby i intymność w relacji. Dla kobiety jakość relacji, bliskość z osobą w relacji, pożądanie seksualne i pozytywny obraz ciała, jak też fizyczna funkcja narządów płciowych zewnętrznych przyczyniają się do satysfakcji seksualnej. Dla obu płci długoterminowe relacje wiążą się z wyższą satysfakcją seksualną.
Relacje.
Katastroficzny uraz taki jak SCI wystawia na próbę małżeństwo i inne związki miłosne, co ma istotne skutki dla jakości życia. Partnerzy ludzi po urazie często czują się pozbawieni kontroli, przytłoczeni, rozzłoszczeni i winni, mając dodatkową pracę związaną z urazem, mniej pomocy w realizacji obowiązków, w tym rodzicielskich, i jeszcze dochodzi do tego utrata zarobków. Stres w relacji i nadmierna zależność w tejże zwiększają ryzyko zaburzeń depresyjnych osób po SCI; wspierająca relacja stanowi czynnik ochronny.
Relacja zmienia się z przejęciem nowych ról przez partnerów, takich jak rola opiekuna, która może wchodzić w konflikt z rolą partnera oraz wymagać poświęcenia czasu i dbania o siebie. Te zmiany w obowiązkach mogą oznaczać odwrócenie społecznie determinowanych ról płciowych w obrębie relacji. Niezdolność do pełnienia tych ról dotyka seksualności w ogólności.
Dysfunkcja seksualna stanowi stresor w relacji. Ludzie często przejmują się, że nie zapewnią partnerowi satysfakcji seksualnej, spełniając własne potrzeby seksualne. W rzeczywistości dwie z głównych przyczyn, dla których pacjenci po SCI podają potrzebę seksu, to intymność i utrzymanie partnera. Częstość seksu koreluje z pożądaniem zdrowego partnera.
Choć trudności seksualne po SCI mogą odgrywać pewną rolę w niektórych rozwodach, nie wpływają w tym stopniu na sukces małżeństwa, jak dojrzałość emocjonalna. Pacjenci po SCI rozwodzą się częściej, niż reszta populacji i małżeństwa zawarte przed urazem rozchodzą się częściej niż zawarte po nim (33% "vs" 21%). Małżeństwa sprzed urazu są mniej szczęśliwe i gorzej dostosowane seksualnie, niż te zawarte po urazie, być może wskazuje to na trudność w przystosowaniu się partnera do nowych okoliczności. Dla osób decydujących się na zaangażowanie w relację po urazie niepełnosprawność stanowi akceptowalną część relacji od jej początku. Zrozumienie i akceptacja ograniczeń powodowanych urazem przez zdrowego partnera to istotny czynnik udanego małżeństwa. Wiele rozwodów zainicjowanych zostało przez osobę po urazie rdzenia, czasami z powodu zaburzeń depresyjnych i zaprzeczania, często pojawiających się po urazie. Wobec tego ważną rolę odgrywa poradnictwo, nie tylko w kwestii poradzenia sobie ze zmianami w odbieraniu siebie, ale też relacji.
Pomimo stresów wywieranych przez uraz rdzenia na ludzi i wiążące ich relacje badania wykazały, że osoby po urazie rdzenia są zdolne do szczęśliwych i satysfakcjonujących relacji romantycznych i małżeństw oraz do wychowywania dobrze przystosowanych dzieci. Osoby po SCI pragnące zostać rodzicami mogą kwestionować swoją zdolność do wychowywania dzieci i rezygnować z ich posiadania, jednakże badania nie wykazały różnicy w wynikach rodzicielskich pomiędzy probantami po urazie i grupą kontrolną. Dzieci kobiet po SCI nie wykazują gorszych samooceny, przystosowania czy stosunku do rodziców. Kobiety, które zostały matkami po SCI cechuje wyższa jakość życia, nawet jeśli rodzicielstwo nakłada nań kolejne potrzeby i wyzwania.
U osób samotnych w czasie urazu bądź tych, które stały się samotne później, SCI wywołuje trudności i obawy związane ze zdolnością do spotkania nowego partnera i rozpoczęcia relacji. Niekiedy kanony piękna wywołują u pacjentów poczucie nieatrakcyjności niepełnosprawnego ciała, ograniczając możliwości seksualnych i romantycznych znajomości. Co więcej, fizyczne niepełnosprawności są stygmatyzowane, przez co ludzie unikają kontaktu z niepełnosprawnymi, szczególnie z od razu widoczną niepełnosprawnością, jak po urazie rdzenia. Stygmatyzacja może powodować zakłopotanie i zawstydzenie w sytuacjach publicznych. Sukces społeczny zwiększyć można poprzez techniki autoprezentacji, by zmienić sposób postrzegania swej osoby i stworzyć jej bardziej pozytywny obraz w oczach innych. Ograniczenia fizyczne wywołują trudności. Zmniejszona niezależność redukuje interakcje społeczne i zmniejsza sposobności poznania partnera. Trudności w przemieszczaniu się i brak bądź utrudnienie dostępności przestrzeni społecznej (np. przez brak podjazdu dla wózków) tworzą kolejną barierę aktywności społecznej i ograniczają możliwość poznania kogoś. Izolację i związane z nią ryzyko zaburzeń depresyjnych ogranicza uczestnictwo w aktywnościach fizycznych, spotykanie się z ludźmi, kluby oraz chaty i randki przez Internet.
W kulturze.
Negatywny stosunek społeczny i stereotypy dotyczące niepełnosprawnych, w tym pacjentów po SCI, dotyczą interakcji międzyludzkich i obrazu siebie, wywierając ważne implikacje na jakość życia. W rzeczywistości u kobiet czynniki psychologiczne wywierają ważniejszy wpływ na przystosowanie seksualne i aktywność, niż czynniki fizyczne. Negatywny stosunek do niepełnosprawności (wraz z relacjami i wsparciem społecznym) mają większą wartość predykcyjną nawet niż poziom czy kompletność urazu. Istnieją stereotypy, jakoby ludzie po SCI (szczególnie kobiety) były niezainteresowane, nieodpowiednie bądź nieudolne do relacji seksualnych lub spotykania się. Pojawiają się opinie, że ludzie na wózkach spotykać się mogą tylko z ludźmi na wózkach, że kobiety po SCI będą szczęśliwe, jeśli spotkają kogokolwiek i nie mogą wybrzydzać, jak zauważyła Mia Schaikewitz przedstawiona w programie "Push Girls", reality show z 2012 dotyczącym czterech kobiet po SCI.
Dotykając nie tylko obrazu siebie osób po urazie, stereotypy te są szczególnie krzywdzące, kiedy podzielają je również opiekunowie i profesjonaliści zaangażowani w rehabilitację. Opiekunowie podzielający przekazywane im kulturowo poglądy mogą traktować swych podopiecznych jako aseksualnych, szczególnie jeśli uraz nastąpił w młodym wieku i pacjent nigdy nie miał doświadczeń seksualnych. Trudności z uznaniem ludzi po urazie za kompetentnych seksualnie i reprodukcyjnie ogranicza ich dostęp do środków kontroli urodzeń, informacji na temat seksualności i związanej z seksualnością ochrony zdrowia, jak choćby coroczne badanie ginekologiczne. Inny częsty pogląd dotyczący rehabilitacji seksualnej głosi, jakoby seks dotyczył wyłącznie funkcji zewnętrznych narządów płciowych. Prowadzi on do niedoceniania przez opiekunów wagi reszty ciała podopiecznego.
Kulturowy stosunek do ról płciowych wywiera głębokie efekty na osoby po SCI. Uraz może powodować obawy dotyczące tożsamości seksualnej, szczególnie jeśli niepełnosprawność wyklucza pełnienie społecznie akceptowanych norm płciowych.
Kanony piękna kobiet propagowane w mass mediach i kulturze wyobrażają idealną kobietę jako w pełni sprawną. Jak stwierdziła modelka po SCI, po wyniszczającym urazie bądź z niepełnosprawnością nie jest się traktowanym jako osoba zmysłowa czy ładna, ponieważ nie wygląda się jak kobiety z magazynów. Niemożność spełnienia narzuconych kanonów może obniżać samoocenę, nawet jeśli są one niespełnialne dla większości kobiet bez niepełnosprawności. Gorsza samoocena wiąże się z gorszym dostosowaniem seksualnym i jakością życia oraz z częstszymi samotnością, stresem i zaburzeniami depresyjnymi.
Mężczyzn również dotyczą oczekiwania społeczne, między innymi dotyczące męskości i sprawności seksualnej. Mężczyźni z tradycyjnych środowisk mogą odczuwać presję na wydajność, podkreślającą zdolność do erekcji i stosunku płciowego. Mężczyznom o silnym pożądaniu seksualnym niezdolnym do seksualnego spełnienia się zagraża zwiększone ryzyko zaburzeń depresyjnych, szczególnie jeśli są silnie związani z tradycyjnymi męskimi normami płciowymi ze sprawnością seksualną jako rdzeń męskiej tożsamości. Mężczyźni silnie wierzący w te tradycyjne role mogą czuć się nieudolni, niemęscy, pozbawieni bezpieczeństwa, mniej usatysfakcjonowani życiem. Jako że dysfunkcja seksualna wywiera ujemny wpływ na samoocenę, leczenie zaburzeń erekcji niesie za sobą korzyści psychologiczne nawet jeśli nie polepsza doznań fizycznych. SCI może wymagać powtórnej analizy i odrzucenia poglądów na temat norm płciowych i funkcji seksualnej, by przystosować się do niepełnosprawności: osoby zdolne do zmiany myślenia o rolach płciowych mogą osiągać większe zadowolenie z życia i lepsze wyniki rehabilitacji. W tym procesie pomocną rolę odgrywa poradnictwo.

</doc>
<doc id="3931769" url="https://pl.wikipedia.org/wiki?curid=3931769" title="Despotat Dobrudży">
Despotat Dobrudży

Despotat Dobrudży, Karwunsko despotstwo (; ) – prawosławne bułgarskie księstwo feudalne istniejące w północno-wschodniej części Bułgarii pomiędzy latami 20 a końcem XIV wieku ze stolicą w Kawarnie.
Historia.
Państwo zostało wydzielone z Drugiego państwa bułgarskiego pomiędzy 1325 a 1340 rokiem. Ziemie między dolnym Dunajem a Morzem Czarnym oderwał bojar Balik (zm. 1347). Po jego śmierci państwo odziedziczył jego brat Dobrotica. Dobrudży sprzyjało nadmorskie położenie i bliskość Bizancjum. Państwo zawarło traktaty handlowe z Genuą, Wenecją i cesarstwem Trapezuntu. W 1386 roku Dobrotica zmarł i został zastąpiony przez Iwankę, który w tym samym roku zawarł pokój ze Muradem I i przeniósł stolicę z Kaliakri do Warny, gdzie w 1387 roku podpisał traktat handlowy z Genuą w Perze. Bił srebrne i brązowe monety, aby zademonstrować swoją niezależność. W 1389 utracił tron w wyniku agresji Mirczy Starego, hospodara wołoskiego. Przy pomocy Turków odzyskał w 1393 roku tron. Ostatecznie Dobrudża straciła ponownie niezależność na rzecz Wołoszczyzny.

</doc>
<doc id="3931771" url="https://pl.wikipedia.org/wiki?curid=3931771" title="Jallab">
Jallab

Jallab – popularny na Bliskim Wschodzie orzeźwiający napój. Przygotowywany jest poprzez rozcieńczenie syropu, składającego się z winogronowej melasy, daktyli i wody różanej. Podaje się go w wysokich szklankach, z kruszonym lodem, posypanego orzeszkami piniowymi, rodzynkami i pistacjami.
Napój jest sprzedawany w lokalach i na ulicy. Można też go przygotować samodzielnie z syropu, który łatwo kupić w bliskowschodnich sklepach spożywczych.
"Jallab" jest praktyczny w czasie ramadanu, ze względu na wysoką kaloryczność i zawartość składników odżywczych.

</doc>
<doc id="3931774" url="https://pl.wikipedia.org/wiki?curid=3931774" title="Lee Joon-gi">
Lee Joon-gi

Lee Joon-gi (hangul: 이준기; ur. 17 kwietnia 1982 w Pusanie) – południowokoreański aktor, piosenkarz i model. Zdobył sławę dzięki roli w filmie "Wang-ui namja" (2005) oraz serialu "My Girl" (2005). Zagrał także główną rolę w serialach "Iljimae" (2008), "Arangsatojeon" (2012), "Bam-eul geonneun seonbi" (2015) oraz "Dar-ui yeon-in – Bobogyeongsim ryeo" (2016).
Lee zainteresował się sztuką jako licealista po obejrzeniu spektaklu "Hamleta". Przeprowadził się do Seulu chcąc pracować w przemyśle rozrywkowym, ale nie dostał się do college'u. Przez następne kilka lat, Lee pracował w różnych zawodach dorywczo, zanim został przyjęty Seoul Institute of the Arts, który ukończył na kierunku aktorstwo.

</doc>
<doc id="3931775" url="https://pl.wikipedia.org/wiki?curid=3931775" title="Wanda Prażmowska-Ivànka">
Wanda Prażmowska-Ivànka



</doc>
<doc id="3931777" url="https://pl.wikipedia.org/wiki?curid=3931777" title="Alfie Mawson">
Alfie Mawson

Alfie Robert John Mawson (ur. 19 stycznia 1994 w Hillingdon) – angielski piłkarz występujący na pozycji obrońcy w Fulham.

</doc>
<doc id="3931780" url="https://pl.wikipedia.org/wiki?curid=3931780" title="Bluebell 2C">
Bluebell 2C

Bluebell 2C (również: Bluebell 1, Bluebell 2 Cylinder) – amerykański wojskowy satelita technologiczny, służący najpewniej jako cel do badań radarowych. Satelita został wyniesiony jako ładunek dodatkowy dla misji satelity wywiadowczego KH-7 25 (wraz z podobnym Bluebell 2S).

</doc>
<doc id="3931781" url="https://pl.wikipedia.org/wiki?curid=3931781" title="FFA P-16">
FFA P-16

FFA P-16 – prototypowy szwajcarski, wielozadaniowy samolot myśliwski wytwórni Flug- und Fahrzeugwerke Altenrhein (FFA).
Historia.
Geneza.
Po zakończeniu II wojny światowej, w szwajcarskiej wytwórni lotniczej Eidgenössisches Flugzeugwerk (F+W) trwały intensywne prace nad projektem wielozadaniowego samolotu myśliwskiego z napędem odrzutowym EFW N-20 Aiguillon. Równolegle jednak opracowywano dwa inne projekty oznaczone jako N-10 i N-11. N-20 był maszyną, z którą wiązano największe nadzieje z jednej strony, a z drugiej jego awangardowy napęd i stopień skomplikowania całej konstrukcji angażował wszystkie siły i środki wytwórni F+W. W sierpniu 1946 roku Komisja ds. Samolotów Bojowych (Kommission für Militärflugzeuge - KFM), będąca podjednostką Departamentu Techniki Wojennej (Kriegstechnischen Abteilung - KTA) wydała decyzję o przekazaniu obydwu projektów zakładom Dornier Flugzeugwerke (szwajcarskiej filii niemieckiej wytwórni Dornier, a po sprzedaży w 1948 roku znanej jako Flug- und Fahrzeugwerke Altenrhein - FFA). Wstępne prace prowadzone pod nadzorem dr Hansa Studera w FFA nad projektami N-10 i N-11 doprowadziły do powstania projektu oznaczonego jako P-12. Maszyna miała być napędzana silnikiem rodzimej konstrukcji D-90 firmy Sulzer. Wycofano się z rozpatrywanych jeszcze w F+W jednostek firmy Escher Wyss i brytyjskiego Rolls-Royce Nene. Pierwszy z nich nie miał szans powstać w rozsądnym terminie i pozostał tylko na deskach kreślarskich, natomiast drugi nie gwarantował uzyskania zadowalających osiągów. Niestety również Sulzer ze swoim D-90 nie był w stanie zaoferować gotowej jednostki w satysfakcjonującym i realnym terminie, tym samym w połowie 1947 roku KFM nakazało wstrzymać dalsze prace. W drugiej połowie lat 40. XX wieku na rynku pojawiły się silniki Rolls-Royce Avon i Armstrong Siddeley Sapphire. Jednostki te oferowały relatywnie duży ciąg, zdolny do zapewnienia jednosilnikowej maszynie wymaganych przez siły powietrzne osiągów. Dlatego też w lipcu 1949 roku KFM zwróciło się do wytwórni FFA z pytaniem o możliwość budowy jednosilnikowej maszyny bojowej. Decyzja ta była podyktowana również obawą co do losów samolotu N-20, którego rozwój przysparzał wiele trudności spowodowanych pionierskim charakterem zastosowanych w nim rozwiązań technologicznych.
Projekt.
W odpowiedzi FFA zaprezentowała cały szereg projektów oznaczonych jako P-14, P-15 i P-16. Podstawową różnicą w zaprezentowanych pracach był rodzaj zastosowanego płata. W P-14 zastosowano proste skrzydła dużej grubości; w P-15 zastosowano skrajnie odmienne rozwiązanie, skrzydła były mocno skośne i cienkie, rozwiązanie pośrednie z płatem o niewielkim skosie prezentował projekt oznaczony jako P-16. We wszystkich projektach zastosowano to samo uzbrojenie: cztery działka kalibru 20 mm lub dwa kalibru 30 mm. Dodatkowo maszyny miały posiadać podkadłubowy zasobnik niekierowanych pocisków rakietowych, wysuwany do użycia. Na podskrzydłowych węzłach uzbrojenia przewidywano możliwość przenoszenia do 400 kg bomb (w przypadku przeciążenia masowego samolotu, nawet dwukrotnie więcej). W początkowej fazie prac rozważano zastosowanie na stałe w samolocie dwóch rakietowych silników umożliwiających skrócony start i szybkie wznoszenie, dla których paliwo miało być przenoszone w zbiornikach podskrzydłowych. Przedłożone do oceny KFM projekty zostały pod koniec 1949 roku przedstawione szefowi Departamentu Lotnictwa i jednocześnie dowódcy Fliegetruppe Fritzowi Rihnerowi, który do dalszej realizacji wybrał projekt P-16, z zastrzeżeniem, że do napędu samolotu ma zostać użyty jeden z dostępnych silników angielskich. W efekcie 23 lipca 1950 roku wytwórnia FFA otrzymała kontrakt na budowę samolotu P-16.01 z silnikiem Armstrong Siddeley Sapphire. Z ponad półrocznym opóźnieniem, wynikającym z braku możliwości uruchomienia finansowania projektu, 24 czerwca 1952 roku podpisano kontrakt na budowę dwóch egzemplarzy prototypowych. Czas ten nie został zmarnowany, przeprowadzono próby tunelowe modeli a zespół Hansa Studera dopracowywał projekt tworząc wersję oznaczoną jako P-16.04. Zrezygnowano całkowicie z silników rakietowych, angielska jednostka napędowa zapewniała wystarczającą siłę ciągu. Powiększono wloty powietrza do silnika znajdujące się na kadłubie. Hamulce aerodynamiczne ze skrzydeł przeniesiono na kadłub. Skrzydło otrzymało bardzo bogatą mechanizację, klapy noskowe Krügera, wychylane wraz z klapami lotki, wspomagające w ten sposób start i lądowanie. Na końcach skrzydeł zamontowano na stałe zbiorniki z paliwem, jednocześnie wzmacniając całą konstrukcję płatów. Sterowanie maszyną odbywało się za pomocą układu hydraulicznego. Cały samolot charakteryzował się bardzo solidną konstrukcją, dającą mu możliwość znoszenia przeciążeń rzędu g -9 do g +12,75. Solidność opłacona została masą własną samolotu wynoszącą 7 ton, co w owych czasach było bardzo dużą wartością (MiG-17 ważył 4 tony).
Prototyp.
Na początku 1953 roku przystąpiono do budowy pierwszego prototypu. Samolot pozbawiony był uzbrojenia, spadochronu hamującego oraz płyt oddzielających warstwę przyścienną przy wlotach powietrza do silnika. Prototyp o numerze J-3001 napędzany był silnikiem Armstrong Siddeley Sapphire ASSa.6. W drugiej połowie 1954 roku rozpoczęto badania na ziemi samolotu, a 28 kwietnia 1955 roku dokonano jej oblotu. Za sterami samolotu w jego dziewiczym locie siedział wojskowy pilot Hans Häfliger. Lot przebiegł pomyślnie, jak również następne, które wykazały, iż maszyna w powietrzu zachowuje się poprawnie. Wszystko szło zgodnie z planem do 4 lipca 1955 roku, wówczas to podczas pokazu dla prasy po wylądowaniu awarii uległy hamulce samolotu, rozpędzony prototyp wyjechał z pasa startowego i uległ uszkodzeniu. Naprawa trwała miesiąc, po jej wykonaniu samolot ponownie wzbił się w powietrze 31 sierpnia 1955 roku. Był to jego 22 lot i jak się miało okazać również ostatni. W trakcie lotu nagle zgasł silnik, do którego przestało dochodzić paliwo. Pilot skierował szybującą maszynę w stronę Jeziora Bodeńskiego, a sam się szczęśliwie katapultował. Po wydobyciu z wody wraku samolotu i przeprowadzeniu dochodzenia okazało się, że winny był pęknięty ciśnieniowy przewód paliwowy, który podczas lutowania w trakcie montażu został nadmiernie przegrzany, a tym samym stracił swoją wytrzymałość. Pomimo utraty prototypu, w marcu 1956 roku w parlamencie przeforsowano dalsze finansowanie projektu i zamówienie kolejnych czterech przedseryjnych prototypów. 16 czerwca 1956 roku po raz pierwszy w powietrze wzniosła się w powietrze druga z maszyn prototypowych, J-3002. Samolot oznaczony jako P-16.04, w odróżnieniu od utraconej maszyny zaopatrzony był w spadochron hamujący i zmodyfikowane wloty powietrza do silnika z płytami oddzielającymi warstwę przyścienną powietrza oraz stałe uzbrojenie strzeleckie. Podczas lotu wykonywanego 15 sierpnia 1956 roku samolot po raz pierwszy przekroczył barierę dźwięku. W lutym i marcu 1957 roku maszyna wzięła udział w próbach wojskowych. Opinie personelu sił powietrznych eksploatującego samolot nie były pochlebne. Niezadowalająca stabilność kierunkowa w locie, praca siłowników hydraulicznych układu sterowania, skłonności do wpadania w drgania typu „buffeting” podczas lotu z dużą prędkością, te i inne wady były raportowane przez pilotów podczas prób. 15 kwietnia 1957 roku do swojego pierwszego lotu wzbił się trzeci prototyp J-3003. Maszyna wyposażona była w mocniejszy silnik Armstrong Siddeley Sapphire ASSa.7 o ciągu 4990 kG, aczkolwiek nie była jeszcze w pełnej, przewidywanej konfiguracji seryjnej, miała skrzydła o konstrukcji przekładkowej zamiast półskorupowej (te pojawiły się dopiero na piątym prototypie). J-3003 wziął udział w próbach startu z nawierzchni gruntowych i badaniach zjawiska buffetingu. Po wyeliminowaniu wad poprzedniego egzemplarza, wyniki prób zostały opisane bardzo entuzjastycznie. Ich efektem było przyjęcie uchwały przez szwajcarski parlament 19 marca 1958 roku zamawiającej sto egzemplarzy samolotu P-16.
Zakończenie programu.
25 marca 1958 roku, sześć dni po decyzji parlamentu, J-3003 rozbił się w Jeziorze Bodeńskim. Przyczyną katastrofy był duży wyciek płyny hydraulicznego z systemu sterowania. Pilot, Jean Brunner zdołał się bezpiecznie katapultować. Efektem przeprowadzonego po katastrofie śledztwa było stwierdzenie, iż jedna z pomp systemu hydraulicznego zawierała wadę materiałową. Zażądano przebudowy systemu hydraulicznego sterowania samolotem, co według producenta miało zająć od 6 do 12 miesięcy. Niespodziewanie, 2 czerwca tego samego roku, rząd podjął decyzję o rezygnacji z produkcji P-16, i to pomimo rekomendacji KMF o dalszej kontynuacji programu. Dodatkowo przebadane przez brytyjskich ekspertów elementy systemu hydraulicznego P-16 okazały się być prawidłowo zaprojektowane. Przyczyn takiej decyzji rządu należy doszukiwać się w zmienionej rzeczywistości drugiej połowy lat 50. XX wieku, zmienionej w stosunku do połowy lat 40., w której powstały wymagania jakie musiał spełniać P-16. Nastała epoka zimnej wojny, w której szwajcarskiemu lotnictwu stawiano zupełnie inne zadania. Miało ono wypełniać tzw. doktrynę obrony ruchomej poprzez realizowanie zadań uderzeniowych na dalekich podejściach do granic państwa, tak aby jak najbardziej uszczuplić siły potencjalnego przeciwnika, nim dotrze on do granic Szwajcarii. P-16, ze swoim niewielkim zasięgiem, dedykowany zdecydowanie bardziej do obrony lokalnej nie pasował do takiej roli szwajcarskich sił powietrznych. Również i w tej roli P-16 mógłby mieć duże problemy z realizowaniem zadań myśliwskich. W tym czasie pojawiły się maszyny Dassault Mirage III czy MiG-21 zdolne do operowania z prędkościami naddźwiękowymi, w konfrontacji z którymi P-16 miałby duże problemy.
Szturmowiec.
Pomimo fiaska wersji myśliwskiej, wytwórnia podjęła decyzję o kontynuacji programu P-16, ale w wersji samolotu szturmowego z myślą o potencjalnych nabywcach zagranicznych. Docelowa maszyna miała być uzbrojona w dwa działka Hispano Suiza HS 825 kalibru 30 mm z zapasem 125 nabojów na lufę oraz wysuwaną z kadłuba, czterorzędową wyrzutnię niekierowanych pocisków kalibru 68 mm. Wyrzutnia Matra 1000 mogła pomieścić 44 pociski. Zamiast wyrzutni, w jej miejsce można było zainstalować wewnętrzny zbiornik paliwa o pojemności 450 l. P-16 dysponował tuzinem podskrzydłowych węzłów do podwieszania uzbrojenia z możliwością podwieszenia 48 niekierowanych rakiet Hispano Suiza R-80 Sura kalibru 80 mm. Samolot miał jeszcze do dyspozycji cztery główne węzły, na których można było umieścić po jednej 400-kilogramowej bombie (lub dwie po 200 kg) lub 450-litrowy zbiornik z napalmem. Pilot miał do dyspozycji żyroskopowy celownik sprzężony z radiolokacyjnym dalmierzem. Maksymalnie P-16 mógł przenosić 2590 kg uzbrojenia. Podjęto decyzję o ukończeniu dwóch prototypów, będących w najbardziej zaawansowanej fazie budowy. Pierwszy z nich, o numerze seryjnym 04, został oblatany 8 lipca 1959 roku. Samolot posłużył do testów uzbrojenia, miał również zdwojony system hydraulicznego sterowania. Drugi, o numerze seryjnym 05, do swojego pierwszego lotu wzbił się 24 marca 1960 roku. Maszyna była już w docelowej konfiguracji potencjalnej wersji seryjnej. Producent próbował zainteresować maszyną rodzime siły powietrzne, ale bez rezultatu. Piąty prototyp otrzymał oznaczenie P-16 Mk III. Z myślą o zagranicznych odbiorcach przygotowano dwa dodatkowe projekty oznaczone jako AR-7, z silnikiem Rolls-Royce Spey 250 o ciągu 5440 kG i AJ-7 z amerykańskim silnikiem General Electric J79-11A o ciągu 4500 kG i 7100 kG z dopalaczem. Samoloty mogły być wyposażone w przelicznik balistyczny z laserowym dalmierzem BT-9R, dopplerowski radar Decca Type 72 i zmodernizowaną, unowocześnioną awionikę. Niestety dla projektu, nie znalazł się żaden chętny na zakup samolotu P-16 i ostatecznie w 1969 roku wstrzymano wszelkie prace nad maszyną. Do dnia dzisiejszego zachowany został ostatni z wybudowanych prototypów (05), który można oglądać w Flieger-Flab-Museum (Muzeum Szwajcarskich Sił Powietrznych) w Dübendorf.
Epilog.
Prace inżynierów szwajcarskiej wytwórni i zastosowane przez nich rozwiązania konstrukcyjne nie poszły na marne. Amerykański konstruktor William P. Lear nawiązał współpracę z FFA, tworząc spółkę Swiss American Aircraft Corporation. Efektem współpracy był transfer technologii budowy wielodźwigarowego płata z konstrukcji P-16 do samolotów dyspozycyjnych (pierwszym z nich był Learjet 23).

</doc>
<doc id="3931783" url="https://pl.wikipedia.org/wiki?curid=3931783" title="Bluebell 2S">
Bluebell 2S

Bluebell 2S (również: Bluebell 2, Bluebell 2 Sphere) – amerykański wojskowy satelita technologiczny, służący najpewniej jako cel do badań radarowych. Satelita został wyniesiony jako ładunek dodatkowy dla misji satelity wywiadowczego KH-7 25 (wraz z podobnym Bluebell 2C).

</doc>
<doc id="3931790" url="https://pl.wikipedia.org/wiki?curid=3931790" title="Jay Fulton">
Jay Fulton

Jay Fulton (ur. 4 kwietnia 1994 w Bolton) – szkocki piłkarz występujący na pozycji pomocnika w Swansea City.

</doc>
<doc id="3931795" url="https://pl.wikipedia.org/wiki?curid=3931795" title="Sri Lanka na Letnich Igrzyskach Olimpijskich 2016">
Sri Lanka na Letnich Igrzyskach Olimpijskich 2016

Sri Lankę na Letnich Igrzyskach Olimpijskich 2016, które odbyły się w Rio de Janeiro, reprezentowało 9 zawodników - 7 mężczyzn i 2 kobiety.
Był to siedemnasty start reprezentacji Sri Lanki na letnich igrzyskach olimpijskich.
Reprezentanci.
Podnoszenie ciężarów.
Mężczyźni

</doc>
<doc id="3931802" url="https://pl.wikipedia.org/wiki?curid=3931802" title="Parafia św. Kajetana w Raszkowie">
Parafia św. Kajetana w Raszkowie

Parafia św. Kajetana w Raszkowie – rzymskokatolicka parafia znajdująca się w diecezji kiszyniowskiej w dekanacie naddniestrzańskim, "de iure" w Mołdawii, "de facto" w Naddniestrzu.
Opiekę nad parafią sprawują sercanie. Msze święte sprawowane są w języku rosyjskim.
Kościół pw. św. Kajetana w Raszkowie jest najstarszym kościołem katolickim w Mołdawii.
Historia.
Kościół pw. św. Kajetana w Raszkowie powstał jeszcze, gdy miasteczko znajdowało się w Rzeczypospolitej. Wybudował go w 1749 książę Józef Lubomirski lub według innych źródeł w 1786 ks. Józef Krzysztofowicz. Początkowo był ormiańskokatolicki. W 1791 konsekrowany przez ormiańskokatolickiego arcybiskupa lwowskiego Jakuba Waleriana Tumanowicza. Pod koniec XVIII w do parafii należało 12 rodzin ormiańskich i 37 polskich. Po wyjeździe Ormian z Raszkowa parafia przeszła do łacińskiej diecezji kamienieckiej. Pod koniec XIX w liczyła 1160 wiernych.
Kościół został zamknięty przez komunistów w 1932. Otwarty w czasie okupacji rumuńskiej w 1942 i ponownie zamknięty w 1948. Wykorzystywany był jako magazyn. Po upadku ZSRR zwrócony. Działalność duszpasterska została wznowiona w 1990.

</doc>
<doc id="3931807" url="https://pl.wikipedia.org/wiki?curid=3931807" title="Okręty podwodne typu Bellone">
Okręty podwodne typu Bellone

Okręty podwodne typu Bellone – francuskie oceaniczne okręty podwodne z czasów I wojny światowej i okresu międzywojennego. W latach 1912–1917 w stoczniach Arsenal de Rochefort i Arsenal de Toulon zbudowano trzy okręty tego typu. Jednostki weszły w skład Marine nationale w latach 1916–1917, służąc podczas wojny na Atlantyku i Adriatyku, a po jej zakończeniu na Morzu Śródziemnym. Okręty zostały skreślone z listy floty w lipcu 1935 roku.
Projekt i budowa.
Okręty podwodne typu "Bellone" zamówione zostały na podstawie programu rozbudowy floty francuskiej z 1912 roku. Jednostki zaprojektował inż. Julien Hutter, ulepszając i powiększając swój projekt okrętów typu "Clorinde".
Spośród trzech okrętów typu "Bellone" pierwszy zbudowany został w Arsenale w Rochefort, zaś dwa kolejne w Arsenale w Tulonie. Stępki okrętów położono w grudniu 1912 roku, zostały zwodowane w latach 1914–1917, a do służby przyjęto je w latach 1916–1917. Nazwy nawiązywały do postaci z mitologii greckiej i rzymskiej. Jednostki otrzymały numery burtowe Q102–Q104.
Dane taktyczno–techniczne.
Okręty podwodne typu "Bellone" były średniej wielkości dwukadłubowymi, oceanicznymi okrętami podwodnymi. Długość całkowita wynosiła 60,6 metra, szerokość 5,4 metra i zanurzenie 3,5 metra. Wyporność w położeniu nawodnym wynosiła 523 tony, a w zanurzeniu 788 ton. Okręty napędzane był na powierzchni przez dwa dwusuwowe silniki wysokoprężne Sabathé („Gorgone” – Sulzer) o łącznej mocy 1640 koni mechanicznych (KM). Napęd podwodny zapewniały dwa silniki elektryczne o łącznej mocy 800 KM. Dwuśrubowy układ napędowy pozwalał osiągnąć prędkość 14,7 węzła na powierzchni i 9 węzłów w zanurzeniu. Zasięg wynosił 2300 Mm przy prędkości 10 węzłów w położeniu nawodnym oraz 100 Mm przy prędkości 5 węzłów pod wodą. Dopuszczalna głębokość zanurzenia wynosiła 50 metrów.
Okręty wyposażone były w osiem zewnętrznych wyrzutni torped kalibru 450 mm: dwie na dziobie jednostki oraz sześć systemu Drzewieckiego, z łącznym zapasem 8 torped. Uzbrojenie artyleryjskie stanowiło działo pokładowe kal. 75 mm L/35 M1897.
Załoga pojedynczego okrętu składała się z 4 oficerów oraz 34 podoficerów i marynarzy.
Służba.
„Bellone” podczas wojny pełniła służbę na Atlantyku, zaś dwie bliźniacze jednostki na Adriatyku. Na początku lat 20. wszystkie okręty poddano przebudowie: zgrupowano wloty do zbiorników balastowych, co znacznie skróciło czas zanurzania; otrzymały też nowe peryskopy o długości 7,5 m, zamontowane w kiosku. Jednostki służyły na Morzu Śródziemnym do lipca 1935 roku.

</doc>
<doc id="3931809" url="https://pl.wikipedia.org/wiki?curid=3931809" title="U-640">
U-640

U-640 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1942 roku. Jedynym dowódcą był Oblt. Karl-Heinz Nagel.
Historia.
Wcielony do 5. Flotylli U-Bootów celem szkolenia załogi, od maja 1943 roku w 6. Flotylli jako jednostka bojowa.
Okręt podczas swojego jedynego patrolu bojowego wykrył na północnym Atlantyku konwój ONS 7. Po nieudanym nocnym ataku, zmuszony przez samolot do zanurzenia, utracił kontakt z alianckimi jednostkami. 
U-640 został zatopiony 14 maja 1943 roku na wschód od przylądka Farvel (Grenlandia) przez amerykańską łódź latającą PBY Catalina. Zginęła cała 49-osobowa załoga U-Boota.
Łącznie podczas ataku na konwój ONS 7 Niemcy stracili wraz z całymi załogami pięć okrętów podwodnych (U-109, U-273, U-640, U-646 i U-657), zatapiając tylko jeden statek o pojemności 5196 BRT.

</doc>
<doc id="3931813" url="https://pl.wikipedia.org/wiki?curid=3931813" title="Oli Brown">
Oli Brown

Oli Brown – brytyjski gitarzysta bluesowy oraz wokalista/tekściarz. Poza solową karierą wokalista i gitarzysta trio RavenEye.
Historia.
Oli Brown podpisał w styczniu 2008 r. kontrakt z niemiecką wytwórnią bluesową Ruf Records. W lipcu wydał swój debiutancki, dobrze przyjęty przez krytyków album Open Road. W 2010 r. ukazał się jego drugi album- Heads I Win Tails You Lose, wyprodukowany przez Mike’a Vernona. Brytyjski magazyn muzyczny Classic Rock ogłosił płytę numerem 3 wśród bluesowych wydawnictw 2010 roku. Według rankingu Mojo zajęła miejsce 4 w tej samej kategorii. W tym samym roku Brown zadebiutował na scenie festiwalu Glastonbury oraz zdobył nagrody dla najlepszego wokalisty i młodego artysty na rozdaniu British Blues Awards. Podczas rozdania tych samych nagród w roku 2011 uhonorowano go nagrodą dla najlepszego zespołu, a wydawnictwo Heads I Win Tails You Lose zostało ogłoszone najlepszym albumem.
W 2011 r. Oli występował jako support Johna Mayalla na 25 koncertach w Wielkiej Brytanii. John Mayall poprosił go także o występ u swojego boku zamiast Rocky’ego Athasa, który nie mógł pojawić się na festiwalu Indonesian Blues w grudniu. Trzeci album Browna "Here I am" ukazał się 23 kwietnia 2012 r. Na płycie pojawiają się – Scott Barnes (bass), Wayne Proctor (perkusja) i Joel White (klawisze) oraz gościnne Dani Wilde i Paul Jones. Album stał się numerem jeden bluesowych list Amazonu, iTunes i HMV. W lipcu 2012 r. pojawił się na półkach sklepowych w USA. 3 czerwca 2013 r. występował przed Joem Satrianim w paryskim Grand Rex. 14 czerwca 2013 r. ukazało się jego wydawnictwo koncertowe "Songs From The Road".
RavenEye.
W 2014 r. wraz z basistą Aaronem Spiersem i perkusistą Kevem Hickmanem założył zespół RavenEye. W styczniu 2015 r. zespół wydał swój pierwszy singiel – Breaking Out. Debiutancka EP – Breaking Out ukazała się 28 kwietnia 2015 r., wraz z nią zespół wypuścił również klip do tytułowego utworu. W 2016 roku po odejściu Keva Hickmana do zespołu dołączył Adam Breeze. 23 września 2016 r. RavenEye wydało swój pierwszy studyjny album – NOVA, którego producentem stał się Warren Riker. NOVA to 11 autorskich utworów utrzymanych w klimacie blues rockowym. Perkusję na płycie nagrywał gościnnie Gunnar Olsen. Pierwszym singlem promującym płytę był utwór Hero, kolejnymi Inside i Madeline, do wszystkich pojawiły się również klipy.

</doc>
<doc id="3931817" url="https://pl.wikipedia.org/wiki?curid=3931817" title="E.W. Bliss Company">
E.W. Bliss Company

E.W. Bliss Company – założone przez Eliphaleta Williamsa Blissa amerykańskie przedsiębiorstwo przemysłu maszynowego i zbrojeniowego, powstałe w 1885 roku jako spółka powstała z przekształcenia Mays &amp; Bliss. Przedsiębiorstwo zajmowało się produkcją pras stosowanych w przemyśle metalowym oraz produkcją amunicji, w tym torped.
E.W. Bliss Company uzyskała licencję na produkcję torped Roberta Whiteheada dla amerykańskiej marynarki wojennej, dla której w latach 1896-1904 wyprodukowała 438 torped rozpoczynając w ten sposób działalność na tym rynku.

</doc>
<doc id="3931820" url="https://pl.wikipedia.org/wiki?curid=3931820" title="Krzysztof Pasierbiewicz">
Krzysztof Pasierbiewicz

Krzysztof Wojciech Pasierbiewicz (ur. 3 sierpnia 1944 w Sierszy) – polski geolog, pisarz i bloger.
Życiorys.
Od roku 1948 mieszka w Krakowie. Jego ojciec Michał (1908–1952), dyrektor elektrowni w Sierszy i oficer Armii Krajowej, zmarł w wyniku prześladowań Urzędu Bezpieczeństwa. Jest absolwentem III Liceum Ogólnokształcącego im. Jana Kochanowskiego w Krakowie. Ukończył studia geologii i uzyskał doktorat (1980) nauk technicznych z zakresu geologii (sedymentologia doświadczalna) w Akademii Górniczo-Hutniczej w Krakowie, gdzie pracował do roku 2009. Jest znawcą naukowej (geologicznej) terminologii języka angielskiego. Członek Polskiego Towarzystwa Geologicznego. Członek założyciel Akademickiego Klubu Obywatelskiego im. Prezydenta Lecha Kaczyńskiego w Krakowie.

</doc>
<doc id="3931821" url="https://pl.wikipedia.org/wiki?curid=3931821" title="Seksmisja 3">
Seksmisja 3

Seksmisja 3, czyli graniasta cytryna – tytuł niezrealizowanego polskiego filmu, mającego być kontynuacją filmu pt. "Seksmisja" z 1984 roku w reżyserii Juliusza Machulskiego.
Scenariusz do filmu został napisany przez Juliusza Machulskiego i Ryszarda Zatorskiego w 1996 roku, nie został jednak zrealizowany z uwagi na zbyt niskie fundusze wymagane do produkcji, a także produkcję filmów "Kiler" i "Kiler-ów 2-óch". Ostatecznie scenariusz został wydany w 2002 roku jako część książki pt. "Seksmisja", zaś Juliusz Machulski zrezygnował z produkcji filmu.
Opis fabuły.
Akcja utworu zaczyna się podczas opisanej w pierwszej części wojny genetycznej, w trakcie której wyginęli wszyscy mężczyźni, co było ubocznym skutkiem bomby M skonstruowanej przez profesora Victora Kuppelweisera. Profesor jednak był przygotowany na taki obrót rzeczy, przygotował program Adamus, którego celem miało być wysłanie dwóch mężczyzn, Alexa i Nikitę w kosmos i poszukiwanie nowych planet, na których możliwe byłoby odtworzenie naturalnego porządku świata. W roku 2063 trafili na planetę, którą okazała się Ziemia. Odnaleźli miasto kobiet, w którym działa się akcja pierwszej części, jednak władzy nie pełniła już Liga, lecz anarchistki. Przygotowany przez Maksa i Alberta plan powiódł się jedynie częściowo, mężczyźni wrócili, pełnili jednak rolę niewolników kobiet, w tym seksualnych. Maks i Albert byli załamani, że ich plan okazał się fiaskiem, Albert udał się na wygnanie, podczas gdy Maks próbował zaadaptować się do nowej rzeczywistości.
Dodatkowe informacje.
Z tytułu "Seksmisja 2" zrezygnował sam autor, uzasadniając to krótką anegdotką na początku książki:
"– Krzysiu? A co się stało z Seksmisją 2?"
"– Musiałeś ją przespać, Puchatku."

</doc>
<doc id="3931829" url="https://pl.wikipedia.org/wiki?curid=3931829" title="HF/DF">
HF/DF



</doc>
<doc id="3931844" url="https://pl.wikipedia.org/wiki?curid=3931844" title="Al-Samawa FC">
Al-Samawa FC

Samawa FC (arabski: نادي السماوة), to Iracki klub piłkarski w mieście As-Samawa. Klub gra w Irackiej Premier League, najwyższej lidze w kraju. Mecze rozgrywa na As Samawah Stadium.

</doc>
<doc id="3931858" url="https://pl.wikipedia.org/wiki?curid=3931858" title="Rada Reprezentantów">
Rada Reprezentantów



</doc>
<doc id="3931860" url="https://pl.wikipedia.org/wiki?curid=3931860" title="Andrzej Szweda-Lewandowski">
Andrzej Szweda-Lewandowski

Andrzej Szweda-Lewandowski (ur. 3 sierpnia 1972 w Łodzi) – polski biolog, leśnik i urzędnik państwowy, w latach 2006–2007 i 2015–2018 podsekretarz stanu w Ministerstwie Środowiska i Główny Konserwator Przyrody. Od 2018 Generalny Dyrektor Ochrony Środowiska. 
Życiorys.
Ukończył studia na Wydziale Biologii i Nauk o Ziemi Uniwersytetu Łódzkiego (specjalizacja biologia środowiskowa) oraz na Wydziale Leśnym Szkoły Głównej Gospodarstwa Wiejskiego w Warszawie. Odbył także studia podyplomowe w zakresie oceny i wyceny zasobów przyrodniczych na Międzyuczelnianym Podyplomowym Studium Oceny i Wyceny Zasobów SGGW oraz podyplomowe studia w zakresie Kompensacji Przyrodniczej w Katedrze Kształtowania i Ochrony Krajobrazu SGGW. Zajmował stanowisko naczelnika Wydziału Ochrony Środowiska dla Dzielnicy Mokotów m.st. Warszawy.
W latach 2006–2007 podsekretarz stanu w Ministerstwie Środowiska oraz Główny Konserwator Przyrody, 19 listopada 2015 ponownie objął te stanowiska. Z rządu odszedł w marcu 2018. W czerwcu 2018 powołano go na stanowisko Generalnego Dyrektora Ochrony Środowiska.

</doc>
<doc id="3931862" url="https://pl.wikipedia.org/wiki?curid=3931862" title="Supercell">
Supercell

Supercell – fińskie przedsiębiorstwo zajmujące się produkcją gier mobilnych. Jego siedziba znajduje się w Helsinkach. Firma powstała w 2010 roku. W 2015 roku pracowało w niej 180 osób, a do 2021 roku liczba ta rozrosła się do 340 osób.
W 2012 roku przyznano mu tytuł najlepszego nordyckiego startupu. W 2011 roku amerykańskie przedsiębiorstwo Accel Partners zainwestowało w Supercell 12 milionów dolarów. w 2013 roku japońska firma GungHo Online Entertainment wykupiła 51% udziałów Supercell za 1,5 miliarda dolarów.

</doc>
<doc id="3931866" url="https://pl.wikipedia.org/wiki?curid=3931866" title="Zamek Clermont">
Zamek Clermont

Zamek Clermont (fr. "Château de Clermont") – jeden z francuskich zamków w dolinie Loary, w miejscowości Le Cellier. Zbudowany w XVII wieku, w drugiej połowie XX stulecia posiadłość aktora komediowego, Louisa de Funèsa.
Historia.
Według jednej z hipotez, nazwa "Clermont" pochodzi od francuskich słów: "clair" (jasny) oraz "mont" (góra), jako że na jednym z miejscowych wzgórz miał znajdować się klasztor, zniszczony w IX wieku podczas najazdów normańskich. Zapisy z archiwum z 1385 wspominają już o posiadłości "Clairmont", należącej do niejakiego Richarda de Bocigné i założonej prawdopodobnie przez biskupstwo w Nantes.
Pierwszy zamek został zbudowany w tym miejscu w 1483, jednak nie zachowały się źródła na jego temat. W 1523 potomkowie de Bocigné’a przekazali posiadłość w ręce Christophe’a Brecela. W 1550 jego córka, Mathurine Brecel, wniosła go jako posag do małżeństwa z Jehanem Chenu i od tej pory należał do tej szlacheckiej rodziny, wielkich administratorów wojskowych i wasali książąt Kondeuszy.
Zamek zbudowany został w latach 1643–1649 dla René Chenu (1599–1672) i jego syna Hardy’ego Chenu (1621–1683), w czasach małoletności Ludwika XIV i regencji Anny Austriaczki, wkrótce po zwycięskiej dla Kondeuszy bitwie pod Rocroi. W 1711, poprzez małżeństwo, obiekt przeszedł w ręce rodziny Claye (Clais), zmieniając w XVIII wieku jeszcze dwukrotnie właścicieli. W czasie rewolucji francuskiej w 1791 został zajęty przez wojska republikańskie.
W 1861 zamek został sprzedany hrabiemu Léonowi Nau de Maupassantowi, ze znanej rodziny z której pochodził również pisarz Guy de Maupassant. Po jego śmierci przeszedł w ręce jego syna, Charlesa Nau de Maupassanta (1866–1941) i synowej Marie Barthélémy de Maupassant (1884–1963). Po jej bezdzietnej śmierci w 1963 posiadłość przeszła w ręce kilku dalszych spadkobierców, jednym z których była małżonka Louisa de Funèsa, Jeanne Augustine Barthélemy, siostrzenica zmarłej.
W styczniu 1967 małżeństwo de Funès zakupiło pozostałą część posiadłości. Fakt ten zbiegł się z coraz większą popularnością aktora. Pieniądze na zakup pochodziły w dużej mierze z sukcesu komercyjnego filmu "Wielka włóczęga" z 1966. Od 1967 do 1975 aktor dzielił czas między swoje paryskie mieszkanie a zamek. Na stałe zamieszkał w nim dopiero w 1975, po pierwszym ataku serca. W tym czasie prowadził w nim niewielkie gospodarstwo oraz ogród różany. Na zamku doznał kolejnego ataku serca w styczniu 1983, skąd przetransportowano go do szpitala w Nantes, gdzie zmarł.
Rodzina de Funès zamieszkiwała zamek do 1986, kiedy został zakupiony przez stowarzyszenie zajmujące się hospitalizacją, Association pour le développement des alternatives à l’hospitalisation (ADAH). W 2005 posiadłość zakupił prywatny deweloper celem umieszczenia w niej luksusowych apartamentów. W latach 2013–2016 w części budynku działało Muzeum Louisa de Funèsa (Le Musée de Louis de Funès).
W listopadzie 1941 obiekt został sklasyfikowany jako monument historique.
Architektura.
Wzniesiony w XVII wieku zamek reprezentuje styl Ludwika XIII, znany m.in. z paryskiego Place des Vosges. Charakterystycznymi jego elementami jest elewacja złożona z czerwonej cegły i białego kamienia oraz wysoki dach. Bryła zamku składa się z korpusu głównego oraz dwóch pawilonów bocznych. Dodatkowo, w skład zabudowań wchodzą stajnie, szklarnie oraz budynki gospodarcze.
W korpusie głównym znajduje się obszerna klatka schodowa. Po jej prawej stronie usytuowana była kuchnia, natomiast po lewej kaplica, z zachowanym oryginalnym ołtarzem. W prawym pawilonie na pierwszym piętrze znajdowała się sala przeznaczona na bale i tańce.

</doc>
<doc id="3931869" url="https://pl.wikipedia.org/wiki?curid=3931869" title="Philomena (film)">
Philomena (film)



</doc>
<doc id="3931874" url="https://pl.wikipedia.org/wiki?curid=3931874" title="Orzech laskowy">
Orzech laskowy

Orzech laskowy – jadalny owoc różnych gatunków krzewów z rodzaju leszczyna ("Corylus"). Orzechy laskowe spożywane są przez ludzi od najdawniejszych czasów i we wszystkich obszarach, gdzie leszczyny występują. Orzechy różnych gatunków różnią się wielkością, plennością, smakiem, ale mają podobną wartość odżywczą i dietetyczną. Największe znaczenie gospodarcze mają odmiany uprawne pochodzenia mieszańcowego uzyskane z leszczyny południowej, pospolitej i pontyjskiej. Orzechy laskowe są współcześnie wykorzystywane w przemyśle cukierniczym i piekarniczym. Spośród owoców jadalnych strefy umiarkowanej wyróżniają się największą wartością odżywczą i energetyczną. Olej z tych orzechów stosowany jest w przemyśle farmaceutycznym w produkcji kosmetyków oraz w przemyśle farbiarskim do wyrobu farb. Orzechy laskowe zalecane są w różnych terapiach ze względu na walory odżywcze i lecznicze. Roczna ich produkcja na świecie wynosi ok. 600–750 tys. ton, przy czym większość pochodzi z Turcji.
Charakterystyka botaniczna.
Orzechy laskowe to orzechy właściwe, jednonasienne, bezbielmowe. Wypełniające ich wnętrze nasiono składa się z dwóch liścieni i drobnego zarodka między nimi. Łupina nasienna jest skórowata, ciemnobrązowa i poprzerastana włóknami. Nasiono otacza zdrewniała owocnia, której wielkość, kształt, grubość i barwa są ważnymi cechami różniącymi odmiany. U nasady owocni znajduje się tarczka, poprzez którą zrośnięta jest ona z okrywą owocową powstającą z trzech podkwiatków, w różnym stopniu u różnych odmian i gatunków okrywającą orzech. Orzechy wyrastają najczęściej po dwa lub kilka, rzadko pojedynczo lub w większej liczbie.
Orzechy leszczyny pospolitej ("Corylus avellana") są małe do średniej wielkości – osiągają do 2,5 cm długości. Ich tarczka jest mała, a okrywa owocowa ząbkowana i krótsza lub dłuższa od orzecha.
Leszczyna pontyjska ("C. avellana" var. "pontica") jest taksonem macierzystym dla większości uprawianych odmian wielkoowocowych. Jest bardzo plenna, daje owoce duże, o tarczce trójkątnej. Okrywa bardzo zmienna – krótsza lub dłuższa od orzecha. Odmiany pochodzące od tej leszczyny znane są jako zellerówki.
Leszczyna południowa (długookrywowa, "C. maxima") ma orzechy krótko omszone, o długości do 2,5 cm, z nasionem dobrze wypełniającym skorupę, z okrywami strzępiastymi, dłuższymi od orzechów i za nimi zwężonymi. Odmiany pochodzące od tej leszczyny należą do najstarszych uprawianych, znane są jako lambertówki.
Mniejsze znaczenie, choć stosowane są i były do uzyskiwania odmian uprawnych, mają leszczyny takich gatunków jak: mandżurska ("C. sieboldiana" var. "mandshurica"), kaukaska ("C. colchica"), turecka ("C. colurna"), amerykańska ("C. americana"), różnolistna ("C. heterophylla") i kalifornijska ("C. californica").
Historia.
Pożywne orzechy laskowe stanowiły pokarm ludzi od najdawniejszych czasów. Leszczyny uprawiane były w starożytności w Grecji, Persji i w Azji Mniejszej. W średniowieczu uprawy rozprzestrzeniły się w Europie południowej, w X–XIII wieku we Francji, później w Niemczech i Anglii. Orzechy z amerykańskich gatunków leszczyn ("Corylus americana" i "C. rostrata") spożywane były przez Indian. W uprawach rozprzestrzeniane były odmiany pochodzenia mieszańcowego pochodzące głównie od leszczyny południowej i pontyjskiej, udokumentowane we Francji w XVI wieku. Od przełomu XIX i XX wieku uprawy leszczyn rozwijają się w Stanach Zjednoczonych, gdzie wyhodowano ponad 100 odmian, w tym także o dużej odporności na mróz, pochodzenia mieszańcowego z gatunkami tam rodzimymi. Także zasięg upraw w Europie powiększono na północ w wyniku uzyskiwania odmian odpornych na mrozy, głównie dzięki mieszaniu ich z leszczyną pospolitą i mandżurską.
Owocowanie i plenność.
Owoce rozwijają się u leszczyn długo po kwitnieniu. Ziarno pyłku może pozostawać nieruchomo na słupku nawet do 3–5 miesięcy. Dopiero po następującym wówczas zapłodnieniu, od około końca czerwca rozwijać się zaczyna nasiono i owoc. Owocnia drewnieje, brązowieje i w dojrzałym stanie odrywa się od okrywy lub opada wraz z nią, w przypadku okryw zamkniętych. Dojrzewanie owoców jest bardzo nierównomierne i trwa ok. 6–8 tygodni – od połowy sierpnia do połowy października. Plenność jest bardzo zróżnicowana w zależności od odmiany, wieku krzewu, warunków pogodowych. Zwykle z jednego krzewu uzyskuje się ok. 2 kg lub niewiele więcej owoców. Z 1 ha zbiera się do kilkuset lub kilku tysięcy kg. Do najbardziej owocodajnych odmian uprawianych w Polsce należą: Barceloński, Olbrzymi z Halle, Webba Cenny, Warszawski Czerwony, Wczesny Długi, czy Kataloński.
Zbiór i przechowywanie.
Ponieważ orzechy rosną, dopóki nie spadną z krzewu, zbiór dokonywany powinien być tylko w odniesieniu do owoców łatwo oddzielających się lub opadłych, także po potrząsaniu gałęziami. Na wielkotowarowych plantacjach zbiór prowadzony jest mechanicznie – z użyciem otrząsarek i maszyn zasysających opadłe owoce (uprzednio wyrównuje i oczyszcza się podłoże). Nie należy dopuszczać do przelegiwania owoców na powierzchni gruntu dłużej niż dwa dni. Po zbiorze orzechy są suszone. Przechowywać je należy w niskiej temperaturze ok. 2–4 °C i przy wilgotności względnej powietrza nie przekraczającej 75%. W chłodni o temperaturze 0–2 °C orzechy mogą być przechowywane przez rok.
Produkcja orzechów laskowych.
Produkcja światowa orzechów laskowych wynosi ok. 600–750 tysięcy ton i koncentruje się w Azji Mniejszej, we Włoszech i w regionie Kaukazu. Po kilkadziesiąt tysięcy ton orzechów produkowanych jest poza tym w Stanach Zjednoczonych, Hiszpanii, Kazachstanie i w Chinach. Powyżej kilku tysięcy ton zbieranych jest w Grecji i Francji. Szacowana powierzchnia upraw leszczyny w Polsce w 2009 wynosiła ok. 3,6–4 tys. ha przy wyraźnym trendzie wzrostowym. Zbiory szacowane są na ok. 4,4–6 tys. ton.
Znaczenie gospodarcze i zastosowanie.
Wartość odżywcza i zastosowania kulinarne.
Orzechy laskowe wyróżniają się wysoką wartością kaloryczną wynoszącą do 666 kcal na 100 g owoców. Zawierają nieznaczne ilości nasyconych kwasów tłuszczowych, głównie kwasu palmitynowego i stearynowego (odpowiednio 3,13 g i 1,08 g na 100 orzechów). Najwięcej zawierają kwasu oleinowego, bo aż 48,6 g w 100 g. Orzechy laskowe posiadają w swoim składzie duże ilości aminokwasów. Ich zawartość na 100 g wynosi:
Cechują się także dużą zawartością łatwo przyswajalnych związków żelaza, magnezu, sodu, potasu i fosforu. Posiadają znaczne ilości związków manganu.
Orzechy laskowe są istotnym produktem stosowanym w przemyśle cukierniczym. Dodawane są w całości do czekolad, batonów i deserów. Po rozdrobnieniu jako śruta trafiają do ciast, nadziania wafli i deserów. Wytłoki stosuje się jako dodatek do chałwy. Orzechy wykorzystuje się także do wyrobu likierów i używa do dań niesłodkich. Aromatyczny olej z orzechów laskowych dodawany jest do sałatek.
Zastosowanie lecznicze, w kosmetyce i przemyśle farbiarskim.
Ze względu na walory dietetyczne, zwłaszcza dużą koncentrację soli mineralnych i witamin, orzechy laskowe zalecane są dzieciom, osobom osłabionym, chorującym na anemię, mającym problemy z sercem, przepracowanym i wyczerpanym nerwowo. Przypisywane im jest działanie zapobiegające miażdżycy (dzięki dużej zawartości kwasu linolowego), otyłości, łagodzić mają zmęczenie i poprawiać samopoczucie.
Olej z orzechów laskowych stosowany jest w przemyśle farmaceutycznym w produkcji kosmetyków oraz w przemyśle farbiarskim do wyrobu farb. Dodawany jest do perfum, mydeł, farb kosmetycznych, lakierów, preparatów do opalania i pielęgnacji włosów.

</doc>
<doc id="3931884" url="https://pl.wikipedia.org/wiki?curid=3931884" title="Who Am I. Możesz być kim chcesz">
Who Am I. Możesz być kim chcesz

Who Am I. Możesz być kim chcesz (tytuł oryg. Who Am I – Kein System ist sicher) – niemiecki dreszczowiec w reżyserii Barana bo Odara, którego premiera odbyła się 6 września 2014 roku.
Film powstał w Berlinie i Rostocku.
Obsada.
Źródło: Filmweb
Nagrody i nominacje.
Źródło: Internet Movie Database

</doc>
<doc id="3931885" url="https://pl.wikipedia.org/wiki?curid=3931885" title="Who Am I - Kein System ist sicher">
Who Am I - Kein System ist sicher



</doc>
<doc id="3931886" url="https://pl.wikipedia.org/wiki?curid=3931886" title="Zrosłowieczek">
Zrosłowieczek

Zrosłowieczek ("Hennediella" Paris) – rodzaj mchów należący do rodziny płoniwowatych ("Pottiaceae" Schimp.). Przedstawiciele tego rodzaju występują prawie na całym świecie.
Systematyka i nazewnictwo.
Według The Plant List rodzaj "Hennediella" liczy 26 akceptowanych nazw gatunków oraz wymienia ich 22 synonimy.
Wykaz gatunków:

</doc>
<doc id="3931888" url="https://pl.wikipedia.org/wiki?curid=3931888" title="Hennediella">
Hennediella



</doc>
<doc id="3931891" url="https://pl.wikipedia.org/wiki?curid=3931891" title="Aleksander Ivánka">
Aleksander Ivánka

Aleksander Konstanty Ivánka (ur. 4 października 1904 w Nitrze, zm. 28 października 1976 w Warszawie) – węgiersko-polski ekonomista i publicysta.
Życiorys.
Mieszkając od 1913 roku w Warszawie, Aleksander Ivánka uczył się w Gimnazjum im. Tadeusza Reytana. Po wybuchu I wojny światowej w 1915 roku przeniósł się z matką do Kijowa, gdzie uczył się w Gimnazjum Centralnego Komitetu Obywatelskiego. W sierpniu 1918 roku wraz z rodziną wrócił do Warszawy, gdzie kontynuował naukę w gimnazjum filologicznym Kazimierza Kulwiecia. Był członkiem uczniowskich organizacji samopomocowych i harcerstwa. Po wybuchu wojny polsko-bolszewickiej, będąc jeszcze nieletnim, pracował w Straży Obywatelskiej. Po zdaniu matury w 1922 roku rozpoczął studia w Wyższej Szkole Handlowej (WSH). W czasie studiów działał w Bratniej Pomocy oraz należał do Organizacji Młodzieży Narodowej Szkół Wyższych (od 1923 roku) i do tajnego Związku Młodzieży Polskiej „Zet”. W 1926 roku uzyskał dyplom zawodowy (ale dyplom magistra nauk ekonomicznych uzyskał dopiero w 1946 roku na podstawie pracy "Zagadnienie kredytu w Niemczech podczas wojny 1914–1918").
W latach 1925–1933 pracował jako asystent w Katedrze Ekonomii Politycznej WSH. W latach 1927–1929 dodatkowo pracował jako referent w Wydziale Polityki Finansowo-Gospodarczej Ministerstwa Skarbu, współpracując m.in. z jego przełożonym Stefanem Starzyńskim. W ciągu tych 2 lat awansował w Ministerstwie, zajmując stanowiska: kierownika Wydziału Podatków i Finansów Samorządowych w Departamencie Podatków i Opłat, kierownika Wydziału Budżetów Związków Prawno-Publicznych i naczelnika Wydziału Polityki Budżetowej. W latach 1929–1931 pracował w Głównym Urzędzie Statystycznym początkowo jako referent, później na stanowisku naczelnika Wydziału Statystyki Handlu Zagranicznego i Komunikacji. W 1931 roku został powołany w skład Komitetu Redakcyjnego, który kierował działalnością wydawniczą GUS i współpracował przy wydawaniu Małego Rocznika Statystycznego. W tym samym roku został jednym z założycieli dwutygodnika „Gospodarka Narodowa” i wszedł w skład jego Komitetu Redakcyjnego.
Należał również do wielu społecznych organizacji patriotycznych, m.in. do piłsudczykowskich: Zakonu Dobra i Honoru Polski oraz tajnego Związku Patriotycznego (od 1937 roku).
Zrzekł się obywatelstwa węgierskiego i uzyskawszy obywatelstwo polskie odbył w roku 1933/1934 służbę wojskową. Po powrocie z wojska powrócił do Ministerstwa Skarbu na stanowisko naczelnika Wydziału Polityki Budżetowej. Ponadto, w latach 1935–1938 był członkiem Rady Nadzorczej Polskiego Radia podczas pełnienia funkcji dyrektora przez brata Stefana Starzyńskiego, Romana. 1 sierpnia 1939 roku Aleksander Ivánka objął stanowisko dyrektora finansowego Zarządu Miejskiego m.st. Warszawy.
Podczas oblężenia Warszawy we wrześniu 1939 roku pełnił funkcję szefa finansowego przy Komisarzu Cywilnym Dowództwa Obrony Warszawy. Stale współpracował ze Stefanem Starzyńskim, aż do jego aresztowania 27 października 1939 roku. Później był dyrektorem finansowym Zarządu Miejskiego. We wrześniu 1943 roku z inicjatywy ówczesnego polskiego burmistrza m. Warszawy Juliana Kulskiego objął stanowisko naczelnego dyrektora Komunalnej Kasy Oszczędności m. Warszawy. Na tym stanowisku pracował do powstania warszawskiego. Po powstaniu został wywieziony do Niemiec, skąd uciekł.
Od lutego 1945 roku do października 1949 roku pracował na stanowisku dyrektora Departamentu Budżetowego w Ministerstwie Skarbu. Następnie pracował jako dyrektor finansowy, a później główny księgowy Centrali Mięsnej. W 1953 roku objął funkcję starszego księgowego w Hurtowni Spożywczej nr 1 w Warszawie, a w lipcu 1956 roku objął stanowisko pracownika inżynieryjno-technicznego w Instytucie Ekonomiki i Organizacji Przemysłu. Od 1958 roku pracował na stanowisku dyrektora Departamentu Budżetu Państwa i Finansów Najwyższej Izby Kontroli. W NIK pracował do momentu przejścia na emeryturę w 1970 roku. Został pochowany na cmentarzu Powązkowskim w Warszawie (kwatera 150-4-7).
Życie prywatne.
Był synem Aleksandra, majora wojsk węgierskich, i Polki Heleny z domu Antoniewicz, nauczycielki rysunków i języka niemieckiego. W 1905 roku jego rodzice rozwiedli się i matka wraz z synem wróciła do kraju.
9 lutego 1933 roku ożenił się z Wandą Prażmowską. Nie mieli dzieci.
Po śmierci został pochowany obok swojej żony, na cmentarzu Powązkowskim w Warszawie (kwatera 150, rząd 4, miejsce 7).

</doc>
<doc id="3931892" url="https://pl.wikipedia.org/wiki?curid=3931892" title="Aleksander Ivanka">
Aleksander Ivanka



</doc>
<doc id="3931893" url="https://pl.wikipedia.org/wiki?curid=3931893" title="Heinrich Hofmann">
Heinrich Hofmann



</doc>
<doc id="3931894" url="https://pl.wikipedia.org/wiki?curid=3931894" title="Bohdan Stanisław Sołtys">
Bohdan Stanisław Sołtys



</doc>
<doc id="3931895" url="https://pl.wikipedia.org/wiki?curid=3931895" title="Ewa Paunowa">
Ewa Paunowa



</doc>
<doc id="3931900" url="https://pl.wikipedia.org/wiki?curid=3931900" title="Sa'sa">
Sa'sa



</doc>
<doc id="3931905" url="https://pl.wikipedia.org/wiki?curid=3931905" title="Placówka Straży Granicznej I linii „Solinka”">
Placówka Straży Granicznej I linii „Solinka”

Placówka Straży Granicznej I linii „Solinka” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Solinka” weszła w podporządkowanie komisariatu Straży Celnej „Maniów” z Inspektoratu SC „Sambor”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 2 z 16 stycznia 1939 roku "w sprawie przejęcia odcinka granicy polsko-niemieckiej od Korpusu Ochrony Pogranicza na terenie Mazowieckiego Okręgu Straży Granicznej oraz przekazania Korpusowi Ochrony Pogranicza odcinka granicy na terenie Wschodniomałopolskiego Okręgu Straży Granicznej", komendant Straży Granicznej płk Jan Jur-Gorzechowski utworzył na terenie Obwód SG „Sanok” komisariat Straży Granicznej „Cisna”.
Tym samym rozkazem przemianował posterunek SG „Solinka” na placówkę I linii „Solinka”

</doc>
<doc id="3931906" url="https://pl.wikipedia.org/wiki?curid=3931906" title="Placówka Straży Granicznej I linii „Liszna”">
Placówka Straży Granicznej I linii „Liszna”

Placówka Straży Granicznej I linii „Liszna” – jednostka organizacyjna Straży Granicznej pełniąca służbę ochronną na granicy polsko-czechosłowackiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 2 z 16 stycznia 1939 roku "w sprawie przejęcia odcinka granicy polsko-niemieckiej od Korpusu Ochrony Pogranicza na terenie Mazowieckiego Okręgu Straży Granicznej oraz przekazania Korpusowi Ochrony Pogranicza odcinka granicy na terenie Wschodniomałopolskiego Okręgu Straży Granicznej", komendant Straży Granicznej płk Jan Jur-Gorzechowski utworzył na terenie Obwód SG „Sanok” komisariat Straży Granicznej „Cisna”.
Tym samym rozkazem utworzył placówkę I linii „Liszna”.

</doc>
<doc id="3931907" url="https://pl.wikipedia.org/wiki?curid=3931907" title="Linia kolejowa Semmering">
Linia kolejowa Semmering

Linia kolejowa Semmering (niem. "Semmeringbahn") – kolej górska w Austrii prowadząca z Gloggnitz przez Semmering do Mürzzuschlag, uznawana, ze względu na bardzo trudne warunki terenowe i znaczne różnice wysokości, za pierwszą w świecie prawdziwą górską kolej; była pierwszą w Europie wysokogórską koleją normalnotorową (o rozstawie toru 1435 mm).
Wyjątkowe walory tej linii kolejowej doceniono już w 1923 roku, kiedy to uznano ją za zabytek i objęto ochroną. Od 1998 roku znajduje się liście światowego dziedzictwa UNESCO.
Historia.
Linia kolejowa została zbudowana w latach 1848–1854. Pracowało przy niej ok. 20 tysięcy robotników; głównym inżynierem był Carl von Ghega, który samodzielnie opracował kilka alternatywnych linii. Ostatecznie wybrał tę, która nie wymagała wydrążenia wielu tuneli. Współautorem projektu linii kolejowej był Polak Jan Antoni Lewicki. Prace zostały podzielona na czternaście odcinków, a wykonanie każdego z nich powierzono innej firmie.
Trasa kolei przebiega przez Alpy Styryjskie; między Gloggnitz (436 m n.p.m.) a Mürzzuschlag (677 m n.p.m.) liczy 41 km długości i pokonuje 457 m różnicy wzniesień. Powstało na niej 14 tuneli o łącznej długości 1477 m, 16 wiaduktów (najdłuższy wiadukt ma 228 m, a najwyższy - 39 m wysokości), ponad sto wyciosanych w skale i jedenaście żelaznych mostów, 57 budynków zaplecza technicznego oraz XIX-wieczne stacje kolejowe i dworce. Znaczna różnica wysokości i ostre łuki torowisk były powodem zastosowania specjalnego wieloczłonowego parowozu Engertha. Wraz z wybudowaniem linii kolejowej na przełęczy powstał pierwszy alpejski kurort – Semmering.
W 1851 r. Carl von Ghega za swoje zasługi otrzymał tytuł szlachecki "Ritter". Później jego podobizna oraz widok fragmentu linii przez Semmering zdobiły austriacki banknot 20-szylingowy.
W latach 1945-1955 przez Semmering przechodziła granica stref okupacyjnych - radzieckiej i brytyjskiej. W roku 1952 wybudowano na tej linii jeszcze jeden, najdłuższy tunel, liczący 1,5 km długości. W latach 1957-1959 linia została zelektryfikowana.

</doc>
<doc id="3931931" url="https://pl.wikipedia.org/wiki?curid=3931931" title="Zbigniew Trześniowski">
Zbigniew Trześniowski

Zbigniew Trześniowski (ur. w marcu 1938 w Łańcucie) – polski pisarz, folklorysta i regionalista. Popularyzator podań i legend związanych z okolicami Łańcuta.
Biografia.
Był synem Bronisława i Stanisławy z domu Dubiel. Ukończył Liceum im. Henryka Sienkiewicza w Łańcucie. Potem pracował w łańcuckim magistracie.
Jego zainteresowania obejmowały dzieje miasta i regionu. Spisywał legendy i opowieści związane z okolicami Łańcuta. Zajmował się też opracowywaniem historii krzyży i kapliczek przydrożnych, których zewidencjonował i opisał ponad pół tysiąca. Jego artykuły i gawędy publikowane są w "Łańcuckim Biuletynie Miejskim" i innych czasopismach regionalnych, a także w publikacjach książkowych.
W 1999 roku został wyróżniony przez Ministra Kultury i Sztuki RP Złotą Odznaką „Za opiekę nad zabytkami”, a w 2002 roku Nagrodą I Stopnia im. Franciszka Kotuli (Rzeszów 2002).

</doc>
<doc id="3931932" url="https://pl.wikipedia.org/wiki?curid=3931932" title="Piotr Girdwoyń">
Piotr Girdwoyń

Piotr Antoni Girdwoyń – polski prawnik, profesor nauk prawnych, nauczyciel akademicki Uniwersytetu Warszawskiego, specjalista prawa karnego i kryminalistyki.
Życiorys.
W 1995 ukończył studia prawnicze na Wydziale Prawa i Administracji Uniwersytetu Warszawskiego. Tam też w 1999 otrzymał stopień naukowy doktora nauk prawnych, zaś w 2005 na podstawie dorobku naukowego oraz rozprawy pt. "Zarys kryminalistycznej taktyki obrony" uzyskał stopień doktora habilitowanego nauk prawnych. Został profesorem nadzwyczajnym UW. W 2012 prezydent RP Bronisław Komorowski nadał mu tytuł profesora nauk prawnych.
Został członkiem Rady Naukowej Polskiego Towarzystwa Kryminalistycznego.

</doc>
<doc id="3931945" url="https://pl.wikipedia.org/wiki?curid=3931945" title="Anna Soroko">
Anna Soroko

Anna Soroko z domu Szmajdzińska (ur. 13 lipca 1932 w Cieni, zm. 14 kwietnia 2015 w Gorzowie Wielkopolskim) – polska pracownica samorządowa i spółdzielcza, inżynier rolnictwa, poseł na Sejm PRL IV kadencji, działaczka PZPR, wieloletnia dyrektor banku spółdzielczego w Łobzie. Była cenionym propagatorem sportowej aktywności seniorów, zdrowego odżywiania i czynnej rekreacji.
Rodzina i wykształcenie.
Była córką Feliksa i Heleny Szmajdzińskich. Miała 6 rodzeństwa: cztery siostry i dwóch braci. W 1950 ukończyła III Liceum Ogólnokształcące im. Mikołaja Kopernika w Kaliszu i rozpoczęła studia w Wyższej Szkole Rolniczej w Olsztynie. Po ukończeniu studiów z nakazem pracy zamieszkała w Łobzie, z którym była związana w latach 1953–2010. Tam poślubiła Jana Sorokę, z którym miała dwoje dzieci: córkę Ewę i syna Leszka. Mąż Anny był miejscowym radnym, pracownikiem samorządowym, zastępcą naczelnika miasta i gminy oraz prezesem powiatowym ochotniczej straży pożarnej. Córka Ewa wywalczyła w Białymstoku w 1975 złoty medal Mistrzostw Polski Szkolnych Klubów Sportowych w skoku w dal, była członkinią kadry narodowej.
Działalność zawodowa i polityczna.
Po ukończeniu studiów pracowała w Łobzie kolejno jako inspektor łąkarski, kierownik referatu produkcji roślinnej, a następnie jako powiatowy kierownik wydziału rolnictwa i leśnictwa. Była też członkiem komisji rewizyjnej Polskiej Zjednoczonej Partii Robotniczej w Łobzie. Wieloletni dyrektor banku spółdzielczego w Łobzie. Z okręgu wyborczego Stargard Szczeciński była posłanką IV kadencji (1965–1969). Zasiadała w komisji rolnictwa i przemysłu spożywczego oraz komisji spraw zagranicznych.
Została pochowana na Cmentarzu Komunalnym w Gorzowie Wielkopolskim.

</doc>
<doc id="3931950" url="https://pl.wikipedia.org/wiki?curid=3931950" title="Krystyna (statek)">
Krystyna (statek)



</doc>
<doc id="3931951" url="https://pl.wikipedia.org/wiki?curid=3931951" title="Wyspiański (1903)">
Wyspiański (1903)

Wyspiański – zbudowany w 1903 roku statek, służący w latach 1914 – 1921 w składzie pierwotnie austro-węgierskiej, a następnie polskiej Flotylli Wiślanej.
Historia.
Statek został zbudowany w 1903 roku w stoczni Schiffswerft w austriackim Linzu (nr budowy 460) na zamówienie podlegającej namiestnikowi Galicji cesarsko-królewskiej galicyjskiej administracji wodnej w Krakowie. W 1904 roku, w częściach, został przewieziony do Krakowa, do Stoczni Zieleniewskiego, gdzie nadano mu nazwę "Krystyna". W latach 1904 – 1914 pływał jako bocznokołowy holownik na austriackim odcinku Wisły. Posiadał wymiary: długość – 36,40 m, szerokość – 5,25/10,50 m, zanurzenie – 0,65 m i wyporność 176 ton. Wyposażony w pojedynczą dwucylindrową maszynę parową dwustopniowego rozprężania o mocy 150 KM osiągał prędkość do 15 km/h.
W lipcu 1914 roku, czyli tuż przed wybuchem I wojny światowej, został wcielony do "KuK Weichselflotille Krakau", czyli austro-węgierskiej wojennej flotylli wiślanej. W jej składzie został częściowo opancerzony i uzbrojony (dwa działka 37 mm i 2 karabiny maszynowe). Do jego zadań należało patrolowanie Wisły w rejonie Krakowa oraz holowanie galaru z zaopatrzeniem i rannymi. Po wyparciu Rosjan z Kongresówki przebazowano go do Puław, gdzie w listopadzie 1918 roku przejęły go polskie władze (najpierw Ministerstwo Komunikacji, a następnie Ministerstwo Robót Publicznych) i nadały nazwę „Wyspiański”.
Po rozbrojeniu i zdjęciu opancerzenia w 1919 roku przekazano go Zarządowi Rzeki Wisły w Krakowie, gdzie pracował jako holownik. Na początku 1920 znalazł się we Włocławku, gdzie w czasie Bitwy Warszawskiej wcielono go do Drugiego Dywizjonu Flotylli Wiślanej Wojska Polskiego. Jako „Statek Uzbrojony Wyspiański” został ponownie uzbrojony w 8 karabinów maszynowych i z 17-osobową załogą skierowany do patrolowania dolnej Wisły na odcinku Włocławek – Płock, który był zagrożony forsowaniem rzeki przez bolszewików. Używano go też do ewakuacji rodzin żołnierskich z twierdzy Modlin do Torunia.
Po zakończeniu wojny w 1921 roku statek rozbrojono i zwrócono Zarządowi Rzeki Wisły, a potem Zarządowi Dróg Wodnych we Włocławku. Pracował tam jako holownik. W 1923 roku uległ przebudowie, po czym w 1924 wrócił do służby w administracji wodnej we Włocławku i Warszawie (do 1932). W 1933 roku został przekazany Państwowemu Zarządowi Wodnemu w Płocku.
W 1939 roku został przejęty przez "Reichswasserstrassenverwaltung Plock" (od 1941 Schröttersburg), czyli okupacyjną administrację dróg wodnych, i przemianowany na „Rhein”. 
Po wojnie wrócił do nazwy „Wyspiański”. Od 1951 roku pływał jako holownik w PZW w Warszawie. Od 1952 r. znajdował się w dyspozycji Rejonu Dróg Wodnych w Warszawie jako statek rezerwowy. W 1954 roku w Stoczni Czerniakowskiej na Solcu w Warszawie został przebudowany na statek pasażersko–towarowy, przekazany Warszawskiej Żegludze na Wiśle i przemianowany na „Dunajec”, stając się trzecim bocznokołowym parowcem o tej nazwie na Wiśle (pierwszy pływający w l. 1889 – ok. 1950 w rejonie Warszawy był statkiem pasażerskim armatora Żółtka, a drugi, pływający na początku XX wieku w rejonie Krakowa był statkiem inspekcyjnym). W latach 1954 – 1959 pływał jako holownik, a czasem statek pasażerski m.in. na trasie Warszawa – Płock. W tym czasie holował do Warszawy zestawy barek, przyprowadzane do Płocka holownikami „San” i „Gdańsk” z Bydgoskiej Żeglugi na Wiśle. W 1960 roku statek wycofano z ruchu, a trzy lata później zdemontowano maszynę parową, kocioł i tambory (osłony kół łopatkowych).
W 1964 roku goły kadłub został przejęty przez Warszawski Okręgowy Związek Żeglarski (WOZŻ) i przebudowany w Stoczni Czerniakowskiej na przystań pływającą z pomieszczeniami hotelowymi na dolnym pokładzie i obszerną żaglownią na śródokręciu. Na dziobie i rufie pojawiły się większe nadbudówki z 2 dużymi salami, nad którymi - na niemal całej długości statku – położono pokład górny. W takiej postaci w 1965 roku został przeholowany Kanałem Żerańskim na Zalew Zegrzyński, początkowo do Zegrza Południowego, a następnie do Nieporętu-Białobrzegów, gdzie cumował przez niemal 40 lat pełniąc funkcję bazy szkoleniowej i egzaminacyjnej WOZŻ oraz baru. Po zerwaniu przez WOZŻ umowy z firmą opiekującą się statkiem i przystanią nie prowadzono jego konserwacji, w wyniku czego na początku XXI w. osiadł na dnie. Po utraceniu przez WOZŻ bazy w Nieporęcie działacze związkowi zlecili pocięcie statku na złom, ale ostatecznie w 2003 sprzedali go w całości. Nowy właściciel w latach 2003 – 2006 przeprowadził doraźną renowację kadłuba i remont zabudowy. Obecnie pozbawiony napędu statek ma długość 37,5 m, szerokość 5,25 m, zanurzenie 0,5 m i wyporność 148 ton.
Statek obecnie jest bazą szkolenia żeglarskiego przedsiębiorstwa Academia Nautica z Warszawy.
Statek jest jednym z nielicznych ocalałych parowców wiślanych, jedyną istniejącą jednostką polskiej wojennej flotylli śródlądowej z czasów II Rzeczypospolitej i najstarszą istniejącą byłą jednostką polskiej Marynarki Wojennej.

</doc>
<doc id="3931952" url="https://pl.wikipedia.org/wiki?curid=3931952" title="Kim Ji-han">
Kim Ji-han

Kim Ji-han (hangul: 김지한; oryginalne imię i nazwisko: Kim Hyun-jung; ur. 10 października 1978), znany także pod pseudonimem Jin Yi-han (hangul: 진이한) – południowokoreański aktor.
Rozpoczął karierę w 2002 roku w musicalach, wystąpił między innymi w "Footloose". Na małym ekranie zagrał główne role w koreańskich serialach jakich jak "Conspiracy in the Court" (2007), "A Good Day for the Wind to Blow" (2010) czy "My Secret Hotel" (2014). Znany też z ról drugoplanowych w serialach takich jak "Who Are You?" (2008), "Hooray for Love" (2011), "Dr. Jin" (2012) oraz "Cesarzowa Ki" (2013).
23 września 2016 roku agencja Will Entertainment ogłosiła, że aktor pragnie zmienić swój pseudonim artystyczny. Od serialu "Golden Pouch" Jin Yi-Han występuje pod imieniem Kim Ji-han.

</doc>
<doc id="3931954" url="https://pl.wikipedia.org/wiki?curid=3931954" title="Józef Relidzyński">
Józef Relidzyński

 
Józef Relidzyński (ur. 11 stycznia 1886 w Kielcach, zm. 7 stycznia 1964 w Dartford) – polski poeta, pisarz, scenarzysta i legionista, zastępca członka Zarządu Okręgu Stołecznego Związku Legionistów Polskich od 1937 roku.
Życiorys.
Gimnazjum ukończył w Warszawie. Studiował przez rok w „Akademie der Sozial-und Handelswissenschaften” we Frankfurcie nad Menem, a następnie przez dwa lata na Wydziale Filozoficznym Uniwersytetu Jagiellońskiego (prawdopodobnie jako wolny słuchacz). Debiutował jako pisarz w 1904 opowiadaniem „W godzinę smutku i tęsknoty” („Dziennik Poznański”). Współpracował też z „Bluszczem”, „Krytyką”, „Kurierem Warszawskim”, „Nową Reformą”, „Sfinksem”, „Słowem Polskim”, „Światem” oraz „Tygodnikiem Illustrowanym”. W 1907 ogłosił broszurę „W kwestii żydowskiej”. W 1908 debiutował jako poeta tomem poetyckim "Poezje", chwalonym przez Kazimierza Tetmajera. W tym czasie był członkiem „Sokoła”, jak również aktorem warszawskich, lwowskich i krakowskich scen teatralnych. Podczas I wojny światowej był żołnierzem 4. pułku piechoty Legionów (adiutant Andrzeja Galicy). Wydał wtedy trzy tomiki poetyckie: "Wieją wiosenne wiatry", "Laury i ciernie" i "Pędzącą sławę". Był internowany w obozie w Beniaminowie przez Austriaków.
Był żonaty (od 1919) z Wandą z Zybertów Jarszewską, aktorką teatralną i filmową, z którą miał córkę.
W 1920 był sekretarzem i referentem prasowym w delegacji do rokowań polsko-radzieckich w Mińsku. W 1922 wystąpił z armii. W 1925 należał do założycieli PEN Clubu polskiego i był jego sekretarzem generalnym. W 1932 został naczelnikiem, zajmującego się cenzurą filmów, Centralnego Biura Filmowego przy Ministerstwie Spraw Wewnętrznych (promował go Bronisław Pieracki). W latach 1926–1928 był redaktorem naczelnym miesięcznika Lot Polski o tematyce obronności, obrony powietrznej i lotnictwa.
Podczas dwudziestolecia międzywojennego był twórcą literatury rozrywkowej oraz sensacyjnej. Walczył w czasie kampanii wrześniowej. Internowany przez Rosjan po 17 września 1939 (przebywał w Wilnie). Wstąpił do armii generała Andersa, a po zakończeniu II wojny światowej zamieszkał w Anglii (od 1948), gdzie publikował w prasie polonijnej. Był członkiem Związku Pisarzy Polskich na Obczyźnie. Mieszkał w polskim schronisku wojskowym „Antokol” w Beckenham. Zmarł w Dartford. Pochowany na Elmers End Cemetery w Birkbeck (Kent).
Autor m.in. „Pieśni Legionów” ("Okwieciła się dziś ziemia wiosną...") oraz „Roty Piłsudczyków”, powstałej na wieść o wywiezieniu Józefa Piłsudskiego do więzienia w Magdeburgu (1917).

</doc>
<doc id="3931955" url="https://pl.wikipedia.org/wiki?curid=3931955" title="Kortessem">
Kortessem

Kortessem – gmina położona w prowincji Limburgia, w Belgii, w okręgu sądowym Bree i okręgu wyborczym Genk.
Gmina powstała w 1977 roku, w wyniku połączenia miejscowości Kortessem, Guigoven, Vliermaal, Vliermaalroot i Wintershoven.
Historia.
Pierwotnie obszar znany był pod nazwą Curtricias. Najstarsza wzmianka pochodzi z karty Gerarda z 1150 roku. Nazwa pochodzi od rzymskiego "curtis" "sąd" z germańskim przyrostkiem -heim, -em - "dom". Gmina w okresie ancien régime była podzielona na trzy części: Opeinde, Daaleinde i Herbroek. Każda miała własnego burmistrza. W 1796 roku Kortessem był głównym miastem kantonu w departamencie Dolnej Mozy.
Populacja.
Według szacunków w dniu 1 stycznia 2016 całkowita populacja Kortessem liczyła osób. Łączna powierzchnia gminy wynosi 33,90 km², co daje gęstość zaludnienia 250 mieszkańców na km².

</doc>
<doc id="3931956" url="https://pl.wikipedia.org/wiki?curid=3931956" title="Wellen (Belgia)">
Wellen (Belgia)

Wellen – gmina położona w prowincji Limburgia, w Belgii.
Gmina powstała w 1977 roku, w wyniku połączenia Berlingen, Herten, Ulbeek en Wellen.
Populacja.
Według szacunków w dniu 1 stycznia 2016 całkowita populacja Wellen liczyła osób. Łączna powierzchnia gminy wynosi 26,72 km², co daje gęstość zaludnienia 280 mieszkańców na km².

</doc>
<doc id="3931958" url="https://pl.wikipedia.org/wiki?curid=3931958" title="Dhurgham Ismail">
Dhurgham Ismail

Dhurgham Ismail Dawood Al-Quraishi, arab. ضرغام إسماعيل داوود القريشي (ur. 23 maja 1994 w Al-Amarze) – iracki piłkarz występujący na pozycji lewego obrońcy w Çaykur Rizesporze i reprezentacji Iraku.
Kariera klubowa.
Dhurgham Ismail zawodową karierę rozpoczął w klubie Al-Shorta SC z Bagdadu, z którym podpisał kontrakt mając 16 lat. Z klubem tym w sezonie 2012/2013 zdobył mistrzostwo Iraku. Al-Shorta była również liderem tabeli w kolejnym sezonie, kiedy 18 czerwca rozgrywki zostały zawieszone ze względu na wojnę z Państwem Islamskim. W sezonie 2014/2015 został wybrany najlepszym piłkarzem sezonu w Al-Shorta SC oraz został włączony do galerii sław klubu. Ismail strzelał gole w każdym z sześciu ostatnich meczów dla Al-Shorta .
15 sierpnia 2015 Dhurgham Ismail został wypożyczony do Çaykur Rizesporu. Zastąpił tam Alego Adnana, innego irackiego lewego obrońcę, który również grał w koszulce z numerem 53. Po zakończeniu wypożyczenia Dhurgam Ismail został wykupiony przez turecki zespół, z którym podpisał kontrakt obowiązujący do połowy 2020 roku.
Kariera reprezentacyjna.
W 2012 roku Ismail z reprezentacją Iraku U-19 wystąpił w mistrzostwach świata U-20. Azjaci wygrali fazę grupową i odpadli dopiero w półfinale po przegranej serii rzutów karnych z Urugwajem, a następnie w meczu o trzecie miejsce ulegli Ghanie.
W 2014 roku z młodzieżową reprezentacją Iraku Dhurgham Ismail zdobył brązowy medal igrzysk azjatyckich. W 2016 roku uczestniczył w Letnich Igrzyskach Olimpijskich 2016, gdzie Irakijczycy odpadli w fazie grupowej.
W pierwszej reprezentacji Ismail zadebiutował 12 stycznia 2013 w wygranym 2:0 meczu z Jemenem w fazie grupowej Pucharu Zatoki Perskiej. Strzelił wówczas pierwszego gola po uderzeniu z rzutu wolnego. Puchar Zatoki Perskiej w piłce nożnej 2013 Irakijczycy zakończyli na drugim miejscu.
Dhurgam Ismail został także powołany na Puchar Azji w Piłce Nożnej 2015. W ćwierćfinale turnieju strzelił gola w dogrywce przeciwko Iranowi. Wykorzystał również rzut karny w serii „jedenastek”. Irak zajął na tym turniej czwarte miejsce, a Ismail został wybrany najlepszym lewym obrońcą turnieju.

</doc>
<doc id="3931965" url="https://pl.wikipedia.org/wiki?curid=3931965" title="Racing Club Luksemburg">
Racing Club Luksemburg

Racing Club Luxembourg – klub piłkarski, mający swoją siedzibę w mieście Luksemburg.
Historia.
Klub powstał w 1907 roku. Był jednym z zespołów - założycieli 1. ligi Luksemburga w 1909 roku. W debiutowym sezonie 1909/10 zespół dotarł do finału, gdzie wygrał 3:2 z US Hollerich Bonnevoie i zdobył pierwszy tytuł mistrzowski. W następnym sezonie nie uczestniczył, a po roku przerwy był trzecim w kwalifikacji końcowej. Potem jeszcze w sezonach 1913/14 i 1917/18 powtórzył ten sukces. Kolejnym sukcesem klubu było zdobycie Pucharu kraju, wywalczone w sezonie 1921/22. Jednak po zakończeniu sezonu 1922/23, w którym zajął spadkowe 7. miejsce połączył się z wyżej kwalifikowanym klubem z miasta Luksemburg: Sportingiem tworząc nowy klub Spora.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywa swoje mecze domowe na stadionie Josy Barthel w Luksemburgu, który może pomieścić 8,000 widzów.

</doc>
<doc id="3931967" url="https://pl.wikipedia.org/wiki?curid=3931967" title="Eiji Ōue">
Eiji Ōue

Eiji Ōue (jap. 大植英次, ur. 3 października 1956 w Hiroszimie) – japoński dyrygent.
Kariera.
Uczeń i przyjaciel m.in. Leonarda Bernsteina i Seijiego Ozawy. Bernsteina poznał w 1978 w Bostonie. Towarzyszył mu w trzech tournée - występowali wówczas wspólnie m.in. w mediolańskiej La Scali, Operze Wiedeńskiej i w Paryżu, w Opéra Bastille. Odwiedzali również Rzym, Moskwę, Sankt Petersburg i Berlin.
Był dyrektorem muzycznym: Osaka Philharmonic Orchestra, Erie Philharmonic Orchestra (Pensylwania) i Minnesota Orchestra. Pełnił rolę pierwszego dyrygenta NDR Radiophilharmonie (Hanower, 1998-2009). Od 2000 jest profesorem na Hochschule für Musik, Theater und Medien Hannover (Hanower).

</doc>
<doc id="3931969" url="https://pl.wikipedia.org/wiki?curid=3931969" title="Mysz i wielbłąd">
Mysz i wielbłąd

Mysz i wielbłąd (ros. Мышь и верблюд) – radziecki krótkometrażowy film animowany z 1987 roku w reżyserii Władimira Piekara oparty na motywach mongolskiej bajki ludowej.
Wersja polska.
Źródło:

</doc>
<doc id="3931970" url="https://pl.wikipedia.org/wiki?curid=3931970" title="Postacie z SGC (Gwiezdne wrota)">
Postacie z SGC (Gwiezdne wrota)



</doc>
<doc id="3931983" url="https://pl.wikipedia.org/wiki?curid=3931983" title="Nikołaj Tichonow">
Nikołaj Tichonow



</doc>
<doc id="3931984" url="https://pl.wikipedia.org/wiki?curid=3931984" title="Huda Salih Mahdi Ammasz">
Huda Salih Mahdi Ammasz

Huda Salih Mahdi Ammasz (arab. هدى صالح مهدي عماش) (ur. 1953) – iracka mikrobiolog, nauczycielka akademicka i aktywistka partii Baas.
Życiorys.
Huda Ammasz urodziła się w 1953 roku. Jest córką irackiego wojskowego i polityka Saliha Mahdiego Ammasza. 
Studiowała mikrobiologię na uniwersytecie w Bagdadzie, gdzie uzyskała stopień "Bachelor of Science" w 1975 roku. Stopień "Master of Science" zdobyła na Texas Woman's University w Denton, a stopień doktora w 1983 roku na University of Missouri. W latach 1983–1995 była wykładowcą akademickim na Uniwersytecie Bagdadzkim, następnie dziekanem Kolegium Edukacji Kobiet i dziekanem Kolegium Nauk Ścisłych. Przewodniczyła Irackiemu Towarzystwu Mikrobiologicznemu, pracowała naukowo i publikowała artykuły z zakresu mikrobiologii i inżynierii genetycznej. 
Należała do partii Baas i w maju 2001 roku, jako pierwsza (i jedyna) kobieta, została wybrana do Rady Dowództwa Rewolucji oraz do Przywództwa Regionalnego partii. 
Administracja Stanów Zjednoczonych oskarżała Ammasz o pracę nad iracką bronią chemiczną i biologiczną. Amerykanie nazwali ją Mrs. Anthrax lub Chemical Sally. Jej podobizna znalazła się na piątce kier z tzw. „amerykańskiej talii kart” opracowanej przez armię amerykańską, by ułatwić żołnierzom identyfikację najbardziej poszukiwanych członków rządu i najbliższych współpracowników Saddama Husajna. 
W maju 2003 roku została aresztowana przez wojsko amerykańskie. Wobec braku dowodów prowadzenia przez Irak programu produkcji broni chemicznej i biologicznej, międzynarodowa społeczność naukowa apelowała o jej uwolnienie. Ammasz została zwolniona z aresztu w grudniu 2005 roku.

</doc>
<doc id="3931986" url="https://pl.wikipedia.org/wiki?curid=3931986" title="The Town Down the River (Robinson)">
The Town Down the River (Robinson)

The Town Down the River – tomik wierszy amerykańskiego poety Edwina Arlingtona Robinsona, opublikowany w 1910 w Nowym Jorku nakładem oficyny Charles Scribner's Sons. Zbiór został przez poetę zadedykowany byłemu prezydentowi Theodore’owi Rooseveltowi, który kiedyś pomógł poecie w rozpoczęciu kariery literackiej.

</doc>
<doc id="3931987" url="https://pl.wikipedia.org/wiki?curid=3931987" title="The Man Against the Sky (Robinson)">
The Man Against the Sky (Robinson)

The Man Against the Sky – tomik wierszy amerykańskiego poety Edwina Arlingtona Robinsona, opublikowany w Nowym Jorku w 1921 nakładem The Macmillan Company. Został zadedykowany pamięci Williama Edwarda Butlera. Zbiorek ma ponad sto sześćdziesiąt stron i zawiera między innymi wiersze "Flammonde", "The Gift of God", "The Clinging Vine", "Cassandra", "John Gorham", "Stafford’s Cabin" i "Hillcrest". Wśród zaprezentowanych utworów znalazł się też monolog dramatyczny "Ben Jonson Entertains a Man from Stratford".

</doc>
<doc id="3931989" url="https://pl.wikipedia.org/wiki?curid=3931989" title="Domesday Book (Masters)">
Domesday Book (Masters)

Domesday Book – książka amerykańskiego poety Edgara Lee Mastersa, opublikowana w 1920 nakładem nowojorskiego wydawnictwa "The Macmillan Company". Tytuł książki nawiązuje do średniowiecznej "Księgi sądu ostatecznego", spisanej na polecenie króla Wilhelma Zdobywcy. Bohaterką utworu mającego charakter dramatu pisanego wierszem rytmicznym, ale nierymowanym, jest Elenor Murray. Brzmieniowe podobieństwo jej nazwiska do nazwiska samego poety (paronomazja) świadczy, że autor się w dużym stopniu identyfikował ze stworzoną przez siebie postacią. Master uważał "Domesday Book" za swoje najlepsze dzieło. Sądowe przemówienia osób występujących w utworze są ukształtowane na wzór monologów dramatycznych Roberta Browninga.

</doc>
<doc id="3931990" url="https://pl.wikipedia.org/wiki?curid=3931990" title="Toward the Gulf (Masters)">
Toward the Gulf (Masters)

Toward the Gulf – tomik wierszy amerykańskiego poety Edgara Lee Mastersa, opublikowany w 1918 nakładem nowojorskiego wydawnictwa "The Macmillan Company". Tytułowy wiersz "Toward the Gulf" został zadedykowany Theodore’owi Rooseveltowi. Utwory w tomiku są napisane generalnie rzecz biorąc wierszem wolnym. Poeta stosuje aliterację, na przykład "All the while a gift/For analytics stored behind that brow,/That bulges like a loaf of bread, is all/Of which he well may boast above the man/He hates as but a slave of faith and fear", albo "A nothingness/Moving as malice marred the life of man". Na użycie tego środka instrumentacji głoskowej u Mastersa zwraca uwagę Herbert K. Russell. Autor wykorzystuje też rozbudowane paralelizmy.

</doc>
<doc id="3931993" url="https://pl.wikipedia.org/wiki?curid=3931993" title="Miody wałeckie">
Miody wałeckie

Miody wałeckie – regionalny produkt pszczelarski, charakterystyczny dla powiatu wałeckiego. 22 lutego 2013 wpisany na polską listę produktów tradycyjnych (zgłaszającym był Walenty Pawłowski z Rejonowego Koła Pszczelarzy w Wałczu).
Historia.
Tradycje pszczelarskie okolic Wałcza sięgają czasów międzywojennych. Lokalne gospodarstwa posiadały ule, które częstokroć miały nieszablonowe formy, zwłaszcza miniaturowych domków lub bałwanów. Po zakończeniu II wojny światowej polscy osadnicy podtrzymali tradycje pszczelarskie regionu. Dominowały pasieki po około piętnaście uli. W 1946 założono Koło Pszczelarzy w Wałczu. W 1950 objęło ono cały powiat wałecki (już jako Związek Pszczelarzy). Najlepszymi latami dla lokalnego pszczelarstwa były lata 60. i 70. XX wieku - wtedy to niektórzy pszczelarze dostarczali do skupu po ponad 255 kilogramów miodu rocznie. W 1973 w powiecie funkcjonowały 262 pasieki (4510 pni). Do związku należało wówczas 155 pszczelarzy z 3132 ulami. Związek kładł szczególny nacisk na zdrowotność pszczół i higienę pasiek. Oprócz tego dbano o pożytki pszczele - wysadzano np. rośliny miododajne. Na początku lat 70. XX wieku posadzono w powiecie pięćset lip, dwieście akacji oraz 4500 różnych krzewów.
Charakterystyka.
W stanie płynnym występują: miód lipowy, gryczany, wielokwiatowy, wrzosowy, nektarowo-spadziowy, akacjowy, bławatkowy, koniczynowy i mniszkowy. Najszybciej krystalizacji ulega miód rzepakowy. Barwa, konsystencja i smak są zróżnicowane i zależą od poszczególnego gatunku, co reguluje ściśle wpis na listę produktów tradycyjnych.
Nagrody i wyróżnienia.
W 2011 miody wałeckie zdobyły wyróżnienie w konkursie „Nasze Kulinarne Dziedzictwo – Smaki Regionów” (Poznań) w kategorii produktów i przetworów pochodzenia zwierzęcego (podkategoria "Miody").

</doc>
<doc id="3932003" url="https://pl.wikipedia.org/wiki?curid=3932003" title="Artyleria w Polskich Siłach Zbrojnych na Zachodzie">
Artyleria w Polskich Siłach Zbrojnych na Zachodzie



</doc>
<doc id="3932008" url="https://pl.wikipedia.org/wiki?curid=3932008" title="Roman Zamulin">
Roman Zamulin

Roman Aleksandrowicz Zamulin (ur. 18 kwietnia 1984) – rosyjski seryjny morderca, który od września do listopada 2006 roku, zgwałcił i zamordował w Jekaterynburgu 6 kobiet.
Roman Zamulin był kierowcą w jednostce wojskowej położonej w Pierwouralsku, 25 kilometrów od Jekaterynburga. Miał stopień chorążego, a u przełożonych posiadał wzorową opinię. Nocami dorabiał nielegalnie, podwożąc ludzi wracających z barów i klubów nocnych. Tuż przed serią morderstw, od Zamulina odeszła narzeczona, z którą był w związku przez 2 lata. Powodem rozstania miały być niskie zarobki mężczyzny. Wydarzenie to wywołało w nim nienawiść do kobiet. 
Jego ofiarami padły młode kobiety, które poprosiły go o podwiezienie. Mężczyzna wzbudzał zaufanie kobiet, gdyż zawsze ubrany był w wojskowy mundur, a na desce rozdzielczej jego Łady 2106, była zawieszona wojskowa legitymacja. Gdy Zamulin znajdował ustronne miejsce, zatrzymywał się i zaczynał dusić kobiety, a następnie gwałcić. Po zbrodni, zwłoki porzucał nieopodal obwodnicy Jekaterynburga, która prowadziła do jednostki, w której pełnił służbę. 
Zamulin wpadł po szóstym, ostatnim morderstwie, którego ofiarą była Marina Dektarenko. Kamery monitoringu zarejestrowały jak Dektarenko wychodzi z klubu nocnego i wsiada do białej Łady. Zwłoki kobiety odnaleziono dwa dni później. W kolejnych dniach namierzono telefon ofiary, który Zamulin sprzedał swojemu krewnemu; krewny wskazał Zamulina milicji. Po jego aresztowaniu, okazało się, że Zamulin jeździ Ładą 2106, podobną do tej, zarejestrowanej przez monitoring, natomiast w jego mieszkaniu odkryto przedmioty należące do ofiar. Zamulin przyznał się do winy, dopiero gdy śledczy wmówili mu, że moment morderstwa Dektarenko został zarejestrowany przez kamery miejskiego monitoringu. Wówczas, przyznał się też do pozostałych morderstw. 
24 grudnia 2007 roku, Roman Zamulin został skazany na dożywocie.

</doc>
<doc id="3932014" url="https://pl.wikipedia.org/wiki?curid=3932014" title="Zamek Paluel">
Zamek Paluel

Zamek Paluel (fr. "Château Le Paluel") – francuski zamek z XV wieku w Nowej Akwitanii w miejscowości Saint-Vincent-le-Paluel. 
Opis.
Zamek zbudowany został w XV wieku na miejscu wcześniejszej budowli pochodzącej z XIII wieku. Był zamieszkany aż do XX wieku. W listopadzie 1927 został sklasyfikowany jako monument historique. W czerwcu 1944, w czasie inwazji alianckiej we Francji został spalony przez wojska niemieckie i popadł w ruinę. Obiekt stanowi własność prywatną. W 2010 nowy właściciel przeprowadził prace porządkowe wokół zamku.
Zamek składa się z korpusu głównego, flankowanego przez dwie narożne wieże. Pośrodku znajduje się natomiast trzecia wieża z klatką schodową. Z tyłu korpusu głównego znajduje się średniowieczny donżon. Zarówno wieże, jak i korpus zwieńczone są machikułami z blankowaniem. W donżonie zachowały się drewniane stropy wypełnione polepą. Zamek otoczony jest murem obronnym.
W 1968 na zamku kręcone były sceny do filmu "Człowiek z tatuażem" z udziałem Jeana Gabina oraz Louisa de Funèsa.

</doc>
<doc id="3932018" url="https://pl.wikipedia.org/wiki?curid=3932018" title="Marzec 2017">
Marzec 2017



</doc>
<doc id="3932020" url="https://pl.wikipedia.org/wiki?curid=3932020" title="Artyleria II RP">
Artyleria II RP



</doc>
<doc id="3932024" url="https://pl.wikipedia.org/wiki?curid=3932024" title="Songs and Satires (Masters)">
Songs and Satires (Masters)

Songs and Satires – tomik wierszy amerykańskiego poety Edgara Lee Mastersa, opublikowany w 1916 nakładem nowojorskiego wydawnictwa "The Macmillan Company". Składające się na zbiorek utwory są zróżnicowane pod względem formalnym. Poemat "The Vision" jest napisany wierszem białym (blank verse).

</doc>
<doc id="3932025" url="https://pl.wikipedia.org/wiki?curid=3932025" title="Kawaleria II RP">
Kawaleria II RP



</doc>
<doc id="3932026" url="https://pl.wikipedia.org/wiki?curid=3932026" title="Bitwa pod Kisz">
Bitwa pod Kisz

Bitwa pod Kisz – starcie zbrojne pomiędzy armią asyryjskiego króla Sennacheryba (704–681 p.n.e.) i armią babilońskiego króla Marduk-apla-iddiny II (biblijny Merodak-Baladan), wspartą wojskami Elamitów oraz plemion aramejskich, chaldejskich i arabskich, do którego doszło w 703 r. p.n.e. pod miastem Kisz w Babilonii. O bitwie tej wspominają inskrypcje królewskie Sennacheryba i zgodnie z nimi to armia asyryjska odnieść w niej miała zwycięstwo.
Przed bitwą.
Sennacheryb, objąwszy tron asyryjski po swym ojcu Sargonie II (722–705 r. p.n.e.), stawić musiał czoło wielkiej rebelii, jaka w 703 r. p.n.e. wybuchła w Babilonii, będącej za rządów jego ojca pod kontrolą Asyrii. Na czele rebelii stanął Marduk-apla-iddina II, któremu z pomocą Chaldejczyków, Aramejczyków i Elamitów udało się zasiąść na tronie w Babilonie. Spodziewając się rychłego ataku wojsk asyryjskich, Marduk-apla-iddina II zebrał swe wojska oraz wojska swych sojuszników i rozlokował je w dwóch miastach: w Babilonie, oraz w Kucie na granicy asyryjsko-babilońskiej. Na asyryjski atak nie trzeba było czekać długo, gdyż jeszcze w tym samym roku Sennacheryb za cel swej pierwszej wyprawy wojennej wybrał właśnie Babilonię. Atakując Babilonię, Sennacheryb podzielił swe wojska: część swych sił pod wodzą wielkiego podczaszego ("rab šāqê") i gubernatorów prowincji skierował w stronę Kisz, natomiast sam z główną częścią armii pomaszerował na Kutę. W odpowiedzi Marduk-apla-iddina II wyruszył ze swymi wojskami z Babilonu i zaatakował asyryjskie wojska stojące pod Kisz. Pod naciskiem wojsk sprzymierzonych Asyryjczycy zmuszeni zostali do odwrotu, a wielki podczaszy wysłał do Sennacheryba wiadomość z prośbą o pomoc. Po otrzymaniu tej wiadomości Sennacheryb, który właśnie oblegał Kutę, postanowił zdobyć to miasto szturmem. Szturm zakończył się sukcesem, a w zdobytym mieście Asyryjczycy wzięli do niewoli wielu jeńców. Następnie armia asyryjska ruszyła w kierunku Kisz na pomoc wojskom wielkiego podczaszego.
Bitwa.
Wojska koalicji stawiły czoła armii asyryjskiej na równinie pod Kisz. Zgodnie z jedną z inskrypcji Sennacheryba już sam widok nadciągającej głównej części armii asyryjskiej miał tak przerazić Marduk-apla-iddinę II, iż ten uciekł, pozostawiając swe wojska i wojska swych sojuszników:
Zgodnie z inną inskrypcją Sennacheryba ucieczka Marduk-apla-iddiny II miała mieć miejsce już w trakcie bitwy:
Po ucieczce Marduk-apla-iddiny II na czele wojsk koalicji stanął najprawdopodobniej Tannanu, dowódca oddziałów elamickich:
Po bitwie w ręce Sennacheryba wpadło wielu jeńców. Król asyryjski wymienia w swej inskrypcji dwóch najważniejszych:
Poza jeńcami w ręce Sennacheryba wpaść też miały rydwany, wozy, konie, muły, osły, wielbłądy i dromadery, które wróg porzucił w trakcie ucieczki.
Po bitwie.
Po rozbiciu wojsk koalicji pod Kisz Sennacheryb ze swą armią skierował się do Babilonu, którego mieszkańcy otworzyli bramy miasta i powitali go jako wyzwoliciela. Ten w podzięce oszczędził miasto, ograniczając się jedynie do splądrowania pałacu Marduk-apla-iddiny II. Następnie Sennacheryb ruszył na poszukiwanie Marduk-apla-iddiny II, który miał się ukrywać na bagnach na południu Babilonii. Pomimo wysiłków wojsk asyryjskich Maduk-apla-iddiny II nie udało się jednak pojmać. Przed powrotem do Asyrii Sennacheryb na tronie babilońskim osadził marionetkowego władcę o imieniu Bel-ibni.

</doc>
<doc id="3932028" url="https://pl.wikipedia.org/wiki?curid=3932028" title="The Open Sea (Masters)">
The Open Sea (Masters)

The Open Sea – tomik wierszy amerykańskiego poety Edgara Lee Mastersa, opublikowany w 1921 nakładem nowojorskiego wydawnictwa "The Macmillan Company". Zawiera między innymi poemat "Brutus and Antony", napisany wierszem białym (blank verse).

</doc>
<doc id="3932029" url="https://pl.wikipedia.org/wiki?curid=3932029" title="Broń pancerna w II RP">
Broń pancerna w II RP



</doc>
<doc id="3932036" url="https://pl.wikipedia.org/wiki?curid=3932036" title="Starved Rock (Masters)">
Starved Rock (Masters)

Starved Rock – tomik wierszy amerykańskiego poety Edgara Lee Mastersa, opublikowany w 1920 nakładem nowojorskiego wydawnictwa "The Macmillan Company". Składające się na zbiorek utwory są zróżnicowane pod względem formalnym. Tomik zawiera między innymi dłuższy utwór "Lord Byron to Doctor Polidori", w formie monologu dramatycznego, ułożonego wierszem białym. Tomik został zrecenzowany w czasopiśmie "Poetry". Tytuł tomiku pochodzi od nazwy miejscowej Starved Rock.
Poeta pisze wierszem wolnym, posługując się paralelizmem i powtórzeniami.

</doc>
<doc id="3932038" url="https://pl.wikipedia.org/wiki?curid=3932038" title="Enric Marco">
Enric Marco

Enric Marco (ur. 12 kwietnia 1921 w Barcelonie, zm. 21 maja 2022) – hiszpański robotnik, działacz związkowy, który przez prawie 30 lat podawał się za byłego więźnia hitlerowskich obozów koncentracyjnych.
Życiorys.
Pracował jako mechanik, w latach 1978-1980 był sekretarzem generalnym Krajowej Konfederacji Pracy (Confederación Nacional del Trabajo), anarchistycznej organizacji związkowej.
Od 1978 twierdził, że podczas II wojny światowej trafił do obozu koncentracyjnego we Flossenbürgu. Wcześniej zaś jako anarchista uciec miał do Francji po klęsce strony republikańskiej w hiszpańskiej wojnie domowej i miał być aresztowany w Marsylii w roku 1941.
Występował wielokrotnie publicznie. W styczniu 2005 w Międzynarodowym Dniu Pamięci o Ofiarach Holokaustu wygłosił poruszające przemówienie w hiszpańskim parlamencie. Wcześniej, w 2001 otrzymał kataloński order, Krzyż świętego Jerzego, a w 2003 został prezesem głównej hiszpańskiej organizacji skupiającej byłych więźniów, "Amical de Mauthausen".
Oszustwo odkrył hiszpański historyk, Benito Bermejo, który spotkawszy Marco w roku 2005 na konferencji zwrócił uwagę na jego przypadek. Wątpliwości wzbudziła informacja o pobycie Marco we Flossenbürgu, co jak na hiszpańskiego więźnia było miejscem nietypowym. Również Marsylia jako miejsce aresztowania wydawała się nietypowa, bo nie była w 1941 okupowana przez Niemcy.
Publiczne oskarżenie sprawiło, że Marco przyznał się hiszpańskiej telewizji do oszustwa, twierdząc, że dzięki temu zwrócił na siebie uwagę.
Według późniejszych ustaleń na podstawie archiwów hiszpańskiego ministerstwa spraw zagranicznych Marco podczas II wojny światowej rzeczywiście był w Niemczech. Wyjechał tam jednak do pracy jako ochotnik, chcąc uniknąć obowiązkowej służby wojskowej. Był przez jakiś czas aresztowany w Kilonii, gdzie pracował w stoczni, ale nigdy nie trafił do obozu.
Hiszpański pisarz Javier Cercas poświęcił swoją książkę "Oszust" przypadkowi oszustwa Enrica Marco.

</doc>
<doc id="3932041" url="https://pl.wikipedia.org/wiki?curid=3932041" title="HHD">
HHD



</doc>
<doc id="3932044" url="https://pl.wikipedia.org/wiki?curid=3932044" title="IKEA Billy">
IKEA Billy

IKEA Billy – seria regałów na książki produkowanych przez szwedzkiego producenta mebli IKEA, stworzona w 1979 przez projektanta Gillisa Lundgrena. Od wprowadzenia do sprzedaży serii do 2017 sprzedano „ponad 41 milionów” lub „niemal 60 milionów” egzemplarzy regałów, co czyni ją jedną z najpopularniejszych serii meblarskich świata. Z tego względu seria wykorzystywana jest jako jeden z symboli globalizacji, agencja Bloomberg używa także lokalnej ceny jednego regału do szacowania siły nabywczej pieniądza, na podobieństwo tzw. Big Mac index. W 2017 radio BBC World Service umieściło serię Billy na liście „50 przedmiotów, które stworzyły współczesną ekonomię”.
Zbudowane z prostej płyty wiórowej pokrytej fornirem lub okleiną z tworzyw sztucznych regały dostępne są w dwóch wysokościach (106 i 202 cm), z półkami o szerokości 80 lub 40 cm, w kilku wersjach kolorystycznych. Możliwe jest również dokupienie opcjonalnych drzwi.
Regały produkowane są od początku w zakładzie produkcyjnym Gyllensvaans Möbler w szwedzkim Kattilstorp. Dzięki optymalizacji produkcji, logistyki i transportu, a także automatyzacji produkcji, od lat 70. XX wieku koszt produkcji jednego regału spadł o 30 proc. Od lat 80. produkcja zakładu wzrosła 37-krotnie, jego zatrudnienie - dwukrotnie, obecnie zakład produkuje 130 tys. regałów tygodniowo, jeden co trzy sekundy.
Konstrukcja.
Części regału produkowane są z pokrytej okleiną plastikową lub fornirem płyty wiórowej. Brzegi płyty zabezpiecza plastikowa okleina. Gotowe regały składają się z korpusu, w którego bocznych ścianach wywiercone są co 32 milimetry otwory. Umieszczone w nich przez użytkownika metalowe kołki stanowią podporę dla półek o szerokości 40 lub 80 centymetrów. Półki i korpusy dostępne są w kilkunastu różnych wersjach kolorystycznych, możliwe jest również dokupienie opcjonalnych drzwi. Podobnie jak większość innych mebli tego producenta, regały Billy sprzedawane są w formie płaskich paczek, do samodzielnego montażu.
Billy Index.
Za podstawę swojego Billy Index, czyli indeksu regału Billy, serwis Bloomberg przyjął najbardziej podstawową wersję regału: białą, o wysokości 202 centymetrów, szerokości 80 i głębokości 28. W 2015 średnia cena wśród 48 krajów wynosiła 58,10 dolara amerykańskiego; najniższe ceny regałów odnotowano na Słowacji i w Polsce (ok. 40 USD), najwyższe w Egipcie i na Dominikanie (ok. 100 dolarów).

</doc>
<doc id="3932047" url="https://pl.wikipedia.org/wiki?curid=3932047" title="Jelyzaweta Bryżina">
Jelyzaweta Bryżina



</doc>
<doc id="3932048" url="https://pl.wikipedia.org/wiki?curid=3932048" title="Viktoriya Zyabkina">
Viktoriya Zyabkina



</doc>
<doc id="3932049" url="https://pl.wikipedia.org/wiki?curid=3932049" title="Maria Belimpasaki">
Maria Belimpasaki



</doc>
<doc id="3932050" url="https://pl.wikipedia.org/wiki?curid=3932050" title="Yuliya Olishevska">
Yuliya Olishevska



</doc>
<doc id="3932051" url="https://pl.wikipedia.org/wiki?curid=3932051" title="Nataliia Lupu">
Nataliia Lupu



</doc>
<doc id="3932052" url="https://pl.wikipedia.org/wiki?curid=3932052" title="Betthem Desalegn">
Betthem Desalegn



</doc>
<doc id="3932053" url="https://pl.wikipedia.org/wiki?curid=3932053" title="Serhiy Smelyk">
Serhiy Smelyk



</doc>
<doc id="3932054" url="https://pl.wikipedia.org/wiki?curid=3932054" title="Aldemir da Silva Júnior">
Aldemir da Silva Júnior



</doc>
<doc id="3932055" url="https://pl.wikipedia.org/wiki?curid=3932055" title="Alex Lerionka Sampao">
Alex Lerionka Sampao



</doc>
<doc id="3932057" url="https://pl.wikipedia.org/wiki?curid=3932057" title="Jean Comaroff">
Jean Comaroff

Jean Comaroff (ur. 22 lipca 1946 w Edynburgu) – antropolog społeczna, profesor antropologii i African and African American Studies oraz pracownica naukowa (Oppenheimer Research Fellow) na Uniwersytecie Harvarda. Jej badania, prowadzone głównie w południowej Afryce, skupiają się na procesach społecznej i kulturowej transformacji, postkolonializmie i zagadnieniach antropologii medycznej. Zazwyczaj publikuje wspólnie z mężem, Johnem Comaroffem, który także jest antropologiem.
Edukacja i kariera naukowa.
Jean Comaroff podjęła studia na Uniwersytecie Kapsztadzkim, gdzie w 1966 obroniła licencjat w dziedzinie antropologii i języka angielskiego. Podczas studiów poznała swojego przyszłego męża, Johna Comaroff.
,Kiedy zaczęłam studia, nie miałam pojęcia czym chciałabym się zajmować. Zaczęłam od litery A i zapisałam się na zajęcia z języka afrikaans, archeologii i antropologii. Na zajęciach z antropologii prowadzonych przez przeżyłam objawienie. To było jedyne miejsce na tej uczelni, gdzie ktokolwiek zdawał się zauważać, że żyjemy w Afryce, i że afrykańska społeczność i kultura ma coś do przekazania światu. To było niezwykłe doświadczenie.”
 stała się mentorką Jean i Johna. Za jej namową para kontynuowała swoją edukację w London School of Economics, gdzie w 1974 Jean uzyskała tytuł doktora antropologii. W Londynie poznali również , antropologa i fotografa, który stał się dla nich nauczycielem i przyjacielem.
W latach 1973–1978 Jean Comaroff pracowała na Uniwersytecie Manchesterskim, koncentrując się przede wszystkim na antropologii medycznej. W 1978 związała się z Uniwersytetem Chicagowskim, gdzie pracowała do 2012 roku jako profesor antropologii i dyrektorka Chicago Center for Contemporary Theory. Aktualnie pracuje na Uniwersytecie Harvarda. Posiada również honorowy tytuł profesora Uniwersytetu Kapsztadzkiego.
Życie prywatne.
Comaroff urodziła się 22 lipca 1946 roku w Edynburgu. Ojciec Jean, Żyd południowo-afrykańskiego pochodzenia, był lekarzem. Po obronieniu dyplomu na Uniwersytecie Kapsztadzkim wyemigrował do Irlandii celem podjęcia specjalizacji. Po wybuchu II wojny światowej wstąpił do Armii Brytyjskiej. Matka pochodziła z niemieckiej luterańskiej rodziny, która wyemigrowała do Południowej Afryki pod koniec XIX wieku. Kiedy Jean miała 10 miesięcy, rodzina została zmuszona do powrotu do Południowej Afryki i zamieszkała w przemysłowym mieście Port Elizabeth. Jej ojciec znalazł pracę jako lekarz, zaś matka, która wyznawała judaizm i płynnie władała językiem jidysz, zaangażowała się w pracę dla społeczności żydowskiej. Oboje rodziców było przeciwnych polityce apartheidu.
Podczas studiów na Uniwersytecie Kapsztadzkim Jean poznała swojego przyszłego męża Johna Comaroff, który również jest antropologiem. Para zazwyczaj prowadzi badania naukowe i publikuje wspólnie.

</doc>
<doc id="3932062" url="https://pl.wikipedia.org/wiki?curid=3932062" title="Chałupki (Tokarnia)">
Chałupki (Tokarnia)

Chałupki – część wsi Tokarnia w Polsce, położona w województwie świętokrzyskim, w powiecie kieleckim, w gminie Chęciny.
W latach 1975–1998 Chałupki administracyjnie należały do województwa kieleckiego.

</doc>
<doc id="3932063" url="https://pl.wikipedia.org/wiki?curid=3932063" title="Pszonak węgierski">
Pszonak węgierski



</doc>
<doc id="3932064" url="https://pl.wikipedia.org/wiki?curid=3932064" title="Kuźnica (Chotów)">
Kuźnica (Chotów)

Kuźnica – przysiółek wsi Chotów w Polsce położony w województwie świętokrzyskim, w powiecie włoszczowskim, w gminie Krasocin.
W latach 1975–1998 przysiółek administracyjnie należał do województwa kieleckiego.

</doc>
<doc id="3932072" url="https://pl.wikipedia.org/wiki?curid=3932072" title="Bojczuk">
Bojczuk

 

</doc>
<doc id="3932077" url="https://pl.wikipedia.org/wiki?curid=3932077" title="AS Bari">
AS Bari



</doc>
<doc id="3932078" url="https://pl.wikipedia.org/wiki?curid=3932078" title="Tarnowskie Towarzystwo Fotograficzne">
Tarnowskie Towarzystwo Fotograficzne

Tarnowskie Towarzystwo Fotograficzne – jedno z najstarszych stowarzyszeń fotograficznych w Polsce. Założone 18 lutego 1932 roku, pod nazwą Tarnowskie Towarzystwo Miłośników Fotografii. Od 13 stycznia 1977 funkcjonuje pod obecną nazwą. Członek zbiorowy Fotoklubu Rzeczypospolitej Polskiej Stowarzyszenia Twórców.

</doc>
<doc id="3932080" url="https://pl.wikipedia.org/wiki?curid=3932080" title="Faro (miasto w Portugalii)">
Faro (miasto w Portugalii)



</doc>
<doc id="3932081" url="https://pl.wikipedia.org/wiki?curid=3932081" title="Giancarlo Perego">
Giancarlo Perego



</doc>
<doc id="3932083" url="https://pl.wikipedia.org/wiki?curid=3932083" title="Interoperacyjność korporacyjna">
Interoperacyjność korporacyjna

Interoperacyjność korporacyjna () – właściwość przedsiębiorstwa – korporacji, spółki lub innej wielkiej organizacji – do funkcjonalnego powiązania w sposób efektywny i konkurencyjny aktywności, takich jak łańcuchy logistyczne, produkcja itp.
Zagadnienia interoperacyjności korporacyjnej mieszczą się w takich obszarach jak systemy informacyjne czy architektura korporacyjna.
Interoperacyjność w architekturze korporacyjnej.
Architektura korporacyjna (EA) przedstawia wysoki poziom projektowania możliwości korporacji, definiujący projekty IT spójne z ładem korporacyjnym i wymaganiami biznesowymi. EA obejmuje głównie:
Zastosowanie metodyki EA daje zestaw bloków do wykorzystania przy budowaniu docelowego systemu przedsiębiorstwa.
Interoperacyjność może być postrzegana jako zasada, wymaganie lub ograniczenie wpływające na sposoby wykorzystania bloków składających się na docelową architekturę. Z perspektywy The Open Group Architecture Framework ma to na celu uzgodnienie wymagań interoperacyjności z potencjalnymi rozwiązaniami systemów, tak aby opracowywane systemy współpracowały ze sobą.
Opracowano szereg modeli i ram, które mają pomóc w sprostaniu wyzwaniom związanym z interoperacyjnością korporacyjną w różnych krokach cyklu życia systemów.
Ramy interoperacyjności korporacyjnej.
Interoperacyjność korporacyjna była przedmiotem szeregu prac, których rezultatem są propozycje identyfikujące ramy tej tematyki. W szczególności są to projekty:
Większość z tych ram uwzględnia różne aspekty, punkty widzenia i poziomy abstrakcji w zakresie:
i proponuje pomoc w modelowaniu powiązań pomiędzy tymi poziomami. Wyzwaniem jest semantyka, która obejmowałby wszystkie te poziomy abstrakcji.
Interoperacyjność w inżynierii oprogramowania dla korporacji.
Ewolucja technologii informacyjnej zmierza do używania zewnętrznych zasobów i to wykorzystywanych w miarę potrzeb. Ta ewolucja rozpoczęta w formie rozwiązań pakietowych, poprzez rozwiązania usługowe:
ostatnio osiągnęła postać chmury.
Szereg międzynarodowych standardów proponuje metodyki i wytyczne z perspektywy definicji procesów biznesowych, współpracy i interoperacyjności:
Dodatkowo takie standardy jak Business Process Modeling Notation, Business Process Execution Language itp. i technologie ich implementacji proponują odpowiednie możliwości integracji. Także obejmuje możliwości łączenia, transformacji i doskonalenia modeli, wspomagające interoperacyjność.
Oceny dojrzałości interoperacyjności.
Następujące projekty proponują pewne miary dojrzałości interoperacyjności:
Podane tu podejścia do dojrzałości interoperacyjności zawierają propozycje ocen ilościowych i jakościowych.

</doc>
<doc id="3932089" url="https://pl.wikipedia.org/wiki?curid=3932089" title="Eugenio Fascetti">
Eugenio Fascetti

Eugenio Fascetti (ur. 23 października 1938 w Viareggio) – włoski piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1956 rozpoczął karierę piłkarską w Bologna FC. Latem 1960 przeniósł się do Juventusu, ale po roku odszedł do Messiny. W sezonie 1964/65 bronił barw S.S. Lazio, po czym wrócił do Messiny. W 1966 przeszedł do Savony. W 1968 został piłkarzem Sambenedettese. W 1970 zakończył karierę piłkarza w klubie z rodzimego miasta Viareggio.
Kariera trenerska.
Po zakończeniu kariery piłkarskiej rozpoczął karierę szkoleniową. W latach 1973–1977 trenował Fulgorcavi Latina. Potem prowadził zawodowe kluby Varese, Lecce, S.S. Lazio, Avellino, Torino FC, Hellas Werona, Lucchese, Bari, Vicenza, ACF Fiorentina i Como.

</doc>
<doc id="3932095" url="https://pl.wikipedia.org/wiki?curid=3932095" title="Hibatullah Achundzada">
Hibatullah Achundzada

Hibatullah Achundzada (ur. prawdopodobnie 1961 w południowym Kandaharze) – afgański duchowny islamski, przywódca (emir) ruchu talibów od 2016, od upadku Kabulu 15 sierpnia 2021 faktyczny przywódca Afganistanu.
Życiorys.
Pochodzi z plemienia Nurzaj z południowego Kandaharu. Większość życia spędził w Afganistanie, nie podróżował, utrzymywał jedynie kontakty z organizacją talibów z Kwety w Pakistanie. Do fundamentalistów islamskich przyłączył się po radzieckiej interwencji w Afganistanie, jednak prawdopodobnie nie brał bezpośredniego udziału w walce zbrojnej z armią radziecką. Według innego źródła związał się z talibami dopiero po wycofaniu wojsk radzieckich. W latach rządów talibów w Afganistanie (1996-2001) pracował w wymiarze sprawiedliwości, początkowo w prowincji Farah. Po zajęciu przez talibów Kandaharu zasiadał w utworzonym przez nich trybunale wojskowym dla tej prowincji, później powierzono mu stanowisko przewodniczącego trybunału wojskowego w prowincji Nagarhar. Doszedł do stanowiska przewodniczącego sądu wojskowego talibów i zastępcy przewodniczącego sądu najwyższego. Po obaleniu rządów talibów przez Amerykanów wszedł do rady uczonych islamskich przy dowództwie ruchu.
Od 2013 był zastępcą przywódcy (emira) ruchu talibów i nadal stał na czele prowadzonych przez nich sądów. Jako islamski uczony miał według niektórych źródeł prowadzić w pobliżu Kwety szkołę religijną dla talibów. Jest ponadto autorem większości fatw wydawanych przez talibów. Jego wypowiedzi i dekrety w sprawach religijnych były wykorzystywane przez dowodzącego talibami Achtara Mansura jako uzasadnienie dla podejmowanych działań.
Achundzada został wybrany na nowego przywódcę ruchu talibów po śmierci mułły Achtara Mansura, który zginął w zorganizowanym przez Stany Zjednoczone ataku drona. Jego wybór nie został uznany przez jedno ze skrzydeł ruchu, co odzwierciedla głębokie podziały w nim.

</doc>
<doc id="3932099" url="https://pl.wikipedia.org/wiki?curid=3932099" title="Roman (imię)">
Roman (imię)



</doc>
<doc id="3932100" url="https://pl.wikipedia.org/wiki?curid=3932100" title="Obserwatorium w Irbilu">
Obserwatorium w Irbilu

Obserwatorium w Irbilu () – nieczynne, nieukończone obserwatorium astronomiczne w irackiej muhafazie Irbil, na terenie Kurdystanu. Znajduje się na szczycie góry Kaurak o wysokości 2127 m n.p.m., w odległości około 56 km w linii prostej od stolicy prowincji, Irbilu. Na terenie obserwatorium znajdują się radiowo-telewizyjne anteny nadawcze.
Historia obserwatorium.
W 1973 roku prezydent Iraku Ahmad Hasan al-Bakr wydał decyzję w sprawie budowy obserwatorium astronomicznego na górze Kaurak. Miało ono kosztować około 160 milionów dolarów. Gdyby je ukończono, byłoby jedynym dużym obserwatorium w rejonie Bliskiego Wschodu. Według planów miało być wyposażone w trzy teleskopy – radioteleskop z czaszą o 30-metrowej średnicy oraz dwa optyczne: 3,5-metrowy (jeden z największych wówczas w świecie) oraz 1,25-metrowy. Do uruchomienia obserwatorium nigdy jednak nie doszło. Obserwatorium leży na strategicznej górze, niecałe 50 km od granicy z Iranem i w trakcie wojny iracko-irańskiej w 1985 roku stało się celem ataku irańskich rakiet. Dalszych zniszczeń doznało w 1991 roku podczas I wojny w Zatoce Perskiej z koalicją, na której czele stały Stany Zjednoczone. Podczas pierwszego ataku irańskiego radioteleskop oraz teleskop 1,25-metrowy były już zainstalowane i przechodziły testy. Poważnych uszkodzeń doznała czasza radioteleskopu i jego betonowa podstawa. Uszkodzone zostały także budynki teleskopów z kopułami. W wyniku kradzieży z 1,25-metrowego teleskopu pozostało niewiele. Nierozpakowane elementy teleskopu 3,5-metrowego znajdujące się jeszcze w skrzyniach zostały przewiezione do Bagdadu.
W 2007 roku istniały plany odbudowy obserwatorium, a nawet rozważano możliwość zainstalowania w nim większego, 6,5-metrowego teleskopu, jednak ze względu na trudną sytuację w kraju, plany te nie zostały zrealizowane.

</doc>
<doc id="3932105" url="https://pl.wikipedia.org/wiki?curid=3932105" title="Barry Jenkins (ujednoznacznienie)">
Barry Jenkins (ujednoznacznienie)



</doc>
<doc id="3932109" url="https://pl.wikipedia.org/wiki?curid=3932109" title="Jan Bandurski">
Jan Bandurski

Jan Bandurski (ur. 19 listopada 1918 w Wólce Kosowskiej, zm. 8 lutego 2017) – kapitan Wojska Polskiego, żołnierz Armii Krajowej, uczestnik powstania warszawskiego, kawaler Orderu Virtuti Militari.
Życiorys.
Absolwent Szkoły Zawodowej Konarskiego na Lesznie w Warszawie w 1936. Po ukończeniu szkoły zatrudniony w Państwowych Zakładach Lotniczych na Okęciu do 4 września 1939. Ukończył kurs szybowcowy na Politechnice Warszawskiej i kurs na szybowcową kategorię „A” w Miłosnej pod Warszawą. Następnie ukończył kurs na kategorię „B” na Sokolej Górze koło Krzemieńca. W Masłowie k. Kielc ukończył kurs samolotowy. Po wybuchu II wojny światowej wstąpił w kwietniu 1940 do Związku Walki Zbrojnej/Armii Krajowej. Ukończył półroczny kurs podoficerski. Brał udział w powstaniu warszawskim w II plutonie kompanii K-1 batalionu „Karpaty” pułku „Baszta”. Zmarł 8 lutego 2017 mając 98 lat. Jest pochowany na Cmentarzu Wojskowym na Powązkach w Warszawie w kwaterze 18A-2-30.
Upamiętnienie.
Jego imieniem została nazwana ulica w Wólce Kosowskiej

</doc>
<doc id="3932111" url="https://pl.wikipedia.org/wiki?curid=3932111" title="Leon Holzer (komunista)">
Leon Holzer (komunista)

Leon Holzer (ur. 1902, zm. 1941) – działacz Związku Młodzieży Komunistycznej w Polsce, funkcjonariusz (funk) Komunistycznej Partii Polski, członek Sekretariatu Krajowego KPP.
Od 1920 działacz młodzieżowej organizacji "Bundu" - Cukunft. Od 1922 członek Związku Młodzieży Komunistycznej w Polsce, 1924 przewodniczący ZMK w Krakowie, funkcjonariusz KPP. W latach 1937–1938 członek Tymczasowego Sekretariatu Krajowego KC KPP. Po agresji ZSRR na Polskę na terenie okupacji sowieckiej. 
Zginął prawdopodobnie w czerwcu 1941 po ataku Niemiec na ZSRR.

</doc>
<doc id="3932113" url="https://pl.wikipedia.org/wiki?curid=3932113" title="Ephraim Shalom">
Ephraim Shalom



</doc>
<doc id="3932114" url="https://pl.wikipedia.org/wiki?curid=3932114" title="Efraim Shalom">
Efraim Shalom



</doc>
<doc id="3932115" url="https://pl.wikipedia.org/wiki?curid=3932115" title="Efraim Szalom">
Efraim Szalom



</doc>
<doc id="3932118" url="https://pl.wikipedia.org/wiki?curid=3932118" title="Efrajim Szalom">
Efrajim Szalom

Efrajim Szalom (hebr.: אפרים שלום, ang.: "Ephraim Shalom", "Efraim Shalom" ur. 17 stycznia 1934 w Iraku, zm. 17 sierpnia 2017) – izraelski działacz społeczny, menedżer i polityk, w latach 1984–1988 poseł do Knesetu z listy Koalicji Pracy.
Życiorys.
Urodził się 17 stycznia 1934 w Królestwie Iraku w rodzinie irackich Żydów. Wychowywał się w Iraku oraz w Iranie. Edukację zakończył na szkole średniej. W 1950 nielegalnie opuścił Irak i wyemigrował do Izraela, jeszcze przed rozpoczęciem operacji Ezdrasz i Nehemiasz. Jeszcze w tym samym roku zapisał się do Partii Robotników Ziemi Izraela (Mapai), której członkiem pozostał do końca istnienia partii. W latach 1951–1952 był żołnierzem – działającym w ramach programu w Nahal łączącego służbę wojskową z pracą rolniczą.
Osiedlił się w, położonym w Dystrykcie Południowym, moszawie Bet Ezra. W latach 1954–1957 był jego menedżerem, a w 1957 został sekretarzem moszawu. Był działaczem całego Ruchu Moszawów. Przez osiemnaście lat – od 1959 do 1977 – zasiadał we władzach samorządu regionu Be’er Towijja, na terenie którego znajduje się Bet Ezra. W latach 1961–1962 był menedżerem lokalnego przedsiębiorstwa zajmującego się dostawami produktów, następnie od 1962 do 1977 pracował – w należącym do Ruchu Moszawów przedsiębiorstwie – odpowiedzialnym za zakupy dla wszystkich moszawów w południowej części Izraela.
Od 1964 był członkiem komitetu centralnego Mapai, a po aliansach na izraelskiej lewicy – połączeniu Mapai, Achdut ha-Awody oraz Rafi – i powstaniu Izraelskiej Partii Pracy działał w nowej partii. W 1977 został sekretarzem generalnym Ruchu Moszawów, którego pracami kierował do 1984. Od 1981 roku zasiadał w ścisłym kierownictwie Partii Pracy.
W wyborach parlamentarnych w 1984 po raz pierwszy i jedyny dostał się do izraelskiego parlamentu z listy, jednoczącej całą izraelską lewicę, Koalicji Pracy. W jedenastym Knesecie działał w parlamentarnych komisjach i podkomisjach. Przewodniczył podkomisji zajmującej się kwestią dostępu do wody słodkiej oraz zasiadał w pięciu komisjach: finansów; spraw gospodarczych; etyki poselskiej; budownictwa oraz spraw wewnętrznych i ochrony środowiska. Był także członkiem dwóch podkomisji – rozwoju Doliny Jordanu oraz dotyczącej problemów szkolnictwa religijnego; zasiadał także w komisji specjalnej rozwoju eksportu. Stracił miejsce w parlamencie w wyborach w 1988 roku i wycofał się z aktywnej działalności politycznej.
Zmarł 17 sierpnia 2017.

</doc>
<doc id="3932121" url="https://pl.wikipedia.org/wiki?curid=3932121" title="Enrico Sardi">
Enrico Sardi

Celeste Enrico Sardi (ur. 1 kwietnia 1891 w Genui; zm. 4 lipca 1969 w Tarencie) – włoski piłkarz, grający na pozycji napastnika lub pomocnika, trener piłkarski. Drugi z trzech braci Sardi, wszyscy piłkarze.
Kariera piłkarska.
Kariera klubowa.
Wychowanek argentyńskiego klubu General Kuraki Buenos Aires. W 1908 rozpoczął karierę piłkarską w Andrea Doria. Latem 1913 przeniósł się do Genoa CFC. W sezonie 1924/25 bronił barw Novese, po czym przeszedł do Savony. W 1930 został piłkarzem Derthony, w którym zakończył karierę piłkarza w roku 1931.
Kariera reprezentacyjna.
29 czerwca 1912 debiutował w narodowej reprezentacji Włoch w meczu przeciwko Finlandii. Łącznie rozegrał 7 gier i strzelił 4 goli.
Kariera trenerska.
Po zakończeniu kariery piłkarskiej rozpoczął karierę szkoleniową. W latach 1931–1932 prowadził Taranto FC 1927.

</doc>
<doc id="3932123" url="https://pl.wikipedia.org/wiki?curid=3932123" title="Parafia św. Jakuba Apostoła w Piotrowicach">
Parafia św. Jakuba Apostoła w Piotrowicach

Parafia św. Jakuba Apostoła w Piotrowicach – parafia rzymskokatolicka w Piotrowicach.
Pierwotny drewniany kościół zbudowany około 1590 r. z fundacji Jakuba Gostomskiego. Obecny kościół parafialny murowany, wybudowany w 1801, przebudowano i powiększono w latach 1836 i 1896-1899.
Terytorium parafii obejmuje Piotrowice, Długowolę, Paprotnię i Pawłowice. 

</doc>
<doc id="3932124" url="https://pl.wikipedia.org/wiki?curid=3932124" title="Most nad Odrą w Krzyżanowicach">
Most nad Odrą w Krzyżanowicach



</doc>
<doc id="3932125" url="https://pl.wikipedia.org/wiki?curid=3932125" title="Most nad Odrą Buków - Krzyżanowice">
Most nad Odrą Buków - Krzyżanowice



</doc>
<doc id="3932129" url="https://pl.wikipedia.org/wiki?curid=3932129" title="Barry Jenkins">
Barry Jenkins

Barry Jenkins (ur. 19 listopada 1979 w Miami) – amerykański reżyser i scenarzysta, mieszkający w Los Angeles, reżyser i scenarzysta filmów "Medicine for Melancholy" (2008) oraz "Moonlight" (2016).
Życiorys.
Barry Jenkins urodził się w 1979 roku w Liberty City (dzielnica Miami), ma troje starszego rodzeństwa. Gdy miał 12 lat, zmarł jego domniemany ojciec, który wcześniej odszedł od jego matki w przekonaniu, że Barry nie jest jego biologicznym synem. Matka była uzależniona od narkotyków, a chłopiec wychowywany był przez inną kobietę. Uczęszczał do Miami Northwestern Senior High School, a następnie studiował filmoznawstwo na Florida State University w Tallahassee.
Jego pierwszy film długometrażowy to niskobudżetowa produkcja "Medicine for Melancholy", mająca premierę w 2008 roku. Budżet tego melodramatu wynosił 15 tys. dolarów, które Jenkins pożyczył od przyjaciół. 
Barry Jenkins zdobył, wraz z Tarellem Alvinem McCraneyem, Oscara w 2017 roku za najlepszy scenariusz adaptowany do filmu "Moonlight", napisany na podstawie opowiadania "In Moonlight Black Boys Look Blue" autorstwa McCraneya. Otrzymał wówczas także nominację do Oscara w kategorii „Najlepszy reżyser”.
Zasiadał w jury sekcji "Cinéfondation" na 70. MFF w Cannes (2017).

</doc>
<doc id="3932131" url="https://pl.wikipedia.org/wiki?curid=3932131" title="Leon Holzer">
Leon Holzer



</doc>
<doc id="3932134" url="https://pl.wikipedia.org/wiki?curid=3932134" title="Laguna Blanca (Chile)">
Laguna Blanca (Chile)

Laguna Blanca – gmina w Chile, w prowincji Magallanes i regionie o tej samej nazwie. Jej powierzchnia wynosi 3695,6 km². W 2002 roku zamieszkiwały ją 663 osoby. Liczba ta spadła o 12,4% do 2015 roku, zmniejszając się do 581 osób. Stolicą gminy jest Villa Tehuelches.
Laguna Blanca graniczy od północy z Argentyną (prowincja Santa Cruz), od zachodu z prowincją Última Esperanza, od wschodu z gminą San Gregorio, od południa z gminą Punta Arenas i od południowego zachodu z gminą Río Verde.
Na terenie gminy znajduje się pomnik historyczny o charakterze archeologicznym Morro Chico.

</doc>
<doc id="3932135" url="https://pl.wikipedia.org/wiki?curid=3932135" title="Adnan Kudmani">
Adnan Kudmani

Adnan Kudmani (arab. عدنان قدماني ; ur. 18 stycznia 1957) – syryjski zapaśnik walczący w stylu wolnym. Olimpijczyk z Moskwy 1980, gdzie odpadł w eliminacjach turnieju kategorii 62 kg.

</doc>
<doc id="3932143" url="https://pl.wikipedia.org/wiki?curid=3932143" title="Edoardo Mariani">
Edoardo Mariani

Edoardo Mariani (ur. 5 marca 1893 w Mediolanie; zm. 7 stycznia 1956 w Pizie) – włoski piłkarz, grający na pozycji napastnika.
Kariera piłkarska.
Kariera klubowa.
W 1909 rozpoczął karierę piłkarską w miejscowym Milanie. Latem 1910 przeniósł się do Genoa CFC. W latach 1918–1920 znów bronił barw Milanu, po czym wrócił do Genoa CFC. W 1924 przeszedł do S.S. Lazio. W 1925 został piłkarzem Savony, gdzie zakończył karierę piłkarza w roku 1927.
Kariera reprezentacyjna.
17 marca 1912 debiutował w narodowej reprezentacji Włoch w meczu przeciwko Francji. Łącznie rozegrał 4 gry.

</doc>
<doc id="3932144" url="https://pl.wikipedia.org/wiki?curid=3932144" title="Włodzimierz Pawlik">
Włodzimierz Pawlik



</doc>
<doc id="3932146" url="https://pl.wikipedia.org/wiki?curid=3932146" title="Wiktor Korablow">
Wiktor Korablow

Wiktor Korablow (ros. Виктор Кораблёв; ur. 10 kwietnia 1981) – rosyjski zapaśnik walczący w stylu klasycznym. Zajął 30 miejsce na mistrzostwach świata w 206. Mistrz Europy w 2005. Brązowy medalista uniwersyteckich mistrzostwach świata z 2006. Piąty w Pucharze Świata w 2005. Trzeci na mistrzostwach Rosji w 2005 roku.

</doc>
<doc id="3932150" url="https://pl.wikipedia.org/wiki?curid=3932150" title="Francesco Imberti">
Francesco Imberti

Francesco Imberti (ur. 17 marca 1912 w Barge; zm. 3 października 2008 w Cavour) – włoski piłkarz, grający na pozycji napastnika.
Kariera piłkarska.
W 1929 rozpoczął karierę piłkarską w Torino FC. W sezonie 1931/32 znów bronił barw Val Pellice. Latem 1932 przeszedł do Juventusu, ale po roku wrócił do Torino. Od 1934 grał w klubach Lucchese, Biellese i Sanremese. W 1940 został piłkarzem Savony, gdzie zakończył karierę piłkarza w roku 1941.

</doc>
<doc id="3932156" url="https://pl.wikipedia.org/wiki?curid=3932156" title="Antonio Abetti">
Antonio Abetti

Antonio Abetti (ur. 19 czerwca 1846 w San Pietro di Gorizia, zm. 20 lutego 1928 w Arcetri) – włoski astronom.
Życiorys.
Urodził się w San Pietro di Gorizia, które należało wówczas do Cesarstwa Austrii (obecnie wchodzi w skład włoskiego miasta Gorycja). Ukończył matematykę i inżynierię na Uniwersytecie Padewskim w 1867 roku, jednak wkrótce potem zainteresował się astronomią i rozpoczął pracę w miejscowym obserwatorium astronomicznym, gdzie pracował aż do 1893 roku.
W 1894 roku w wyniku publicznego konkursu został mianowany dyrektorem obserwatorium w Arcetri oraz profesorem astronomii na Uniwersytecie Florenckim. Obserwatorium w Arcetri było praktycznie opuszczone po śmierci w 1872 roku jego założyciela, Giovanniego Donatiego, toteż jednym z pierwszych zadań Abettiego było zainstalowanie tam teleskopu. Skonstruował go własnoręcznie w warsztatach w Padwie z wykorzystaniem soczewek o średnicy 28 cm. W 1921 roku, w wieku 75 lat przeszedł na emeryturę, jednak kontynuował badania w obserwatorium aż do śmierci w 1928 roku.
Głównym obszarem jego zainteresowań była astronomia pozycyjna. Zajmował się obserwacjami planetoid, komet, okultacji gwiazd i zaćmień. M.in. obliczył orbitę planetoidy (170) Maria i nazwał ją imieniem swojej siostry.
W 1874 roku wziął udział we włoskiej ekspedycji do Muddapuru w Indiach, gdzie obserwował przejście Wenus na tle tarczy Słońca za pomocą spektroskopu (była to pierwsza obserwacja tego zjawiska z wykorzystaniem tego instrumentu).
Określił również różnice w długościach geograficznych różnych włoskich miejscowości w ramach projektu sponsorowanego przez Włoską Komisję Geodezyjną. Badania te doprowadziły do udoskonalenia i uproszczenia określania czasu.
Jego synem był Giorgio Abetti, który również został astronomem.

</doc>
<doc id="3932160" url="https://pl.wikipedia.org/wiki?curid=3932160" title="Ołeksij Sokirski">
Ołeksij Sokirski



</doc>
<doc id="3932161" url="https://pl.wikipedia.org/wiki?curid=3932161" title="Aleksey Sokirskiy">
Aleksey Sokirskiy



</doc>
<doc id="3932163" url="https://pl.wikipedia.org/wiki?curid=3932163" title="Kościół Zwiastowania Najświętszej Marii Panny w Klewaniu">
Kościół Zwiastowania Najświętszej Marii Panny w Klewaniu

Kościół Zwiastowania Najświętszej Marii Panny w Klewaniu – rzymskokatolicki kościół znajdujący się w Klewaniu, w rejonie i obwodzie rówieńskim na Ukrainie. 
Historia.
Kościół jako farny został zbudowany w latach 1610-1630 z fundacji właściciela miasteczka ks. Jerzego Czartoryskiego. Po pożarze został odbudowany i rozbudowany przez Izabelę Czartoryską. Prymas Kazimierz Florian Czartoryski, wnuk fundatora, przywiózł z Rzymu relikwię św. Bonifacego i obraz Matki Boskiej Klewańskiej.
Został odrestaurowany w 1901 roku.
W podziemiach kościoła byli pochowani fundator oraz jego synowie Krzysztof, Aleksander i Mikołaj Jerzy Czartoryscy.
Doczesne szczątki książąt Czartoryskich zostały w 2017 odnalezione przez archeologów Ratowniczej Służby Archeologicznej Ukrainy w czterech kryptach znajdujących się pod świątynią. Pochówki datowane na XVII-XVIII w. 
5 maja 2018 w krypcie pod świątynią złożono 15 trumien z doczesnymi szczątkami 18 przedstawicieli rodu Czartoryskich, w tym także dzieci (zgodnie ze zwyczajem katolickim zmarłe dzieci można chować w jednej trumnie). Na ceremonię z Polski przybyło 25 potomków rodu, którzy reprezentowali cztery pokolenia Czartoryskich.
Opis.
Kościół barokowy, trzynawowy, z dwoma wieżami na fasadzie; obok kościoła rokokowa kapliczka z rzeźbą św. Jana Nepomucena.

</doc>
<doc id="3932170" url="https://pl.wikipedia.org/wiki?curid=3932170" title="Lord Byron to Doctor Polidori">
Lord Byron to Doctor Polidori

Lord Byron to Doctor Polidori – wiersz amerykańskiego poety Edgara Lee Mastersa, opublikowany w tomie "Starver Rock", wydanym w 1920. Pod względem gatunkowym utwór jest monologiem dramatycznym. Stanowi imaginacyjną wypowiedź romantycznego angielskiego poety George’a Gordona Byrona do jego znajomego lekarza Johna Williama Polidoriego, znanego szerzej nie z powodu jego praktyki medycznej, ale z napisania noweli "Wampir". Został ukształtowany na wzór podobnych monologów Roberta Browninga. Jest napisany wierszem białym (blank verse), czyli nierymowanym pięciostopowym jambem, innymi słowy sylabotonicznym dziesięciozgłoskowcem, w którym akcenty padają na parzyste sylaby wersu.

</doc>
<doc id="3932176" url="https://pl.wikipedia.org/wiki?curid=3932176" title="Michał Świrski">
Michał Świrski

Michał Świrski (ur. 26 marca 1886) – polski inżynier i urzędnik konsularny.
Absolwent studiów politechnicznych. Po wstąpieniu do polskiej służby dyplomatycznej, pracownik Konsulatu Generalnego RP w Paryżu (1920-1921), Poselstwa/Konsulatu w Charkowie (1921-1925), również jego kierownik (1924), konsul w Lipawie (1925-1926), prac. Konsulatu Generalnego w Bytomiu (1926-1928), MSZ (1928), prac. Konsulatu Generalnego w São Paulo (1928-1932), w tym kier. (1928), oraz MSZ (1932).

</doc>
<doc id="3932177" url="https://pl.wikipedia.org/wiki?curid=3932177" title="Aleksandr Czerniczenko">
Aleksandr Czerniczenko

Aleksandr Czerniczenko (ros. Александр Черниченко; ur. 18 kwietnia 1982) – rosyjski zapaśnik walczący w stylu klasycznym. Brązowy medalista uniwersyteckich mistrzostwach świata z 2006. Mistrz Rosji w 2007 i trzeci w 2005 roku.

</doc>
<doc id="3932178" url="https://pl.wikipedia.org/wiki?curid=3932178" title="Alexander Tchernischenko">
Alexander Tchernischenko



</doc>
<doc id="3932182" url="https://pl.wikipedia.org/wiki?curid=3932182" title="The Serpent in the Wilderness (Masters)">
The Serpent in the Wilderness (Masters)

The Serpent in the Wilderness – tomik wierszy amerykańskiego poety Edgara Lee Mastersa, opublikowany w 1933. Zauważalny jest w nim wpływ liryki Percy’ego Bysshe Shelleya.

</doc>
<doc id="3932184" url="https://pl.wikipedia.org/wiki?curid=3932184" title="1. ceremonia wręczenia Węży">
1. ceremonia wręczenia Węży

1. ceremonia rozdania Węży – gala rozdania antyngaród filmowych przyznawanych najgorszym polskim filmom za rok 2011. Nominacje ogłoszono 21 marca 2012 roku, a ceremonia odbyła się 1 kwietnia w Warszawie. Zwycięzcy ogłoszeni zostali za pośrednictwem serwisu YouTube, gdzie na oficjalnym kanale nagród zamieszczony został materiał wideo. Była to pierwsza i jak dotąd ostatnia ceremonia zrealizowana w ten sposób – następne prowadzone były przez Tomasza Karolaka w należącym do niego Teatrze IMKA.
Najwięcej nagród – pięć – zdobyła "1920 Bitwa warszawska". Film "Weekend" zdobył trzy nagrody, a "Wyjazd integracyjny" – dwie.
Podsumowanie liczby nominacji.
Co najmniej dwie nominacje otrzymały następujące filmy:

</doc>
<doc id="3932205" url="https://pl.wikipedia.org/wiki?curid=3932205" title="Hellerau">
Hellerau

Hellerau – osiedle Drezna, położone w dzielnicy Klotzsche, w północnej części miasta.
Osiedle-ogród założył w 1906 przedsiębiorca Karl Schmidt. Głosił on idee odnowy rzemiosła. Budynki na osiedlu zaprojektowali m.in.: Richard Riemerschmid, Hermann Muthesius, Theodor Fischer, Heinrich Tessenow i Fritz Schumacher. W myśl zasad wypracowanych przez Ebenezera Howarda ściśle określono reguły rządzące własnością domów i działek. Przed rozpoczęciem projektowania przeprowadzono wywiady i rozpoznanie potrzeb przyszłych mieszkańców - głównie robotników przedsiębiorstwa Karla Schmidta. Do wyboru było kilka typów domów (wille wolnostojące, bliźniaki i szeregowce), jak i zasad własności. Najmniejsze z mieszkań posiadały powierzchnię 31 m². Układ urbanistyczny zakładał atrakcyjne kształtowanie zabudowy, która tworzyła perspektywy widokowe z licznymi parkami i placami. Sprzyjać miało to tworzeniu wspólnoty, opartej o wspólne przestrzenie i instytucje (rynek, dom kultury, szkoła). Riemerschmidt nawiązywał do lokalnych tradycji budowlanych, stosując dachy naczółkowe i elementy ryglowe. Bardziej purytańskie były projekty Tessenowa, a ich prostota była nawet krytykowana przez innych architektów, jako "zapach biednych ludzi". Hellerau z osiedla przyfabrycznego wkrótce przekształciło się w znaną w środowisku architektonicznym wzorcową kolonię mieszkaniową, zamieszkałą przez zróżnicowane warstwy społeczne. 
Na Hellerau wzorował się Jan Rakowicz projektując Podolany w Poznaniu.

</doc>
<doc id="3932206" url="https://pl.wikipedia.org/wiki?curid=3932206" title="Piotr Mordel">
Piotr Mordel

Piotr Mordel (ur. 10 kwietnia 1961 w Lublinie) – działający w Berlinie polski aktor kabaretu, grafik, założyciel wydawnictwa Mordellus Press oraz współtwórca Klubu polskich nieudaczników.
Życiorys.
Ukończył w roku 1983 studia na Wydziale Elektrycznym Politechniki Lubelskiej i w roku 1997 studia w szkole grafiki komputerowej w Berlinie.
W okresie stanu wojennego uczestniczył w Lublinie w nielegalnym ruchu wydawniczym. W roku 1987 został uwięziony przez Służbę Bezpieczeństwa. Od roku 1988 mieszka w Berlinie. W roku 1992 założył wydawnictwo Mordellus, w którym do roku 2000 wyszło około czterdziestu pozycji literatury w językach polskim i niemieckim. 
W roku 2000 został członkiem założycielem „Związku Polskich Nieudaczników” (Bund der Polnischen Versager) i członkiem zarządu powstałego w roku 2001 Klubu Polskich Nieudaczników z siedzibą w Berlinie. W klubie jest czynny również jako aktor i moderator imprez klubowych. Wraz z Adamem Gusowskim występuje w radiowych programach „Adam Gusowski und Piotr Mordel Leutnant-Show“ nadawanych każdej soboty o godzinie 21:37 w wielojęzycznym programie COSMO, będącym koprodukcją WDR i rbb. Ponadto występuje wraz z Adamem Gusowskim w satyrycznych filmach, dostępnych na YouTube.
Wraz z Adamem Gusowskim i Joanną Charchan tworzył zespół muzyczny Show-band.
Jest również czynny jako grafik w polsko-niemieckim magazynie „Dialog”.

</doc>
<doc id="3932222" url="https://pl.wikipedia.org/wiki?curid=3932222" title="Geronimo's Cadillac">
Geronimo's Cadillac



</doc>
<doc id="3932223" url="https://pl.wikipedia.org/wiki?curid=3932223" title="Książę de Nassau polujący na jaguara">
Książę de Nassau polujący na jaguara

Książę de Nassau polujący na jaguara – obraz olejny namalowany przez francuskiego malarza Jeana-Baptiste’a Le Paona w 1784. Eksponowany jest w przedpokoju Pałacu Na Wyspie w Łazienkach Królewskich w Warszawie; właścicielem obrazu jest Muzeum Wojska Polskiego w Warszawie. 
Geneza.
Inspiracją dla powstania obrazu były prawdziwe zdarzenia. W latach 1766–1769 Karl von Nassau-Siegen i Henri de Fulque d’Oraison odbywali podróż dookoła świata na francuskiej fregacie "Boudeuse", dowodzonej przez Louisa Antoine’a de Bougainville’a. Nassau-Siegen i d’Oraison, wraz z kilkoma towarzyszami podróży, zeszli na ląd w Argentynie i jeżdżąc konno po plaży zostali zaatakowani przez jaguara.
Le Paon stworzył wcześniej mniejszy i różniący się szczegółami obraz studyjny "Książę Nassau i Kawaler D’Oraison walczący z jaguarem na wybrzeżu Argentyny":
Opis obrazu.
Centralną postacią tego bardzo dynamicznego obrazu jest Karl von Nassau-Siegen. Dosiadając białego koniu, strzela do atakującego go jaguara. Charakterystyczne jest to, że pozostali uczestnicy tej sceny uciekają w popłochu, a przestraszony Henri de Fulque d’Oraison leży na ziemi pod koniem, z którego wcześniej spadł. Jest to wyraźnie widoczna zmiana koncepcji przez Le Paona w stosunku do obrazu studyjnego, gdzie d’Oraison, stojąc, także oddaje strzał do jaguara.

</doc>
<doc id="3932230" url="https://pl.wikipedia.org/wiki?curid=3932230" title="2. ceremonia wręczenia Węży">
2. ceremonia wręczenia Węży

2. ceremonia rozdania Węży – gala rozdania antyngaród filmowych przyznawanych najgorszym polskim filmom za rok 2012. Nominacje ogłoszono 4 marca 2013 roku, a ceremonia odbyła się 14 kwietnia w warszawskim Teatrze IMKA. Podczas drugiej ceremonii po raz pierwszy wręczono nagrodę za całokształt twórczości oraz za najgorszy efekt specjalny.
Na potrzeby gali został stworzony zwiastun pięciu filmów nominowanych do nagrody Wielkiego Węża 2013, którego twórcą filmu jest Cyber Marian.

</doc>
<doc id="3932235" url="https://pl.wikipedia.org/wiki?curid=3932235" title="Badr Szakir as-Sajjab">
Badr Szakir as-Sajjab

Badr Szakir as-Sajjab (ur. 1926, zm. 1964) – poeta iracki, uważany za jednego z największych nowatorów w dwudziestowiecznej poezji arabskiej. Był synem pasterza i sadownika. Wychowywali go dziadkowie. W 1938 poszedł do szkoły średniej. Miał lewicowe poglądy polityczne. W 1940 zapoczątkował Arabski Ruch Wolnego Wiersza, który przybliżył poezję w języku arabskim do twórczości zachodnioeuropejskiej. Pozostawał pod wpływem romantyków angielskich, George’a Gordona Byrona, Percy’ego Bysshe Shelleya i Johna Keatsa, jak też poetów współczesnych Edith Sitwell i T.S. Eliota. W latach pięćdziesiątych i sześćdziesiątych opublikował siedem tomów wierszy. Zmarł w Kuwejcie w wieku 38 lat. Jego pogrzeb przeszedł bez echa. W 1971 w Basrze postawiono mu pomnik.

</doc>
<doc id="3932238" url="https://pl.wikipedia.org/wiki?curid=3932238" title="Szermierka na Letnich Igrzyskach Olimpijskich 2016 – szpada drużynowo mężczyzn">
Szermierka na Letnich Igrzyskach Olimpijskich 2016 – szpada drużynowo mężczyzn

Turniej olimpijski w szpadzie drużynowo mężczyzn podczas XXXI Letnich Igrzysk Olimpijskich w Rio de Janeiro odbył się w dniu 14 sierpnia 2016 roku w Carioca Arena.

</doc>
<doc id="3932239" url="https://pl.wikipedia.org/wiki?curid=3932239" title="The Great Valley (Masters)">
The Great Valley (Masters)

The Great Valley – tomik wierszy amerykańskiego poety Edgara Lee Mastersa, opublikowany w 1916 nakładem nowojorskiego wydawnictwa "The Macmillan Company". Zawiera między innymi wiersze "Fort Dearborn", "Captain John Whistler", "Emily Broseau: in Church", "Hanging the Picture" i "The Lincoln and Douglas Debates". Utwory są pisane wierszem wolnym albo wierszem białym (blank verse), czyli nierymowanym pentametrem jambicznym.

</doc>
<doc id="3932241" url="https://pl.wikipedia.org/wiki?curid=3932241" title="Adam Örn Arnarson">
Adam Örn Arnarson

Adam Örn Arnarson (ur. 27 sierpnia 1995 w Akureyri) – islandzki piłkarz występujący na pozycji prawego obrońcy w islandzkim klubie Breiðablik UBK oraz w reprezentacji Islandii.
Kariera klubowa.
Breiðablik UBK.
Jest wychowankiem drużyny Breiðablik UBK. Zadebiutował 11 lipca 2011 w meczu Úrvalsdeild przeciwko Ungmennafélagið Stjarnan (3:2). W sezonie 2012 jego zespół zajął drugie miejsce w tabeli zdobywając wicemistrzostwo Islandii.
NEC Nijmegen.
W listopadzie 2012 podpisał dwuipółletni kontrakt z klubem NEC Nijmegen obowiązujący od 1 stycznia 2013.
FC Nordsjælland.
7 sierpnia 2014 przeszedł do drużyny FC Nordsjælland. Zadebiutował 23 listopada 2014 w meczu Superligaen przeciwko Odense Boldklub (1:0).
Aalesunds FK.
25 stycznia 2016 podpisał kontrakt z zespołem Aalesunds FK. Zadebiutował 11 marca 2016 w meczu Eliteserien przeciwko Stabæk Fotball (1:0). Pierwszą bramkę zdobył 6 maja 2018 w meczu ligowym przeciwko Mjøndalen IF (2:1).
Górnik Zabrze.
8 lutego 2019 przeszedł do klubu Górnik Zabrze. Zadebiutował 11 lutego 2019 w meczu Ekstraklasy przeciwko Wiśle Kraków (2:0).
Tromsø IL.
3 marca 2020 podpisał kontrakt z drużyną Tromsø IL. Zadebiutował 3 lipca 2020 w meczu OBOS-ligaen przeciwko Raufoss IL (1:0). Pierwszą bramkę zdobył 6 lipca 2020 w meczu ligowym przeciwko Kongsvinger IL (0:2). W sezonie 2020 jego zespół zajął pierwsze miejsce w tabeli i awansował do najwyższej ligi. W Eliteserien zadebiutował 16 maja 2021 w meczu przeciwko Viking FK (0:1).
Kariera reprezentacyjna.
Islandia.
W 2017 roku otrzymał powołanie do reprezentacji Islandii. Zadebiutował 8 lutego 2017 w meczu towarzyskim przeciwko reprezentacji Meksyku (1:0).

</doc>
<doc id="3932242" url="https://pl.wikipedia.org/wiki?curid=3932242" title="Racing Club Luxembourg">
Racing Club Luxembourg



</doc>
<doc id="3932249" url="https://pl.wikipedia.org/wiki?curid=3932249" title="Szermierka na Letnich Igrzyskach Olimpijskich 2016 – szpada drużynowo kobiet">
Szermierka na Letnich Igrzyskach Olimpijskich 2016 – szpada drużynowo kobiet

Turniej olimpijski w szpadzie drużynowo kobiet podczas XXXI Letnich Igrzysk Olimpijskich w Rio de Janeiro odbył się w dniu 11 sierpnia 2016 roku w Carioca Arena.

</doc>
<doc id="3932250" url="https://pl.wikipedia.org/wiki?curid=3932250" title="Międzynarodowe Stowarzyszenie Bursztynników">
Międzynarodowe Stowarzyszenie Bursztynników

Międzynarodowe Stowarzyszenie Bursztynników (MSB, ang. International Amber Association, IAA) – organizacja non-profit zrzeszająca projektantów, producentów biżuterii, właścicieli galerii, naukowców, badaczy, gemmologów, muzealników, kolekcjonerów i handlowców wyrobami z bursztynem.
Historia.
Środowisko skupione wokół organizowanych od 1993 roku targów najpierw mody, a w następnym roku biżuterii, zdało sobie sprawę, że przy tak dużym rozwoju branży bursztynniczej, jaki miał miejsce w Polsce po przełomie roku 1989, potrzebna jest organizacja wspierająca spójne działania na rzecz promocji bursztynu, służąca pomocą zarówno od strony organizacyjnej, jak i merytorycznej handlowcom, wytwórcom i artystom oraz kolekcjonerom bursztynu.
Jedną z najważniejszych postaci działających na rzecz konsolidacji środowiska jest Ewa Rachoń – jedna z pomysłodawców, a następnie dyrektor największych na świecie targów bursztynu i biżuterii – Amberif. Na początku lat 90. XX w. m.in. wraz z Giedyminem Jabłońskim, Tadeuszem Befingerem i Stanisławem Krzysztofem Jacobsonem działała ona na rzecz powstania najpierw profesjonalnych targów biżuterii, a potem także systemu rekomendacji przedsiębiorstw. Niemal od początku w ramach targów zaczęto organizować konkursy mobilizujące artystów i przedsiębiorstwa do rywalizacji w zakresie projektowania biżuterii. Pierwszym z nich był "Mercurius Gedanensis" (od 1995), następnie "Amberif Design Award," w którym Stowarzyszenie funduje Nagrodę Bursztynową (od 1997).
Trzy lata po powstaniu targów Amberif (pierwsze odbyły się w 1994 roku) branża, wspierana przez naukowców różnych specjalności, odczuła potrzebę powołania odrębnej organizacji dbającej o konsolidację środowisk związanych zawodowo z bursztynem. To był początek drogi do stworzenia z bursztynu polskiej marki, gdańskiego znaku jakości i promocji bursztynu na całym świecie. W roku 1998 roku z inicjatywy Stowarzyszenia Bursztynników powołana została też Krajowa Izba Gospodarcza Bursztynu, a angażujący się w ugruntowanie pozycji tej nowej organizacji branżowej członkowie Stowarzyszenia pierwszym prezesem Izby wybrali ze swego grona Zbigniewa Strzelczyka.
Zabranie założycielskie Stowarzyszenia Bursztynników odbyło się 27 lutego 1996 roku. Zachowała się lista z podpisami 27 członków założycieli. Na zebraniu obecnych było jednak znacznie więcej osób, które postanowiły przyglądać się temu, jak przebiegać będzie rozwój Stowarzyszenia, a pod koniec roku lista płacących składki obejmowała 59 osób. Na pierwszym zebraniu zatwierdzono statut zaproponowany przez Wiesława Gierłowskiego. Jego autor – historyk sztuki, ekonomista i znawca bursztynu – został też pierwszym prezesem Stowarzyszenia. Powołane w celu pielęgnowania świadomości kulturowej bursztynu bałtyckiego, rozpowszechniania wiedzy o jego walorach i zapewnienia mu wysokiej rangi na rynku kamieni jubilerskich, wspiera też współpracę pomiędzy osobami fizycznymi, wytwórcami i instytucjami prowadzącymi badania naukowe nad historią, wydobyciem czy wykorzystaniem bursztynu do celów artystycznych. Grupa osób szczególnie zaangażowanych w prace Stowarzyszenia czyniła starania, by skonsolidować środowisko organizując różne spotkania branżowe czy Bale Bursztynnika z aukcjami charytatywnymi oraz, gdy było to potrzebne, pomoc dla poszkodowanych członków Stowarzyszenia, jak to miało miejsce po wybuchu gazu w przedsiębiorstwie Dejwis.
Znak Stowarzyszenia przedstawiający drzewo i wpadające do wody krople bursztynu, z łacińską nazwą „Societas Succinorum in Polonia” w otoku, zaprojektował Giedymin Jabłoński. Członkowie założyciele odwoływali się do tradycji powstałego w 1743 roku w Gdańsku Towarzystwa Przyrodniczego. Odwoływanie się do tradycji Gdańskiego Towarzystwa Naukowego, a także nacisk na badanie tradycji bursztynniczej regionu, genezy i właściwości samego bursztynu wynikał z silnej reprezentacji świata nauki we władzach Stowarzyszenia. W pierwszych latach powołana do tego celu komisja pracowała nad stworzeniem jednolitego systemu identyfikacji bursztynu bałtyckiego. Dążono do tego, by jak największa liczba producentów stosowała w swych wyrobach naturalny bursztyn bałtycki. Czynione to jest poprzez wystawianie certyfikatów dla przedsiębiorstw, które zobowiązują się do przestrzegania klasyfikacji kamieni jubilerskich z bursztynu bałtyckiego, dobrych praktyk kupieckich oraz zakazu handlu bursztynem prasowanym i wszelakimi jego imitacjami. Przedsiębiorstwa członków Stowarzyszenia rekomendowane przez Stowarzyszenie mają prawo do używania znaku towarowego.
Cele statutowe.
Statutowymi celami działalności Międzynarodowego Stowarzyszenia Bursztynników są:
Działalność.
MSB prowadzi zarówno działalność kulturalną, naukowo-oświatową (organizacja sympozjów, wykładów, wystaw), wydawniczą, organizuje konkursy oraz służy świadczeniu wzajemnej pomocy w branży bursztynniczej. W biurze Stowarzyszenia funkcjonuje Laboratorium Badania Bursztynu, które oferuje badania wyrobów wraz z wydaniem dokumentu potwierdzającego wyniki przeprowadzonych badań – w formie certyfikatu lub świadectwa badania.
Stowarzyszenie współpracuje z takimi instytucjami jak Muzeum Archeologiczne w Gdańsku, Muzeum Ziemi PAN w Warszawie czy Muzeum Bursztynu w Gdańsku. Od początku istnienia wydaje periodyk „Bursztynisko”, a od 1999 jest partnerem czasopisma branżowego „Polski Jubiler”. Wydawane są również materiały z sympozjów naukowych odbywających się od pierwszej edycji targów Amberif pod merytorycznym nadzorem prof. Barbary Kosmowskiej Ceranowicz i Wisława Gierłowskiego.
Do inicjatyw MSB mobilizujących lokalną społeczność i popularyzujących bursztyn należy m.in. zorganizowanie dwukrotnie sadzenie lasu bursztynowego ma terenach zniszczonych nielegalnym wydobyciem, organizacja Dni Bursztynu podczas Jarmarku Dominikańskiego czy dekorowanie bursztynem złotej korony dla Gdańska. Mariusz Drapikowski i Wojciech Kalandyk zainicjowali też powstanie Bursztynowego Ołtarza w średniowiecznym kościele św. Brygidy w Gdańsku. MSB od lat jest też partnerem Pomorskiej Regionalnej Organizacji Turystycznej czy takich imprez jak Mistrzostwa Świata w Poławianiu Bursztynu organizowane w Jantarze oraz innych ośrodkach nadmorskich.
Członkowie Stowarzyszenia są czynnymi członkami Światowej Rady Bursztynu, która została powołana w roku 2006 przez Prezydenta Miasta Gdańska – Pawła Adamowicza. Założenia programowe, organizacyjne i marketingowe projektu Gdańsk Światową Stolicą Bursztynu przygotowywał m.in. dr Sławomir Safarzyński, zaś pierwszym przewodniczącym rady został Wiesław Gierłowski. Władze i członkowie Stowarzyszenia wspierali też merytorycznie powstanie przygotowywanego w 2004 roku przez BBC filmu "".
Stowarzyszenie współpracuje z instytutami badawczymi oraz uczelniami wyższymi w Polsce i na świecie, m.in. z Akademią Sztuk Pięknych w Gdańsku i w Łodzi, z Uniwersytetem Gdańskim, Politechniką Gdańską i Państwowym Instytutem Geologicznym. Stowarzyszenie ma też stałe kontakty z Muzeami Bursztynu w Ribnitz-Damgarten i Kaliningradzie czy Muzeum Zamkowym w Malborku. Od lat organizuje też szkolenia i spotkania rzeczoznawców, jak również, kilka razy do roku, kursy podstawowej wiedzy o bursztynie i warsztaty gemmologiczne.
Stowarzyszenie wspiera branżę w wyjazdach na międzynarodowe targi biżuterii, organizuje zagraniczne prezentacje kolekcji bursztynowych, uczestniczy corocznie w targach Amberif i Ambermart, Jublinale, Złoto Srebro Czas i innych. MSB organizowało i organizuje wspólne prezentacje biżuterii członków Stowarzyszenia na targach w LAS Vegas (USA) czy Baltic Amber Festival w Hongkongu. Nawiązuje też kontakty z ambasadami Polski w Chinach i w Indiach.
Członkowie.
W 2017 stowarzyszenie liczyło 350 członków z 30 krajów świata. Po Wiesławie Gierłowskim i Wojciechu Kalandyku kolejnymi prezesami Stowarzyszenia byli artyści-bursztynnicy: Mariusz Gliwiński i Mariusz Drapikowski. W Zarządzie i organach pomocniczych, takich jak komisja rzeczoznawców, pracowało kilkadziesiąt osób, m.in. Barbara Kosmowska-Ceranowicz, Gabriela Gierłowska, Dorota Kos, Ewa Rachoń, Elżbieta Sontag, Janusz Dudnik, Stanisław Krzysztof Jacobson, Jacek Leśniak, Lucjan Myrta, Norbert Nagiel, Adam Pstrągowski, Tadeusz Befinger, Małgorzata Kucharska czy Ryszard Uliński.
Stowarzyszenie nadaje wyróżnienia osobom szczególnie zasłużonych dla promowania i badania bursztynu bałtyckiego. Nagrodę tę otrzymują osoby działające na rzecz popularyzacji bursztynu na różnych polach (naukowym, artystycznym, wytwórczym), w tym także osoby spoza Stowarzyszenia. Bursztynnikami Roku wybrani zostali: Mariusz Drapikowski (1999), Jan Koteja (2000), Kazimieras Mizgiris (2001), Ewa Rachoń (2002), Adam Pstrągowski (2003), Wojciech Kalandyk (2004), Marek Gutowski (2005), Andrzej Wiszniewski (2006), Elżbieta Sontag (2007), Regina Kramarska (2008), Sławomir Fijałkowski (2009), Anna Sado (2010), Lucjan Myrta (2011), Mariusz Gliwiński (2012), Tomasz Mikołajczyk (2012), Gabriela Gierłowska (2013), Ryszard Uliński (2014) i Ewa Wagner-Wysiecka (2015). Honorowe miejsce wśród wyróżnionych zajmują dwie postaci w historii Stowarzyszenia, które w roku 2000 zostały „Bursztynnikami Stulecia”. Są to: badaczka i popularyzatorka wiedzy o bursztynie prof. Barbara Kosmowska-Ceranowicz oraz Wiesław Gierłowski (1927–2016).

</doc>
<doc id="3932256" url="https://pl.wikipedia.org/wiki?curid=3932256" title="Sporting Club Luksemburg">
Sporting Club Luksemburg

Sporting Club Luxembourg – klub piłkarski, mający swoją siedzibę w mieście Luksemburg.
Historia.
Klub powstał 26 maja 1908 roku. Był jednym z zespołów - założycieli 1. ligi Luksemburga w 1909 roku. W drugim sezonie 1910/11 zespół zdobył swój pierwszy tytuł mistrzowski. W kolejnych dwóch sezonach był drugim w kwalifikacji końcowej. Potem jeszcze w sezonie 1914/16 powtórzył ten sukces. Jednak po zakończeniu sezonu 1922/23, w którym zajął 6. miejsce połączył się z niżej kwalifikowanym klubem z miasta Luksemburg: Racingiem tworząc nowy klub Spora.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywa swoje mecze domowe na stadionie Josy Barthel w Luksemburgu, który może pomieścić 8,000 widzów.

</doc>
<doc id="3932257" url="https://pl.wikipedia.org/wiki?curid=3932257" title="Dramatic Duologues; Four Short Plays in Verse (Masters)">
Dramatic Duologues; Four Short Plays in Verse (Masters)

Dramatic Duologues; Four Short Plays in Verse – tom poetycko-dramatyczny amerykańskiego poety Edgara Lee Mastersa, opublikowany w 1934 w Nowym Jorku nakładem oficyny Samuela Frencha. Zawiera cztery sztuki dla dwojga aktorów, "Henry VIII and Ann Boleyn", "Andrew Jackson and Peggy Eaton", "Aaron Burr and Madam Jumel" i "Rabelais and the Queen of Whims". Trzy pierwsze są zgodnie z podtytułem napisane wierszem białym, czwarta natomiast w większości prozą.

</doc>
<doc id="3932259" url="https://pl.wikipedia.org/wiki?curid=3932259" title="Beatrice Casiraghi">
Beatrice Casiraghi

Beatrice Casiraghi z domu Borromeo Arese Taverna (ur. 18 sierpnia 1985 w Innichen) – włoska arystokratka, dziennikarka, osobowość telewizyjna, modelka; poprzez małżeństwo z Pierre'em Casiraghim związana jest z monakijską rodziną książęcą.
Powiązania rodzinne.
Urodziła się 18 sierpnia 1985 roku we włoskim Innichen (inaczej San Candido), mieście położonym przy granicy włosko-austriackiej. Jej rodzicami są Carlo Ferdinando Borromeo, hrabia Arony (ur. 1935) i jego dawna partnerka, hrabianka Paola Marzotto (ur. 1955). Jej macochą jest Marion Sibille Ganrielle Zota. Jej dziadkami ze strony ojca są Vitaliano Borromeo, 2. książę Angery (ur. 1892, zm. 1982) i jego żona, Ida Taverna z hrabiów Landriano (ur. 1903, zm. 1973); natomiast ze strony matki hrabia Umberto Marzotto (ur. 1926) i Marta Vacondio (ur. 1931, zm. 2016). Ma starszego brata, Carla Borromea, i trzy starsze przyrodnie siostry: Isabellę, hrabinę Brachetti-Peretti, Lavinię Elkann i Matilde, księżną von Fürstenberg. Carlo i Beatrice są potomkami nieślubnymi, w związku z czym nie przysługują im żadne tytuły szlacheckie.
Edukacja i kariera zawodowa.
Swoje dzieciństwo spędziła pomiędzy domami matki w Mediolanie i ojca w Lomellinie. Uczyła się w liceum klasycznym Giovanni Berchet w Mediolanie. W tym czasie zajęła się modelingiem. W 2002 razem z siostrami wzięła udział w sesji zdjęciowej dla włoskiego "Vogue". Związała się z o wiele starszym od siebie modelem Tomassem Buttim, wyprowadziła z domu i przez półtora roku nie rozmawiała z matką. Dzięki jego namowom podjęła studia na wydziale prawa Uniwersytecie Bocconi (ukończyła je w 2010) i pojechała z ojcem do Chin i Tybetu. Na uczelni poznała Pierre'a Casiraghiego, wnuka panującego wówczas w Monako księcia Rainiera III z dynastii Grimaldich, syna Karoliny, księżnej Hanoweru. Zaczęli się spotykać w 2008 roku.
W wywiadzie udzielonym w 2006 roku stwierdziła, że jest ateistką, choć wcześniej myślała, że agnostką.
W 2006 przyjęła propozycję pracy w telewizji, przed dwa sezony prowadziła program "AnnoZero". Później pracowała jako dziennikarka dla włoskiej telewizji RAI. Od 2009 jest redaktorką rzymskiej gazety "Il Fatto Quotidiano". Po ukończeniu studiów przeprowadziła się do Rzymu, a w maju 2012 została absolwentką Columbia University Journalism School.
Życie prywatne.
Od 2008 roku związana jest z Pierre'em Casiraghim, synem włoskiego biznesmena Stefana Casiraghiego i księżniczki Karoliny, dawniej następczyni monakijskiego tronu, później księżnej Hanoweru.
10 grudnia 2014 para potwierdziła, że są zaręczeni. 14 kwietnia 2015 ogłoszono, że ślub odbędzie się w wakacje. 25 lipca Casiraghi i Borromeo zawarli cywilny związek małżeński w ceremonii w Pałacu Książęcym w Monako. W uroczystości uczestniczyło 70 gości. Książę Albert zorganizował obiad w pałacowych ogrodach, na który zaproszono około siedmiuset osób. Panna młoda wystąpiła w czterech kreacjach, w tym głównej domu mody Valentino.
1 sierpnia na włoskiej wyspie Isola Bella, należącej do Wysp Boromejskich na Lago Maggiore, będących w posiadaniu rodziny panny młodej, miała miejsce religijna ceremonia zaślubin pary. Wśród gości znaleźli się członkowie rodzin Grimaldich, Casiraghich i Borromeo, a także przedstawiciele zagranicznej arystokracji: księżna Claire z Luksemburga, księżniczka Maria Annuncjata z Lichetensteinu, Haakon, następca tronu Norwegii z żoną, księżną Mette-Marit i jej synem Mariusem Borg; zabrakło natomiast księcia Alberta, który uczestniczył w tym czasie w spotkaniu Międzynarodowego Komitetu Olimpijskiego. Panna młoda wystąpiła w sukni Giorgia Armaniego. Świadkami ceremonii byli Andrea Casiraghi, starszy brat pana młodego i Marta Marzotto, babka ze strony matki panny młodej. Po ślubie małżonkowie zamieszkali w Mediolanie.
W lutym 2016 uległa wypadkowi samochodowemu i trafiła do szpitala La Madonnina w Mediolanie.
3 listopada 2016 hiszpański magazyn "Hola" podał do informacji, że Casiraghi i Borromeo spodziewają się narodzin swojego pierwszego dziecka w styczniu 2017 r.. 9 listopada doniesienia o ciąży włoskiej dziennikarki zostały potwierdzone po opublikowaniu w prasie jej zdjęć z Nowego Jorku, gdzie przebywała wraz z mężem i jego rodziną.
28 lutego 2017 siostra Beatrice, Matilde, poinformowała za pośrednictwem "Instagrama" o narodzinach chłopca w Księstwie Monako. Dziecko przyszło na świat w Klinice imienia Księżnej Grace i zostało wpisane na ósme miejsce linii sukcesji monakijskiego tronu, za swoim ojcem, a przed ciotką Charlotte. 1 marca matka i teściowa Beatrice potwierdziły w oficjalnym oświadczeniu wiadomość o narodzinach wnuka, a 2 marca ogłoszono jego imiona - Stefan Herkules Karol Casiraghi.
24 marca 2018 w czasie dorocznego Rose Ball Pierre i Beatrice potwierdzili, że spodziewają się drugiego dziecka. Ich drugi syn, Franciszek Karol Albert Casiraghi, urodził się w Monte Carlo dnia 21 maja 2018. Chłopiec zajął dziesiąte miejsce w linii sukcesji monakijskiego tronu, za starszym bratem Stefanem.
Osoba związana z rodziną książęcą.
Beatrice Casiraghi nie jest członkinią monakijskiej rodziny książęcej, dlatego tylko okazyjnie bierze udział w oficjalnych wystąpieniach. Regularnie uczestniczy w publicznych świętach w księstwie, obchodach Narodowego Dnia Monako, balach charytatywnych i wydarzeniach sportowych, głównie zawodach jeździeckich. Ponadto jest gościem europejskich tygodni mody i ceremonii wręczenia nagród filmowych.
31 stycznia 2016 wzięła udział w charytatywnym marszu dla Fundacji Flavien, zajmującej się pomocą dzieciom, cierpiącym z powodu chorób nowotworowych.
18 kwietnia 2018 razem z księżną Hanoweru odwiedziła obóz dla imigrantów we włoskim mieście Ventimiglia, który został utworzony w ramach działalności fundacji AMADE.
11 marca 2019 towarzyszyła księciu Albertowi II w nagrodzeniu osób, które ukończyły kurs pierwszej pomocy, organizowany przez Monakijski Czerwony Krzyż. Casiraghi również wzięła udział w szkoleniu.
Genealogia.
Rodzina Borromeo.
Emilio Borromeo, 17. hrabia Arony, 11. markiz Angery (1829-1909)
oo Elisabetta Borromeo (1839-1928)

</doc>
<doc id="3932260" url="https://pl.wikipedia.org/wiki?curid=3932260" title="SC Luxembourg">
SC Luxembourg



</doc>
<doc id="3932261" url="https://pl.wikipedia.org/wiki?curid=3932261" title="3. ceremonia wręczenia Węży">
3. ceremonia wręczenia Węży

3. ceremonia rozdania Węży – gala rozdania antyngaród filmowych przyznawanych najgorszym polskim filmom za rok 2013. Nominacje ogłoszono 28 lutego 2014 roku, a ceremonia odbyła się 1 kwietnia w warszawskim teatrze WARSawy. Podczas trzeciej ceremonii po raz pierwszy wręczono nagrodę w kategorii „Najgorszy teledysk okołofilmowy”, a kategoria „Komedia, która nie śmieszy” z lat poprzednich została zastąpiona kategorią „Żenujący film na ważny temat”.

</doc>
<doc id="3932262" url="https://pl.wikipedia.org/wiki?curid=3932262" title="Henry VIII and Ann Boleyn (Masters)">
Henry VIII and Ann Boleyn (Masters)

Henry VIII and Ann Boleyn – jednoaktówka amerykańskiego poety Edgara Lee Mastersa, opublikowana w zbiorze "Dramatic Duologues; Four Short Plays in Verse", wydanym w 1934 w Nowym Jorku nakładem oficyny Samuela Frencha. Bohaterami sztuki są Henryk VIII i jego żona Anna Boleyn. Utwór jest napisany wierszem białym (blank verse), czyli bezrymowym jambicznym dziesięciozgłoskowcem.

</doc>
<doc id="3932264" url="https://pl.wikipedia.org/wiki?curid=3932264" title="Andrzej Kurnatowski">
Andrzej Kurnatowski

Andrzej Kurnatowski (ur. 23 lipca 1927 w Warszawie, zm. 12 lutego 2020 w Łodzi) – polski lekarz, patomorfolog, profesor Akademii Medycznej w Łodzi, dziekan Wydziału Lekarskiego AM, prorektor ds. nauczania i wychowania, "doctor honoris causa" AMŁ (2008).
Życiorys.
Urodził się w roku 1927 w Warszawie. Ojciec był prawnikiem, a matka – lekarzem dentystą. Szkołę powszechną skończył w roku wybuchu II wojny światowej. W czasie okupacji uczył się w domu. Mając 14–16 lat pracował w Łodzi, w niemieckiej fabryce. Od jesieni 1943 roku do końca wojny przebywał w okolicach Warszawy, ukrywając się pod przybranym nazwiskiem (rodzice zostali wywiezieni do obozów koncentracyjnych).
Po zdaniu matury w Łodzi (1946) zaczął studia na Wydziale Lekarskim Uniwersytetu Łódzkiego, który w roku 1949 przekształcono w Akademię Medyczną. W roku 1952 otrzymał dyplom lekarza.
Już jako student zaczął pracę w Katedrze Anatomii Patologicznej. Od roku 1948 był wolnym słuchaczem („hospitantem”), a następnie młodszym asystentem (od 1950). Pracował pod opieką naukową prof. Aleksandra Pruszczyńskiego, organizatora i kierownika Katedry i Zakładu Anatomii Patologicznej w nowo utworzonym uniwersytecie, zainteresowanego głównie patomorfologią onkologiczną, patomorfologią wątroby, serca, naczyń, zespołu nadciśnienia i in.
Kolejne stopnie naukowe osiągał w latach:
Od roku 1973 zajmował stanowisko kierownika Zakładu Anatomii Patologicznej w Instytucie Patologii, przekształconego w roku 1992 w Katedrę i Zakład Patomorfologii. Prowadził wykłady i ćwiczenia dla studentów Wydziału Lekarskiego oraz Oddziału Stomatologicznego, był promotorem siedmiu prac doktorskich i opiekunem naukowym pięciu prac habilitacyjnych. Utrzymywał naukowe kontakty z ośrodkami zagranicznymi; odwiedził m.in. Uniwersytet w Lejdzie (5-miesięczny pobyt; organizacja bezdewizowej wymiany studentów), kilkanaście placówek patomorfologicznych w Wielkiej Brytanii, uczelnie w Szwecji, zakłady patomorfologii w Norwegii, Paryżu, Budapeszcie, Bratysławie, Belgradzie.
Przez 25 lat był członkiem Senatu AMŁ (kierował komisją opracowującą pierwszy statut). W latach 1972–1981 był dziekanem Wydziału Lekarskiego, a w latach 1985–1987 – prorektorem ds. nauczania i pierwszym zastępcą rektora. Jako przewodniczący Łódzkiego Komitetu Narodowego Funduszu Ochrony Zdrowia (17 lat, funkcja społeczna) brał udział w działaniach, które umożliwiły zwiększenie o ponad 750 liczby łóżek w szpitalach i domach pomocy społecznej w Łodzi i w województwie. Przez 17 lat pełnił funkcję krajowego specjalisty ds. patologii.
Był członkiem:
W 1997 roku przeszedł na emeryturę, nie przerywając pracy zawodowej.
Tematyka badań i publikacje.
Zainteresowania naukowe Andrzeja Kurnatowskiego dotyczyły przede wszystkim:
Charakter pionierski miały badania chłoniaka NK/Ly (łac. "Nemeth-Kelner Lymphoma"), opublikowane w "Zeitschrift fur Krebsforschung und klinische Onkologie. Cancer research and clinical oncology" i w "Nature". Wykonano cytochemiczne badania zmian, zachodzących w komórkach chłoniaka pod wpływem związków chemicznych, które mogą mieć działanie przeciwnowotworowe. Wraz ze współpracownikami z Instytutu Patologii Uniwersytetu w Lejdzie wykrył w NK/Ly ciała wirusopodobne.
Jest autorem lub współautorem ponad 90 publikacji naukowych, 3 podręczników akademickich i skryptu (w bazie PubMed znajduje się 29 pozycji dorobku naukowego, w WorldCat ok. 15 pozycji). Był inicjatorem opracowania pierwszego polskiego „Atlasu histopatologii ogólnej” (PZWL 1954). Zespół badawczy, pracujący pod jego kierownictwem, opublikował ponad 600 prac naukowych.
W latach 2003–2004 opublikował trzy książki, które – według recenzenta, prof. Leszka Woźniaka – mają nieprzemijającą wartość historyczną. Książki (łącznie ponad 1100 stron) zawierają ponad 500 biogramów łódzkich profesorów i docentów (w tym autobiografię), z autorskimi portretowymi zdjęciami):
Andrzej Kurnatowski jest znanym pasjonatem fotografii biograficznej. Wykonał tysiące portretów. Część z nich prezentowano na wystawach, m.in. w Pałacu Izraela Poznańskiego i Okręgowej Izbie Lekarskiej w Łodzi, w Głównej Bibliotece Lekarskiej w Warszawie oraz w Rzeszowie.
Odznaczenia i wyróżnienia.
Za swoją zawodową i społeczną działalność otrzymał m.in.:
Otrzymał również medal za „Zasługi dla Uczelni” i odznakę „Zasłużony dla Łódzkiej Akademii Medycznej”, „Honorową Odznakę Miasta Łodzi”, złotą odznakę „Za Zasługi dla Województwa Wrocławskiego”, odznakę „Za Zasługi dla Województwa Piotrkowskiego” i in..
W roku 2008 prof. Andrzej Kurnatowski znalazł się w gronie Doktorów Honoris Causa Uniwersytetu Medycznego.

</doc>
<doc id="3932266" url="https://pl.wikipedia.org/wiki?curid=3932266" title="Bernard Massey">
Bernard Massey

Bernard Wilfrid Arbuthnot Massey (ur. 1884, zm. 1960) – angielski anglista, tłumacz, pedagog, profesor kontraktowy Uniwersytetu Poznańskiego, żołnierz.
Życiorys.
Był absolwentem Uniwersytetu Cambridge. Ukończył tam pedagogikę w 1909. Studia kontynuował potem jeszcze w Jenie i Monachium. W 1912 ożenił się z Polką - Ireną Heleną z domu Bittner (1883-1957). Od 1915 do 1919 walczył we Flandrii i w Nadrenii w artylerii brytyjskiej, gdzie doszedł do stopnia kapitana. W boju stracił lewą rękę i prawą nogę, w wyniku czego został przeniesiony do korpusu wychowawczego. Po zakończeniu I wojny światowej rodzina przeniosła się do Polski, gdzie nabyła dwór w Chybach pod Poznaniem, położony nad jeziorem Kierskim. Mimo niepełnosprawności Massey przez większą część roku prawie codziennie przepływał wpław jezioro Kierskie (łącznie był to dystans około 1300 metrów). 
W latach 1921-1939 i 1946-1950 pracował na Uniwersytecie Poznańskim, gdzie kierował seminarium anglistycznym. Podczas II wojny światowej mieszkał w Anglii. Przetłumaczył tam na język angielski "Krzyżaków" ("The Teutonic Knights") Henryka Sienkiewicza, a tłumaczenie to doczekało się czterech wydań. Od 1939 był dyrektorem Domu Polskiego w Londynie. Na początku 1946 powrócił na Uniwersytet Poznański. Współpracował też z Instytutem Zachodnim. W 1948 otrzymał z Ministerstwa Oświaty pierwszą odmowę kontynuowania współpracy z uczelnią, ale jeszcze do 1950 udało mu się utrzymać na stanowisku. Nie przywrócono go do pracy nawet po zbiorowym wystąpieniu profesorów Wydziału Humanistycznego. W 1950 piastował też stanowisko wicekonsula brytyjskiego w Poznaniu.
W 1944 ukazało się jego tłumaczenie "Cudzoziemki" ("The stranger") autorstwa Marii Kuncewiczowej ("Hutchinson International Authors").
Mieszkając w Chybach żywo interesował się archeologią, często współpracując w zakresie lokalnych odkryć z zamieszkałym w pobliżu (w willi na ul. Biskupińskiej) profesorem Józefem Kostrzewskim.
Życie prywatne.
Z Ireną Heleną Bittner miał dwójkę dzieci: Helenę Marię (Massey-Kornobis, 1913-1993) oraz Lewisa Harolda (ur. 1918).

</doc>
<doc id="3932269" url="https://pl.wikipedia.org/wiki?curid=3932269" title="Placówka Straży Granicznej II linii „Będzin”">
Placówka Straży Granicznej II linii „Będzin”



</doc>
<doc id="3932270" url="https://pl.wikipedia.org/wiki?curid=3932270" title="Szermierka na Letnich Igrzyskach Olimpijskich 2016 – floret drużynowo mężczyzn">
Szermierka na Letnich Igrzyskach Olimpijskich 2016 – floret drużynowo mężczyzn

Turniej olimpijski we florecie drużynowo mężczyzn podczas XXXI Letnich Igrzysk Olimpijskich w Rio de Janeiro odbył się w dniu 12 sierpnia 2016 roku w Carioca Arena.

</doc>
<doc id="3932272" url="https://pl.wikipedia.org/wiki?curid=3932272" title="Mistrzostwa Europy w układaniu Kostki Rubika 2008">
Mistrzostwa Europy w układaniu Kostki Rubika 2008

Mistrzostwa Europy w układaniu Kostki Rubika 2008 (ang " European Rubik's Cube Championship 2008") oficjalny turniej w speedcubingu o charakterze międzynarodowym zorganizowany przez World Cube Association.
Na organizatora mistrzostw wybrano Hiszpanie. Mistrzostwa odbyły się w "Derio Sports Center" w dniach 19 i 21 września.

</doc>
<doc id="3932274" url="https://pl.wikipedia.org/wiki?curid=3932274" title="Zgaga (ujednoznacznienie)">
Zgaga (ujednoznacznienie)



</doc>
<doc id="3932277" url="https://pl.wikipedia.org/wiki?curid=3932277" title="Frank Lentini">
Frank Lentini

Frank Lentini, właśc. Francesco A. Lentini, ps. „The Great Lentini” (ur. 8 lipca 1884/5 lub 18 maja 1889 w Rosolini, zm. 22 września 1966 w Jacksonville) – amerykański artysta cyrkowy pochodzenia włoskiego. Znany z posiadania trzech nóg, czterech stóp i dwóch penisów.
Życiorys.
Urodził się 8 lipca 1884, 8 lipca 1885 lub 18 maja 1889 roku w Rosolini na Sycylii z pasożytniczym bliźniakiem wrośniętym w ciało. Miał jedenaścioro rodzeństwa (siedem sióstr i czterech braci), z których żadne nie miało fizycznych nieprawidłowości.
Kiedy miał osiem lat, jego rodzina wyemigrowała z Włoch do Stanów Zjednoczonych. Po zaangażowaniu się w pokazy swojej rzadkiej przypadłości zaczął być znany jako „The Great Lentini” (pol. "Wspaniały/Wielki Lentini") i dołączył do cyrku Ringling Brothers Circus. Mając 30 lat, otrzymał amerykańskie obywatelstwo. W czasie ponadczterdziestoletniej kariery występował w każdym spośród największych amerykańskich cyrków, włącznie z Barnum and Bailey i Buffalo Bill’s Wild West Show.
W młodości używał dodatkowej trzeciej nogi do gry w piłkę nożną, stąd wzięło się jego ówczesne przezwisko „Three-Legged Football Player” (pol. "Trójnożny Piłkarz").
Zmarł 22 września 1966 roku w Jacksonville na Florydzie.
Życie prywatne.
Był dwukrotnie żonaty. Ożenił się z Theresą Murray, z którą miał czworo zdrowych dzieci: Josephine, Natale, Franka i Jamesa.
Wykorzystanie w kulturze.
W 1995 roku jedna z jego fotografii została zamieszczona na tylnej stronie okładki albumu zespołu Alice in Chains o takiej samej nazwie jak zespół. 

</doc>
<doc id="3932282" url="https://pl.wikipedia.org/wiki?curid=3932282" title="Komuna (ujednoznacznienie)">
Komuna (ujednoznacznienie)



</doc>
<doc id="3932288" url="https://pl.wikipedia.org/wiki?curid=3932288" title="4. ceremonia wręczenia Węży">
4. ceremonia wręczenia Węży

4. ceremonia rozdania Węży – gala rozdania antyngaród filmowych przyznawanych najgorszym polskim filmom za rok 2014. Nominacje ogłoszono 4 marca 2014 roku, a ceremonia odbyła się 1 kwietnia. Początkowo gala miała odbyć odbyć się w warszawskim teatrze IMKA, ostatecznie jednak miała miejsce Teatrze WARSawy. Podczas trzeciej ceremonii po raz pierwszy wręczono nagrodę w kategorii „Najgorszy przekład tytułu zagranicznego”, a nazwę kategorii „Najgorszy efekt specjalny” zmieniono na „Efekt specjalnej troski”.

</doc>
<doc id="3932289" url="https://pl.wikipedia.org/wiki?curid=3932289" title="Szermierka na Letnich Igrzyskach Olimpijskich 2016 – szabla drużynowo kobiet">
Szermierka na Letnich Igrzyskach Olimpijskich 2016 – szabla drużynowo kobiet

Turniej olimpijski w szabli drużynowo kobiet podczas XXXI Letnich Igrzysk Olimpijskich w Rio de Janeiro odbył się w dniu 13 sierpnia 2016 roku w Carioca Arena.

</doc>
<doc id="3932290" url="https://pl.wikipedia.org/wiki?curid=3932290" title="Zeta Ceti">
Zeta Ceti

Zeta Ceti ("ζ Cet", "Baten Kaitos") – gwiazda w gwiazdozbiorze Wieloryba (wielkość gwiazdowa: 3,72). Odległa od Słońca o ok. 235 lat świetlnych.
Nazwa.
Tradycyjna nazwa gwiazdy, Baten Kaitos, wywodzi się od arabskiego wyrażenia , co oznacza „brzuch morskiego potwora” (Wieloryba). Międzynarodowa Unia Astronomiczna zatwierdziła użycie tej nazwy.
Charakterystyka fizyczna.
Zeta Ceti należy do typu widmowego K0 i jest olbrzymem. Temperatura jej powierzchni to ok. 4600 K, wypromieniowuje ona około 260 razy więcej energii niż Słońce. Masa tej gwiazdy 2,5 raza większa od masy Słońca, jej promień to ok. 25 promieni Słońca.
Jest to gwiazda spektroskopowo podwójna, jej towarzysz okrąża ją co 1652 dni (4,5 roku) w odległości około 5 au. Dzięki interferometrii plamkowej udało się rozdzielić obrazy obu gwiazd; na niebie dzieli je tylko 0,1 sekundy kątowej. Pomiary wskazują, że Baten Kaitos ma lekko podwyższoną w stosunku do słonecznej zawartość baru, co mogłoby sugerować na „zanieczyszczenie” materią z innego źródła, jednak towarzysz jest zbyt daleko, aby między gwiazdami wystąpił transfer masy. Inne pierwiastki nie wykazują wzbogacenia i gwiazda może być po prostu błędnie sklasyfikowana. Zeta Ceti ma także optycznego towarzysza: w odległości 188,6″ (w 2011 r.) widoczna jest gwiazda HD 11366 o wielkości gwiazdowej 10,15.

</doc>
<doc id="3932291" url="https://pl.wikipedia.org/wiki?curid=3932291" title="Baten Kaitos">
Baten Kaitos



</doc>
<doc id="3932292" url="https://pl.wikipedia.org/wiki?curid=3932292" title="Mistrzostwa Świata w układaniu Kostki Rubika 2008">
Mistrzostwa Świata w układaniu Kostki Rubika 2008



</doc>
<doc id="3932293" url="https://pl.wikipedia.org/wiki?curid=3932293" title="Władysław Janiszewski (historyk sztuki)">
Władysław Janiszewski (historyk sztuki)

Władysław Janiszewski, także Władysław Ostoja-Janiszewski, Władysław M. Ostoja Janiszewski (ur. 1884, zm. 1 stycznia 1943) – polski historyk sztuki.
Ukończył studia we Lwowie. Pracował kolejno w Muzeum Śląskim w Katowicach, w bibliotece Potockich Pod Baranami oraz od 1937 w Muzeum Narodowym w Krakowie. Przed II wojną opiekował się zabytkami powiatu drohobyckiego.
Współpracował z "Polskim Słownikiem Biograficznym" (biogramy: Bronisław Abramowicz, Kazimierz Bachmatowicz, Henryka Beyerowa, t. 1, 1935).

</doc>
<doc id="3932294" url="https://pl.wikipedia.org/wiki?curid=3932294" title="Władysław Ostoja-Janiszewski">
Władysław Ostoja-Janiszewski



</doc>
<doc id="3932295" url="https://pl.wikipedia.org/wiki?curid=3932295" title="Władysław Janiszewski">
Władysław Janiszewski



</doc>
<doc id="3932296" url="https://pl.wikipedia.org/wiki?curid=3932296" title="Zakon Szpitala Najświętszej Marii Panny Domu Niemieckiego">
Zakon Szpitala Najświętszej Marii Panny Domu Niemieckiego



</doc>
<doc id="3932302" url="https://pl.wikipedia.org/wiki?curid=3932302" title="Jawornik Kobliczny">
Jawornik Kobliczny



</doc>
<doc id="3932303" url="https://pl.wikipedia.org/wiki?curid=3932303" title="5. ceremonia wręczenia Węży">
5. ceremonia wręczenia Węży

5. ceremonia rozdania Węży – gala rozdania antyngaród filmowych przyznawanych najgorszym polskim filmom za rok 2015. Nominacje ogłoszono 3 marca 2015 roku, a ceremonia odbyła się 1 kwietnia w warszawskim Teatrze IMKA.

</doc>
<doc id="3932304" url="https://pl.wikipedia.org/wiki?curid=3932304" title="Quercus libani">
Quercus libani

Quercus libani G.Olivier – gatunek roślin z rodziny bukowatych ("Fagaceae" Dumort.). Występuje naturalnie we wschodniej Turcji, Libanie, Syrii, północno-zachodnim Iraku oraz zachodnim Iranie. Do Europy został introdukowany w 1856 (Wielka Brytania). 
Biologia i ekologia.
Jest gatunkiem odpornym na mróz. Może rosnąć na wszystkich typach gleb.

</doc>
<doc id="3932306" url="https://pl.wikipedia.org/wiki?curid=3932306" title="Patriot (serial telewizyjny)">
Patriot (serial telewizyjny)

Patriot – amerykański serial telewizyjny (komediodramat, thriller) wyprodukowany przez Amazon Studios, Picrow oraz Reunion Pictures, którego twórcą jest Steve Conrad. Pilotowy odcinek został udostępniony 5 listopada 2015 roku, na stronie internetowej platformy Amazon Studios, natomiast pozostałe 9 odcinków pierwszej serii zostało udostępnionych 24 lutego 2017 roku.
18 kwietnia 2017 roku, Amazon ogłosiła zamówienie drugiego sezonu.
Pod koniec lipca 2019 roku platforma Amazon poinformowała o zakończenie produkcji serialu po dwóch sezonach.
Fabuła.
Serial skupia się na Johnie Tavnerze, oficerze wywiadu, którego zadaniem jest nie dopuścić Iranu do pozyskania broni jądrowej. W tym celu zatrudnia się w firmie produkującej rury dla przemysłu naftowego, która ma dostać ogromny kontrakt w Iranie.
Produkcja.
W sierpniu 2015 roku Michael Dorman, Kathleen Munroe oraz Kurtwood Smith dołączyli do obsady. 19 grudnia 2015 roku, platforma internetowa Amazon zamówiła pierwszy sezon.

</doc>
<doc id="3932314" url="https://pl.wikipedia.org/wiki?curid=3932314" title="Libia na Letnich Igrzyskach Olimpijskich 2016">
Libia na Letnich Igrzyskach Olimpijskich 2016

Libię na Letnich Igrzyskach Olimpijskich 2016, które odbyły się w Rio de Janeiro, reprezentowało 7 zawodników 6 mężczyzn i 1 kobieta.
Był to jedenasty start reprezentacji Libii na letnich igrzyskach olimpijskich.
Reprezentanci.
Łucznictwo.
Mężczyźni
Taekwondo.
Mężczyźni
Wioślarstwo.
Mężczyźni

</doc>
<doc id="3932317" url="https://pl.wikipedia.org/wiki?curid=3932317" title="DS 4 Crossback">
DS 4 Crossback



</doc>
<doc id="3932318" url="https://pl.wikipedia.org/wiki?curid=3932318" title="6. ceremonia wręczenia Węży">
6. ceremonia wręczenia Węży

6. ceremonia rozdania Węży – gala rozdania antynagród filmowych przyznawanych najgorszym polskim filmom za rok 2016. Nominacje do nagród ogłoszono 28 lutego 2017 roku, a ceremonia wręczenia nagród odbyła się na 1 kwietnia 2017 w Teatrze TrzyRzecze w Warszawie. Rekordową liczbę nominacji, 17, zdobył film "Smoleńsk" w reżyserii Antoniego Krauzego. Ostatecznie film zdobył siedem statuetek, wyrównując rekord "Kac Wawy" z 2013 roku.

</doc>
<doc id="3932319" url="https://pl.wikipedia.org/wiki?curid=3932319" title="Szermierka na Letnich Igrzyskach Olimpijskich 2016 – szpada indywidualnie kobiet">
Szermierka na Letnich Igrzyskach Olimpijskich 2016 – szpada indywidualnie kobiet

Turniej olimpijski w konkurencji szpady kobiet podczas XXXI Letnich Igrzysk Olimpijskich w Rio de Janeiro odbył się w dniu 6 sierpnia 2016 roku w Carioca Arena.

</doc>
<doc id="3932320" url="https://pl.wikipedia.org/wiki?curid=3932320" title="Abraham Kuyper">
Abraham Kuyper

Abraham Kuyper (ur. 1837, zm. 1920) – holenderski polityk, duchowny i teolog kalwiński, w latach 1901–1905 premier Holandii.
Życiorys.
Urodził się w 1837 roku.
W latach 1863–1874 był pastorem w Beesd, Utrechcie i Amsterdamie. Jako teolog swoje przekonania w dużym stopniu oparł na poglądach Guillaume’a Groena van Prinsterera. Zmarł w 1920 w wieku osiemdziesięciu siedmiu lat.
Swoją karierę polityczną związał z Partią Antyrewolucyjną. 1 sierpnia 1901, Kuyper objął urząd premiera Holandii, zastępując na stanowisku Nicolaas Gerard Pierson, polityka Unii Liberalnej. Obowiązki pełnił do 1 sierpnia 1905, kiedy nowym premierem został Theodoor Herman de Meester z Unii Liberalnej.
Poglądy teologiczne.
Jako teolog kalwinizmu zarzucał on katolicyzmowi zbytnie skupianie się na władzy kościelnej, a luteranizmowi – na świeckiej. W opozycji do tego, ułożył on trzy zasady relacji człowieka do Boga:

</doc>
<doc id="3932321" url="https://pl.wikipedia.org/wiki?curid=3932321" title="Thomas Sweeney">
Thomas Sweeney

Thomas Sweeney (ur. 11 kwietnia 1929 w Brisbane, zm. 17 lutego 2017 w Melbourne) – australijski rugbysta grający na pozycji , reprezentant kraju, następnie trener; z zawodu inżynier.
Życiorys.
Uczęszczał do St Joseph's College, po czym związał się z Brothers Rugby Club. Przez pięć lat grał w zespołach rezerw, do pierwszego składu przebijając się w roku 1952. W latach 1952–1953 był także podstawowym obrońcą stanowej drużyny.
Dobre występy dały mu miejsce w składzie kadry narodowej na wyprawę do Nowej Zelandii zaplanowane na 1952 rok, jednak tydzień przed wyjazdem musiał z niej zrezygnować po złamaniu kilku żeber w stanowej potyczce z Fidżyjczykami. Kolejne powołanie otrzymał jednak w następnym roku i jako jeden z dwóch obrońców wziął udział w czteromiesięcznym "tournée" po Południowej Afryce obejmującym dwadzieścia osiem meczów. Podczas niej był najskuteczniejszym pod względem zdobytych punktów zawodnikiem, zagrał w czternastu spotkaniach, w tym w jednym z testmeczów. Wkrótce po powrocie z południowoafrykańskiej wyprawy grając w barwach Brisbane zerwał więzadło krzyżowe przednie i zakończył sportową karierę.
Uprawiał także lekkoatletykę, był mistrzem Queensland w skoku wzwyż w latach 1947–1952, w ostatnim z nich uczestniczył także w australijskich eliminacjach olimpijskich.
Będąc z wykształcenia inżynierem przez dziesięć lat pracował przy "Snowy Mountains Hydro-Electric Scheme", a następnie przy odbudowie "Gate Bridge" w Melbourne. Nie stracił jednak kontaktu ze sportem, na początku lat sześćdziesiątych tworzył drużyny juniorskie, trenował także seniorów Brothers Rugby Club oraz Melbourne University RFC.
Jego ojciec reprezentował Australię w rugby league, jego krewnym był zaś Des Connor – rugbysta, reprezentant zarówno Australii, jak i Nowej Zelandii.

</doc>
<doc id="3932322" url="https://pl.wikipedia.org/wiki?curid=3932322" title="US Hollerich Bonnevoie">
US Hollerich Bonnevoie

US Hollerich Bonnevoie – klub piłkarski, mający swoją siedzibę w mieście Luksemburg.
Historia.
Klub powstał w 1909 roku. Był jednym z zespołów - założycieli 1. ligi Luksemburga w 1909 roku. W debiutowym sezonie 1909/10 zespół dotarł do finału, gdzie przegrał 2:3 z RC Luksemburg. W kolejnych 5 sezonach zdobył mistrzostwo kraju, następnie był drugim w kwalifikacji końcowej. W sezonie 1919/20 po raz ostatni występował w rozgrywkach na najwyższym poziomie. W 1925 połączył się z Jeunesse Sportive Verlorenkost tworząc nowy klub Union Luxembourg.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywa swoje mecze domowe na stadionie Achille Hammerel w Luksemburgu, który może pomieścić 5,814 widzów.

</doc>
<doc id="3932324" url="https://pl.wikipedia.org/wiki?curid=3932324" title="Mistrzostwa Świata w Narciarstwie Alpejskim 2017 – rywalizacja drużynowa">
Mistrzostwa Świata w Narciarstwie Alpejskim 2017 – rywalizacja drużynowa

Zawody drużynowe na 44. Mistrzostwach Świata w Narciarstwie Alpejskim zostały rozegrane 14 lutego 2017 roku. Tytułu mistrzów świata z 2015 roku broniła reprezentacja Austrii. Tym razem najlepsi okazali się reprezentanci Francji.
Zasady.
16 najlepszych państw w rankingu punktowym FIS kwalifikowało się do udziału w konkurencji drużynowej. Każda drużyna musiała składać się z co najmniej 4 zawodników opcjonalnie dwóch rezerwowych, wymienionych poniżej. 
Zawody zostały rozegrane w systemie pucharowym. Każda runda rozegrana została w czterech przejazdach, zgodnie z zasadami slalomu równoległego.
Ranking punktowy FIS.
Do konkurencji drużynowej mogło przystąpić tylko 15 drużyn z rankingu FIS, ponieważ pozostałe reprezentacje nie dysponowały wymaganą liczbą zawodników. Dlatego też do startu dopuszczono reprezentację Argentyny.

</doc>
<doc id="3932325" url="https://pl.wikipedia.org/wiki?curid=3932325" title="DS 7 Crossback">
DS 7 Crossback

DS 7 Crossback – samochód osobowy typu SUV klasy średniej produkowany pod francuską marką DS od 2017 roku.
Historia modelu.
Pod koniec 2016 roku marka DS Automobiles ogłosiła, iż planuje poszerzyć swoją gamę o pierwszy opracowany już pod skrzydłami marki DS model, który trafi tym razem nie tylko na rynek chiński, ale i europejski. 
SUV klasy średniej pod nieznaną wtedy nazwą po raz pierwszy na drogach został sfotografowany pod maskującym kamuflażem na początku 2017 roku. Na początku lutego na ulicach Paryża wielokrotnie dostrzeżono gotowy model bez jakiegokolwiek maskowania, przy okazji którego poznano nazwę samochodu. Oficjalne zdjęcia i informacje na temat modelu francuskiej marki zostały ujawnione 28 lutego 2017 roku na tydzień przed światową premierą na Geneva Motor Show. 
Konfiguracja.
DS 7 Crossback oferuje liczne możliwości personalizacji zarówno nadwozia (10 różnych kolorów, elementy chromowane lub matowe, felgi od 17 do 20 cali), jak i wnętrza (różnorodne tapicerki; od tkanin przez Alcantarę aż po najwyższej jakości skóry), a w gamie silnikowej znalazły się jednostki zarówno benzynowe (130-225 KM), wysokoprężne (130-177 KM), jak i najmocniejsza i jedyna z napędem 4x4 odmiana hybrydowa (300KM).
E-TENSE.
W 2019 roku do oferty dołączyła wersja hybrydowa E-TENSE 4x4, gdzie za napęd odpowiada silnik benzynowy z gamy PureTech o mocy 200 KM połączony z dwoma silnikami elektrycznymi - jednym przy przedniej osi, odpowiedzialnym za napędzanie przednich kół i wspomaganie silnika spalinowego, oraz drugim, umieszczonym w tylnej części pojazdu i odpowiadającym za napędzanie tylnych kół. Łączna moc układu hybrydowego wynosi 300 KM, a sprint o 0 do 100 km/h wynosi wg danych producenta 5,9 s. 
Z racji, iż jest to hybryda typu plug-in, można ładować ją z sieci elektrycznej. Ze zwykłego gniazdka w domu ładowanie akumulatorów trwa 8 godz., z gniazdka wzmocnionego - 4 godz., a ze stacji ładowania WALLBOX - niecałe 2 godz. Pełne akumulatory o pojemności 13,2 kWh pozwalają wyłącznie w trybie zeroemisyjnym (elektrycznym) pokonać dystans 58 km (wg WLTP).
Pojazd posiada napęd obu osi, niedostępny z silnikami spalinowymi. Jest to napęd, w którym przednie koła napędza silnik spalinowy wspomagany elektrycznym, a tylna oś jest wprawiana w ruch (w przypadku utraty przyczepności przedniej osi w każdym trybie lub w trybie 4X4 na stałe) za pomocą wyłącznie silnika elektrycznego.
W roku 2020 DS dodało do oferty wersji hybrydowych wersję E-TENSE FWD o mocy 225 KM. Za napęd tej odmiany odpowiada taki sam jak w mocniejszej, 300-konnej hybrydzie, silnik spalinowy PureTech o mocy 200 KM, natomiast w wersji 225 KM zamiast dwóch silników elektrycznych występuje tylko jeden, przy przedniej osi. W związku z brakiem silnika elektrycznego przy tylnej osi DS 7 CROSSBACK w odmianie E-TENSE 225 ma napęd wyłącznie na przód. Pozostałe parametry techniczne, jak bateria, pozostały bez zmian względem wersji 300 KM.
Wyposażenie.
Wśród elementów wyposażenia DS 7 Crossback znalazły się m.in.: przednie reflektory DS ACTIVE LED VISION, które posiadają wewnątrz trzy moduły świetlne. Otwierając pojazd, wykonują one ruch wokół własnej osi o 180°. Ponadto dostępne jest zawieszenie DS ACTIVE SCAN SUSPENSION, które zawiera w sobie kamerę skanującą drogę przed pojazdem, od 5 do 25 metra. Informacje z tej kamery są następnie przekazywane do komputera, który każde koło indywidualnie dostosowuje do warunków panujących na drodze tak, aby zapewnić jak najwyższy poziom komfortu. 
Oprócz tego dostępne są liczne systemy wspomagające kierowcę, np. DS CONNECTED PILOT, pozwalający na częściowo autonomiczną jazdę, DS DRIVER ATTENTION MONITORING, który kamerą na podczerwień analizuje m.in. ruchy oczu czy powiek kierowcy oraz współpracuje z drugą kamerą weryfikującą trajektorię samochodu podczas jazdy i w ten sposób ostrzega o potencjalnym zmęczeniu osoby prowadzącej pojazd. Innym systemem jest DS NIGHT VISION - jest to kamera noktowizyjna umieszczona w przedniej części pojazdu, która ma na celu zapewniać bezpieczeństwo po zmroku. Kamera ta znacznie wcześniej zauważa pieszych czy dzikie zwierzęta i ostrzega kierowcę tak, aby ten dostosował swoje zachowanie do potencjalnego zagrożenia.
Silniki.
Benzynowe:
Wysokoprężne
Hybrydowe

</doc>
<doc id="3932326" url="https://pl.wikipedia.org/wiki?curid=3932326" title="Mistrzostwa Świata w Narciarstwie Alpejskim 2017 - rywalizacja drużynowa">
Mistrzostwa Świata w Narciarstwie Alpejskim 2017 - rywalizacja drużynowa



</doc>
<doc id="3932328" url="https://pl.wikipedia.org/wiki?curid=3932328" title="Ahaetulla nasuta">
Ahaetulla nasuta



</doc>
<doc id="3932330" url="https://pl.wikipedia.org/wiki?curid=3932330" title="Zespół niewydolności oddechowej noworodków">
Zespół niewydolności oddechowej noworodków



</doc>
<doc id="3932338" url="https://pl.wikipedia.org/wiki?curid=3932338" title="Niger na Letnich Igrzyskach Olimpijskich 2016">
Niger na Letnich Igrzyskach Olimpijskich 2016

Niger na Letnich Igrzyskach Olimpijskich 2016, które odbyły się w Rio de Janeiro, reprezentowało 6 zawodników 4 mężczyzn i 2 kobiety.
Był to dwunasty start reprezentacji Nigru na letnich igrzyskach olimpijskich.
Reprezentanci.
Taekwondo.
Mężczyźni

</doc>
<doc id="3932340" url="https://pl.wikipedia.org/wiki?curid=3932340" title="Palacz fajki w szynku">
Palacz fajki w szynku

Palacz fajki w szynku – rodzajowy obraz olejny na desce dębowej autorstwa anonimowego malarza holenderskiego z XVII wieku. Obraz eksponowany jest w Małej Galerii Pałacu Na Wyspie w Łazienkach Królewskich w Warszawie; właścicielem obrazu jest Muzeum Narodowe w Warszawie.
Opis.
Mężczyzna z zamkniętymi oczami siedzi w ubogim szynku na drewnianej ławce, paląc trzymaną w prawej ręce długą białą fajkę. Zanurzony w myślach palacz ubrany jest w czarny kapelusz przechylony na prawo, czarną koszulę, spodnie i buty oraz białą kryzę i rajtuzy. „Wesołe towarzystwo” po lewej jest tłem dla palacza będącego centralną postacią prostego w przekazie obrazu.

</doc>
<doc id="3932343" url="https://pl.wikipedia.org/wiki?curid=3932343" title="My Girl">
My Girl

My Girl (hangul: 마이걸 "Mai Geol") – południowokoreański serial telewizyjny emitowany na antenie SBS. Serial był emitowany w środy i czwartki o 21:55, od 14 grudnia 2005 do 2 lutego 2006 roku, liczy 16 odcinków. Główne role odgrywają w nim Lee Da-hae, Lee Dong-wook, Lee Joon-gi i Park Si-yeon. Romantyczna komedia była hitem, najwyższa oglądalność wyniosła 24,9%. Aktorom Lee Da-hae, Lee Dong-wook i Lee Joon-gi status gwiazd Hallyu.
Opis fabuły.
Pochodząca z Czedżu Joo Yoo-rin (Lee Da-hae) mieszka ze swoim ojcem, który jest uzależniony od hazardu. Z powodu długów ojca, Yoo-rin stała się szczególnie dobra w kłamaniu i scamie. Kiedy jej ojciec ucieka z wyspy przed swoimi dłużnikami, Yoo-rin decyduje sama się utrzymywać i spłacić długi. Pewnego dnia spotyka Seol Gong-chana (Lee Dong-wook), jedynego spadkobiercę L'Avenue Hotel Fortune. Mężczyzna prosi ją, by udawała jego zaginioną kuzynkę, której od dawna poszukuje jego dziadek. Dziewczyna zgadza się, jednak szybko okazuje się, że uczucie rodzące się między nimi może stanąć na przeszkodzie ich planowi. Historia przedstawia poszukiwania zaginionej kuzynki, jak i miłosne perypetie czwórki bohaterów.

</doc>
<doc id="3932344" url="https://pl.wikipedia.org/wiki?curid=3932344" title="The Blood of the Prophets (Masters)">
The Blood of the Prophets (Masters)

The Blood of the Prophets – tomik wierszy amerykańskiego poety Edgara Lee Mastersa, opublikowany w 1905. Zawiera między innymi wiersze i poematy "Samson and Delilah", "The World-Saver", "America", "Samuel", "Memorabilia", "Ballad of the Trator's Soul", "The Pioneer", "The Temple", "The Two Souls", "Filipinos, Remeber Us", "Ballade of the Dead Republics", "Banner of Men Who Were Free" i "Hail, Master Death". Tomik nie cieszył się większą popularnością. Najdłuższym poematem z omawianego zbiorku jest "Ballad of Jesus of Nazareth".

</doc>
<doc id="3932345" url="https://pl.wikipedia.org/wiki?curid=3932345" title="Łyżwiarstwo szybkie na Zimowej Uniwersjadzie 2017">
Łyżwiarstwo szybkie na Zimowej Uniwersjadzie 2017

Łyżwiarstwo szybkie na Zimowej Uniwersjadzie 2017 odbyło się w dniach 31 stycznia – 6 lutego w Ałmaty.
Łyżwiarstwo szybkie powróciło po czteroletniej przerwie. Odbyło się po raz dwudziesty szósty na Uniwersjadzie.
Do zdobycia było 14 złotych medali.

</doc>
<doc id="3932346" url="https://pl.wikipedia.org/wiki?curid=3932346" title="Szermierka na Letnich Igrzyskach Olimpijskich 2016 – floret indywidualnie mężczyzn">
Szermierka na Letnich Igrzyskach Olimpijskich 2016 – floret indywidualnie mężczyzn

Turniej olimpijski w konkurencji floretu mężczyzn podczas XXXI Letnich Igrzysk Olimpijskich w Rio de Janeiro odbył się w dniu 7 sierpnia 2016 roku w Carioca Arena.

</doc>
<doc id="3932348" url="https://pl.wikipedia.org/wiki?curid=3932348" title="Marek Holocher">
Marek Holocher

Marek Holocher (ur. 12 stycznia 1957 w Krakowie) – polski piłkarz, bramkarz.
Kariera klubowa.
Pierwszym klubem Marka Holochera była Wisła Kraków. Po trzech sezonach w pierwszej drużynie, w 1982 przeniósł się do Hutnika, a trzy lata później do Cracovii. Karierę piłkarską zakończył w 1995 roku w barwach Okocimskiego Brzesko.
Życie prywatne.
W roku 1980 został absolwentem AWF. Jego żoną jest była polska siatkarka Wiesława Holocher.

</doc>
<doc id="3932350" url="https://pl.wikipedia.org/wiki?curid=3932350" title="Chojnatka (rzeka)">
Chojnatka (rzeka)



</doc>
<doc id="3932351" url="https://pl.wikipedia.org/wiki?curid=3932351" title="Republika Środkowoafrykańska na Letnich Igrzyskach Olimpijskich 2016">
Republika Środkowoafrykańska na Letnich Igrzyskach Olimpijskich 2016

Republikę Środkowoafrykańską na Letnich Igrzyskach Olimpijskich 2016, które odbyły się w Rio de Janeiro, reprezentowało 6 zawodników - 3 mężczyzn i 3 kobiety.
Był to dziesiąty start reprezentacji Republiki Środkowoafrykańskiej na letnich igrzyskach olimpijskich.
Reprezentanci.
Boks.
Kobiety

</doc>
<doc id="3932358" url="https://pl.wikipedia.org/wiki?curid=3932358" title="Fantinus Starszy">
Fantinus Starszy

Fantinus Starszy (ur. 294, zm. 24 lipca 336) – święty.
Życiorys.
O jego życiu zachowało się niewiele informacji. Mieszkał w mieście Taureana w Kalabrii, gdzie pracował jako stajenny u Balsamiusza. Ze zboża przeznaczonego dla konie przygotowywał posiłki przeznaczone dla ubogich, które wynosił potajemnie nocą. Pod wpływem Fantinusa Balsamiusz nawrócił się na chrześcijaństwo. 
Legendy.
Pierwsza legenda związana z Fantinusem mówi, o tym, że gdy gonił go rozgniewany Balsamiusz, pod wpływem modlitwy rozstąpiła się rzeka, umożliwiając mu ucieczkę. Cud ten miał nawrócić Balsamiusza.
Drugi z cudów za wstawiennictwem świętego miał mieć miejsce w 560 r., gdy Taurenę mieli zaatakować Arabowie. Na skale miał ukazać się młodzieniec z rozwianymi włosami, który wywołał burzę morską, w której zatonęła większość arabskich statków, co uratowało miasto. W młodzieńcu mieszkańcy mieli widzieć właśnie Fantinusa. 
Dzień obchodów.
Kościół katolicki obchodzi wspomnienie liturgiczne św. Fantnusa w dniu 24 lipca.

</doc>
<doc id="3932360" url="https://pl.wikipedia.org/wiki?curid=3932360" title="ORP Toruń (1920)">
ORP Toruń (1920)

ORP Toruń – monitor rzeczny Marynarki Wojennej II RP.
Historia.
Został zbudowany w 1920 r. w Stoczni Gdańskiej (Danziger Werft).
Do służby wszedł rok później, jako ORP „Mozyrz” we Flotylli Wiślanej. Kotwiczył w Toruniu. Jesienią 1922 r. został przebazowany do Flotylli Pińskiej, gdzie wraz z ORP „Warszawa” utworzył II grupę monitorów. 31 lipca 1923 r. zmieniono nazwę okrętu na ORP „Toruń”. Następnie w grupie z ORP „Pińsk” i ORP „Horodyszcze”. W 1938 r. przeszedł gruntowną modernizację, m.in. wymieniono silnik i uzbrojenie, na 3 działa kalibru 75 mm wz. 97 i 4 ckm. Ostatnim dowódcą był kpt. mar. Bolesław Porydzay, a jego zastępcą ppor. mar. rez. Tomasz Musielewicz (obaj w 1939 r. trafili do sowieckiej niewoli i zostali zamordowani w Katyniu). 17 września 1939 r. rozkazem gen. Franciszka Kleeberga podporządkowany d-cy Brygady KOP „Polesie” płk. Tadeuszowi Różyckiemu-Kołodziejczykowi.
Następnego dnia ok. 10 km od Mostów Wolańskich został zatopiony przez własną załogę.
Wydobyty przez Rosjan 5 października 1939 r. i włączony do ich marynarki, jako „Winnica” (J. Piwowoński podaje nazwę „Witebsk”). Po wejściu do służby 24 października, został przydzielony do flotylli dnieprzańskiej, by 17 lipca 1940 r. zostać przeniesiony do Flotylli Pińskiej. W czerwcu 1941 r. stacjonował w Pińsku i po ataku niemieckim ruszył w kierunku Brześcia, ale 24 czerwca powrócił do Pińska. Cztery dni później odszedł do Łunińca. 12 lipca skierowany na Prypeć, by w okolicach Rzeczycy wesprzeć rosyjskie przeciwnatarcie. 15 lipca wysadził desant partyzantów koło Nowej Bielicy, ale dostał się pod ogień niemiecki i sześciokrotnie trafiony (4 – kal. 75 mm i 2 – kal. 37 mm) osiadł na mieliźnie. Zabitych zostało czterech członków załogi, a pozostałych dwóch było ciężko rannych. Próby ściągnięcia z łachy okazały się nieudane 20 minut po północy 16 lipca załoga wysadziła go w powietrze. 23 lutego wrak monitor Winnica, pozbawiony wieży artyleryjskiej, został podniesiony przez Rosjan i odholowany na Pypeć w pobliżu Czarnobyla. Brak informacji na temat dalszych losów okrętu.
Dane taktyczno-techniczne.
Załogę stanowiło 44 marynarzy (w tym 3 oficerów i 9 podoficerów). Rozwijał prędkość maksymalną 17 km/h i miał zasięg 1200 km przy prędkości ekonomicznej 11 km/h (J. Piwowoński podaje wyłącznie szybkość 10,5 km/godz). W służbie polskiej, uzbrojony był w trzy działa kalibru 75 mm i 4 ckm i mógł zabierać 200 min. W służbie sowieckiej przezbrojony trzy działa 76 mm USW (1 × 2, 1 × 1) i 2 wkm DSZK kal. 12,7 mm na pojedynczych podstawach.

</doc>
<doc id="3932367" url="https://pl.wikipedia.org/wiki?curid=3932367" title="The Sylphs of the Seasons with Other Poems">
The Sylphs of the Seasons with Other Poems

The Sylphs of the Seasons with Other Poems – tomik wierszy amerykańskiego romantycznego malarza i poety Washingtona Allstona, opublikowany w 1813. Zbiorek zawiera tytułowy poemat "The Sylphs of the Seasons; a Poet’s Dream", poematy "Eccentricity", "The Paint King", "Myrtilla: Addressed to a Lady, who Lamented that She Had Never Been in Love", "To a Lady Who Spoke Slightingly of Poets", jak też sonety poświęcone artystom i ich dziełom "Sonnet on a Falling Group in the Last Judgment of Michael Angelo, in the Cappella Sistina", "Sonnet on the Group of the Three Angels before the Tent of Abraham, by Raffaelle, in the Vatican", "Sonnet, on seeing the Picture of Æolus, by Peligrino Tibaldi, in the Institute at Bologna", "Sonnet on Rembrant; occasioned by his Picture of Jacob’s Dream", "Sonnet on the Luxembourg Gallery", "Sonnet to my venerable Friend, the President of the Royal Academy" i kilka innych wierszy. Utwory są zróżnicowane pod względem formalnym. W "The Sylphs of the Seasons; a Poet’s Dream" Allston zastosował strofą siedmiowersową rymowaną aabcccb, w "Eccentricity" dystych bohaterski (heroic couplet), czyli parzyście rymowany pentametr jambiczny, a w "The Paint King" zwrotkę pięciowersową:
Tomik został zrecenzowany w "The North American Review". Dobrze o książce wypowiadali się brytyjscy romantycy William Wordsworth i Samuel Taylor Coleridge.

</doc>
<doc id="3932369" url="https://pl.wikipedia.org/wiki?curid=3932369" title="Der Schwur des Kärnan">
Der Schwur des Kärnan

Der Schwur des Kärnan (, krócej: Kärnan) – stalowa kolejka górska firmy Gerstlauer w parku rozrywki Hansa Park w Niemczech. Przy wysokości 73 m jest czwartą najwyższą kolejką górską w Europie "ex aequo" z kolejką Silver Star w parku Europa-Park i zalicza się do kategorii hyper coaster.
Historia budowy.
Plany budowy nowej kolejki pojawiły się już w 2010 roku, natomiast oficjalnie Hansa Park ogłosił zamiar wybudowania nowego roller coastera na sezon 2015 w listopadzie 2013 roku. Na wykonawcę kolejki górskiej wybrana została firma Gerstlauer, która zaprojektowała i zbudowała już dla parku dwie inne kolejki: Fluch von Novgorod i Die Schlange von Midgard.
W kwietniu rozpoczął się montaż pierwszych stalowych elementów konstrukcji, natomiast 24 maja 2015 na swoje miejsce trafił ostatni fragment toru kolejki.
Kolejka została udostępniona gościom parku 1 lipca 2015 roku.
W 2016 roku trwały prace nad ukończeniem rozległej tematyzacji kolejki.
Opis przejazdu.
Po opuszczeniu stacji pociąg pokonuje pionowy wyciąg łańcuchowy, z którego zjeżdża tyłem o 30 m, po czym zostaje ponownie wciągnięty na jego szczyt (jest to jedyna kolejka górska o swobodnym spadku w czasie wjazdu na pierwsze wzniesienie). Następnie zjeżdża z głównego wzniesienia o 67 metrów wykonując beczkę, pokonuje element podobny do inwersji "roll-over", ale bez odwracania pasażerów, potrójny slalom, łuk w prawo i jeszcze jeden slalom, po czym skręca w prawo o 180°, pokonuje niskie wzniesienie, skręca w lewo, wykonuje ostatni slalom, zostaje wyhamowany i wraca na stację. 
Tematyzacja.
Motywem przewodnim kolejki jest stworzona na potrzeby kolejki opowieść o duńskim królu zamordowanym podczas polowania. Jego syn, Erik, przysięga zemstę. Głównym elementem tematyzacji jest replika średniowiecznej wieży "Kärnan" w Helsingborgu w Szwecji, wewnątrz której znajduje się główne wzniesienie kolejki.
Miejsce w rankingach.
Kolejka górska "Der Schwur des Kärnan" zajęła 2. miejsce w rankingu "European Star Award" dziesięciu najlepszych nowych kolejek górskich w Europie wybudowanych w 2015 roku.

</doc>
<doc id="3932372" url="https://pl.wikipedia.org/wiki?curid=3932372" title="Jan de Quay">
Jan de Quay

Jan Eduard de Quay (ur. 1901 w ’s-Hertogenbosch, zm. 1985) – holenderski polityk, w latach 1959–1963 premier Holandii.
Życiorys.
Urodził się w 1901 roku.
Swoją karierę polityczną związał z Katolicką Partią Ludową. 19 maja 1959 objął urząd premiera Holandii, zastępując na stanowisku Louisa Beela. Obowiązki pełnił do 24 lipca 1963, kiedy nowym premierem został Victor Marijnen (wszyscy byli politykami Katolickiej Partii Ludowej).
Zmarł w 1985, w wieku osiemdziesięciu czterech lat.

</doc>
<doc id="3932374" url="https://pl.wikipedia.org/wiki?curid=3932374" title="Bangladesz na Letnich Igrzyskach Olimpijskich 2016">
Bangladesz na Letnich Igrzyskach Olimpijskich 2016

Bangladesz na Letnich Igrzyskach Olimpijskich 2016 reprezentowało 7 zawodników – 4 mężczyzn i 3 kobiety.
Był to dziewiąty start reprezentacji Bangladeszu na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Strzelectwo.
Mężczyźni

</doc>
<doc id="3932378" url="https://pl.wikipedia.org/wiki?curid=3932378" title="Ballade of the Dead Republics (Masters)">
Ballade of the Dead Republics (Masters)

Ballade of the Dead Republics – wiersz amerykańskiego poety Edgara Lee Mastersa, opublikowany w tomie "The Blood of the Prophets", wydanym w 1905. Utwór jest napisany w formie ballady francuskiej (villonowskiej). Składa się z trzech strof ośmiowersowych i jednej czterowersowej (przesłania), opartych na tych samych trzech rymach. Opowiada o państwach, w których demokracja została zastąpiona przez jakąś formę dyktatury. Poeta wymienia liczne przykłady z historii świata, począwszy od starożytnej Grecji i Rzymu.
Wszystkie cztery strofy kończą się, zgodnie z wymogami gatunku, tym samym wersem: "The Dragon of Greed destroyed them all!", w którym poeta przyrównuje chciwość do smoka, który niszczy rządy demokratyczne.

</doc>
<doc id="3932380" url="https://pl.wikipedia.org/wiki?curid=3932380" title="Louis Beel">
Louis Beel

Louis Beel (ur. 1902, zm. 1977) – holenderski polityk, w latach 1946–1948 oraz 1958–1959 premier Holandii.
Życiorys.
Urodził się w 1902 roku.
Swoją karierę polityczną związał z Katolicką Partią Ludową. 3 lipca 1946 objął urząd premiera Holandii, zastępując na stanowisku Wima Schermerhorna, polityka Partii Pracy. Obowiązki pełnił do 7 sierpnia 1948, kiedy nowym premierem został Willem Drees z Partii Pracy). 22 grudnia 1958 powrócił na fotel premiera, zastępując Dreesa, pozostał na stanowisku do 19 maja 1959, gdy zmienił go Jan Eduard de Quay, również polityk Katolickiej Partii Ludowej.
Zmarł w 1977, w wieku siedemdziesięciu pięciu lat.

</doc>
<doc id="3932386" url="https://pl.wikipedia.org/wiki?curid=3932386" title="Paul Van Zeeland">
Paul Van Zeeland



</doc>
<doc id="3932387" url="https://pl.wikipedia.org/wiki?curid=3932387" title="Placówka Straży Granicznej I linii „Zgorzelec”">
Placówka Straży Granicznej I linii „Zgorzelec”

Placówka Straży Granicznej I linii „Zgorzelec” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 4 z 30 kwietnia 1928 roku "w sprawie organizacji Śląskiego Inspektoratu Okręgowego" dowódca Straży Granicznej gen. bryg. Stefan Pasławski określił strukturę organizacyjną komisariatu SG „Lipiny”.
Rozkazem nr 2 z 24 sierpnia 1933 roku "w sprawach zmian etatowych, przydziałów oraz utworzenia placówek", komendant Straży Granicznej płk Jan Jur-Gorzechowski nakazał utworzyć placówkę I linii „Zgorzelec”.

</doc>
<doc id="3932388" url="https://pl.wikipedia.org/wiki?curid=3932388" title="Pływanie na Letnich Igrzyskach Olimpijskich 1956 – 100 m stylem grzbietowym kobiet">
Pływanie na Letnich Igrzyskach Olimpijskich 1956 – 100 m stylem grzbietowym kobiet

100 m stylem grzbietowym kobiet – jedna z konkurencji pływackich rozgrywanych podczas XVI Igrzysk Olimpijskich w Melbourne. Eliminacje odbyły się 3 grudnia, a finał 5 grudnia 1956 roku.
W finale całkowicie zdominowanym przez nastolatki zwyciężyła 17-letnia Brytyjka Judy Grinham, która pobiła rekord olimpijski (1:12,9). Taki sam rezultat uzyskała Carin Cone ze Stanów Zjednoczonych, ale decyzją sędziów to Grinham została mistrzynią olimpijską. Reprezentantka Wielkiej Brytanii Margaret Edwards, która przez większość wyścigu walczyła o pierwsze miejsce z Judy Grinham, przed metą osłabła i ostatecznie zdobyła brązowy medal (1:13,1).
Wcześniej, podczas eliminacji nowy rekord olimpijski ustanawiały kolejno Judy Grinham (1:13,1) i Margaret Edwards (1:13,0).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3932391" url="https://pl.wikipedia.org/wiki?curid=3932391" title="Abraham Kuijper">
Abraham Kuijper



</doc>
<doc id="3932396" url="https://pl.wikipedia.org/wiki?curid=3932396" title="Stanisław Koryzma">
Stanisław Koryzma



</doc>
<doc id="3932403" url="https://pl.wikipedia.org/wiki?curid=3932403" title="Bogdan Józef Paszkowski">
Bogdan Józef Paszkowski



</doc>
<doc id="3932405" url="https://pl.wikipedia.org/wiki?curid=3932405" title="Sly Stallone">
Sly Stallone



</doc>
<doc id="3932406" url="https://pl.wikipedia.org/wiki?curid=3932406" title="Syria na Letnich Igrzyskach Olimpijskich 2016">
Syria na Letnich Igrzyskach Olimpijskich 2016

Syrię na Letnich Igrzyskach Olimpijskich 2016, które odbyły się w Rio de Janeiro, reprezentowało 7 zawodników - 4 mężczyzn i 3 kobiety.
Był to czternasty start reprezentacji Syrii na letnich igrzyskach olimpijskich.

</doc>
<doc id="3932409" url="https://pl.wikipedia.org/wiki?curid=3932409" title="Józefa Sabina Kawecka">
Józefa Sabina Kawecka

Józefa Sabina Kawecka (imię zakonne: Franciszka; ur. 10 stycznia 1821 w Warszawie, zm. 4 lutego 1886 w Zagórowie) – organizatorka kobiet troszczących się o wystrój kościołów, współzałożycielka Zgromadzenia Sióstr Westiarek Jezusa
Biografia.
Pochodziła z zamożnej i wielodzietnej rodziny Józefa i Joanny Bielawskich. Wyszła za mąż za Aleksandra Kaweckiego – urzędnika; mając 33 lata została wdową. Wówczas na pewien czas oddała się modlitwie w domu Zgromadzenia Sióstr św. Feliksa z Cantalice (felicjanek) w Warszawie. W 1860 jej rodzona siostra Gabriela (imię zakonne: Augustyna) wstąpiła do zgromadzenia felicjanek.
Józefa z powodu problemów ze zdrowiem wyjechała do Krynicy. W niedalekiej Muszynie poznała spowiednika, który pozwolił jej by zatroszczyła się o uporządkowanie zaniedbanego kościoła. Gdy powróciła do Warszawy, za pośrednictwem Gabrieli poznała ojca Honorata Koźmińskiego, kapucyna. 4 października 1864 została przyjęta do nowicjatu III Zakonu franciszkańskiego w Warszawie przy kościele Braci Mniejszych Kapucynów, przyjmując imię Franciszka. Uczestnicząc raz w miesiącu w spotkaniach z duchowym opiekunem zakonu usłyszała aby „tercjarki zajmowały się oporządzaniem biednych kościołów”. Tę zachętę przyjęła jako swoje życiowe powołanie.
W 1864 złożyła profesję tercjarską i za zgodą ojca Honorata Koźmieńskiego wyjechała do Galicji, gdzie jeździła od parafii do parafii pomagając w naprawie szat liturgicznych i dbając o poprawę wystroju wnętrza świątyń. W tę pracę angażowały się również mieszkanki miejscowych parafii.
W 1877 powróciła do Warszawy i otworzyła własną pracownię szat liturgicznych, lecz niedługo potem wyjechała do Krakowa, gdzie organizowała kolejne pracownie.
W 1880 roku przyjechała do Warszawy zatrzymując się przez krótki czas u franciszkanek w „Przytulisku” przy ul. Wilczej 7, a następnie w 1881 wraz z dwiema towarzyszkami: Bronisławą Miśkiewicz i Katarzyną Tyszkiewicz pojechała do Przemyśla, gdzie przełożoną felicjanek była jej rodzona siostra Augustyna Bielawska. Pomagając felicjankom przy tworzeniu pracowni szat kościelnych otrzymała wstępną formację zakonną, tj. odbyła nowicjat i złożyła profesję.
12 listopada 1882 w dzień Opieki Matki Bożej ojciec Honorat Koźmiński wręczył Kaweckiej i jej kandydatkom: Bronisławie Miśkiewicz i Katarzynie Tyszkiewicz pierwsze przepisy dla ich zgromadzenia – Sióstr Westiarek Jezusa.
W 1884 na zaproszenie ks. Jana Trojanowskiego, proboszcza Zagórowa (obecnie archidiecezja gnieźnieńska), wraz z siostrami zorganizowała dom życia wspólnego, nowicjat, a także pracownię szat liturgicznych.
4 lutego 1886, wyczerpana wieloma wędrówkami, zmarła na zapalenie płuc i została pochowana na miejscowym cmentarzu w Zagórowie.

</doc>
<doc id="3932410" url="https://pl.wikipedia.org/wiki?curid=3932410" title="Roman Kwiatkowski (sportowiec)">
Roman Kwiatkowski (sportowiec)

Roman Kwiatkowski (ur. 19 maja 1995) – polski biegacz średnio- i długodystansowy.
Zawodnik klubu OKS Start Otwock. Brązowy medalista halowych mistrzostw Polski w biegu na 1500 metrów (2016 i 2017) i biegu na 3000 metrów (2017).
Mistrz Polski juniorów w biegu na 1500 metrów (2014), halowy wicemistrz Polski juniorów w biegu na 800 metrów (2014).
Wybrane rekordy życiowe: 1500 metrów - 3:43,12 (2017), 2000 metrów (hala) - 5:13,90 (2017), 3000 metrów - 8:08,52 (2017).

</doc>
<doc id="3932423" url="https://pl.wikipedia.org/wiki?curid=3932423" title="Valle d’Aosta">
Valle d’Aosta



</doc>
<doc id="3932424" url="https://pl.wikipedia.org/wiki?curid=3932424" title="Trofeo Valle d'Aosta">
Trofeo Valle d'Aosta



</doc>
<doc id="3932425" url="https://pl.wikipedia.org/wiki?curid=3932425" title="Raccordo Autostradale Valle d'Aosta S.p.A.">
Raccordo Autostradale Valle d'Aosta S.p.A.



</doc>
<doc id="3932426" url="https://pl.wikipedia.org/wiki?curid=3932426" title="Plague Inc.">
Plague Inc.

Plague Inc. – komputerowa gra strategiczna, wyprodukowana przez Ndemic Creations. Gra została wydana 26 maja 2012 roku na platformach iOS oraz Android.
Rozgrywka.
Zadaniem gracza jest stworzenie strategii rozprzestrzeniania się choroby na cały świat i doprowadzenie do unicestwienia ludzkości. Na początku rozgrywki gracz otrzymuje patogen, którym infekuje pierwszą osobę. Wykrycie infekcji prowadzi do rozpoczęcia badań nad wirusem przez specjalistów z całego świata, którzy starają się zakończyć epidemię. Gracz może tworzyć mutacje wirusa oraz szukać nowych dróg jego rozprzestrzeniania się.
Produkcja.
Inspiracją do stworzenia "Plague Inc." była gra "Pandemic II". W listopadzie 2020 twórcy gry przy wsparciu WHO dodali nowy tryb o nazwie „The Cure”. Rozgrywka polega na wynalezieniu szczepionki oraz ograniczeniu zakażeń nową chorobą.
Odbiór.
Sprzedaż.
Gra była najlepiej sprzedającą się grą tygodnia w sklepie App Store, według danych z 11 czerwca 2012 roku.
Pandemia COVID-19.
W styczniu 2020 ze względu na początek pandemii COVID-19 gra zaczęła ponownie zyskiwać na popularności. Chiński rząd zdecydował jednak o wycofaniu aplikacji ze sklepów App Store oraz Steam na tamtejszym rynku.
Plague Inc: Evolved.
18 września 2015 roku wydano remake gry, zatytułowany "".

</doc>
<doc id="3932427" url="https://pl.wikipedia.org/wiki?curid=3932427" title="Napoli Cavalleggeri d'Aosta (stacja kolejowa)">
Napoli Cavalleggeri d'Aosta (stacja kolejowa)



</doc>
<doc id="3932430" url="https://pl.wikipedia.org/wiki?curid=3932430" title="Judy Grinham">
Judy Grinham

Judith Brenda Grinham (ur. 5 marca 1939 w Neasden), po ślubie znana jako Judith Rowley – angielska pływaczka specjalizująca się w stylu grzbietowym i dowolnym, mistrzyni olimpijska (1956), mistrzyni Europy i medalistka Igrzysk Imperium Brytyjskiego i Wspólnoty Brytyjskiej (1958).
Kariera pływacka.
W 1956 roku podczas igrzysk olimpijskich w Melbourne zdobyła złoty medal na dystansie 100 m stylem grzbietowym, gdzie ustanowiła nowy rekord olimpijski (1:12,9). Po zmianie przepisów przez FINA jej wynik stał się także rekordem świata. 
Dwa lata później, reprezentowała Anglię na Igrzyskach Imperium Brytyjskiego i Wspólnoty Brytyjskiej w Cardiff wywalczyła trzy medale. Złoto zdobyła w konkurencjach 100 m stylem grzbietowym oraz w sztafecie 4 × 100 m stylem zmiennym, a brąz w sztafecie kraulowej 4 × 100 m.
W tym samym roku podczas mistrzostw Europy w Budapeszcie zwyciężyła na dystansie 100 m stylem grzbietowym. W sztafecie 4 × 100 m stylem dowolnym zdobyła srebro. W konkurencjach 100 m stylem dowolnym i w sztafecie 4 × 100 m stylem zmiennym zdobyła brązowe medale.
Karierę pływacką zakończyła w swoje dwudzieste urodziny. 
W 1981 roku została wprowadzona do International Swimming Hall of Fame. Odznaczona Orderem Imperium Brytyjskiego V klasy (MBE).

</doc>
<doc id="3932432" url="https://pl.wikipedia.org/wiki?curid=3932432" title="John Klingberg">
John Klingberg

John Klingberg (ur. 14 sierpnia 1992 w Göteborgu) – szwedzki hokeista występujący na pozycji obrońcy w Dallas Stars z National Hockey League (NHL).
Kariera.
John Klingberg został wybrany przez Dallas Stars ze 131. numerem w piątej rundzie NHL Entry Draft 2010. W maju 2011 zawodnik podpisał z drużyną z Dallas 3-letni entry-level contract. Po debiutanckim sezonie 2014–15 w NHL, w którym zdobył 40 punktów w 65 spotkaniach, w kwietniu 2015 roku przedłużył umowę wiążącą go z zespołem z Teksasu na kolejne 7 lat. Zarobi w tym czasie 29,75 mln dolarów. w styczniu 2018 po raz pierwszy w swojej karierze wystąpił w NHL All-Star Game.
Jest młodszym bratem Carla Klingberga, który również jest zawodowym hokeistą.

</doc>
<doc id="3932433" url="https://pl.wikipedia.org/wiki?curid=3932433" title="David Dukes">
David Dukes

David Coleman Dukes (ur. 6 czerwca 1945 w San Francisco, zm. 9 października 2000 w Lakewood) – amerykański aktor filmowy i telewizyjny, choreograf.
Życiorys.
Wczesne lata.
Był synem policjanta Jamesa Colemana Dukesa (1922-2015) i Keldory Yvonne Maples Dukes (1926-1991). Uczęszczał do Redwood High School in Larkspur w hrabstwie Marin w Kalifornii. Studiował aktorstwo w American Conservatory Theater w San Francisco, a także w Juilliard School, gdzie jego kolegami byli: Patti LuPone, Kevin Kline i David Ogden Stiers.
Kariera.
W 1971 roku zadebiutował na Broadwayu w komedii satyrycznej Moliera "Szkoła żon". W 1974 roku, podczas New York Shakespeare Festival, spróbował swoich sił jako choreograf widowiska "Makbet" na nowojorskiej scenie Mitzi E. Newhouse Theatre. Występował także w broadwayowskich sztukach takich jak: "Wielki bóg Brown" Eugene’a O’Neilla (1972-73), "Don Juan" (1972-73) jako Don Carlos i "Amadeusz" Petera Shaffera (1980-83) jako Antonio Salieri (zastąpił Iana McKellena) i "M. Butterfly" (1988-90) jako Rene Gallimard (w zastępstwie za Johna Lithgow). W 1977 roku został uhonorowany nagrodą Los Angeles Drama Critics Circle Award jako Henry Carr w spektaklu "Trawestacja" Toma Stopparda w Mark Taper Forum Theatre w Los Angeles. W 1980 roku za rolę homoseksualnego więźnia Horsta w drodze do obozu koncentracyjnego w sztuce "Bent" u boku Richarda Gere’a był nominowany do Tony Award.
Po gościnnym występie w serialach telewizyjnych, pojawił się w melodramacie "Truskawkowe oświadczenie" ("The Strawberry Statement", 1970) z Bruce’em Davisonem, komediodramacie Jamesa Ivory’ego "Dzikie przyjęcie" ("The Wild Party", 1975) u boku Raquel Welch i Perry’ego Kinga, komedii romantycznej George’a Roya Hilla "Mały romans" ("A Little Romance", 1979) z udziałem Laurence’a Oliviera i Diane Lane oraz thrillerze "Pierwszy śmiertelny grzech" ("The First Deadly Sin", 1980) w roli seryjnego mordercy z Frankiem Sinatrą i Faye Dunaway.
W miniserialu CBS "Jerzy Waszyngton" (1984) zagrał postać George’a Williama Fairfaxa, najlepszego przyjaciela Waszyngtona (Barry Bostwick) i męża Sally Fairfax (Jaclyn Smith). Drugoplanowa rola Jo Bouillona w dramacie biograficznym HBO "Historia Josephine Baker" ("The Josephine Baker Story", 1991) przyniosła mu nominację do nagrody Emmy. W pierwszym sezonie serialu "Siostry" ("Sisters", 1991–1993) pojawił się jako Wade Halsey, transwestyta mąż najstarszej siostry Alex (Swoosie Kurtz). W telewizyjnym filmie biograficznym HBO "Norma Jean i Marilyn" (1996) wystąpił jako Arthur Miller. Od drugiego do czwartego sezonu serialu "Jezioro marzeń" ("Dawson's Creek", 1999–2000) grał rolę pana McPhee, ojca Jacka (Kerr Smith) i Andie (Meredith Monroe).
9 października 1965 poślubił Carolyn Lee McKenzie, z którą miał syna Shawna. Jednak w 1975 roku doszło do rozwodu. 31 stycznia 1983 ożenił się z Carol Muske, z którą miał córkę Anne Cameron.
Zmarł 9 października 2000 na zawał mięśnia sercowego w wieku 55 lat.

</doc>
<doc id="3932438" url="https://pl.wikipedia.org/wiki?curid=3932438" title="Maria Skłodowska-Curie (film 2016)">
Maria Skłodowska-Curie (film 2016)

Maria Skłodowska-Curie ("Maria Curie") – biograficzny film fabularny z 2016 roku, nakręcony w koprodukcji francusko-niemiecko-polsko-belgijskiej, w reżyserii Marie Noëlle. 
Fabuła filmu dotyczy życia polsko-francuskiej uczonej Marii Skłodowskiej-Curie, dwukrotnej laureatki Nagrody Nobla.
Film kręcony w Łodzi, Krakowie, Łebie, Warszawie, Paryżu, Brukseli, Berlinie i Monachium.
Fabuła.
Film opowiada historię życia Marii Skłodowskiej-Curie, kobiety idącej za głosem serca, a także w roli kochanej matki, żony i człowieka nauki.

</doc>
<doc id="3932439" url="https://pl.wikipedia.org/wiki?curid=3932439" title="Oscar Bonfiglio Martinez">
Oscar Bonfiglio Martinez



</doc>
<doc id="3932446" url="https://pl.wikipedia.org/wiki?curid=3932446" title="Kościół św. Jadwigi Śląskiej w Radoszowach">
Kościół św. Jadwigi Śląskiej w Radoszowach

Kościół świętej Jadwigi Śląskiej w Radoszowach – rzymskokatolicki kościół parafialny Parafii św. Jadwigi w Radoszowach w Radoszowach należący do dekanatu Gościęcin diecezji opolskiej.
Historia.
Pierwotny kościół został zbudowany w 1730 roku. Do 1929 roku nosił wezwanie Podwyższenia Krzyża Świętego. Odnowiono go w 1890 roku i rozebrano w 1928 roku. Obecny kościół został zbudowany w 1929 roku według projektu architekta Alberta Kőhlera z Pawłowiczek. W 2000 roku zostało wymienione pokrycie dachu z eternitu na gont.
W czasie II wojny światowej Niemcy skonfiskowali na cele zbrojeniowe około 100 tys. dzwonów kościelnych. Około 1600 dzwonów nie zdążono przetopić, między nimi skonfiskowanego z parafii w Radoszowach dzwonu z 1616 roku. Ocalały, został przekazany powstałej w 1954 parafii św. Urbana w Gelsenkirchen, która w 2022 podjęła decyzję o jego zwrocie macierzystej parafii w Polsce.
Architektura.
Jest to budowla drewniana posiadająca konstrukcję zrębową. Wybudowano ją na planie krzyża, o ramionach transeptu – jednym zamkniętym trójbocznie, a drugim mocno rozbudowanym, zamkniętym prostokątnie. Prezbiterium świątyni jest mniejsze od nawy i zamknięte trójbocznie, z boku znajdują się piętrowe zakrystie. Od frontu stoi wieża, posiadająca konstrukcję słupowo-ryglową, jej ściany są pochylone ku górze, w przyziemiu znajduje się kruchta. Dzwon na wieży pochodzi z 1507 roku. Wieża jest zwieńczona ostrosłupowym dachem hełmowym. Kościół przekryty jest dachem dwukalenicowym, pokrytym gontem. Wnętrze jest wyłożone boazerią i przekryte stropami kolebkowymi. Chór muzyczny posiada prostą linię parapetu i jest podparty dwoma słupami. Wyposażenie kościoła pochodzi głównie z 1 połowy XVIII wieku, należą do niego: ołtarz główny w stylu barokowym i dwa ołtarze boczne, ambona w stylu rokokowym. Chrzcielnica z kamienia pochodzi z XVI wieku.
Krypta.
W budowli znajduje się krypta z grobem Johanny von Eichendorff, babki Josepha von Eichendorffa, niemieckiego poety epoki romantyzmu, urodzonego we wsi Łubowice koło Raciborza.

</doc>
<doc id="3932450" url="https://pl.wikipedia.org/wiki?curid=3932450" title="Jaroslav Zemánek">
Jaroslav Zemánek

Jaroslav Zemánek (ur. 3 września 1946, zm. 18 lutego 2017) – czeski matematyk zajmujący się analizą funkcjonalną (teoria operatorów, teorią przestrzeni Banacha) oraz analizą zespoloną.
Życiorys.
W 1969 ukończył studia matematyczne na Uniwersytecie Karola w Pradze. W 1977 doktoryzował się pod kierunkiem Wiesława Żelazki w Instytucie Matematycznym PAN w Warszawie na podstawie rozprawy "Asymptotyczne własności operatorów liniowych". W latach 1969-1982 pracował w Instytucie Matematycznym Czechosłowackiej Akademii Nauk, w latach 1979-1980 oraz 1982-2017 pracownik Instytutu Matematycznego Polskiej Akademii Nauk w Warszawie; członek i sekretarz Rady Naukowej IM PAN; profesor zwyczajny. W 1987 został laureatem Nagrody Głównej Polskiego Towarzystwa Matematycznego im. Stefana Banacha.
Był redaktorem czasopisma matematycznego "Studia Mathematica" oraz członkiem kolegiów redakcyjnych m.in. "Czechoslovak Mathematical Journal", "Mathematical Proceedings of the Royal Irish Academy" oraz "Mathematica Slovaca".
Od 2004 był członkiem korespondentem, od 2013 członkiem zwyczajnym Towarzystwa Naukowego Warszawskiego.
W 2008 został odznaczony Złotym Krzyżem Zasługi.
Pochowany na cmentarzu Powązki Wojskowe w Warszawie (kwatera B-8-239).

</doc>
<doc id="3932453" url="https://pl.wikipedia.org/wiki?curid=3932453" title="Zrosłowieczek solniskowy">
Zrosłowieczek solniskowy

Zrosłowieczek solniskowy ("Hennediella heimii" (Hedw.) R.H. Zander) – gatunek mchu należący do rodziny płoniwowatych ("Pottiaceae" Schimp.).
Rozmieszczenie geograficzne.
Występuje w Ameryce Północnej, na południu Ameryki Południowej, w Europie, Azji, Australii, Nowej Zelandii i Antarktydzie.
Systematyka i nazewnictwo.
Synonimy: "Bryum antarcticum" Hook. f. &amp; Wilson, "Desmatodon heimii" (Hedw.) Mitt., "Gymnostomum heimii" Hedw., "Pottia charcotii" Cardot, "Pottia heimii" (Hedw.) Hampe, "Pottia heimioides" Kindb.
Zagrożenia.
Gatunek został wpisany na czerwoną listę mszaków województwa śląskiego z kategorią zagrożenia RE (regionalnie zanikły, stan na 2011 r.), na Słowacji nadano mu kategorię CR (skrajnie zagrożony wyginięciem, 2001 r.).

</doc>
<doc id="3932454" url="https://pl.wikipedia.org/wiki?curid=3932454" title="Hennediella heimii">
Hennediella heimii



</doc>
<doc id="3932455" url="https://pl.wikipedia.org/wiki?curid=3932455" title="Lista premierów Cesarstwa Korei">
Lista premierów Cesarstwa Korei



</doc>
<doc id="3932458" url="https://pl.wikipedia.org/wiki?curid=3932458" title="Uniwersytet Nankiński">
Uniwersytet Nankiński

Uniwersytet Nankiński () – chińska publiczna uczelnia wyższa, zlokalizowana w Nankinie.
Uczelnia została utworzona w 1902 roku jako Sanjiang Normal School, potem stopniowo ewoluowała i zmieniała nazwy na Narodowy Uniwersytet Południowowschodni, Czwarty Narodowy Uniwersytet Sun Jat-sena, Narodowy Uniwersytet Centralny, Narodowy Uniwersytet Nankiński. Obecną nazwę, Uniwersytet Nankiński uczelnia przyjęła w 1950 roku. W 1952 Uniwersytet Nankiński został, w ramach restrukturyzacji szkolnictwa wyższego w Chinach połączony z Uniwersytetem Ginling (w latach 1913–1951 Ginling College). 
W ramach uczelni funkcjonują następujące jednostki: 

</doc>
<doc id="3932459" url="https://pl.wikipedia.org/wiki?curid=3932459" title="Żałobnica eukaliptusowa">
Żałobnica eukaliptusowa

Żałobnica eukaliptusowa ("Zanda latirostris") – gatunek dużego ptaka z rodziny kakaduowatych (Cacatuidae), występujący w południowo-zachodniej Australii, zagrożony wyginięciem.
Taksonomia.
Po raz pierwszy takson ten opisał Ivan Carnaby w 1948 na podstawie holotypu z Hopetoun (Australia Zachodnia). Nadał mu nazwę "Calyptorhynchus baudinii latirostris", uznając go za podgatunek żałobnicy białosternej. Obecnie żałobnica eukaliptusowa uznawana jest za odrębny gatunek, gdyż ma wyraźnie krótszy dziób, do tego różni się ekologią. Międzynarodowy Komitet Ornitologiczny (IOC) umieszcza ją w rodzaju "Zanda" z żałobnicą żółtosterną ("Z. funerea") i białosterną ("Z. baudinii"). Niektórzy autorzy nadal jednak zaliczają te gatunki do rodzaju "Calyptorhynchus". IOC uznaje żałobnicę eukaliptusową za gatunek monotypowy.
Morfologia.
Długość ciała wynosi 55–60 cm, długość górnej krawędzi dzioba 41–46 mm, masa ciała 580–770 g. Większość upierzenia czarna, na głowie widoczny ruchomy czub. Dziób u samca ma barwę czarną lub ciemnoszarą, u samicy białawy. Na pokrywach usznych dostrzec można barwną plamę, białą u samców, zaś u samic jasnożółtą i nieco większą. Osobniki młodociane podobne są do samic.
Zasięg występowania.
Żałobnice eukaliptusowe występują w południowo-zachodniej Australii Zachodniej, w strefie, gdzie roczna suma opadów wynosi 300–750 mm. Gniazdują głównie na obszarze między Three Springs a Stirling Range oraz na obszarze od Cataby po rzekę Tone.
Ekologia i zachowanie.
Środowiskiem życia żałobnic eukaliptusowych są zadrzewienia, zakrzewienia i wrzosowiska. Poza sezonem lęgowym poruszają się w stadach; udają się w okolice wybrzeża, gdzie znajdują się plantacje sosen, które od lat 30. XX wieku są źródłem pożywienia i miejscem odpoczynku tych papug. Żywią się nasionami roślin z rodzajów "Hakea", "Grevillea", "Banksia" "Allocasuarina" i "Eucalyptus" oraz nasionami traw, sosen, larwami owadów i nektarem. Odnotowywano przypadki niszczenia upraw kaki i orzechów oraz sadzonek drzew w sadach.
Lęgi.
Zwykle jaja składane są w okresie od czerwca do końca września, niekiedy czas ten przeciąga się do października lub listopada. Żałobnice eukaliptusowe gniazdują w dziuplach eukaliptusów, szczególnie "Eucalyptus salmonophloia" i "Eucalyptus wandoo". Są monogamiczne; pary trzymają się razem do śmierci jednego z ptaków. Zniesienie liczy 2 jaja, składane w odstępie do 8 dni. Inkubacja trwa 28–29 dni. Tylko w do 6% przypadków dwóm pisklętom udaje się dożyć opierzenia; przeważnie te młodsze umiera do dwóch dób po wykluciu. Najstarsza znana samica w 2014 miała przynajmniej 30 lat; najstarszy znany samiec dożył 34 lat. Samice nie rozmnażają się przed 4. rokiem życia.
Status, zagrożenia i ochrona.
W latach 1994 i 1996 IUCN nadało żałobnicy eukaliptusowej rangę gatunku narażonego na wyginięcie (VU, "Vulnerable"); od 2000 uznawana jest za gatunek zagrożony wyginięciem (EN, "Endangered"; stan w 2021). Liczebność populacji szacuje się na około 40 tysięcy osobników, a jej trend uznawany jest za spadkowy. Zagrożeniem dla tych ptaków jest niszczenie środowiska ich życia; szacunkowo, od lat 50. XX wieku do 2016 w tereny rolnicze zamieniono blisko 87% terenu, na którym mogłyby lęgnąć się żałobnice eukaliptusowe. Pozostałe połacie odpowiedniego dlań terenu są rozproszone i zagrożone zasoleniem gleby, zarośnięciem przez rośliny zielne i pożarami. Ponadto samym roślinom grozi obcy dla Australii lęgniowiec "Phytophthora cinnamomi". Wraz z utratą środowiska żałobnice eukaliptusowe stają się coraz bardziej narażone na kolizję z samochodem lub odstrzał; wiele z pozostałych obszarów lęgowych znajduje się nieopodal ludzkich siedlisk. W celu ochrony gatunku na jego obszarach lęgowych instaluje się specjalne budki lęgowe. Żałobnica eukaliptusowa jest objęta załącznikiem II konwencji waszyngtońskiej.

</doc>
<doc id="3932465" url="https://pl.wikipedia.org/wiki?curid=3932465" title="Marin Alsop">
Marin Alsop

Marin Alsop (ur. 16 października 1956 w Nowym Jorku) – amerykańska dyrygentka i skrzypaczka. Główna dyrygentka Vienna Radio Symphony Orchestra oraz główna dyrygentka i kuratorka chicagowskiego Ravinia Festival.
Jedna z czołowych dyrygentek swoich czasów, uznana na całym świecie za innowacyjne podejście do doboru repertuaru i rozwoju publiczności, głębokie zaangażowanie w edukację i propagowanie znaczenia muzyki na arenie międzynarodowej.
Pierwsza kobieta, która stanęła na czele orkiestr w Stanach Zjednoczonych, Ameryce Południowej, Austrii i Wielkiej Brytanii, jak to określił New York Times, jest nie tylko "„potężnym muzykiem, z niezwykłą umiejętnością komunikacji”", ale także "„dyrygentką z wizją”".
Życiorys artystyczny.
Marin Alsop urodziła się w Nowym Jorku w rodzinie muzyków. Kształciła się w Masters School i studiowała grę na skrzypcach w Juilliard’s Pre-College Division. Uczęszczała do Yale University, ale z czasem przeniosła się do Juilliard School, gdzie uzyskała dyplomy licencjata w 1977 r. i magistra w 1978 r. w dziedzinie skrzypiec. Podczas studiów w Juilliard, Alsop grała z orkiestrami takimi jak New York Philharmonic i New York City Ballet. W 1981 roku założyła zespół smyczkowy String Fever. W 1984 roku z jej inicjatywy powstał zespół Concordia, 50-osobową orkiestrę specjalizującą się w XX-wiecznej muzyce amerykańskiej.
W 1989 roku zdobyła nagrodę Koussevitzky’ego jako wybitny student dyrygentury w Tanglewood Music Center, gdzie poznała swojego przyszłego mentora Leonarda Bernsteina. Po otrzymaniu Leonard Bernstein Conducting Fellowship w Tanglewood Music Centre kształciła się pod okiem Leonarda Bernsteina i Seiji Ozawy.
Jako entuzjastka muzyki najnowszej była dyrektor muzyczną Cabrillo Festival of Contemporary Music w latach 1992–2016. Od 1993 do 2005 roku była najpierw główną dyrygentką, a następnie dyrektor muzyczną Colorado Symphony. Alsop pełniła również funkcję zastępcy dyrygenta Richmond Symphony w Richmond w Wirginii w latach 1988–1990, dyrektor muzycznej Eugene Symphony w Eugene w Oregonie w latach 1989–1996 oraz w St. Louis Symphony w latach 1994–1996.
20 września 2005 roku Alsop została pierwszą dyrygentką w historii, która otrzymała MacArthur Fellowship.
Od 2007 do 2021 była dyrektor muzyczną Baltimore Symphony Orchestra.
W latach 2012–2019 pełniła funkcję pierwszej dyrygent São Paulo State Symphony Orchestra, po tym czasie została dyrygentką honorową orkiestry, z którą kontynuuje współpracę w ramach licznych przedsięwzięć artystycznych.
Sezon 2019/2020 był pierwszym sezonem Marin Alsop w roli głównej dyrygentki Vienna Radio Symphony Orchestra.
Stale współpracuje z wieloma zespołami o międzynarodowej renomie, wśród których można wyróżnić m.in. London Philharmonic Orchestra, London Symphony Orchestra, Cleveland Orchestra, Gewandhausorchester Leipzig, Orchestra of the Age of Enlightenment, Budapest Festival Orchestra i Royal Concertgebouw Orchestra. W latach 2019–2020 powróciła do Philadelphia Orchestra, duńskiej National Symphony i Orchestre de Paris, której sezon otworzyła we wrześniu 2020 roku.
Działalność edukacyjna i społeczna.
Marin Alsop jest zaangażowana w liczne projekty społeczne i edukacyjne. Jest fundatorką programu stypendialnego Taki Alsop Conducting Fellowship dla kobiet dyrygentek. Laureatkami stypendium były m.in. Marzena Diakun, Marta Gardolińska i Barbara Dragan.
Pełni rolę dyrektor studiów podyplomowych w zakresie dyrygentury w Peabody Institute na Johns Hopkins University.
We współpracy z YouTube oraz Google Arts &amp; Culture zainicjowała projekt wideo pn. „Globalna Oda do Radości”, mający na celu uczczenie 250. rocznicy urodzin L. van Beethovena.
Jako pierwsza i jedyna dyrygentka otrzymała stypendium MacArthura, a także została uhonorowana nagrodą World Economic Forum’s Crystal Award i zapisała się w historii jako pierwsza kobieta-dyrygent prowadząca koncerty podczas festiwalu BBC Last Night of the Proms.
Nagrody.
Laureatka m.in. 4 nominacji do nagrody Grammy, MacArthur Fellowship (jako jedyny dyrygent w historii), Kryształowej Nagrody Światowego Forum Ekonomicznego, należy do Amerykańskiego Towarzystwa Filozoficznego.
Marin Alsop była wielokrotnie nagradzana podczas Gramophone Awards, a jej obszerna dyskografia obejmuje nagrania dla wytwórni Decca, Harmonia Mundi i Sony Classical, a także uznane cykle Brahmsa z London Philharmonic, Dvořáka z Baltimore Symphony i Prokofiewa z São Paulo Symphony.
Przemawiała na ceremonii Juilliard’s 116th Commencement Ceremony, 18 czerwca 2021 w Damrosch Park, gdzie otrzymała tytuł doktora honoris causa muzyki. Marin Alsop została uhonorowana tytułem doktora honoris causa Uniwersytetu Yale i Juilliard School.
Marin Alsop w Polsce.
W sezonie 2020/2021 Marin Alsop dwukrotnie poprowadziła Narodową Orkiestrę Symfoniczną Polskiego Radia (NOSPR).
4 lutego wykonała utwory Stanisława Skrowaczewskiego, Roxanny Panufnik i Siergieja Prokofiewa. Koncert został wyemitowany na platformie medici.tv z okazji Międzynarodowego Dnia Kobiet.
Drugi koncert z NOSPR odbył się w ramach festiwalu Katowice Kultura Natura, 14 maja, i również transmitowany był na platformie medici.tv. Poprzedziły go mistrzowskie kursy dyrygenckie, w których wzięli udział wybrani przez Marin Alsop młodzi polscy dyrygenci. W programie kursów oraz koncertu znalazły się dzieła Richarda Wagnera, Karola Szymanowskiego i Siergieja Prokofiewa.
Życie prywatne.
Od 1990 roku partnerką Alsop jest waltornistka Kristin Jurkscheit.

</doc>
<doc id="3932474" url="https://pl.wikipedia.org/wiki?curid=3932474" title="Antoni Kamiński (socjolog)">
Antoni Kamiński (socjolog)

Antoni Zdzisław Kamiński (ur. 23 września 1942 w Warszawie) – polski socjolog, badacz instytucji polityczno-gospodarczych, profesor nauk humanistycznych, działacz państwowy i społeczny.
Życiorys.
W 1968 ukończył studia socjologiczne na Wydziale Filozofii Uniwersytetu Warszawskiego, w latach 1969-1990 pracował na macierzystej uczelni, w Instytucie Socjologii. W 1974 obronił pracę doktorską "Władza a racjonalność – studium z socjologii współczesnego kapitalizmu", której promotorem był Włodzimierz Wesołowski, w 1982 habilitował się na podstawie dorobku naukowego oraz pracy "Monopol i konkurencja. Socjologiczna analiza instytucji polityczno-gospodarczych". W latach 1984-1990 był dyrektorem Instytutu.
Od listopada 1990 do stycznia 1993 był wicedyrektorem Departamentu Europy Ministerstwa Spraw Zagranicznych, równocześnie od października 1991 do grudnia 1992 dyrektorem Polskiego Instytutu Spraw Międzynarodowych, od lutego do grudnia 1993 dyrektorem Departamentu Studiów Strategicznych Ministerstwa Obrony Narodowej. Od 1994 pracuje w Instytucie Studiów Politycznych PAN, gdzie kieruje Zakładem Bezpieczeństwa Międzynarodowego i Studiów Strategicznych. W 1993 otrzymał tytuł profesora nauk humanistycznych. Był także wykładowcą Collegium Civitas.
W latach 1997-1998 wchodził w skład Rady do spraw Reformy Państwa przy Prezesie Rady Ministrów, w latach 2006-2008 był członkiem Rady Administracji Publicznej przy Prezesie Rady Ministrów, w 2015 został członkiem Narodowej Rady Rozwoju. 15 grudnia 2021 powołany w skład Rady ds. Bezpieczeństwa i Obronności przy Prezydencie RP. 
Był założycielem i w latach 1999-2001 pierwszym prezesem polskiego oddziału Transparency International. Był także ekspertem Ruchu Obywatelskiego na rzecz Jednomandatowych Okręgów Wyborczych i sygnatariuszem deklaracji programowej ruchu JOW Bezpartyjni.
Jest synem Wandy Kamińskiej.

</doc>
<doc id="3932478" url="https://pl.wikipedia.org/wiki?curid=3932478" title="David Duke">
David Duke

David Ernest Duke (ur. 1 lipca 1950 w Tulsie) – amerykański polityk, pisarz i historyk. Znany antysyjonista, antykomunista, biały suprematysta, neonazista, zwolennik teorii spiskowej dotyczącej rządzenia światem przez Żydów oraz negacjonista Holocaustu, antysemita. Wielki Mistrz Ku Klux Klanu (1974–1979/1980). Członek Izby Reprezentantów Luizjany (1989–1992).
W 1988 mając nominację Partii Populistycznej kandydował na urząd Prezydenta Stanów Zjednoczonych. Z ramienia Partii Republikańskiej zasiadał w Izbie Reprezentantów Luizjany (1989–1992). Ubiegał się o nominację w prawyborach prezydenckich w 1988 (Partii Demokratycznej) i w 1992 (Partii Republikańskiej). Startował w wyborach do Senatu Luizjany, Senatu Stanów Zjednoczonych (w 1990; 43,5%), Izby Reprezentantów Stanów Zjednoczonych i na stanowisko Gubernatora Luizjany (w 1991, 700 tys. głosów). 
Pod koniec lat 90. Duke porzucił pozorne odrzucanie rasizmu i antysemityzmu, a zaczął otwarcie promować rasistowskie i neonazistowskie poglądy. Następnie poświęcił się opisywaniu swoich poglądów politycznych, w biuletynach, a później w Internecie. W swoich pismach oczernia Afroamerykanów i inne mniejszości etniczne, a także propaguje teorie spiskowe o tajnym żydowskim spisku mającym na celu kontrolowanie USA i świata.
Duke zarzuca Żydom kontrolę nad Bankiem Rezerw Federalnych, rządem federalnym USA i mediami. Opowiada się za zachowaniem tego, co uważa za kulturę zachodnią i tradycyjne chrześcijańskie wartości rodzinne, a także za segregacją rasową, antykomunizmem, białym separatyzmem i zniesieniem Internal Revenue Service.
W 2002 przyznał się do oszukania swoich zwolenników fałszywie twierdząc, że potrzebuje pieniędzy, a pozyskane środki przeznaczył na hazard.
Życiorys.
Urodził się 1 lipca 1950 w Tulsie w stanie Oklahoma w rodzinie Davida Duke'a i Alice Maxine Crick. W 1967 wstąpił do Ku Klux Klanu.
Studiował na Louisiana State University (1968–1974). Zaraz po ukończeniu studiów założył organizację "Knights of the Ku Klux Klan" (w skrócie: KKKK; pol. "Rycerze Ku Klux Klanu").
Publikacje.
Autor:

</doc>
<doc id="3932481" url="https://pl.wikipedia.org/wiki?curid=3932481" title="Subway Surfers">
Subway Surfers

Subway Surfers – komputerowa gra platformowa typu free-to-play udostępniona 24 maja 2012. Za grę odpowiedzialne są dwa studia: Kiloo i SYBO Games. Gracz steruje graficiarzem, który ucieka przed ochroniarzem i jego psem. Kontrolowana postać porusza się po jednym z trzech torów i unika przeszkód, takich jak zapory czy pociągi. "Subway Surfers" jest tzw. "endless runnerem", co oznacza, że rozgrywka trwa tak długo, aż gracz popełni błąd. Podczas biegania można zbierać pieniądze i wymienić je później na bonusowe przedmioty.
Średnia ocen na agregatorze Metacritic wynosi 71 na 100 z ośmiu recenzji. Serwis App Annie opublikował raport, w którym podano, że "Subway Surfers" jest najczęściej pobieraną grą na Androida.

</doc>
<doc id="3932485" url="https://pl.wikipedia.org/wiki?curid=3932485" title="Galloanserae">
Galloanserae

Galloanserae – nadrząd ptaków neognatycznych skupiający dwa rzędy: blaszkodziobe (Anseriformes) i grzebiące (Galliformes), w języku angielskim określane zbiorczo nazwą "fowl".
Bliskie pokrewieństwo blaszkodziobych z grzebiącymi zasugerował już Thomas Huxley w 1867. Istnienie monofiletycznego kladu Galloanseres po raz pierwszy stwierdzono na podstawie analizy cech morfologicznych ich przedstawicieli. Pogląd ten wsparły niemal wszystkie badania oparte o hybrydyzację DNA-DNA oraz badania genów mitochondrialnych i jądrowych. Apomorfie w obrębie tej grupy skoncentrowane są w obszarze czaszki. Budowa szkieletu przedstawicieli grzebiących (Galliformes) i blaszkodziobych (Anseriformes) wykazuje dość znaczące różnice. Cechy pośrednie znaleźć można u pochodzących z paleogenu przedstawicieli grupy trzonowej Galliformes, szczególnie wśród członków Gallinuloididae, najstarszej znanej rodziny grzebiących. Przykładowo, wykazują one charakterystyczną dla współczesnych blaszkodziobych budowę kości kruczej. Także i stosunkowo długa łopatka oraz długi i smukły carpometacarpus są cechą charakterystyczną dla współczesnych blaszkodziobych, nie zaś przedstawicieli grupy koronnej grzebiących.
Kladogram dla 9 rodzajów spośród Galloanseres, opracowany przez Prum "et al." (2015):

</doc>
<doc id="3932487" url="https://pl.wikipedia.org/wiki?curid=3932487" title="Piotr Wiśniewski (biolog)">
Piotr Wiśniewski (biolog)



</doc>
<doc id="3932489" url="https://pl.wikipedia.org/wiki?curid=3932489" title="Aleksiej Isajew">
Aleksiej Isajew

Aleksiej Wiaczesławowicz Isajew (ros. Алексей Вячеславович Исаев; ur. 17 stycznia 1985) – rosyjski, a od 2009 roku białoruski zapaśnik walczący w stylu wolnym. Zajął piętnaste miejsce na mistrzostwach świata w 2009. Osiemnasty na mistrzostwach Europy w 2011. Złoty medalista uniwersyteckich mistrzostwach świata z 2006. Brąz na wojskowych mistrzostwach świata w 2010. Ósmy w Pucharze Świata w 2012 roku.

</doc>
<doc id="3932490" url="https://pl.wikipedia.org/wiki?curid=3932490" title="Aleksey Isaev">
Aleksey Isaev



</doc>
<doc id="3932492" url="https://pl.wikipedia.org/wiki?curid=3932492" title="Aleksy Isajew">
Aleksy Isajew



</doc>
<doc id="3932497" url="https://pl.wikipedia.org/wiki?curid=3932497" title="Nanercz">
Nanercz

Nanercz ("Anacardium" L.) – rodzaj roślin z rodziny nanerczowatych. Obejmuje 20 gatunków. Występują one w międzyzwrotnikowej strefie obu kontynentów amerykańskich. Jeden gatunek – nanercz zachodni jest szeroko rozpowszechniony jako roślina uprawna. Dostarcza on tzw. „jabłka nanerczowego” (soczysta szypuła owocu) oraz właściwych owoców, którymi są orzechy nanerczowe zwane też nerkowcami i orzechami cashew.
Systematyka.
Rodzaj należy do podrodziny "Anacardioideae" w obrębie rodziny nanerczowatych "Anacardiaceae".

</doc>
<doc id="3932498" url="https://pl.wikipedia.org/wiki?curid=3932498" title="Anacardium">
Anacardium



</doc>
<doc id="3932500" url="https://pl.wikipedia.org/wiki?curid=3932500" title="Polkagris">
Polkagris

Polkagris (liczba mnoga: "polkagrisar") – odmiana szwedzkich cukierków.
Historia.
Polkagris to szwedzka odmiana cukierków, która została wynaleziona w czerwcu 1859 roku przez Amalię Eriksson w miejscowości Gränna. Przepis (objęty tajemnicą) przekazała córce - Idzie. Do dziś pozostaje popularną tradycją kulinarną miejscowości. Początkowo Amalia przechowywała laski o smaku mięty pieprzowej w komodzie w jej domu, który wciąż stoi na Brahegatan 2 w Gränna. Była jedynym producentem tych słodyczy, aż do śmierci w 1924. Tradycyjny produkt ma formę biało-czerwonej laski, i posiada smak mięty pieprzowej (obecnie w sprzedaży są też inne smaki m.in. słony, słono-malinowy, truskawkowy, miętowo-krówkowy i inne). Przepis wytwarzania polkagris pozostaje niezmienny od daty wynalezienia (być może jest pochodzenia niemieckiego). Przed cukiernią sprzedającą słodycze w Gränna ustawiono pomnik Amalii Eriksson z koszykiem lasek polkagris (autorką była Lena Lervik). Obecnie cukiernia "Polkagriskokeri" mieści się w budynku przy Brahegatan 39, gdzie Greta Nordstedt kontynuowała ich produkcję i jako pierwsza spoza rodziny poznała tajniki receptury.
Etymologia.
"Polka" to nazwa popularnego, również w Szwecji, tańca. Słowo "gris" oznacza w języku szwedzkim świnię, ale również "coś specjalnego", np. świąteczną ucztę. W Gränna, to miejscowy termin, który oznacza "trochę cukierków".

</doc>
<doc id="3932501" url="https://pl.wikipedia.org/wiki?curid=3932501" title="Centrum Pieniądza NBP im. Sławomira S. Skrzypka">
Centrum Pieniądza NBP im. Sławomira S. Skrzypka

Centrum Pieniądza NBP im. Sławomira S. Skrzypka – placówka ekspozycyjno-edukacyjna Narodowego Banku Polskiego w Warszawie. Uroczyste otwarcie Centrum Pieniądza NBP miało miejsce 20 kwietnia 2016, dla publiczności zostało otwarte w Noc Muzeów 14 maja 2016. Centrum Pieniądza NBP mieści się w siedzibie NBP przy ulicy Świętokrzyskiej 11/21.
Misja.
Misją Centrum Pieniądza NBP jest popularyzowanie wiedzy na temat ekonomii i historii pieniądza w sposób atrakcyjny, przy wykorzystaniu różnorodnych form prezentacji i nowoczesnych technologii. Celem działalności Centrum Pieniądza NBP jest dotarcie do szerokiego grona odbiorców i przybliżenie im zagadnień związanych z rozwojem ekonomii i gospodarki pieniężnej, funkcjami, jakie pieniądz pełnił na przestrzeni dziejów, a także historią powstania i ewolucją systemu bankowego i bankowości centralnej.
Patron.
Pomysłodawcą Centrum Pieniądza NBP był zmarły w katastrofie smoleńskiej prezes NBP Sławomir Skrzypek. Jego ideą było stworzenie placówki edukacyjno-wystawienniczej, popularyzującej wiedzę ekonomiczną przy użyciu najnowocześniejszych technik multimedialnych.
Ekspozycja.
Centrum Pieniądza NBP jest jedyną w swoim rodzaju interaktywną placówką edukacyjno-wystawienniczą. Licząca ponad 2000 m² powierzchni i podzielona na 16 sal tematycznych:
Multimedialna ekspozycja opowiada historię pieniądza, wyjaśnia rolę banków centralnych, znaczenie procesów ekonomicznych oraz zasady inwestowania. Pośród atrakcji czekających na zwiedzających są m.in. skarbiec ze sztabą złota, bankowóz, cenne polskie numizmaty – w tym denar Bolesława Chrobrego – oraz złote monety z całego świata. Goście Centrum Pieniądza NBP dowiedzą się także, jak działa rynek kapitałowy oraz bank centralny, poznają proces produkcji pieniędzy, a na koniec sprawdzą swoją wiedzę w grach i quizach. W salach tematycznych można dotrzeć do kluczowych miejsc związanych z historią pieniądza, stać się świadkiem narodzin monety i banknotu, pierwszych banków, teorii ekonomicznych, zobaczyć jak powstaje pieniądz, jak działa bankomat i karta kredytowa. W CP NBP udostępnionych jest ponad 10 tysięcy eksponatów oraz ponad 240 multimediów.
Zwiedzanie.
Centrum Pieniądza NBP oferuje zajęcia edukacyjne dla różnych typów szkół oraz możliwość zwiedzania CP NBP z przewodnikiem. Centrum jest otwarte dla publiczności sześć dni w tygodniu: wtorek, środa, piątek, sobota, niedziela 10:00-18:00, czwartek, 10:00-20:00, w poniedziałki CP NBP jest nieczynne. Wstęp do CP NBP oraz uczestnictwo we wszystkich zajęciach są bezpłatne.
Od otwarcia w maju 2016 r. do lutego 2017 r. CP NBP zwiedziło 31 tys. gości, z czego większość stanowili turyści indywidualni.
W kulturze.
W 2021 roku w muzeum nakręcono teledysk do singla „Napad na bank” autorstwa Ekipy Friza i Roksany Węgiel.

</doc>
<doc id="3932508" url="https://pl.wikipedia.org/wiki?curid=3932508" title="Tomasz Szczepański">
Tomasz Szczepański

Tomasz Szczepański, ps. "Barnim Regalica" (ur. 11 grudnia 1964 w Szczecinie) – polski historyk, pisarz, publicysta, działacz społeczny, założyciel i przewodniczący Stowarzyszenia na rzecz Tradycji i Kultury „Niklot”, pracownik Muzeum Katyńskiego. Jeden z liderów polskiego ruchu nacjonalistycznego.
Życiorys.
Absolwent historii na Uniwersytecie Warszawskim (1990). W 2007 uzyskał stopień doktora nauk humanistycznych w zakresie historii na Uniwersytecie Białostockim.
W latach 80. XX w. był redaktorem oraz autorem artykułów w licznych pismach opozycji antykomunistycznej w PRL, a pomiędzy 1987 i 1989 rokiem był członkiem redakcji podziemnego pisma „Międzymorze”. Działał w organizacjach robotniczych; był członkiem redakcji pisma „Front Robotniczy” (1984–1986) i Porozumienia Opozycji Robotniczej (1985–1986), a także członkiem założycielem odrodzonej w 1987 roku Polskiej Partii Socjalistycznej, w której pozostał do 1990 roku. Współzałożyciel i działacz Towarzystwa Pomost. W 1988 kilkukrotnie zatrzymywany i przesłuchiwany oraz dwukrotnie skazany na karę grzywny przez kolegium do spraw wykroczeń. Pod koniec lat 80. XX wieku zaczął interesować się ruchem Zadruga.
W okresie 1989–1990 działacz bródnowskiego Komitetu Obywatelskiego „Solidarność”, następnie od 1991 działacz Konfederacji Polski Niepodległej, od 1992 roku pracownik jej Biura Poselskiego, a od 1996 roku także członek Rady Politycznej; w 1997 opuścił KPN. W latach 1991–1992 pełnił funkcję referenta w Ministerstwie Kultury i Sztuki, w okresie 1994–1997 był członkiem Zarządu Komitetu Polska–Czeczenia, w latach 1994–1998 radnym Rady m.st. Warszawy dla dzielnicy Targówek oraz przewodniczącym Komisji Zdrowia i Opieki Społecznej; w 1998 członek Ruchu Odbudowy Polski, a w latach 2001–2003 Ligi Polskich Rodzin. W latach 1997–2008 pracował jako nauczyciel historii, w tym czasie był kilkukrotnie pozbawiany pracy z powodu swoich nacjonalistycznych poglądów; od 2009 pracownik Muzeum Wojska Polskiego w Warszawie. W 2010 ponownie kandydował do Rady m.st. Warszawy w okręgu nr 7, z listy Komitetu Wyborczego Wyborców Romualda Szeremietiewa.
Autor licznych publikacji naukowych i prasowych – publikował w takich tytułach, jak Magazyn Literacki „Książki”, Tygodnik Solidarność, Gazeta Polska, Najwyższy Czas!, Glaukopis, Białoruskie Zeszyty Historyczne, Myśl Polska; wydawca niszowych pism (m.in. Warszawianka, Trygław), autor wydanego w 1999 roku pod pseudonimem "Barnim Regalica" zbioru opowiadań „Bunt”.
W 2001 roku wyróżniony odznaką „Zasłużony Działacz Kultury”, zaś w 2017 Krzyżem Wolności i Solidarności.
Publikacje.
Wybrane publikacje z okresu po 1989 roku:

</doc>
<doc id="3932512" url="https://pl.wikipedia.org/wiki?curid=3932512" title="Dnieprodzierżyńsk (stacja kolejowa)">
Dnieprodzierżyńsk (stacja kolejowa)



</doc>
<doc id="3932515" url="https://pl.wikipedia.org/wiki?curid=3932515" title="Dwuskrzydla">
Dwuskrzydla

Dwuskrzydla, dipterokarpus, dwuskrzydłowiec, dwuskrzydlec ("Dipterocarpus") – rodzaj roślin z rodziny dwuskrzydłowatych ("Dipterocarpaceae" Blume). Obejmuje co najmniej 66 gatunków. Występują one w południowo-wschodniej Azji na obszarze między Indiami, Chinami, Filipinami i zachodnią Indonezją. Są to drzewa stanowiące istotne źródło drewna egzotycznego dla międzynarodowego rynku drzewnego. Z powodu nadmiernej eksploatacji i niszczenia siedlisk wiele gatunków dramatycznie zmniejsza swoje zasoby i staje się zagrożona. Poza drewnem wiele gatunków jest istotnym źródłem także innych produktów takich jak żywice (damara), kamfora, olejki eteryczne.

</doc>
<doc id="3932516" url="https://pl.wikipedia.org/wiki?curid=3932516" title="Licio Gelli">
Licio Gelli

Licio Gelli (ur. 21 kwietnia 1919 w Pistoia, zm. 15 grudnia 2015 w Arezzo) – włoski bankier, mason, polityk i przedsiębiorca. W czasie II wojny światowej działacz Narodowej Partii Faszystowskiej (1939–1943) i Republikańskiej Partii Faszystowskiej (1943–1945). 
W 1942 roku wstąpił do Waffen-SS gdzie dosłużył się stopnia Obersturmführera. Pomagał w ucieczce Klausa Barbiego - rzeźnika z Lyonu do Argentyny.
Znany ze swej roli w skandalu wokół włoskiego banku Banco Ambrosiano (1982). W 1981 wyszło na jaw, że był mistrzem tajnej nielegalnej loży paramasońskiej Propaganda Due (P2).
Życiorys.
Urodził się 21 kwietnia 1919 w Pistoia w Toskanii w Królestwie Włoch. W latach 30. na ochotnika wstąpił do Milicji Faszystowskiej (tzw. Czarnych Koszul) i jako członek tej formacji został wysłany do Hiszpanii w ramach wsparcia dla Francisco Franco od Benito Mussoliniego w czasie hiszpańskiej wojny domowej.
Założył firmę zajmującą się importem tekstyliów.
W 1981 wyszło na jaw, że był mistrzem tajnej nielegalnej loży paramasońskiej Propaganda Due (P2) do której należeli czołowi włoscy wojskowi, oficerowie policji i wywiadu, a także prominentni bankierzy, biznesmeni, dziennikarze, urzędnicy państwowi oraz politycy. Propaganda Due urosła do rangi państwa w państwie i znacząco wpływała na włoskie życie publiczne. Organizacja pośrednio lub bezpośrednio jest związana z wieloma skandalami finansowymi oraz aktami terroru z lat 70. i 80. XX wieku (m.in. zabójstwo premiera Aldo Moro, sprawa Banco Ambrosiano, powiązania z mafią i Watykanem). W 1985 uciekł ze szwajcarskiego więzienia.
Zmarł 15 grudnia 2015 w Arezzo w Toskanii w wieku 96 lat.

</doc>
<doc id="3932517" url="https://pl.wikipedia.org/wiki?curid=3932517" title="Dipterocarpus">
Dipterocarpus



</doc>
<doc id="3932518" url="https://pl.wikipedia.org/wiki?curid=3932518" title="Amedeo Nazzari">
Amedeo Nazzari

Amedeo Nazzari, właśc. Amedeo Carlo Leone Buffa (ur. 10 grudnia 1907 w Cagliari, zm. 5 listopada 1979 w Rzymie) – włoski aktor filmowy i teatralny, nagrodzony Davidem di Donatello w 1979.
Kariera.
Nazzari urodził się w Cagliari na Sardynii. Karierę filmową rozpoczął w 1935 ("Ginevra degli Almieri" w reżyserii Guido Brignone). W 1941 został nagrodzony Pucharem Volpiego dla najlepszego aktora sezonu na festiwalu w Wenecji za rolę Caravaggia w filmie Goffreda Alessandriniego "Caravaggio, il pittore maledetto". W 1947 uhonorowany Srebrną taśmą dla najlepszego aktora za rolę Ernesta w "Bandycie" w reżyserii Alberta Lattuady. Po II wojnie światowej współpracował z takimi reżyserami, jak: Mario Camerini, Duilio Coletti, Raffaello Matarazzo, Federico Fellini, Mario Monicelli. W 1952 wystąpił w pierwszym filmie poruszającym temat Camorry "Proces przeciwko miastu" w reżyserii Luigiego Zampy.

</doc>
<doc id="3932519" url="https://pl.wikipedia.org/wiki?curid=3932519" title="Achtar Mansur">
Achtar Mansur

Achtar Mansur (ur. w latach 60. XX wieku w prowincji Kandahar, zm. 21 maja 2016) – przywódca (emir) ruchu afgańskich talibów od 2015 do 2016.
Życiorys.
Urodził się w latach 60. XX wieku w prowincji Kandahar. Podawane były informacje o tym, że uczył się w szkole islamskiej we wsi Dżalozai. Walczył przeciwko armii radzieckiej w Afganistanie, był członkiem grupy Ruch Rewolucji Islamskiej.
W czasie rządów talibów w Afganistanie (1996-2001) był ministrem lotnictwa cywilnego, kierował również wydziałem turystyki; obydwa stanowiska miały niewielkie praktyczne znaczenie. Według ONZ był zaangażowany w przemyt narkotyków. Bezpośrednio przed amerykańską inwazją na Afganistan pełnił funkcję gubernatora prowincji Kandahar. Był bliskim współpracownikiem przywódcy talibów mułły Omara. Faktycznie dowodził talibami w okresie, gdy śmierć Omara była utrzymywana w tajemnicy, zaś po ogłoszeniu jego śmierci został formalnie wskazany na nowego przywódcę. Jego wybór wzbudził kontrowersje wśród wpływowych dowódców talibów. 
Zginął w Pakistanie wskutek amerykańskiego ataku przeprowadzonego przy użyciu drona zatwierdzonego osobiście przez Baracka Obamę. Nowym przywódcą talibów został jego dotychczasowy zastępca, sędzia religijny Hibatullah Achundzada.

</doc>
<doc id="3932522" url="https://pl.wikipedia.org/wiki?curid=3932522" title="Celina Kanunnikava">
Celina Kanunnikava

Celina Kanunnikava (ur. 1988 w Poznaniu) – polsko-białoruska malarka, zamieszkująca w Poznaniu i Mińsku.
Życiorys.
W 2014 ukończyła studia na Wydziale Malarstwa i Rysunku Uniwersytetu Artystycznego w Poznaniu (pracownia Dominika Lejmana). Jej praca dyplomowa nominowana była do 34. edycji Konkursu im. Marii Dokowicz. W 2015 współorganizowała międzynarodową aukcję dobroczynną "Save Lohvinau". W swojej sztuce inspiruje się m.in. architekturą i sytuacją polityczną na Białorusi. Maluje m.in. monumentalną architekturę, znamienną dla reżimów totalitarnych, w tym socrealistyczną. Ukazuje gigantyczne budynki różnego rodzaju urzędów, ministerstw, punktów dowodzenia, więzień, central administracyjnych, archiwów oraz siedzib propagandowych mediów. Na wielu jej obrazach powtarza się motyw nieprzeniknionej czerni. Odwołuje się często do wizerunków fotograficznych lub dokumentacyjnych. Przedstawiane obiekty i sytuacje nie dotyczą jedynie Białorusi, ale wszelkich państw o charakterze totalitarnym. Brała udział w manifestacjach i protestach antyrządowych na Białorusi.
Nagrody.
Nagrodzona została w następujących konkursach:

</doc>
<doc id="3932523" url="https://pl.wikipedia.org/wiki?curid=3932523" title="Hoeselt">
Hoeselt

Hoeselt – gmina położona w prowincji Limburgia, w Belgii.
Hoeselt jest enklawą w hrabstwie Loon, w diecezji Liège. 
Populacja.
Według szacunków w dniu 1 stycznia 2016 całkowita populacja Hoeselt liczyła osób. Łączna powierzchnia gminy wynosi 30,02 km², co daje gęstość zaludnienia 320 mieszkańców na km².

</doc>
<doc id="3932524" url="https://pl.wikipedia.org/wiki?curid=3932524" title="Tanghulu">
Tanghulu

Tanghulu lub bingtanghulu – tradycyjna chińska słodka przekąska. Przygotowywana jest z kandyzowanych owoców, nadziewanych na cienkie bambusowe patyczki. Tradycyjnie przyrządzało się ją z owoców głogu chińskiego, obecnie można kupić również "tanghulu" z truskawek, cytrusów, kiwi i winogron, a nawet z pomidorków czy orzechów. Zazwyczaj patyczek ma ok. 20 centymetrów, znajduje się na nim ok. 8-10 owoców. Czerwone owoce symbolizują szczęście i spotkanie.
Przekąska popularna jest w całych północnych Chinach, jednak najczęściej kojarzona jest z Pekinem. Najchętniej jedzona jest zimą, kiedy głóg jest świeży, chłodna temperatura zapobiega topnieniu polewy. Przeznaczona jest głównie dla dzieci.
"Tanghulu" sprzedawane jest na ulicznych straganach. Sprzedawcy wystawiają je w ten sposób, że wsunięte są ukośnie w dziurki wysokiego słupka wystawowego, dzięki czemu są widoczne już z daleka i prezentują się okazale.

</doc>
<doc id="3932530" url="https://pl.wikipedia.org/wiki?curid=3932530" title="Zaváté stopy (Kvapil)">
Zaváté stopy (Kvapil)

Zaváté stopy – tomik wierszy czeskiego poety, przedstawiciela parnasizmu Františka Kvapila (1855-1925), znanego między innymi z licznych przekładów poezji polskiej, opublikowany w 1887 nakładem praskiego wydawnictwa J. Otty. Autor zadedykował go "Svým drahým rodičům". Zbiorek liczy sto stron i zawiera 57 utworów. Dzieli się na cykle "Zlatá křidla" (19), "Kresby a reflexe" (18) i "Pařížské croquis" (20). Składające się na tomik utwory są bardzo wyrafinowane pod względem wersyfikacyjnym i zróżnicowane. Poeta wykorzystuje zarówno formy proste, jak dystych ("Domů") czy strofa czterowersowa ("Sloky"), jak i bardziej skomplikowane strofy i układy stroficzne. Wykorzystuje też różne formaty wiersza jambicznego, czterostopowiec ("Víc nechci být"), pięciostopowiec ("Starý přístav") i sześciostopowiec, czyli aleksandryn ("Asyl v parku Monceaux"). Używa również trocheja ("Domů"). Kvapil buduje najtrudniejsze formy poezji europejskiej, sonety. i ballady francuskie. Model średniowiecznej francuskiej ballady realizują "Ballada melancholická", "Ballada ku chvále smrti" i "Ballada ku chvále jara". Wiersz "Kristus" ("Chrystus") jest przykładem aleksandrynu (trzynastozgłoskowca).
Do zebranych w tomie wierszy należą między innymi "Nad tůni", "Píseň", "Nocí", "Motiv z lesa", "Zimní ekloga", "Prvního března" i "V hlubinách mraků". Brak wiadomości o przekładzie całości lub większej liczby utworów z omawianego tomiku na język polski.

</doc>
<doc id="3932532" url="https://pl.wikipedia.org/wiki?curid=3932532" title="Bruno Jungling">
Bruno Jungling

Bruno Jungling (ur. 6 października 1928 w Beautor, zm. 17 kwietnia 2005) – polski ślusarz i hutnik, poseł na Sejm PRL VI kadencji.
Życiorys.
Uzyskał wykształcenie zasadnicze zawodowe. Zdobył we Francji zawód ślusarza. W 1946 został członkiem organizacji młodzieżowej „Grunwald”. W 1947 powrócił wraz z rodziną do Polski, podejmując pracę jako ślusarz w „Famalu” w Kamiennej Górze. Przystąpił także do Związku Walki Młodych. Po powołaniu do wojska i przeszkoleniu został oficerem politycznym. Był zastępcą dowódcy kompanii. W 1951 wstąpił do Polskiej Zjednoczonej Partii Robotniczej. Później pracował w Zarządzie Politycznym Śląskiego Okręgu Wojskowego, a zwolniwszy się z wojska został ślusarzem dołowym w kopalni „Victoria” w Wałbrzychu. Po przeszkoleniu w zawodzie wytapiacza, w 1958 przeniósł się do huty miedzi w Legnicy. W 1972 uzyskał mandat posła na Sejm PRL w okręgu Legnica. Zasiadał w Komisji Przemysłu Ciężkiego i Maszynowego oraz w Komisji Spraw Zagranicznych.
Pochowany na Cmentarzu Komunalnym w Legnicy.

</doc>
<doc id="3932537" url="https://pl.wikipedia.org/wiki?curid=3932537" title="IC 2560">
IC 2560

IC 2560 (również PGC 29993) – galaktyka spiralna z poprzeczką (SBb), znajdująca się w gwiazdozbiorze Pompy w odległości około 105 milionów lat świetlnych od Ziemi. Została odkryta 28 grudnia 1897 roku przez Lewisa A. Swifta. Należy do galaktyk Seyferta typu 2. Jest członkiem Gromady w Pompie.

</doc>
<doc id="3932542" url="https://pl.wikipedia.org/wiki?curid=3932542" title="Józef Jednaki">
Józef Jednaki

Józef Jednaki (ur. 20 października 1925 w Wilkowie, zm. 28 maja 1992) – polski hutnik i działacz komunistyczny, poseł na Sejm PRL VI kadencji.
Życiorys.
Uzyskał wykształcenie zasadnicze zawodowe. W 1945 wstąpił do Polskiej Partii Robotniczej, która w 1948 współtworzyła Polską Zjednoczoną Partię Robotniczą. W 1955 rozpoczął pracę w hucie aluminium w Skawinie. Był grupowym partyjnym, członkiem egzekutywy oraz radnym Wojewódzkiej Rady Narodowej. W 1969 został członkiem Komisji Kontroli Partyjnej. W 1972 uzyskał mandat posła na Sejm PRL w okręgu Kraków. Zasiadał w Komisji Handlu Wewnętrznego.
Pochowany na cmentarzu Prądnik Czerwony (CLXXXVI/3/3).

</doc>
<doc id="3932545" url="https://pl.wikipedia.org/wiki?curid=3932545" title="Jan Jankowski (1926–1987)">
Jan Jankowski (1926–1987)

Jan Jankowski (ur. 23 czerwca 1926 w Chełmie, zm. 26 maja 1987 w Radomsku) – polski technik ekonomista i działacz partyjny, poseł na Sejm PRL VI kadencji.
Życiorys.
Syn Józefa, posiadał wykształcenie średnie. Od 1950 pracował w Zakładach Przemysłu Terenowego w Radomsku. W 1951 zajmował stanowisko sekretarza zarządu oddziału Związków Zawodowych Pracowników Przemysłu Drobnego, w latach 1954–1962 przewodniczącego rady zakładowej w Zakładach Mebli Giętych w Radomsku, a w 1962 został kierownikiem zakładu nr 2 tej fabryki.
W lutym 1954 został członkiem Polskiej Zjednoczonej Partii Robotniczej. Pełnił w niej szereg funkcji, m.in. I sekretarza Komitetu Zakładowego, a także członka egzekutywy radomszczańskiego Komitetu Powiatowego oraz plenum Komitetu Wojewódzkiego partii w Łodzi. W 1968 był delegatem na V zjazd PZPR. W 1972 uzyskał mandat posła na Sejm PRL w okręgu Piotrków Trybunalski. Zasiadał w Komisji Drobnej Wytwórczości, Spółdzielczości Pracy i Rzemiosła, pełnił również funkcję zastępcy przewodniczącego Komisji Leśnictwa i Przemysłu Drzewnego. W późniejszym czasie pełnił funkcje sekretarza Komitetu Miejsko-Gminnego PZPR w Radomsku (1979–1981) oraz starszego inspektora Wydziału Rolnego KW partii w Piotrkowie Trybunalskim (1981–1985).
Został pochowany na cmentarzu w Radomsku.

</doc>
<doc id="3932546" url="https://pl.wikipedia.org/wiki?curid=3932546" title="Quercus laurifolia">
Quercus laurifolia

Quercus laurifolia Michx. – gatunek roślin z rodziny bukowatych ("Fagaceae" Dumort.). Występuje naturalnie w południowych i południowo-wschodnich Stanach Zjednoczonych – w Alabamie, Arkansas, na Florydzie, w Georgii, Luizjanie, Missisipi, Karolinie Północnej, Karolinie Południowej, Teksasie i Wirginii. 
Biologia i ekologia.
Rośnie na brzegach rzek, na terenach nizinnych.

</doc>
<doc id="3932549" url="https://pl.wikipedia.org/wiki?curid=3932549" title="Palazzo del Broletto w Como">
Palazzo del Broletto w Como

Palazzo del Broletto – zabytkowy pałac znajdujący się w Como, zlokalizowany w centrum miasta przy placu Katedralnym (wł. "Piazza del Duomo") w bezpośrednim sąsiedztwie katedry.
Budynek od XII wieku do 1764 roku służył jako siedziba władz miejskich. W kolejnych latach był m.in. siedzibą teatru, obecnie jest pomieszczeniem wystawowym oraz miejscem do organizacji wydarzeń miejskich.
Pałac zbudowano w stylu romańsko-gotyckim, z renesansowymi dekoracjami oraz marmurową elewacją w różowo-szare pasy. Od zachodniej strony przylega do wieży z zegarem.

</doc>
<doc id="3932550" url="https://pl.wikipedia.org/wiki?curid=3932550" title="Stefan Jakubiec">
Stefan Jakubiec

Stefan Jakubiec (ur. 2 września 1930 w Rybarzowicach, zm. 17 lipca 2002) – polski górnik i działacz socjalistyczny, poseł na Sejm PRL VI kadencji.
Życiorys.
Syn Marii. Uzyskał wykształcenie podstawowe. Podczas okupacji pracował w niemieckim gospodarstwie rolnym. W 1948 przybył do Wałbrzycha, gdzie przez rok był zatrudniony w budownictwie, a następnie w Kopalni Węgla Kamiennego „Wałbrzych”, gdzie był strzałowym w brygadzie ścianowej oraz instruktorem zawodu.
Został członkiem Związku Walki Młodych w 1945, a Polskiej Zjednoczonej Partii Robotniczej w 1948. Pełnił liczne funkcje partyjne i związkowe. Był przewodniczącym oddziałowej rady robotniczej, zasiadał także w radzie robotniczej kopalni. W 1972 uzyskał mandat posła na Sejm PRL w okręgu Wałbrzych. Zasiadał w Komisji Górnictwa, Energetyki i Chemii.

</doc>
<doc id="3932551" url="https://pl.wikipedia.org/wiki?curid=3932551" title="V hlubinách mraků (Kvapil)">
V hlubinách mraků (Kvapil)

V hlubinách mraků – wiersz czeskiego poety, przedstawiciela parnasizmu i znanego tłumacza literatury polskiej, Františka Kvapila (1855-1925), opublikowany w tomie "Zaváté stopy", wydanym w Pradze u J. Otty w 1887. Utwór jest napisany jambicznym pięciostopowcem (jedenastozgłoskowcem), ułożonym w siedmiowersowe strofy królewskie, znane głównie z dawnej poezji angielskiej.

</doc>
<doc id="3932552" url="https://pl.wikipedia.org/wiki?curid=3932552" title="Pietruszka (roślina)">
Pietruszka (roślina)

Pietruszka ("Petroselinum" ) – rodzaj roślin z rodziny selerowatych. Obejmuje dwa gatunki rodzime dla Europy południowej i zachodniej, być może także Azji zachodniej. Pietruszka zwyczajna jest popularnym warzywem korzeniowym i liściowym, szeroko rozprzestrzenionym na świecie. "Petroselinum segetum" występuje w Europie południowo-zachodniej, przeważnie w stanie dzikim i nie jest powszechnie uprawiana
Systematyka.
Rodzaj klasyfikowany do plemienia "Apieae", podrodziny "Apioideae" w obrębie rodziny selerowatych "Apiaceae".

</doc>
<doc id="3932553" url="https://pl.wikipedia.org/wiki?curid=3932553" title="Marian Gawłowski">
Marian Gawłowski

Marian Zygmunt Gawłowski (ur. 2 marca 1923 we Włocławku, zm. 27 czerwca 2011) – polski papiernik i działacz komunistyczny, poseł na Sejm PRL VI kadencji.
Życiorys.
Syn Józefa i Marianny. Uzyskał wykształcenie podstawowe. Podczas okupacji wywieziono go na roboty przymusowe do Niemiec. W 1945 podjął pracę w Zakładach Celulozowo-Papierniczych. W 1946 wstąpił do Związku Walki Młodych i do Polskiej Partii Robotniczej, wraz z którą w 1948 przystąpił do Polskiej Zjednoczonej Partii Robotniczej. W latach 1956–1972 zasiadał w Komitecie Zakładowym PZPR w Zakładach Celulozy i Papieru we Włocławku, w 1970 został członkiem jego egzekutywy. Pełnił funkcje przewodniczącego Oddziałowej Rady Zakładowej, członka Zarządu Okręgowego, członka Zarządu Głównego Związku Zawodowego Chemików, a także członka prezydium Miejskiej Rady Narodowej we Włocławku. W 1972 uzyskał mandat posła na Sejm PRL w okręgu Włocławek. Zasiadał w Komisji Leśnictwa i Przemysłu Drzewnego.
Pochowany na Cmentarzu Komunalnym we Włocławku.

</doc>
<doc id="3932554" url="https://pl.wikipedia.org/wiki?curid=3932554" title="Norbert Gowik">
Norbert Gowik

Norbert Gowik (ur. 9 czerwca 1938 w Kostuchnie) – polski górnik, poseł na Sejm PRL VI kadencji.
Życiorys.
Uzyskał wykształcenie średnie, z zawodu górnik przodowy. W 1958 rozpoczął pracę w kopalni „Ziemowit”. Działał w Związku Młodzieży Socjalistycznej. Do Polskiej Zjednoczonej Partii Robotniczej wstąpił w 1964, pełnił funkcję I sekretarza oddziałowej organizacji partyjnej. W 1972 uzyskał mandat posła na Sejm PRL w okręgu Katowice. Zasiadał w Komisji Górnictwa, Energetyki i Chemii oraz w Komisji Nauki i Postępu Technicznego.

</doc>
<doc id="3932555" url="https://pl.wikipedia.org/wiki?curid=3932555" title="Władysław Gaweł (polityk)">
Władysław Gaweł (polityk)

Władysław Gaweł (ur. 16 lutego 1926 w Przewrotnem) – polski doker i działacz komunistyczny, poseł na Sejm PRL VI kadencji.
Życiorys.
Uzyskał wykształcenie średnie. W 1950 podjął pracę w porcie gdańskim. Działał w Związku Młodzieży Polskiej, od 1955 należał do Polskiej Zjednoczonej Partii Robotniczej. Pełnił funkcję II sekretarza oddziałowej organizacji partyjnej, zasiadał też w egzekutywie podstawowej organizacji partyjnej. W 1962 dostąpił awansu na starszego brygadzistę przeładunkowego. W 1966 ukończył studium ekonomiki portów na Wieczorowym Uniwersytecie Marksizmu-Leninizmu. Następnie, w 1968 uzyskał tytuł mistrza dokera. W 1972 uzyskał mandat posła na Sejm PRL w okręgu Gdańsk. Zasiadał w Komisji Gospodarki Morskiej i Żeglugi oraz w Komisji Pracy i Spraw Socjalnych.

</doc>
<doc id="3932556" url="https://pl.wikipedia.org/wiki?curid=3932556" title="Beverly Perdue">
Beverly Perdue



</doc>
<doc id="3932557" url="https://pl.wikipedia.org/wiki?curid=3932557" title="Bev Perdue">
Bev Perdue

Bev Perdue, właśc. Beverley Perdue (ur. 14 stycznia 1947 w Wirginii) – amerykańska nauczycielka i polityk związana z Partią Demokratyczną, gubernator Karoliny Północnej w latach 2009–2013, zastępca gubernatora w latach 2001–2009 pierwsza kobieta gubernator w tym stanie.
Życiorys.
Urodziła się 14 stycznia 1947 w stanie Wirginia. Na University of Kentucky zdobyła bakalaureat z historii sztuki, na University of Florida obroniła pracę doktorską z zakresu zarządzania w edukacji. Pracowała jako nauczycielka i konsultant opieki zdrowotnej.
Karierę polityczną związała z Partią Demokratyczną. Od 1986 przez dwie kadencje zasiadała w Izbie Reprezentantów stanu Karolina Północna, w 1990 została wybrana do stanowego senatu. W 2000 roku została wybrana zastępcą gubernatora () stanu Karolina Północna, jako pierwsza kobieta w historii, przy gubernatorze Mike’u Easleyu. Pozostała na stanowisku przez dwie kadencje do 2009 roku. W 2008 została wybrana pierwszą w historii stanu kobietą gubernatorem. Pełniła urząd od 10 stycznia 2009 do 5 stycznia 2013.
Życie prywatne.
Jest mężatką, z mężem Bobem Evansem mają dwoje dzieci.

</doc>
<doc id="3932560" url="https://pl.wikipedia.org/wiki?curid=3932560" title="Gabriel Filipczak (polityk)">
Gabriel Filipczak (polityk)

Gabriel Stanisław Filipczak (ur. 14 stycznia 1938 w Kołdrąbiu, zm. 5 marca 2006 w Barczewie) – polski mechanik i działacz partyjny, poseł na Sejm PRL VI kadencji.
Życiorys.
Uzyskał wykształcenie zasadnicze zawodowe. Był pracownikiem kombinatu państwowego gospodarstwa rolnego Zagaje. Należał do Związku Młodzieży Polskiej, w 1964 wstąpił do Polskiej Zjednoczonej Partii Robotniczej. Pełnił funkcje sekretarza oddziałowej organizacji partyjnej i II sekretarza podstawowej organizacji partyjnej w kombinacie. Od 1970 zasiadał w Komitecie Powiatowym PZPR w Braniewie, a rok później został członkiem Komitetu Wojewódzkiego partii w Olsztynie. W 1972 uzyskał mandat posła na Sejm PRL w okręgu Bartoszyce. Zasiadał w Komisji Zdrowia i Kultury Fizycznej.

</doc>
<doc id="3932561" url="https://pl.wikipedia.org/wiki?curid=3932561" title="Spoon River Anthology (Masters)">
Spoon River Anthology (Masters)

Spoon River Anthology – tom wierszy amerykańskiego poety Edgara Lee Mastersa, będący jego najsławniejszym dziełem, kilkakrotnie tłumaczonym na język polski, między innymi jako "Umarli ze Spoon River". Książka stanowi zbiór monologów dramatycznych (w stylu Alfreda Tennysona i Roberta Browninga) wypowiadanych przez osoby nieżyjące. Została opublikowana w 1915. Zawiera 245 tekstów. Zmarli, którzy mogą się już nie obawiać o konsekwencje swoich wypowiedzi, mogą również pozwolić sobie na szczerość. Mówią przeważnie o swoim zmarnowanym życiu, niespełnionych marzeniach i niezrealizowanych planach. Spoon River jest fikcyjnym miastem ulokowanym w stanie Illinois. Zbiór był początkowo kontrowersyjny, ponieważ ukazywał prawdziwy, a dotąd ukrywany obraz małych miasteczek amerykańskich i ich obywateli, którzy w ujęciu Mastersa wcale nie byli tak moralni jak tego od nich oczekiwano. Po latach stał się jedną z najważniejszych książek poetyckich w dwudziestowiecznej literaturze amerykańskiej. Monologi są napisane wierszem wolnym. W 1963 cykl Mastersa został zaadaptowany na potrzeby teatru i wystawiony na Broadwayu. 
Zobacz też: Umarli ze Spoon River (spektakl)

</doc>
<doc id="3932562" url="https://pl.wikipedia.org/wiki?curid=3932562" title="Zenon Dychtowicz">
Zenon Dychtowicz

Zenon Dychtowicz (ur. 10 marca 1933 w Kłecku, zm. 26 czerwca 2008) – polski inżynier geodezji górniczej, poseł na Sejm PRL VI kadencji.
Życiorys.
Uzyskał wykształcenie wyższe na Wydziale Geodezji Górniczej Akademii Górniczo-Hutniczej w Krakowie. Był inżynierem mierniczym w Przedsiębiorstwie Budowy Kopalń Rud Miedzi w Bolesławcu. W latach 1959–1963 był pracownikiem Zakładów Górniczych „Nowy Kościół” w powiecie złotoryjskim, gdzie pełnił funkcję głównego inżyniera mierniczego. W 1963 przeniesiono go do Kombinatu Górniczo-Hutniczego Miedzi w Lubinie, gdzie w 1965 został głównym mierniczym.
Członek Związku Młodzieży Polskiej od 1948, a Polskiej Zjednoczonej Partii Robotniczej od 1961. W 1972 uzyskał mandat posła na Sejm PRL w okręgu Legnica. Zasiadał w Komisji Górnictwa, Energetyki i Chemii, Komisji Handlu Zagranicznego oraz w Komisji Przemysłu Ciężkiego i Maszynowego.
Pochowany na nowym cmentarzu komunalnym w Lubinie.

</doc>
<doc id="3932563" url="https://pl.wikipedia.org/wiki?curid=3932563" title="Witold Łasisz">
Witold Łasisz

Witold Łasisz (ur. 19 września 1926 w Czyżowie Szlacheckim, zm. 9 grudnia 1996 w Sandomierzu) – polski agrotechnik, poseł na Sejm PRL V i VI kadencji.
Życiorys.
Syn Stanisława i Władysławy. Uzyskał wykształcenie średnie. Pracował we własnym gospodarstwie rolnym w Grzybowie. W 1958 wstąpił do Polskiej Zjednoczonej Partii Robotniczej. W 1969 i 1972 uzyskiwał mandat posła na Sejm PRL w okręgu Busko-Zdrój. Przez dwie kadencje zasiadał w Komisji Kultury i Sztuki oraz w Komisji Rolnictwa i Przemysłu Spożywczego. Ponadto w trakcie V kadencji zasiadał w Komisji Komunikacji i Łączności, a w trakcie VI kadencji w Komisji Drobnej Wytwórczości, Spółdzielczości Pracy i Rzemiosła. W latach 1981–1986 był członkiem egzekutywy Komitetu Wojewódzkiego PZPR w Tarnobrzegu.

</doc>
<doc id="3932570" url="https://pl.wikipedia.org/wiki?curid=3932570" title="Ludwik Jarosik">
Ludwik Jarosik

Ludwik Jarosik (ur. 20 stycznia 1930 w Trzebicku Dolnym, zm. 22 stycznia 1988) – polski kowal, poseł na Sejm PRL V i VI kadencji.
Życiorys.
Uzyskał wykształcenie średnie niepełne, z zawodu kowal. W czasie II wojny światowej wywieziony wraz z rodzicami na roboty przymusowe do Niemiec. W 1945 rozpoczął kształcenie jako kowal w Wierzchowicach. W 1948 został absolwentem szkoły zawodowej w Miliczu i został wcielony do Brygady Powszechnej Organizacji „Służba Polsce” w Koninie. W latach 1950–1952 odbywał służbę wojskową. Od 1952 został kowalem w Zakładach Naprawczych Taboru Kolejowego w Oleśnicy, po czym awansował na funkcję brygadzisty. Nauczał także zawodu w szkole przyzakładowej. Do Polskiej Zjednoczonej Partii Robotniczej wstąpił w 1956. Zasiadał w egzekutywie Komitetu Zakładowego oraz w Komitecie Powiatowym partii. W 1969 i 1972 uzyskiwał mandat posła na Sejm PRL w okręgu Wrocław II. Przez dwie kadencje zasiadał w Komisji Komunikacji i Łączności.
Pochowany na cmentarzu przy ul. Wileńskiej w Oleśnicy.

</doc>
<doc id="3932571" url="https://pl.wikipedia.org/wiki?curid=3932571" title="Władysław Janik (1920–1996)">
Władysław Janik (1920–1996)

Władysław Janik (ur. 23 stycznia 1920 w Smogorzowie, zm. 4 listopada 1996) – polski cieśla górniczy i działacz socjalistyczny, poseł na Sejm PRL V i VI kadencji.
Życiorys.
Uzyskał wykształcenie podstawowe. Podczas II wojny światowej wywieziono go na roboty przymusowe do Niemiec. Od 1946 pracował jako kierowca w Busku-Zdroju. W 1949 został palaczem kotłowym Przetwórni Owocowo-Warzywnej. Następnie, po przeszkoleniu, był majstrem produkcji, zaś w latach 1952–1953 kierownikiem produkcji. W 1953 przeniósł się ze względów rodzinnych do Chrzanowa. Tam pracował kolejno jako ślusarz, maszynista wyciągarki i cieśla w Kopalni Rud Cynkowych „Chrzanów”.
W latach 1946–1952 należał do Związku Młodzieży Socjalistycznej, a od 1952 do Polskiej Zjednoczonej Partii Robotniczej, w której pełnił funkcje sekretarza podstawowej organizacji partyjnej, członka egzekutywy Komitetu Powiatowego i przewodniczącego Powiatowej Komisji Kontroli Partyjnej. W 1971 zasiadł w Komitecie Wojewódzkim PZPR w Krakowie.
Pełnił funkcje przewodniczącego Miejskiej Rady Narodowej w Chrzanowie i członka prezydium Powiatowej Rady Narodowej. W 1969 i 1972 uzyskiwał mandat posła na Sejm PRL w okręgu Chrzanów. przez dwie kadencje zasiadał w Komisji Budownictwa i Gospodarki Komunalnej, ponadto w trakcie V kadencji zasiadał w Komisji Oświaty i Nauki.
Został pochowany na cmentarzu parafialnym w Chrzanowie.

</doc>
<doc id="3932572" url="https://pl.wikipedia.org/wiki?curid=3932572" title="Adam Granica">
Adam Granica

Adam Granica (ur. 18 grudnia 1928 w Ostrowcu Świętokrzyskim, zm. 4 października 2020 w Osinach) – polski ślusarz i działacz partyjny, poseł na Sejm PRL V i VI kadencji.
Życiorys.
Syn Stefana i Jadwigi. Uzyskał wykształcenie podstawowe. W 1942 podjął pracę w hucie w Ostrowcu Świętokrzyskim, gdzie początkowo był gońcem, następnie był zatrudniony jako pomoc ślusarska, a potem jako ślusarz. W latach 1949–1954 pracował w Urzędzie Bezpieczeństwa, a następnie ponownie w hucie.
W 1952 wstąpił do Polskiej Zjednoczonej Partii Robotniczej. Był sekretarzem jej Oddziałowej Organizacji Partyjnej, a także zasiadał w komitetach partii – zakładowym, miejskim i wojewódzkim. Był delegatem na V Zjazd PZPR. W 1969 i 1972 uzyskiwał mandat posła na Sejm PRL w okręgu Ostrowiec Świętokrzyski. W trakcie V kadencji zasiadał w Komisji Przemysłu Ciężkiego, Chemicznego i Górnictwa,a w trakcie VI kadencji zasiadał w Komisji Drobnej Wytwórczości, Spółdzielczości Pracy i Rzemiosła oraz w Komisji Przemysłu Ciężkiego i Maszynowego.
Pochowany wraz z Janiną Granicą (1932–2020) na cmentarzu komunalnym w Ostrowcu Świętokrzyskim.

</doc>
<doc id="3932573" url="https://pl.wikipedia.org/wiki?curid=3932573" title="Stanisław Czudowski">
Stanisław Czudowski

Stanisław Czudowski (ur. 31 stycznia 1919 w Tule, zm. 10 lutego 2006) – polski inżynier leśnictwa, poseł na Sejm PRL V i VI kadencji.
Życiorys.
Ukończył Państwową Średnią Szkołę Rolniczo-Leśną w Żyrowiczach. W 1935 został praktykantem w Nadleśnictwie Brześć, a w 1939 podjął pracę w Biurze Urządzania i Projektów Leśnictwa w Łodzi. Po wybuchu wojny przystąpił do Ochotniczych Brygad w Warszawie, z której następnie udał się do Brześcia. Na początku 1940 wcielono go do jednostki wojskowej w Leningradzie, gdzie służył do końca lutego 1941. Następnie był kierownikiem smolarni w Brześciu, a od 1942 do 1944 walczył w oddziale partyzanckim „Watra IV” w 30 Poleskiej Dywizji Piechoty Armii Krajowej (pod pseudonimem „Andrzej”). W maju 1944 został ciężko ranny w nogę podczas bombardowania Brześcia, po czym przeszedł do pracy w pracowni fotograficznej. W 1948 został zatrudniony w Dyrekcji Lasów w Gdańsku. Następnie, od maja 1949, pracował w Nadleśnictwie Brok, skąd w 1952 przeszedł do Rejonu Lasów Państwowych w Ostrowi Mazowieckiej. Od początku października 1956 był dyrektorem Rejonu Lasów Państwowych w Przasnyszu. W 1957 ukończył studia zaoczne na Wydziale Leśnym Szkoły Głównej Gospodarstwa Wiejskiego w Warszawie. Od listopada 1958 do kwietnia 1972 był nadleśniczym w Nadleśnictwie Jegiel, w powiecie wyszkowskim. Realizował m.in. projekty doświadczalne.
Od 1954 należał do Polskiej Zjednoczonej Partii Robotniczej, gdzie zasiadał w Warszawskim Komitecie Wojewódzkim oraz w egzekutywie Komitetu Powiatowego w Wyszkowie. W 1969 i 1972 uzyskiwał mandat posła na Sejm PRL w okręgu Ostrołęka. Przez dwie kadencje zasiadał w Komisji Leśnictwa i Przemysłu Drzewnego, której w trakcie VI kadencji był zastępcą przewodniczącego. Ponadto w trakcie V kadencji zasiadał w Komisji Oświaty i Nauki, a w trakcie VI w Komisji Oświaty i Wychowania.
W 2001 został mianowany przez prezydenta na stopień podporucznika Wojska Polskiego.
Życie prywatne.
Syn Jana. Z żoną Ireną (1921–1986) miał synów: Andrzeja, Mirosława, Wiesława i Lecha. Po jej śmierci ożenił się z Jadwigą Golanko. Pochowany na cmentarzu w Ostrowi Mazowieckiej.

</doc>
<doc id="3932574" url="https://pl.wikipedia.org/wiki?curid=3932574" title="Franciszek Błachut">
Franciszek Błachut

Franciszek Błachut (ur. 16 lutego 1925 w Tarnawie Dolnej, zm. 17 października 2016 w Przemyślu) – polski technik technolog i działacz komunistyczny, poseł na Sejm PRL V i VI kadencji.
Życiorys.
Syn Franciszka i Emilii. Uzyskał wykształcenie wyższe niepełne. Ukończył Technikum Mechaniczne w Stalowej Woli. W 1947 przystąpił do Polskiej Partii Robotniczej, a w 1948 wraz z nią do Polskiej Zjednoczonej Partii Robotniczej. Zasiadał w Komitecie Powiatowym PZPR oraz w egzekutywie Komitetu Zakładowego Węzła Polskich Kolei Państwowych w Żurawicy. Był naczelnikiem rejonu przeładunkowego PKP w Żurawicy. W latach 1962–1965 sprawował funkcję radnego Miejskiej Rady Narodowej w Przemyślu, zaś w latach 1966–1969 był pracownikiem Komisji Komunikacji Wojewódzkiej Rady Narodowej w Rzeszowie. W 1969 i 1972 uzyskiwał mandat posła na Sejm PRL w okręgu Jarosław. Przez dwie kadencje zasiadał w Komisji Komunikacji i Łączności, ponadto w trakcie VI kadencji zasiadał w Komisji Komisja Mandatowo-Regulaminowej. W 1975 zasiadł w plenum, a w 1976 w egzekutywie Komitetu Wojewódzkiego PZPR w Przemyślu, której członkiem był do 1980.
Pochowany na Cmentarzu Głównym w Przemyślu.

</doc>
<doc id="3932575" url="https://pl.wikipedia.org/wiki?curid=3932575" title="Artur Górski (rolnik)">
Artur Górski (rolnik)

Artur Górski (ur. 13 kwietnia 1913 w Brdzie, zm. 11 stycznia 2001 w Olszewce) – polski rolnik, poseł na Sejm PRL V i VI kadencji.
Życiorys.
Uzyskał wykształcenie podstawowe, z zawodu rolnik. Był przewodniczącym rolniczej spółdzielni produkcyjnej w Olszewce. W 1952 wstąpił do Polskiej Zjednoczonej Partii Robotniczej, był członkiem Komitetu Powiatowego partii w Nakle nad Notecią. W 1969 i 1972 uzyskiwał mandat posła na Sejm PRL w okręgu Tuchola. Przez dwie kadencje zasiadał w Komisji Rolnictwa i Przemysłu Spożywczego.
Został pochowany na cmentarzu parafialnym w Wyrzysku.

</doc>
<doc id="3932576" url="https://pl.wikipedia.org/wiki?curid=3932576" title="Stanisław Furgał">
Stanisław Furgał

Stanisław Furgał (ur. 15 listopada 1917 w Słupcu, zm. 19 lipca 1986) – polski agronom, działacz ruchu ludowego, poseł na Sejm PRL V i VI kadencji.
Życiorys.
Syn Wawrzyńca i Karoliny. Uzyskał wykształcenie średnie, z zawodu agronom. Przed II wojną światową był robotnikiem rolnym i flisakiem na Wiśle. Należał do Stronnictwa Ludowego. W 1937 został członkiem Związku Młodzieży Wiejskiej RP „Wici”, a w lutym 1945 Polskiej Partii Robotniczej (wraz z którą w grudniu 1948 znalazł się w szeregach Polskiej Zjednoczonej Partii Robotniczej). W Komitecie Powiatowym PPR w Dąbrowie Tarnowskiej był instruktorem propagandy (1946–1947) i II sekretarzem (1947–1948). Od września 1948 do grudnia 1949 był I sekretarzem KP PPR i następnie PZPR. W latach 1950–1953 był pracownikiem Wydziału Organizacyjnego Komitetu Centralnego PZPR. Od 1949 do 1951 pełnił funkcję instruktora KC, a w latach 1953–1954 i 1957–1969 sekretarza ds. rolnych Komitetu Wojewódzkiego PZPR w Poznaniu. W 1957 ukończył Szkołę Partyjną przy KC PZPR im. Juliana Marchlewskiego. W 1969 i 1972 uzyskiwał mandat posła na Sejm PRL w okręgach Szamotuły i Poznań. Przez dwie kadencje zasiadał w Komisji Handlu Zagranicznego oraz w Komisji Rolnictwa i Przemysłu Spożywczego, której w trakcie VI kadencji był zastępcą przewodniczącego.
Pochowany na cmentarzu na Junikowie w Poznaniu.

</doc>
<doc id="3932577" url="https://pl.wikipedia.org/wiki?curid=3932577" title="Nuzhat Kacaw">
Nuzhat Kacaw

Nuzhat Kacaw (hebr.: נוזהת קצב, arab.: نزهة كتساف, ang.: "Nuzhat Katzsab", "Nuzhat Katzav", ur. 1 kwietnia 1932 w Bagdadzie, zm. 21 listopada 2022) – izraelska politolog, polityk i działaczka społeczna, w latach 1974–1977 poseł do Knesetu z listy Koalicji Pracy.
Życiorys.
Urodziła się 1 kwietnia 1932 w Bagdadzie, w Królestwie Iraku. W Bagdadzie chodziła do arabskiej szkoły dla dziewcząt. W 1951 wyemigrowała do Izraela podczas operacji „Ezdrasz i Nehemiasz”. Ukończyła politologię i studia bliskowschodnie na Uniwersytecie Hebrajskim w Jerozolimie. W latach 1954–1970 zasiadała we władzach kobiecej organizacji Na’amat, związanej z ruchem syjonizmu socjalistycznego. Była działaczką Histadrutu, w organizacji związkowej zajmowała się prawami konsumentów. Od 1955 była członkinią Partii Robotników Ziemi Izraela (Mapai), przez pewien czas zasiadała w komitecie centralnym partii. W 1970 została dyrektorem izraelskiego urzędu ochrony konsumentów. W latach 1970–1974 kierował Departamentem Kobiet Arabskich i Druzyjskich.
W wyborach parlamentarnych w 1973 dostała się do izraelskiego parlamentu z listy zwycięskiej Koalicji Pracy – po raz pierwszy i jedyny. W ósmym Knesecie zasiadała w dwóch komisjach parlamentarnych – finansów oraz spraw gospodarczych. Straciła miejsce w parlamencie w wyborach w 1977.
W 1978 zasiadła we władzach Histadrutu. Była przewodnicząca stowarzyszenia zajmującego się badaniami i ochroną kultury irackich imigrantów. Przewodniczyła także forum organizacji zajmujących się poprawą jakości życia oraz środowiska. Za swoją działalność otrzymała Nagrodę Tolerancji.
Zmarła 21 listopada 2022.
Publikacje.
Opublikowała cztery książki w języku hebrajskim: 

</doc>
<doc id="3932579" url="https://pl.wikipedia.org/wiki?curid=3932579" title="Jerzy Domiński (1912–1981)">
Jerzy Domiński (1912–1981)

Jerzy Domiński (ur. 8 lipca 1912 w Warszawie, zm. 7 grudnia 1981) – polski metalowiec i polityk, poseł na Sejm PRL III, IV, V i VI kadencji.
Życiorys.
Syn Mariana i Marii. Uzyskał wykształcenie średnie. Zatrudniony był w zakładach przemysłowych, m.in. w elektrowni. W 1945 wstąpił do Polskiej Partii Socjalistycznej, z którą w 1948 przystąpił do Polskiej Zjednoczonej Partii Robotniczej. Od 1949 do 1951 był słuchaczem Centralnej Szkoły Partyjnej. Był kierownikiem Wydziału Organizacyjnego Komitetu Wojewódzkiego PZPR w Bydgoszczy, a także sekretarzem organizacyjnym w Kielcach. Pełnił też funkcję I sekretarza Komitetu Miejskiego partii w Toruniu (1952) i Grudziądzu (1951–1952 i 1959–1961). Od 9 lutego 1954 do 14 lutego 1958 był przewodniczącym prezydium Wojewódzkiej Rady Narodowej w Bydgoszczy. Zasiadał w KW PZPR. W lipcu i sierpniu 1961 był I sekretarzem Komitetu Powiatowego partii w Grudziądzu.
W 1961, 1965, 1969 i 1972 uzyskiwał mandat posła na Sejm PRL w okręgu Grudziądz. Od III do V kadencji zasiadał w Komisji Przemysłu Lekkiego, Rzemiosła i Spółdzielczości Pracy, następnie w trakcie V i VI kadencji pełnił funkcję zastępcy przewodniczącego Komisji Drobnej Wytwórczości, Spółdzielczości Pracy i Rzemiosła. Ponadto w IV kadencji zasiadał w Komisji handlu Wewnętrznego, a w VI w Komisji Zdrowia i Kultury Fizycznej.

</doc>
<doc id="3932580" url="https://pl.wikipedia.org/wiki?curid=3932580" title="Nuzhat Katzav">
Nuzhat Katzav



</doc>
<doc id="3932581" url="https://pl.wikipedia.org/wiki?curid=3932581" title="Nuzhat Katzsab">
Nuzhat Katzsab



</doc>
<doc id="3932584" url="https://pl.wikipedia.org/wiki?curid=3932584" title="Konstantin Szypajew">
Konstantin Szypajew

Konstantin Olegowicz Szypajew (ros. Константин Олегович Шипаев; ur. 15 października 1985) – rosyjski zapaśnik walczący w stylu klasycznym. Brązowy medalista uniwersyteckich mistrzostw świata z 2012. Trzeci na mistrzostwach Rosji w 2012 roku.

</doc>
<doc id="3932585" url="https://pl.wikipedia.org/wiki?curid=3932585" title="Konstantin Shipaev">
Konstantin Shipaev



</doc>
<doc id="3932586" url="https://pl.wikipedia.org/wiki?curid=3932586" title="Romuald Dziewięcki">
Romuald Dziewięcki

Romuald Dziewięcki (ur. 15 marca 1933 w Starachowicach, zm. 27 lutego 2017) – polski działacz motoryzacyjny.
Biografia.
Od 1 marca 1975 należał do Automobilklubu Kieleckiego, Delegatury w Starachowicach, a po pięciu latach w 1980 został mianowany na funkcję prezesa tej Delegatury, którą pełnił ponad 25 lat. Uhonorowany z wieloma odznaczeniami sportowymi. Zmarł 27 lutego 2017, a jego uroczystości pogrzebowe odbyły się 2 marca 2017 w kościele Świętej Trójcy w Starachowicach.
Życie prywatne.
Był żonaty z Hanną, która zmarła w 1983.

</doc>
<doc id="3932590" url="https://pl.wikipedia.org/wiki?curid=3932590" title="Zamoście (Baranowo)">
Zamoście (Baranowo)

Zamoście – przysiółek wsi Baranowo w Polsce położony w województwie mazowieckim, w powiecie ostrołęckim, w gminie Baranowo.
W latach 1975–1998 przysiółek administracyjnie należał do województwa ostrołęckiego.

</doc>
<doc id="3932596" url="https://pl.wikipedia.org/wiki?curid=3932596" title="Zygmunt Walewski">
Zygmunt Walewski

Zygmunt Walewski herbu Kolumna – kasztelan rozprzański (rospierski), dziedzic na Ruśćcu.

</doc>
<doc id="3932605" url="https://pl.wikipedia.org/wiki?curid=3932605" title="Modrzewnica zwyczajna">
Modrzewnica zwyczajna



</doc>
<doc id="3932607" url="https://pl.wikipedia.org/wiki?curid=3932607" title="Władysław Janik">
Władysław Janik



</doc>
<doc id="3932638" url="https://pl.wikipedia.org/wiki?curid=3932638" title="Bingtanghulu">
Bingtanghulu



</doc>
<doc id="3932647" url="https://pl.wikipedia.org/wiki?curid=3932647" title="Parafia Najświętszego Serca Pana Jezusa w Groblach">
Parafia Najświętszego Serca Pana Jezusa w Groblach

Parafia Najświętszego Serca Pana Jezusa w Groblach – parafia rzymskokatolicka znajdująca się w Groblach i należąca do diecezji sandomierskiej w dekanacie Rudnik nad Sanem. Wyodrębniona z parafii Łętownia 25 lipca 1982 roku. Prowadzą ją księża diecezjalni. Kościół parafialny Najświętszego Serca Pana Jezusa w Groblach wybudowany w 1981. Do parafii należą Groble i Krzywdy.

</doc>
<doc id="3932648" url="https://pl.wikipedia.org/wiki?curid=3932648" title="Adam Walewski">
Adam Walewski



</doc>
<doc id="3932652" url="https://pl.wikipedia.org/wiki?curid=3932652" title="Żurawina drobnoowocowa">
Żurawina drobnoowocowa

Żurawina drobnoowocowa, żurawina drobnolistkowa ("Vaccinium microcarpum" (Turcz. ex Rupr.) Schmalh.) – gatunek rośliny z rodziny wrzosowatych o spornym ujęciu taksonomicznym. W niektórych ujęciach taksonomicznych włączany był do rodzaju żurawina jako "Oxycoccus microcarpus" Turcz. ex Rupr., według The Plant List jest gatunkiem borówki "Vaccinium", tak więc jego nazwa polska jest niespójna z nazwą naukową. Według GRIN gatunek nie jest wyróżniany (nazwa naukowa stanowi synonim żurawiny błotnej "Vaccinium oxycoccos" L.).
Rozmieszczenie geograficzne.
Jest gatunkiem arktyczno-borealnym występującym w rozproszeniu w północnych rejonach Ameryki Północnej, Europy i Azji. Tylko w Europie ma zwarty obszar zasięgu, obejmujący całą Skandynawię oraz wschodnią część Pojezierza Bałtyckiego i północną część Niziny Wschodnioeuropejskiej. Poza tym obszarem zwartego zasięgu w Europie występuje jeszcze w rozproszeniu w Alpach i Karpatach Południowych. W Polsce występuje na Pomorzu w okolicach Augustowa, w województwie poznańskim, na Dolnym Śląsku oraz w Sudetach i Karpatach. W Karpatach podano stanowiska w Kotlinie Orawsko-Nowotarskiej, w Tatrach i Bieszczadach. Na Kotlinie Orawsko-Nowotarskiej występuje na torfowiskach Bór na Czerwonem, Puścizna Mała, Puścizna Wielka, Baligówka, Puścizna koło Wróblówki, Przybojec koło Koniówki, Łysa Puścizna, Pustać koło Chyżnego, Bór za Lasem i Kaczmarka koło Podczerwonego. W Tatrach występuje na Wielkiej Pańszczyckiej Młace i na Polanie Waksmundzkiej. W Bieszczadach po weryfikacji stanowisk w 2008 r. stwierdzono występowanie na torfowiskach Dźwiniacz, Łokieć, Tarnawa Wyżna, Sokoliki Górskie i na północ od Tarnawy Niżnej.
Zagrożenia.
Żurawina drobnoowocowa w opracowaniu "Czerwona lista roślin i grzybów Polski" (2006) umieszczona jest w grupie gatunków zagrożonych wyginięciem (kategoria zagrożenia V). W wydaniu z 2016 roku otrzymała kategorię DD (stopień zagrożenia nie może być określony).
W Polsce nie jest gatunkiem prawnie chronionym, ale liczne jej stanowiska znajdują się na obszarach chronionych; w rezerwatach przyrody i parkach narodowych. Często jednak stanowiska te ulegają degradacji wskutek odpływu wód. Konieczne jest więc podjęcie ochrony czynnej polegającej na zasypywaniu rowów odwadniających, a czasami nawet sztuczne spiętrzanie wód. Te stanowiska, które nie znajdują się na obszarach chronionych są zagrożone przez bezpośrednie zniszczenie związane z eksploatacją torfu, jak również pośrednio, przez osuszanie torfowisk.
Znaczenie.
Owoce są jadalne, jednak ze względu na drobne rozmiary, rzadkość występowania tego gatunku w Polsce oraz rzadkie zawiązywanie owoców, praktycznie nie mają znaczenia użytkowego.

</doc>
<doc id="3932653" url="https://pl.wikipedia.org/wiki?curid=3932653" title="Vaccinium microcarpum">
Vaccinium microcarpum



</doc>
<doc id="3932654" url="https://pl.wikipedia.org/wiki?curid=3932654" title="Żurawina drobnolistkowa">
Żurawina drobnolistkowa



</doc>
<doc id="3932657" url="https://pl.wikipedia.org/wiki?curid=3932657" title="Oxycoccus microcarpus">
Oxycoccus microcarpus



</doc>
<doc id="3932659" url="https://pl.wikipedia.org/wiki?curid=3932659" title="Teofano Martinakios">
Teofano Martinakios

Teofano Martinakios (zm. 10 listopada 893) – cesarzowa bizantyńska od 29 sierpnia 886 roku do śmierci.
Życiorys.
Była córką Konstantyna z rodu Martinakiosów. Była krewną Eudokii Ingeriny, która doprowadziła do jej wyboru na żonę Leona VI Filozofa. Jeszcze za życia Bazylego I Macedończyka została ogłoszona cesarzową jako żona współwładcy. Nie opuściła męża w czasie jego konfliktu z ojcem. Jej małżeństwo nie układało się jednak dobrze, bowiem Leon miał kochankę Zoe Zoutzes. Pobożna Teofana nie zdecydowała się na rozwód. Po śmierci została ogłoszona świętą. Jej relikwie spoczęły w sanktuarium zbudowanego przez jej męża. Miała jedną córkę Eudokię (888-892).

</doc>
<doc id="3932667" url="https://pl.wikipedia.org/wiki?curid=3932667" title="Kościół św. Marii Magdaleny w Jazłowcu">
Kościół św. Marii Magdaleny w Jazłowcu

Kościół pw. św. Marii Magdaleny w Jazłowcu – dawny rzymskokatolicki kościół parafialny, który znajdował się w dawnym mieście Jazłowcu (obecnie wieś w rejonie buczackim obwodu tarnopolskiego na Ukrainie). 
Historia.
Właściciel Jazłowca Teodoryk Buczacki Jazłowiecki w Zalesiu 3 lutego 1436 wraz z żoną w obecności kilku dostojników kościelnych wysokich rangą i panów, w szczególności biskupa kamienieckiego Pawła z Bojańczyc z jego kapelanem, Mikołajem z Poznania zapisał fundusz (dokonał darowizny) dla kościoła parafialnego pw. św. Marii Magdaleny, którym przeznaczył na utrzymanie kościoła wioskę Niezbrody (obecnie Żnibrody).
Około 1548 właściciel miasta Jerzy Jazłowiecki mianował proboszczem w Jazłowcu ks. Chrząstowskiego, który w dzień Bożego Narodzenia w roku 1549 wraz z wikarym ks. Janem z ambony zeznał, iż są wyznania kalwińskiego.
Drewniany kościół św. Marii Magdaleny znajdował się na wzgórzu, obok niego w latach 1589–1590 kosztem ówczesnego właściciela miasta Mikołaja Jazłowieckiego został zbudowany murowany dominikański kościół Wniebowzięcia Najświętszej Marii Panny w Jazłowcu. Mikołaj Jazłowiecki postanowił powierzyć Dominikanom prawo patronatu nad kościołem św. Marii Magdaleny. Tenże o. Sadok Barącz twierdził, że Mikołaj Jazłowieck zniósł kościół św. Marii Magdaleny.
Ks. Adam Orański (1697–1778) h. Kościesza, proboszcz jazłowiecki (w 1731 został biskupem tytularnym bellineńskim), nabył własnym kosztem kamienicę w mieście. Zatem kamienica została przerobiona na kościół oraz konsekrowana przez Adama Orańskiego.
Wacław Hieronim Sierakowski 30 września 1741 przybył do Jazłowca dla przeprowadzenia wizyty kanonicznej jako biskup kamieniecki. Stanisław Poniatowski przeniósł prawo patronatu nad kościołem parafialnym na siebie i swoich następców.
Kościół obecnie nie istnieje.

</doc>
<doc id="3932670" url="https://pl.wikipedia.org/wiki?curid=3932670" title="Zoe Zoutzes">
Zoe Zoutzes

Zoe Zoutzes (zm. maj 899) – cesarzowa bizantyńska 898-899.
Życiorys.
Była córką Styliana Zautzesa, ormiańskiego doradcy Leona VI Filozofa. Jeszcze za życia Bazylego I stała się kochanką jego syna Leona VI. W okresie samodzielnych rządów Leona wzmocniła pozycję swojego ojce na dworze (otrzymał tytuł basileopator. Po śmierci pierwszej żony Leona VI została jego drugą żoną. Wywołało to protesty patriarchy Konstantynopola, bowiem Zoe była wdową. Zmarła półtora roku później z powodu malarii. Urodziła Leonowi jedną córkę Annę (898-914?).

</doc>
<doc id="3932684" url="https://pl.wikipedia.org/wiki?curid=3932684" title="Eudokia Bajana">
Eudokia Bajana

Eudokia Bajana (zm. 12 kwietnia 901) – cesarzowa bizantyńska 900-901.
Życiorys.
Pochodziła z Frygii. W 900 roku została trzecią żoną Leona VI Filozofa. Ze względu na prawo kościoła bizantyńskiego małżeństwo zostało przyjęte nieprzychylnie. Do jego uznania przyczyniło się papiestwo (przepisy na Zachodzie pozwalały na zawarcie trzeciego związku małżeńskiego). Eudokia zmarła wraz z synem Bazylim podczas porodu. 

</doc>
<doc id="3932686" url="https://pl.wikipedia.org/wiki?curid=3932686" title="Placek">
Placek



</doc>
<doc id="3932691" url="https://pl.wikipedia.org/wiki?curid=3932691" title="Broń pancerna PSZ na Zachodzie">
Broń pancerna PSZ na Zachodzie



</doc>
<doc id="3932693" url="https://pl.wikipedia.org/wiki?curid=3932693" title="Godła wielkich jednostek Polskich Sił Zbrojnych na Zachodzie">
Godła wielkich jednostek Polskich Sił Zbrojnych na Zachodzie



</doc>
<doc id="3932695" url="https://pl.wikipedia.org/wiki?curid=3932695" title="Oznakowanie pojazdów w Polskich Siłach Zbrojnych na Zachodzie">
Oznakowanie pojazdów w Polskich Siłach Zbrojnych na Zachodzie



</doc>
<doc id="3932697" url="https://pl.wikipedia.org/wiki?curid=3932697" title="Barwy jednostek Polskich Sił Zbrojnych na Zachodzie">
Barwy jednostek Polskich Sił Zbrojnych na Zachodzie



</doc>
<doc id="3932698" url="https://pl.wikipedia.org/wiki?curid=3932698" title="Garnizony Polskich Sił Zbrojnych na Zachodzie">
Garnizony Polskich Sił Zbrojnych na Zachodzie



</doc>
<doc id="3932703" url="https://pl.wikipedia.org/wiki?curid=3932703" title="Zoe Karbonopsina">
Zoe Karbonopsina

Zoe Karbonopsina (zm. po 920) – cesarzowa bizantyńska, czwarta żona Leona VI Filozofa od 906 roku. Znana również jako Karvounopsina o Carbonopsina „"z oczami płonącymi jak żar”" (z greckiego: Ζωὴ Καρβωνοψίνα).
Życiorys.
Wywodziła się z arystokracji wojskowej. Jej przodkiem był kronikarz Teofanes Wyznawca. Po śmierci trzeciej żony Leona VI Filozofa stała się jego konkubiną. Urodziła mu prawdopodobnie troje dzieci: Annę (ur. 903), Helenę (ur. 904) i Konstantyna VII Porfirogenetę. W 906 roku Leon VI podniósł Zoe do godności augusty i zawarł z nią małżeństwo. Doprowadziło to do konfliktu z kościołem bizantyńskim. Tetragamia, czyli czwarte małżeństwo nie zostało uznane przez kościół bizantyński. W konsekwencji sporu patriarcha Mikołaj Mistyk utracił stanowisko (907). Ważność małżeństwa natomiast uznało papiestwo. Zaistniała sytuacja doprowadziła również do schizmy w Kościele prawosławnym zwanej "„schizmą tetragamii”" albo "„schizmą czterech wesel”". Następca Leona VI, jego brat Aleksander zesłał Zoe do klasztoru (912). Po śmierci Aleksandra Zoe w 913 roku wróciła do władzy jako regentka w imieniu swojego syna Konstantyna. Jej głównym współpracownikiem był Leon Fokas. Klęski poniesione w walce z Bułgarami (917, 918) oraz niekorzystne porozumienie z Arabami podważyły jej pozycję polityczną. Do władzy doszedł Roman I Lekapen. Zoe została zmuszona do udania się do klasztoru, gdzie wkrótce zmarła.

</doc>
<doc id="3932708" url="https://pl.wikipedia.org/wiki?curid=3932708" title="IC 2220">
IC 2220

IC 2220 – mgławica refleksyjna znajdująca się w gwiazdozbiorze Kila. Odkrył ją DeLisle Stewart 30 marca 1900 roku. Znajduje się w odległości około 1200 lat świetlnych od Ziemi. W literaturze anglojęzycznej często określana jest mianem "Toby Jug Nebula" (Toby Jug to rodzaj kubka bądź dzbanka z uchem, służącego do picia) lub "Butterfly Nebula" (tą drugą nazwą zwykle jednak określa się mgławicę NGC 6302).
IC 2220 jest obłokiem gazów i pyłów rozświetlanym od wewnątrz przez gwiazdę HD 65750 – czerwonego olbrzyma o masie około 5 razy większej niż masa Słońca. Gwiazda ta liczy tylko około 50 milionów lat, mimo to jest w znacznie bardziej zaawansowanym stadium swojego życia niż Słońce. Wyrzuca ona część swej masy w otaczającą przestrzeń kosmiczną, formując obłok gazu i pyłu w miarę ochładzania się materii. Ten etap życia gwiazdy jest raczej krótkotrwały, dlatego obiekty tego typu spotyka się rzadko. Struktura mgławicy IC 2220 jest niemal symetryczna i ma około jednego roku świetlnego średnicy.

</doc>
<doc id="3932711" url="https://pl.wikipedia.org/wiki?curid=3932711" title="Osmond Peter Martin">
Osmond Peter Martin



</doc>
<doc id="3932714" url="https://pl.wikipedia.org/wiki?curid=3932714" title="Mere Baap Pehle Aap">
Mere Baap Pehle Aap



</doc>
<doc id="3932717" url="https://pl.wikipedia.org/wiki?curid=3932717" title="Boris Christow">
Boris Christow



</doc>
<doc id="3932734" url="https://pl.wikipedia.org/wiki?curid=3932734" title="Krzysztof Dys">
Krzysztof Dys

Krzysztof Dys (ur. 14 maja 1982 w Koszalinie) – polski pianista wykonujący muzykę poważną, improwizowaną i eksperymentalną.
Życiorys.
Pochodzi z rodziny o tradycjach muzycznych – ojciec był akordeonistą. Jako nastolatek uczestniczył w warsztatach jazzowych. Akompaniował w programach Zenona Laskowika. Inspirował się muzyką Milesa Davisa i Herbie Hancocka. Ukończył Akademię Muzyczną im. I. J. Paderewskiego w Poznaniu w klasie prof. Anny Organiszczak. Pracuje na tej samej uczelni jako adiunkt w Instytucie Jazzu i Muzyki Estradowej. Prowadzi własne trio z trębaczem – Maciejem Fortuną, a także tworzy trio LAM z Wacławem Zimplem i Hubertem Zemlerem.
Nagrody.
Do najważniejszych nagród artysty należą:

</doc>
<doc id="3932738" url="https://pl.wikipedia.org/wiki?curid=3932738" title="5 Sposobów na...">
5 Sposobów na...

5 Sposobów na... – polskojęzyczny kanał na YouTube prowadzony od 2013 roku przez Marcina „Klamera” Radziwonia, Artura „Arcziego” Olszewskiego, Przemysława „Primosza” Śliwińskiego, Sebastiana „Sztabę” Bajona oraz Tomasza „Abiego” Obarę. Jest to jeden z najpopularniejszych kanałów na YouTube pod względem liczby subskrybentów w Polsce.
Na kanale pojawiają się filmy, które prezentują sprawdzone sposoby na ułatwienie widzom życia codziennego. Wśród nich ukazały się m.in. odcinki mówiące o tym, jak oszczędzać pieniądze, przygotować przekąski na przyjęcie czy prezentujące sposoby na studenckie życie. Pojawiło się również kilka odcinków z serii „GRUBY PROJEKT” co nawiązywało do trudniejszych do realizacji projektów. Najpopularniejszym odcinkiem okazał się film o przeżyciu całego dnia za 5 złotych, osiągając prawie 8 mln wyświetleń.
Kanał został utworzony przez pięciu przyjaciół, którzy wcześniej stworzyli stronę internetową "Spryciarze.pl", w której prezentowane są wielotematyczne poradniki wideo. Strona okazała się przebojem w polskim Internecie i została uznana za przełomową przez dziennik Rzeczpospolita. Autorzy projektu gościli m.in. w programie Uwaga! oraz udzielali wywiadów dla telewizji śniadaniowych. Na kanwie serwisu, narodził się pomysł utworzenia kanału YouTube.
Twórcy współpracują z wieloma markami. Ich kampania przygotowana dla Castoramy uważana jest za jedną z najbardziej udanych w historii polskiego YouTube. Kanał, który został stworzony na potrzeby marki znalazł się w TOP 100 najczęściej subskrybowanych kanałów w kraju.
Posiadali także drugi kanał o nazwie "Zaminutowani", który od 6 lutego 2018 roku nosi nazwę "Pobite gary – kuchnia z przymrużeniem języka". Wszystkie wcześniejsze filmy zostały usunięte, a kanał skupia się na nietypowej kuchni

</doc>
<doc id="3932742" url="https://pl.wikipedia.org/wiki?curid=3932742" title="Szymon Gospodarczyk">
Szymon Gospodarczyk

Szymon Gospodarczyk (ur. 19 maja 1985 w Rabce-Zdroju) – polski pilot rajdowy pochodzący z Jordanowa. Zdobywca Pucharu Świata FIA w Rajdach Terenowych. Mistrz Polski w klasyfikacji generalnej w Rajdach Samochodowych. Jeden z pięciu Polaków, którzy stanęli na podium Rajdu Dakar.
Kariera sportowa.
Zadebiutował w 2005 roku w Rajdzie Mazowieckim. W kolejnych latach startował w Rajdowym Pucharze Polski oraz w Mistrzostwach Polski. W latach 2006–2008 wraz z Przemysławem Zabrockim uczestniczył w Rajdowym Pucharze Peugeota w ramach Mistrzostw Polski. W sezonie 2009 razem z Janem Chmielewskim startował w Citroen Racing Trophy zdobywając 3. miejsce w klasyfikacji rocznej. W roku 2012 wygrywając Castrol Edge Fiesta Trophy razem z Radosławem Typą zdobył podwójne Mistrzostwo Polski, Mistrzostwo Europy strefy Centralnej w samochodach napędzanych na jedną oś, a także jako pierwsza w historii polska załoga wygrał puchar Lausitz CUP (puchar 3 narodów Czechy, Polska, Niemcy) w klasyfikacji generalnej. W WRC zadebiutował w 2009 roku z Janem Chmielewskim podczas 66 Rajdu Polski. W 2013 roku startował w pełnym cyklu ERC razem z Łukaszem Kabacińskim. W roku 2015 wspólnie z Radosławem Raczkowskim zdobył 3. miejsce w klasyfikacji generalnej w Estońskim Rajdzie Harju. W 2017 dołączył do zespołu Subaru Poland Rally Team, gdzie wraz z Miko Marczykiem zdobył Mistrzostwo Polski w klasie open N w samochodzie subaru impreza. W latach 2018–2019 razem z Miko reprezentował barwy zespołu ŠKODA Polska Motorsport. W 2018 zdobyli wice Mistrzostwo Polski w klasyfikacji generalnej oraz Mistrzostwo Polski w klasyfikacji Zespołów Producenckich w Škodzie Fabia R5. W sezonie 2019 zdobył z Marczykiem Mistrzostwo Polski w klasyfikacji generalnej, w klasie 2, a także w klasyfikacji Zespołów Producenckich. W rajdach terenowych z Michałem Goczałem (Energylandia Rally Team) zdobył Puchar Polski (RPPST) 2019 wygrywając 5 rajdów. W roku 2020 wraz z Miko Marczykiem dołączyli do zespołu ORLEN Team.
Starty w Pucharze Świata Rajdów Terenowych FIA.
Debiut w rajdach cross country nastąpił podczas hiszpańskiej rundy Baja Aragon gdzie wraz z Aronem Domżałą zajął 2. miejsce w klasie T3 startując Polarisem RZR 1000. W tym samym roku wygrał klasę T3 w Baja Poland oraz zajął 3. miejsce w klasie podczas Rajdu Maroka.
W roku 2016 razem z Aronem Domżałą wystartował w pełnym cyklu pucharu świata, czterokrotnie wygrywając T3 i ostatecznie zdobywając puchar świata. W tym samym roku podczas ostatniej rundy pucharu świata Baja Portalegre 500 zadebiutował w klasie T1 startując Toyotą Hilux z OverDrive.
W roku 2017 wygrał w klasyfikacji generalnej pierwszą rundę Pucharu Świata Baja Russia.
W 2018 roku wraz z francuskim kierowcą Claudem Fournierem zajął trzecie miejsce w klasie SxS w Rajdzie Dakar. Startując w Fabrycznym teamie Polarisa- xtreme+.
W 2019 wystartował w Rajdzie Dakar z meksykańskim kierowcą Santiago Creelem, Polarisem RZR Turbo z xtreme+.
W rajdach terenowych z Michałem Goczałem (Energylandia Rally Team) zdobył Puchar Polski (RPPST) 2019 wygrywając 5 rajdów.
W roku 2020 w Rajdzie Dakar wystartował w załodze z francuskim kierowcą Patricem Garroustem, czeskim mechanikiem Petrem Vojkowskim w samochodzie Tatra Jamal z czeskiego zespołu Fesh Fesh, osiągając dziewiąte miejsce w klasyfikacji ciężarówek.

</doc>
<doc id="3932755" url="https://pl.wikipedia.org/wiki?curid=3932755" title="Kościół Paulinów w Niżniowie">
Kościół Paulinów w Niżniowie

Kościół Paulinów p.w. Św. Stanisława biskupa i Św. Jana Chrzciciela w Niżniowie – nieistniejący dziś rzymskokatolicki kościół klasztorny oraz parafialny, który znajdował się w dawnym mieście Niżniowie (obecnie wieś w rejonie tłumackim obwodu iwanofrankiwskiego na Ukrainie).
Historia.
W 1594 kościół i parafia w Niżniowie zostały zniszczone przez Tatarów. W latach 1614–1615 kościół łaciński był pusty.
Właściciel miasteczka oraz okolic, ks. Stanisław Wincenty Jabłonowski erygował tutaj parafię rzymskokatolicką w 1730 lub 1740.
Świątynia została wzniesiona jako kościół klasztorny oo. Paulinów; później była już jako parafialna p.w. Św. Stanisława biskupa i Św. Jana Chrzciciela. Klasztor Paulinów został zniesiony w 1784, po czym utworzono tutaj kapelanię.
Antoni Barnaba Jabłonowski, syn Stanisława Wincentego założył obok Niżniowa nową osadę zwaną Antoniówka oraz zbudował dwa młyny nad Tłumaczykiem, z których jeden oddany był do użytku klasztorowi Paulinów w Niżniowie.
Rzeźby w ołtarze lub w ołtarzach wykonał snycerz lwowski Maciej Polejowski, który pracował tutaj na zamówienie (robota funduszowa) księ­cia Antoniego Barnaby Jabłonowskiego, wojewody poznańskiego, właściciela miasta.
Marcelina Darowska, zakonnica katolicka, współzałożycielka i druga przełożona generalna Zgromadzenia Sióstr Niepokalanego Poczęcia NMP (niepokalanki), błogosławiona Kościoła rzymskokatolickiego i mistyczka, założyła w dawnym klasztorze Paulinów dom zakonny wraz ze szkołą średnią dla dziewcząt. W roku 1938 kościół został strawiony przez pożar.
Obecnie nie istnieje.

</doc>
<doc id="3932756" url="https://pl.wikipedia.org/wiki?curid=3932756" title="Meczet Kocatepe">
Meczet Kocatepe

Meczet Kocatepe (tur. "Kocatepe Camii)" – największy meczet w Ankarze, położony w dzielnicy Kızılay. Wzniesiony w latach 1967–1987.
Historia.
Koncepcja budowy monumentalnego centralnego meczetu w Ankarze pojawiła się w 1944. Ostatecznie jego budowa rozpoczęła się dopiero w 1967 i trwała kolejne dwadzieścia lat. Finansowała ją umiarkowanie islamska Partia Dobrobytu. 
Wznoszeniu meczetu towarzyszyły kontrowersje i spory dotyczące lokalizacji obiektu, stylu architektonicznego, w jakim powinien zostać wzniesiony, możliwości finansowania budowy przez państwo oraz tego, czyją powinien być własnością po oddaniu do użytku. Konkurs na projekt budowli wygrał początkowo Vedat Dalokay, którego wizja przewidywała wzniesienie meczetu z czterema minaretami w formie kapsuł i jedną centralną kopułą również w takim kształcie, twórczo przekształcającego tradycyjny wygląd osmańskiego meczetu. Ostatecznie jednak postanowiono zrezygnować z budowy nowoczesnego obiektu, by wznieść meczet w całkowicie tradycyjnym stylu. Wylane już fundamenty zostały wysadzone w powietrze. Od nowa rozpoczęto wznoszenie obiektu zaprojektowanego przez Hüsreva Taylę i Fatina Uluengina. Również ten projekt budził kontrowersje, a zniszczenie rozpoczętej budowy według planów Dalokaya turecka Izba Architektów krytykowała jako nieetyczne.
W latach 1994–2005 meczet był częścią oficjalnego miejskiego logo. Następnie zostało ono wycofane z użytku w związku z kontrowersjami, jakie wywołało użycie w symbolu wizerunku meczetu, przy równoczesnym pominięciu mauzoleum Atatürka.
Na dolnych kondygnacjach meczetu znajdują się galeria handlowa i parking.

</doc>
<doc id="3932759" url="https://pl.wikipedia.org/wiki?curid=3932759" title="Blossoms">
Blossoms

Blossoms – brytyjski kwintet założony w 2013 roku. 
Zespół powstał w 2013. Tworzy go pięciu muzyków - wszyscy urodzili się w szpitalu Stepping Hill w Manchesterze i zamieszkiwali w mieście Stockport. Założycielami zespołu byli Tom Ogden – gitarzysta oraz Joe Donovan – perkusista. Inspiracje muzyczne czerpali od lokalnych zespołów "Oasis" i "The Stone Roses". Nazwę powzięli od miejscowego klubu muzycznego "The Blossoms" w Stockport. 
Pierwszego singla nagrali za sumę 60 funtów w 2013 - "You Pulled a Gun on Me", ale mieli problemy z jego rejestracją. Pierwszym oficjalnym singlem był "Blow" z sierpnia 2014. W marcu 2015 wyruszyli na pierwszą trasę koncertową towarzysząc "The Charlatans" i "The Courteeners". Występowali na festiwalach SXSW w Austin (USA) oraz The Great Escape w Brighton. W sierpniu 2015 podpisali kontrakt z wytwórnią Virgin EMI Records, czego efektem była debiutancka płyta "Blossoms". W 2016 wystąpili na Orange Warsaw Festival w Warszawie. W tym samym roku byli nominowani do nagrody "Sound of 2016" przyznawanej przez stację BBC (zajęli ostatecznie czwartą pozycję).

</doc>
<doc id="3932775" url="https://pl.wikipedia.org/wiki?curid=3932775" title="Chapleau (Ontario)">
Chapleau (Ontario)



</doc>
<doc id="3932776" url="https://pl.wikipedia.org/wiki?curid=3932776" title="Conmee (Ontario)">
Conmee (Ontario)



</doc>
<doc id="3932777" url="https://pl.wikipedia.org/wiki?curid=3932777" title="Englehart (Ontario)">
Englehart (Ontario)



</doc>
<doc id="3932778" url="https://pl.wikipedia.org/wiki?curid=3932778" title="Huron East (Ontario)">
Huron East (Ontario)



</doc>
<doc id="3932780" url="https://pl.wikipedia.org/wiki?curid=3932780" title="Wyre">
Wyre



</doc>
<doc id="3932784" url="https://pl.wikipedia.org/wiki?curid=3932784" title="Tautuzja">
Tautuzja

Tautuzja – pochodzący od greckich wyrazów "tauto" (to samo) i "ousia" (istota) termin używany w teologii dogmatycznej dla określenia jedności istoty natury osób (hipostaza) Trójcy Świętej.

</doc>
<doc id="3932785" url="https://pl.wikipedia.org/wiki?curid=3932785" title="Fildekos">
Fildekos

Fildekos (z franc. "fil d'Ecosse", dosłownie "szkocka nić") – rodzaj uszlachetnionej (poddanej wyczesywaniu i merceryzacji) przędzy bawełnianej z długich włókien, przeznaczonej do wyrobów dziewiarskich, np. do wyrobu bawełnianych pończoch i skarpet.

</doc>
<doc id="3932789" url="https://pl.wikipedia.org/wiki?curid=3932789" title="N’Ko">
N’Ko



</doc>
<doc id="3932793" url="https://pl.wikipedia.org/wiki?curid=3932793" title="Lantana (roślina)">
Lantana (roślina)

Lantana ("Lantana" L.) – rodzaj roślin z rodziny werbenowatych ("Verbenaceae"). Obejmuje około 150 gatunków występujących w strefie tropikalnej i subtropikalnej obu kontynentów amerykańskich. Wiele gatunków, a zwłaszcza lantana pospolita ("L. camara"), są użytkowane jako rośliny ozdobne i zostały introdukowane w różnych obszarach stając się uciążliwymi gatunkami inwazyjnymi

</doc>
<doc id="3932795" url="https://pl.wikipedia.org/wiki?curid=3932795" title="Fylde">
Fylde

Fylde – półwysep w Anglii, w Lancashire, w dystrykcie Fylde, Wyre i Blackpool.

</doc>
<doc id="3932797" url="https://pl.wikipedia.org/wiki?curid=3932797" title="Józef Misiak">
Józef Misiak

Józef Stanisław Misiak (ur. 30 sierpnia 1939 w Grodzisku Mazowieckim, zm. 19 lutego 2017 w Jaktorowie) – polski ksiądz rzymskokatolicki, kanonik honorowy Archikolegiackiej Kapituły Łęczyckiej.
Święcenia kapłańskie przyjął 26 maja 1963 w Warszawie z rąk kardynała Stefana Wyszyńskiego. Był wikariuszem w Lubani, Markach, Podkowie Leśnej, Izabelinie, Ząbkach, a także w dwóch warszawskich parafiach - na Bródnie i Wawrzyszewie. Następnie pełnił funkcję proboszcza parafii pw. św. Macieja Apostoła i św. Małgorzaty Dziewicy i Męczennicy w Bednarach (1979-1999) oraz w parafii pw. Świętych Apostołów Piotra i Pawła w Sobocie (1999-2008). Po przejściu na emeryturę przebywał w parafii św. Świętej Rodziny w Jaktorowie.

</doc>
<doc id="3932799" url="https://pl.wikipedia.org/wiki?curid=3932799" title="Parafia św. Stanisława BM w Wierszynie">
Parafia św. Stanisława BM w Wierszynie

Parafia św. Stanisława Biskupa i Męczennika w Wierszynie – rzymskokatolicka parafia znajdująca się w diecezji irkuckiej, w dekanacie irkuckim, w Rosji. Jest to etnicznie polska parafia. Msze święte sprawowane są w języku polskim. Rzymski katolicyzm, co rzadkie w Rosji, jest dominującym wyznaniem w Wierszynie.
Historia.
Kościół pw. św. Stanisława BM w Wierszynie został zbudowany w 1915 przez polskich emigrantów, którzy osiedlili się w tej wsi w 1910. Działał do 1928 lub 1929, gdy komunistyczne władze postanowiły go rozebrać. Odstąpiono jednak od tego zamiaru w wyniku protestów mieszkańców. Bolszewicy jednak kościół zamknęli, a jego wnętrze zdewastowali. Wiara przetrwała kultywowana potajemnie w rodzinach.
Parafia odrodziła się po upadku komunizmu w Rosji. W 1990 odprawiono pierwszą mszę świętą w miejscowej szkole. Po zwrocie i remoncie kościół został oddany do użytku 12 grudnia 1992.

</doc>
<doc id="3932813" url="https://pl.wikipedia.org/wiki?curid=3932813" title="Józef Lelito">
Józef Lelito

Józef Lelito ps. „Starowolski”, „Szymon” (ur. 8 czerwca 1915 w Żarkach, zm. 18 marca 1978, pochowany został na cmentarzu w swej rodzinnej miejscowości) – polski duchowny rzymskokatolicki, kapelan Narodowej Organizacji Wojskowej, komendant powiatowy NOW w Skawinie, współpracownik placówki "Południe" Wydziału Krajowego emigracyjnej Rady Politycznej, wikary w parafii w Rabce-Zdroju.
W latach 1933–1939 studiował na Wydziale Teologicznym Uniwersytetu Jagiellońskiego. Święcenia kapłańskie przyjął 2 kwietnia 1939 roku. 27 stycznia 1953 roku fałszywie oskarżony i niesłusznie skazany w procesie księży kurii krakowskiej na karę śmierci. Rada Państwa 18 sierpnia 1953 roku zamieniła wyrok na karę dożywotniego więzienia. 11 marca 1959 roku Zgromadzenie Sędziów Najwyższego Sądu Wojskowego uchyliło wyrok z 1953 roku. Sprawę skierowano do ponownego rozpatrzenia przed Sądem Warszawskiego Okręgu Wojskowego. Na wniosek prokuratora generalnego PRL Izba Wojskowa Sądu Najwyższego 16 grudnia 1963 roku umorzyła na mocy ustawy amnestyjnej z 27 kwietnia 1956 roku postępowanie karne wobec ks. Lelity. 10 lutego 1992 roku Sąd Warszawskiego Okręgu Wojskowego stwierdził nieważność orzeczeń w procesie księży kurii krakowskiej w 1953 roku.
7 listopada 2019 roku prezydent Andrzej Duda odznaczył pośmiertne ks. Józefa Lelitę Krzyżem Komandorskim Orderu Odrodzenia Polski.
10 listopada 2019 roku w kościele parafialnym pw. św. Stanisława Biskupa i Męczennika w Żarkach odsłonięto tablicę upamiętniającą kapelana Narodowej Organizacji Wojskowej. Uroczystości poświęcone ks. Józefowi Lelicie miały wyjątkowy charakter. Odsłonięcia tablicy dokonał Dyrektor Oddziału IPN w Krakowie dr hab. Filip Musiał, który również wygłosił słowo wstępne o życiu, kapłaństwie oraz działalności konspiracyjnej ks. Lelity. Koncelebrowana msza święta, procesja na cmentarz, złożenie kwiatów na grobie i modlitwa zostały uświetnione wojskową asystą honorową: pocztem sztandarowym oraz posterunkiem honorowym z Garnizonu Kraków.
Patronat honorowy nad uroczystościami upamiętnienia ks. Józefa Lelity objął dr hab. Filip Musiał oraz Reduta Dobrego Imienia.

</doc>
<doc id="3932817" url="https://pl.wikipedia.org/wiki?curid=3932817" title="Franciszek Szymonek">
Franciszek Szymonek

Franciszek Szymonek (ur. 21 maja 1919, zm. 1 listopada 1973 w Zubrzycy Górnej) – polski duchowny rzymskokatolicki, kapłan archidiecezji krakowskiej, wikary w parafii w Rabce-Zdroju.
27 stycznia 1953 roku skazany w procesie księży kurii krakowskiej na dożywocie, zwolniono go z więzienia w grudniu 1956. 11 marca 1959 roku Zgromadzenie Sędziów Najwyższego Sądu Wojskowego uchyliło wyrok z 1953 roku. Sprawę skierowano do ponownego rozpatrzenia przed Sądem Warszawskiego Okręgu Wojskowego. Amnestionowany 27 lutego 1964 roku. 10 lutego 1992 roku Sąd Warszawskiego Okręgu Wojskowego stwierdził nieważność orzeczeń w procesie księży Kurii Krakowskiej w 1953 roku. Jesienią 1957 pracował jako wikary w parafii Gilowice koło Żywca. We wrześniu 1958 skierowano go do Zubrzycy Górnej, gdzie objął funkcję administratora parafii, a od jesieni 1965 był proboszczem, został pochowany na miejscowym cmentarzu.

</doc>
<doc id="3932819" url="https://pl.wikipedia.org/wiki?curid=3932819" title="Ludwik Dobija">
Ludwik Dobija

Ludwik Dobija (ur. 15 lipca 1873 w Rybarzowicach, zm. 3 kwietnia 1944 tamże) – polski polityk chrześcijańsko-społeczny. Od 1907 do 1918 poseł do austriackiej Rady Państwa z powiatu wyborczego bialskiego. W okresie II RP poseł na Sejm do 1922 do 1927.
Życiorys.
Pochodził z rodziny młynarzy w Rybarzowicach. Gdy miał 12 lat został wyrzucony z niemieckiego gimnazjum w Bielsku, po bójce na tle narodowościowym. Następnie kształcił się na kucharza w Białej. Jeszcze jako nastolatek wyruszył w pieszą podróż wzdłuż torów kolejowych do Wiednia, żeby poskarżyć się przed cesarzem na złe traktowanie Polaków. W Wiedniu dorabiał w kilku różnych miejscach pracy, zanim udało mu się spotkać z cesarzem, wpierw nieoficjalnie podczas jego spaceru, później na oficjalnej audiencji. Przebywając dalej w Wiedniu zaangażował się w działalność Austriackiej Partii Chrześcijańsko-Społecznej, przez co został aresztowany i skazany na pół roku pobytu w więzieniu. Kary uniknął poprzez ucieczkę na Węgry. Po amnestii powrócił do stolicy, gdzie mieszkał przez dalszych dziewięć lat. Po powrocie w rodzinne strony zaangażował się w działalność polityczną w partii Stanisława Stojałowskiego, z którym się blisko związał. Został dwukrotnie wybrany na posła w dwóch wolnych i bezpośrednich wyborach do parlamentu austriackiego (1907 i 1911).
Życie prywatne.
Był synem Szczepana Dobiji, szanowanego młynarza w Rybarzowicach w rodzinie sięgającej korzeniami co najmniej połowy XVII wieku, oraz Marianny z domu Suchanka. Jego brat Ludwik był wykształcił się w gimnazjum Wadowicach i Akademii Wojskowej w Wiener Neustadt, później został generałem. Ludwik poślubił Julię z domu Maślonka w 1897. Mieli sześcioro dzieci.

</doc>
<doc id="3932820" url="https://pl.wikipedia.org/wiki?curid=3932820" title="Wit Brzycki">
Wit Brzycki

Wit Modest Brzycki (ur. 15 czerwca 1887 we Lwowie, zm. 10 października 1954) – polski duchowny rzymskokatolicki, kapłan archidiecezji krakowskiej, notariusz kurii metropolitalnej w Krakowie.
W latach 1905-1906 pracował jako urzędnik w kancelarii Zdzisława Tarnowskiego w Dzikowie. 7 lutego 1945 został mianowany notariuszem kurii krakowskiej. 27 stycznia 1953 roku skazany w procesie księży kurii krakowskiej na 15 lat więzienia. Odbywał karę na Montelupich, a następnie w Rawiczu. Cierpiał w tym okresie na szybko rozwijającą się chorobę nowotworową. Późno zwolniony, zmarł w październiku 1954 roku w Krakowie.

</doc>
<doc id="3932827" url="https://pl.wikipedia.org/wiki?curid=3932827" title="Jan Pochopień">
Jan Pochopień

Jan Pochopień (ur. 2 grudnia 1912 we wsi Las k. Ślemienia, zm. 26 lipca 1984 w Krakowie) – polski duchowny rzymskokatolicki, kapłan archidiecezji krakowskiej, kapelan Narodowej Organizacji Wojskowej i Narodowych Sił Zbrojnych, notariusz kurii metropolitalnej w Krakowie.
Życiorys.
Po zdaniu matury w Gimnazjum Humanistycznym w Bielsku studiował w latach 1931–1936 na Wydziale Teologicznym Uniwersytetu Jagiellońskiego w Krakowie. 5 kwietnia 1936 roku przyjął święcenia kapłańskie. 25 stycznia 1950 roku objął stanowisko notariusza w Kurii Metropolitalnej w Krakowie. 27 stycznia 1953 roku skazany w procesie księży kurii krakowskiej na 8 lat więzienia. Karę odbywał w więzieniach na ul. Montelupich w Krakowie i Nowy Wiśniczu. Ze względów zdrowotnych 16 maja 1955 r. otrzymał roczny urlop w odbywaniu kary. Do więzienia już nie wrócił, ale odmówiono mu zgody na objęcie funkcji wikarego w parafii św. Mikołaja w Krakowie. 11 marca 1959 roku Zgromadzenie Sędziów Najwyższego Sądu Wojskowego uchyliło wyrok z 1953 roku. Sprawę skierowano do ponownego rozpatrzenia przed Sądem Warszawskiego Okręgu Wojskowego. Amnestionowany 27 lutego 1964 roku. 10 lutego 1992 roku Sąd Warszawskiego Okręgu Wojskowego stwierdził nieważność orzeczeń w procesie księży Kurii Krakowskiej w 1953 roku. 11 kwietnia 1964 roku otrzymał nominację na sędziego prosynodalnego w Sądzie Metropolitalnym w Krakowie. Mieszkał jako rezydent na Wawelu. Często jako kapelan towarzyszył biskupowi Julianowi Groblickiemu w jego wyjazdach do parafii. Pochowany został na Cmentarzu Salwatorskim.

</doc>
<doc id="3932828" url="https://pl.wikipedia.org/wiki?curid=3932828" title="Charles Xavier">
Charles Xavier



</doc>
<doc id="3932830" url="https://pl.wikipedia.org/wiki?curid=3932830" title="Charles Francis Xavier">
Charles Francis Xavier



</doc>
<doc id="3932833" url="https://pl.wikipedia.org/wiki?curid=3932833" title="Michał Kowalik">
Michał Kowalik

Michał Kowalik ps. „Kochaś”, Wołodyjowski” (ur. 27 września 1914 w Liszkach, zm. 18 stycznia 1994) – żołnierz Narodowej Organizacji Wojskowej, współpracownik placówki "Południe" Wydziału Krajowego emigracyjnej Rady Politycznej. 
Życiorys.
Syn Jana i Marii. 27 stycznia 1953 roku skazany w procesie księży kurii krakowskiej na karę śmierci. Rada Państwa 18 sierpnia 1953 roku zamieniła wyrok na karę dożywotniego więzienia. 11 marca 1959 roku Zgromadzenie Sędziów Najwyższego Sądu Wojskowego uchyliło wyrok z 1953 roku. Sprawę skierowano do ponownego rozpatrzenia przed Sądem Warszawskiego Okręgu Wojskowego. Na wniosek prokuratora generalnego PRL Izba Wojskowa Sądu Najwyższego 16 grudnia 1963 roku umorzyła na mocy ustawy amnestyjnej z 27 kwietnia 1956 roku postępowanie karne wobec Michała Kowalika. 10 lutego 1992 roku Sąd Warszawskiego Okręgu Wojskowego stwierdził nieważność orzeczeń w procesie księży Kurii Krakowskiej w 1953 roku.

</doc>
<doc id="3932835" url="https://pl.wikipedia.org/wiki?curid=3932835" title="Joker (Batman)">
Joker (Batman)



</doc>
<doc id="3932839" url="https://pl.wikipedia.org/wiki?curid=3932839" title="Silvana Pampanini">
Silvana Pampanini

Silvana Pampanini (ur. 25 września 1925 w Rzymie, zm. 6 stycznia 2016 tamże) – włoska aktorka filmowa i reżyser.
Kariera.
Pampanini wzięła udział w konkursie piękności w 1946 i jeszcze w tym samym roku włoscy kinomani mogli zobaczyć ją w "L'apocalisse" w reżyserii Giuseppe Maria Scotese. Kolejnym filmem, w którym jej nazwisko pierwszy raz zostało wymienione w czołówce był "Il segreto di don Giovanni" w reżyserii Camillo Mastrocinque. W następnych latach współpracowała z reżyserami takimi, jak: Pietro Francisci, Mario Mattoli, Giacomo Gentilomo, Mario Soldati, Vittorio Metz, Giorgio Simonelli. W 1952 wystąpiła u boku Amedeo Nazzariego w pierwszym filmie w historii kina poruszającym temat Camorry – "Proces przeciwko miastu" w reżyserii Luigiego Zampy. W 1954 w komedii "Allegro squadrone" w reżyserii Paola Moffy. W 1955 w nagradzanych Rzymskich opowieściach w reżyserii Gianniego Francioliniego. W 1961 w koprodukcji egipsko-włoskiej "La spada dell'Islam" w reżyserii Enrico Bomby i Andrew Martona. W 1966 zagrała główną rolę w komedii "Mondo pazzo... gente matta!" w reżyserii Renato Polselliego. Pampanini występowała też w telewizyjnych programach rozrywkowych jako prowadząca ("Primo applauso", "Mare contro mare: giochi d'estate da costa a costa"). W 1999 aktorka zagrała epizodyczną rolę w miniserialu "Tre stelle" w reżyserii Pier Francesco Pingitore.
W 1996 opublikowała autobiografię "Scandalosamente Perbene", w której porównała się do Grety Garbo. W książce znajdują się m.in. jej wymyślone dialogi z: Pablo Nerudą, Jacquesem Prévertem i Federico García Lorcą. Pampanini skrytykowała publicznie aktorkę Ginę Lollobrigidę za zamiar poślubienia mężczyzny znacznie młodszego od siebie w 2006.

</doc>
<doc id="3932843" url="https://pl.wikipedia.org/wiki?curid=3932843" title="Al-Amadijja">
Al-Amadijja

Al-Amadijja (arab. العمادية, "Al-ʿAmādiyya"; kurd. ئامێدى, "Amêdî") – miasto w Iraku, w muhafazie Dahuk, siedziba administracyjna kady Al-Amadijja. Liczy ok. 6 tys. mieszkańców, głównie chrześcijańscy Asyryjczycy oraz muzułmańscy Kurdowie.
W mieście znajduje się minaret z XII wieku.
Geografia.
Miasto zlokalizowane jest na szczycie góry o pionowych stokach, u stóp wyniosłego masywu górskiego Sulaf (2331 m n.p.m.). Na wschód rozciąga się dolina Wielkiego Zabu. Zbocza i dno doliny porastają zagajniki i sady.
Historia.
Uważa się, że historia miasta sięga czasów rozkwitu kultury asyryjskiej; do czasów obecnych pozostały niezidentyfikowane obwałowania i bramy. W bramie zachodniej zachowały się zagłębienia, w których niegdyś umieszczone były posągi wartowników z lancami. W Al-Amadijji znajdują się rzeźby z okresu przedmuzułmańskiego, pozostałość antycznego spichlerza oraz zbiornik wodny.

</doc>
<doc id="3932844" url="https://pl.wikipedia.org/wiki?curid=3932844" title="P.P.H. Kostrzewa Sp.j.">
P.P.H. Kostrzewa Sp.j.



</doc>
<doc id="3932848" url="https://pl.wikipedia.org/wiki?curid=3932848" title="Kostrzewa (firma)">
Kostrzewa (firma)



</doc>
<doc id="3932851" url="https://pl.wikipedia.org/wiki?curid=3932851" title="Leto Atryda II">
Leto Atryda II



</doc>
<doc id="3932853" url="https://pl.wikipedia.org/wiki?curid=3932853" title="ArtP Capital">
ArtP Capital

ArtP Capital S.A. – firma inwestycyjno–medialna, której podstawowa działalność polega na wynajdywaniu i wspieraniu osób z unikalnym pomysłem, tak by ich unikatowe rozwiązania miały szanse na światowy sukces.
ArtP Capital S.A. to fabryka startupów, która pomaga rozwijać innowacyjne pomysły w sprawnie funkcjonujące spółki, lub stwarza możliwości rozwoju istniejących już firm. 
W swojej historii, spółka zajmowała się wydawaniem Tygodnika „Tylko Piłka” i prowadzeniem wydawnictw o tematyce sportowej. Czasopismo „Tylko Piłka” dysponowało od początku swojego istnienia obszerną bazą danych dotyczących rozgrywek piłkarskich lig z całego świata. Jako jedyne polskie wydawnictwo regularnie analizował i przedstawiał statystyki największej liczby rozgrywek ligowych na świecie. 
Według danych na luty 2021 największymi znanymi akcjonariuszami spółki są: 
Prezesem spółki od 28 czerwca 2017 jest Piotr Wołąsewicz. Przewodniczącym Rady Nadzorczej jest Mariusz Kosmaty.

</doc>
<doc id="3932854" url="https://pl.wikipedia.org/wiki?curid=3932854" title="Jorvan Vieira">
Jorvan Vieira

Jorvan Vieira, arab. جورفان فييرا (ur. 24 maja 1953 w Duque de Caxias) – portugalsko-brazylijski trener piłkarski i piłkarz. W 2007 roku z reprezentacją Iraku wywalczył mistrzostwo Azji.
Kariera piłkarska.
Jorvan Vieira całą karierę piłkarską spędził w brazylijskich klubach. Bez większych sukcesów grał na pozycji obrońcy w CR Vasco da Gama, Botafogo F.R. i Associação Portuguesa. Zawodową karierę zakończył w 1979.
Kariera trenerska.
Po zakończeniu kariery piłkarskiej Vieira wyjechał do Azji. W sezonie 1980 prowadził Qatar SC, a następnie został selekcjonerem reprezentacji Omanu do lat 20. Następnie wyjechał do Maroka, gdzie prowadził cztery kluby. Poznał tam również José Farię, który został selekcjonerem reprezentacji Maroka i włączył Vieirę do swojego sztabu szkoleniowego. Vieira uczestniczył więc w Mistrzostwach Świata 1986, w których Maroko zremisowało z reprezentacją Polski 0-0 i reprezentacją Anglii 0-0 oraz wygrało z reprezentacją Portugalii 3-1. Dzięki temu Maroko jako pierwsza drużyna z Afryki awansowała do drugiej rundy mistrzostw świata. W 1/8 finału Marokańczycy przegrali z reprezentacją RFN 0-1 i odpadli z turnieju.
Po zakończeniu pracy z reprezentacją Maroka Jorvan Vieira wrócił do Azji, gdzie najpierw pracował z reprezentacją Kuwejtu do lat 20, a następnie był trenerem Al Qadsia. W 2001 roku krótko prowadził egipski Ismaily SC, po czym znów został szkoleniowcem reprezentacji Omanu do lat 20, a potem kadry Malezji U-20. Trenował również omański Al-Nasr Salala oraz saudyjski Al-Ta'ee Ha’il.
W maju 2007 roku został selekcjonerem reprezentacji Iraku. Dwa miesiące później uczestniczył z nią w Pucharze Azji. Irakijczycy zdobyli mistrzostwo kontynentu pokonując w finale Arabię Saudyjską 1:0. Przed meczem finałowym reprezentanci Iraku rozważali oddanie mecze walkowerem. Po ich półfinałowym zwycięstwie nad Koreą Południową (po serii rzutów karnych) w Iraku ludzie świętowali na ulicach. Wówczas w Bagdadzie przeprowadzono zamach bombowy, w wyniku którego zginęło 50 świętujących osób, a ponad 100 zostało rannych. Ogółem podczas świętowania sukcesów w Pucharze Azji zginęło 60 ludzi. Część osób zmarła przypadkowo, od kul wystrzelonych podczas salw celebrujących kolejne awanse piłkarzy. Było to również przyczyną, dla której Vieira zrezygnował z pracy w Iraku zaraz po Pucharze Azji.
W lutym 2008 roku Jorvan Vieira został trenerem Sepahan Isfahan, finalisty Ligi Mistrzów 2007. Po czterech miesiącach kontrakt trenera został rozwiązany za porozumieniem stron. Następnie znów został selekcjonerem reprezentacji Iraku, ale nie odniósł z nią większych sukcesów. Później trenował kilka azjatyckich i afrykańskich klubów oraz reprezentację Kuwejtu. W lipcu 2016 został trenerem egipskiego Smouha SC, ale zwolniono go w listopadzie tego samego roku, ponieważ ujawniono nagrania rozmów z jego agentem, podczas których w wulgarny sposób obraża Egipt oraz prezesa klubu.
Sukcesy.
AS.FAR Rabat
Al Qadsia
Al-Nasr Salala
Reprezentacja Iraku
Życie prywatne.
Jorvan Vieira jest synem Portugalczyka i Brazylijki. Jego żona zaś jest Marokanką. Posiada obywatelstwa portugalskie, brazylijskie i marokańskie.
Jorvan Vieira jest muzułmaninem. Islam przyjął w 1991 roku. Wcześniej był osobą niereligijną.
W 2014 roku oskarżył FIFA o manipulowanie wyników plebiscytu Złotej Piłki. Vieira twierdził, że zagłosował na innych piłkarzy, niż potem przedstawiono to na oficjalnych kartach.

</doc>
<doc id="3932858" url="https://pl.wikipedia.org/wiki?curid=3932858" title="89 mm od Europy">
89 mm od Europy

89 mm od Europy – polski film dokumentalny z 1993 w reżyserii Marcela Łozińskiego, ze zdjęciami Jacka Petryckiego i Artura Reinharta.
Treść.
Film ukazuje fundamentalne różnice pomiędzy Europą Zachodnią a Wschodnią nawet po zakończeniu zimnej wojny, na podstawie jednego szczegółu: szerokości torów kolejowych. "89 mm od Europy" ukazuje trud białoruskich robotników, którzy na granicy polsko-białoruskiej niedaleko Brześcia zbiorowo wymieniają koła pociągów przejeżdżających przez dawny Związek Radziecki. Tytułowe 89 mm to różnica między szerokością torów w Europie (1435 mm), a w byłym ZSRR (1524 mm), mająca wytłumaczenie historyczne datowane jeszcze na wiek XIX; inny rozstaw torów miał uniemożliwić niemieckim pociągom wojskowym szybką penetrację granic carskiej Rosji.
Nagrody.
"89 mm od Europy" był pierwszym filmem Łozińskiego, w którym naprawdę dotarł on do międzynarodowej publiczności po upadku bloku wschodniego. Dokument otrzymał nominację do Oscara za najlepszy krótkometrażowy film dokumentalny oraz do Europejskiej Nagrody Filmowej za najlepszy film dokumentalny, zdobył również Grand Prix Festiwalu Filmowego w Montrealu.

</doc>
<doc id="3932859" url="https://pl.wikipedia.org/wiki?curid=3932859" title="Kościół Trójcy Świętej w Toruniu">
Kościół Trójcy Świętej w Toruniu



</doc>
<doc id="3932863" url="https://pl.wikipedia.org/wiki?curid=3932863" title="Un disco per l’estate">
Un disco per l’estate

Un disco per l’estate (pol. "Płyta na lato") – włoski festiwal piosenkarski organizowany w latach 1964–1975 i (z przerwami) w latach 1981–2003, początkowo przez RAI, mający formę konkursu, w którym piosenki finałowe były wybierane przy pomocy specjalnych kart pocztowych, wysyłanych przez radiosłuchaczy.
Historia.
Lata 1964–1975.
Festiwal zorganizowano w kwietniu 1964 roku z inicjatywy RAI. Odbywał się on w miesiącach letnich. W ciągu trzech miesięcy 42 wykonawców prezentowało swoje utwory w radiu. Piosenki musiały być napisane przez włoskich autorów, wcześniej niepublikowane, a ich teksty powinny były być, w miarę możliwości, związane z latem. W celu wybrania utworów finałowych radiosłuchacze głosowali za pośrednictwem specjalnych pocztówek. Piosenki–finalistki prezentowane były podczas 3 wieczorów telewizyjnych w sali Feste di Saint Vincent. Pierwsza prezentacja finałowa odbyła się 18, 19 i 20 czerwca. Finał główny poprowadzili Pippo Baudo i Brunella Tocci, a wygrał zespół Los Marcellos Ferial z piosenką „Sei diventata nera”. Festiwal zyskał popularność, ponieważ Włochy znajdowały się w okresie boomu gospodarczego, a publiczność, spędzająca urlop na plażach, chętnie słuchała letnich piosenek. 
Kolejnymi zwycięzcami festiwalu byli: Orietta Berti – „Tu sei quello” (1965), Fred Bongusto – „Prima c’eri tu” (1966), Jimmy Fontana – „La mia serenata” (1967), Riccardo Del Turco – „Luglio” (1968), Albano Carrisi – „Pensando a te” (1969), Renato Brioschi – „Lady Barbara” (1970), Mino Reitano – „Era il tempo delle more” (1971), Gianni Nazzaro – „Quanto è bella lei” (1972), I Camaleonti – „Perchè ti amo” (1973), Gianni Nazzaro – „Questo si che è amore” (1974), Il Guardiano del Faro – „Amore grande amore libero” (1975). W 1975 roku RAI podjęła decyzję o zaprzestaniu organizowania festiwalu z powodu zmienionej sytuacji na włoskiej scenie muzycznej.
Lata 1981–2003.
Festiwal wznowiono, w zmienionej formie, w 1981 roku, po czym w roku następnym ponownie go odwołano. Próby jego reanimacji podejmowano jeszcze kilkakrotnie, ale bez większego powodzenia. Ostatnia miała miejsce w roku 2003.

</doc>
<doc id="3932866" url="https://pl.wikipedia.org/wiki?curid=3932866" title="Budynek Izby Skarbowej w Toruniu">
Budynek Izby Skarbowej w Toruniu

Budynek Izby Skarbowej w Toruniu – siedziba Krajowej Informacji Podatkowej w Toruniu.
Lokalizacja.
Budynek znajduje się na terenie Zespołu Staromiejskiego przy ulicy św. Jakuba 20.
Historia.
Budynek powstał w II połowie XIX wieku i pierwotnie pełnił funkcję sądu i aresztu wojskowego Twierdzy Toruń. Po II wojnie światowej zaadaptowany został na cele biurowe. 11 listopada 1983 roku obiekt wpisano do rejestru zabytków. Figuruje on również w gminnej ewidencji zabytków (nr 389).
Od 2006 roku mieści się w nim Izba skarbowa.
Architektura.
Budynek powstał w stylu neogotyckim i przetrwał do czasów współczesnych w niezmienionej formie architektonicznej.

</doc>
<doc id="3932870" url="https://pl.wikipedia.org/wiki?curid=3932870" title="Feliksa i Ludwik Rutkowscy">
Feliksa i Ludwik Rutkowscy

Feliksa i Ludwik Rutkowscy – Polacy odznaczeni medalem Sprawiedliwy wśród Narodów Świata.
Feliksa Rutkowska (1890–1955) i Ludwik Rutkowski (1877–1960) małżeństwo, właściciele gospodarstwa rolnego we wsi Kołodeżno koło Kowla na Wołyniu. W latach 1942–1943 ukrywali na strychu swojego domu 17-letnią Żydówkę Dorę Ruffe . Dora była córką ich znajomych, Katii i Aarona Ruffe, właścicieli pralni w Kowlu, którzy zostali zamordowani przez Niemców podczas likwidacji getta. Początkowo dziewczyna ukrywała się na strychu budynku sąsiadującego z pralnią, później zwróciła się o pomoc do Rutkowskich. Mieszkała u nich prawie rok. Była przez nich traktowana jak córka, a dla zmylenia okupanta posługiwała się dokumentami ich najmłodszej córki - Heleny. Dzięki pomocy dobrych ludzi Dora przeżyła okupację, a w 1948 wyemigrowała do Izraela. Feliksa i Ludwik Rutkowscy również przeżyli wojnę, ale opuścili Wołyń. Para zamieszkała u jednego z synów w Wólce Czułczyckiej koło Chełma, gdzie Feliksa zmarła w 1955. Po jej śmierci Ludwik przeniósł się w okolice Łodzi, gdzie zmarł w 1960.
W 2008 na wniosek ocalonej Dory Gudis małżeństwo Rutkowskich zostało pośmiertnie odznaczone medalem Sprawiedliwy wśród Narodów Świata. Odznaczenie przyznano 25 maja 2010 na ręce wnuczki Rutkowskich, Mirosławy Waleczek z Dorohuska.
Feliksa i Ludwik Rutkowscy byli jednymi z bohaterów VIII edycji projektu edukacyjnego IPN "Kamienie Pamięci. Życie za życie"."

</doc>
<doc id="3932875" url="https://pl.wikipedia.org/wiki?curid=3932875" title="La Familia (Beitar Jerozolima)">
La Familia (Beitar Jerozolima)

La Familia – grupa radykalnych prawicowych kibiców izraelskiego klubu Beitar Jerozolima, ich nazwa nawiązuje do tradycji włoskiej mafii.
Organizacja.
La Familia powstała w 2005 roku na wschodnim sektorze Stadionu Teddy’ego Kolleka i stała się najbardziej wpływową grupą kibiców Beitaru, znaną z rasizmu wymierzonego w Arabów. Głównym przeciwnikiem grupy są kibice jedynego arabskiego klubu w Ligat ha’Al – Bene Sachnin.
Incydenty.
Podczas rozgrywanego w 2007 roku pól-finału Toto Cup w którym Beitar zmierzył się z Bene Sachnin, La Familia dopingowała swoją drużynę wykorzystując przyśpiewki obrażające proroka Mahometa, za co związek piłkarski Ha-Hitachadut le-Kaduregel be-Jisra’el ukarał Beitar grą rewanżową bez udziału kibiców. W odwecie, chuligani Beitaru podpalili siedziby związku oraz zostawili na budynku napisy grożące śmiercią ówczesnemu prezesowi. Graffiti zawierało skrót "LA" od nazwy La Familia, jednak grupa nie przyznała się do brania udziału w tych wydarzeniach.
W marcu 2012 roku kibice Beitaru zaatakowali galerię handlową Malha Mall w celu pobicia arabskich pracowników. Parę miesięcy później doszło do podobnego ataku na arabskich pracowników restauracji McDonald’s.
W 2013 roku klub podpisał kontrakt z dwoma muzułmańskimi piłkarzami pochodzącymi z Czeczenii – Dżabraiłem Kadyjewem i Zaurem Sadajewem, co wzbudziło ostre reakcję kibiców La Familia. Doszło do podpalenia biura klubu oraz innych rasistowskich incydentów wymierzonych w nowych piłkarzy.

</doc>
