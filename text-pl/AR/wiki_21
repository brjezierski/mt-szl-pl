<doc id="3944390" url="https://pl.wikipedia.org/wiki?curid=3944390" title="Ziemna burza">
Ziemna burza

Ziemna burza (szw. "Jordstorm") – powieść kryminalna szwedzkiego pisarza Monsa Kallentofta z 2014. Polskie wydanie książki ukazało się w 2016 w tłumaczeniu Anny Krochmal i Roberta Kędzierskiego.
Treść.
Jest ósmą częścią kryminalnej serii z detektyw Malin Fors z Linköpingu, której pomaga Zaharias "Zeke" Martinsson i jednocześnie trzecią odwołującą się do czterech żywiołów. Akcja dotyczy zabójstwa Petera Åkerlunda, polityka partii Szwedzkich Demokratów, w przeszłości oskarżonego o rasizm i zabitego poprzez wstrzyknięcie kwasu bezpośrednio do mózgu poprzez gałkę oczną. W mniej więcej tym samym czasie stwierdzone zostaje zaginięcie Nadji Lundin - lewicowej aktywistki (16 lat). Ktoś także odcina głowę lokalnemu muzułmańskiemu werbownikowi terrorystów. Sprawy te stopniowo się łączą.
Jest to pierwsza część cyklu, w której nie występuje dawny szef Malin Fors - Sven Sjöman, który przeszedł na emeryturę. Zastąpił go Göran Möller, zwerbowany w drodze rekrutacji zewnętrznej.

</doc>
<doc id="3944394" url="https://pl.wikipedia.org/wiki?curid=3944394" title="Giovani Calciatori Grifone">
Giovani Calciatori Grifone

Giovani Calciatori Grifone – włoski klub piłkarski, mający swoją siedzibę w mieście Genua na północy kraju.
Historia.
Chronologia nazw:
Piłkarski klub Giovani Calciatori Grifone został założony w miejscowości Genua (dzielnica Pontedecimo) w 1915 roku. W 1916 zespół startował w Coppa Liguria, gdzie zajął drugie miejsce tuż za Genoa CFC. W 1919 zespół najpierw wygrał eliminacje lokalne i w sezonie 1919/20 debiutował w Prima Categoria, zajmując trzecie miejsce w Sezione ligure. Jednak po zakończeniu sezonu klub został rozwiązany, a większość piłkarzy przeniosła się do nowo utworzonego klubu SS Giovani Calciatori z dzielnicy Bolzanetese, który startował w sezonie 1920/21 w Promozione.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na boisku w dzielnicy Genui Pontedecimo.

</doc>
<doc id="3944421" url="https://pl.wikipedia.org/wiki?curid=3944421" title="Mieczysław Dutczyński">
Mieczysław Dutczyński

Mieczysław Dutczyński (ur. 30 sierpnia 1906, zm. 28 sierpnia 1944 Warszawa) – był w okresie międzywojennym rytownikiem polskich znaczków pocztowych i banknotów zatrudnionym w PWPW w Warszawie.
Życiorys.
Był absolwentem krakowskiej Akademii Sztuk Pięknych, gdzie studiował w klasie Teodora Axentowicza i Wojciecha Weissa. Był autorem wielu artystycznie udanych i stojących na wysokim poziomie prac. Wraz z innymi artystami grafikami pracującymi w PWPW mieszkał w budynku mieszkalnym PWPW przy ul. Rybaki 35 (róg Zakątnej).
Podczas okupacji niemieckiej był członkiem Podziemnej Wytwórni Banknotów, która dostarczała polskiemu podziemiu sfałszowanych pieniędzy i dokumentów. Był członkiem Samodzielnej Grupy AK PWB/17/S w randze podporucznika (ps. „Stecki”), a podczas powstania warszawskiego walczył na terenie kompleksu PWPW dowodząc jedną z drużyn. Prawdopodobnie poległ 28 sierpnia 1944 r. podczas końcowych walk przy obronie gmachu PWPW.
Dzieła.
Znaczki pocztowe (z pominięciem walorów podstawowych z późniejszymi nadrukami):
1938:
1939:

</doc>
<doc id="3944427" url="https://pl.wikipedia.org/wiki?curid=3944427" title="Ashford (Dorset)">
Ashford (Dorset)



</doc>
<doc id="3944430" url="https://pl.wikipedia.org/wiki?curid=3944430" title="Michał Baran">
Michał Baran

Michał Baran – polski koszykarz i trener koszykarski, występujący w czasie kariery zawodniczej na pozycji rozgrywającego.
Absolwent Szkoły Trenerów Polskiego Związku Koszykówki.
W czerwcu 2014 został szkoleniowcem Mosiru Krosno. 30 listopada 2017 opuścił klub Miasta Szkła Krosno.

</doc>
<doc id="3944440" url="https://pl.wikipedia.org/wiki?curid=3944440" title="Władysław Jaskólski">
Władysław Jaskólski

Władysław Jaskólski (ur. w Brześciu, zm. 16 września 1939 w Terespolu) – major piechoty Wojska Polskiego.
Życiorys.
Urodził się w rodzinie Maksymiliana i Władysławy z Pogonowskich. Naukę rozpoczął w Brześciu, przez dwa lata uczęszczał do szkoły realnej w Warszawie, a od 1898 roku dalszą naukę kontynuował w Korpusie Kadetów w Pskowie. Szkołę tę ukończył w roku 1902, uzyskując wykształcenie średnie i następnie odbył jednoroczną służbę wojskową w armii rosyjskiej. Przez kilka lat pracował na stanowisku urzędnika państwowego w zaborze rosyjskim.
Z chwilą wybuchu I wojny światowej został powołany do wojska i od sierpnia 1914 r. do listopada 1917 r. służył w armii rosyjskiej. W 1915 r. ukończył oficerską szkołę wojskową w Kazaniu i jako oficer wyjechał na front, gdzie służył w V Czarnomorskim pułku piechoty. W grudniu 1915 r. otrzymał awans do stopnia chorążego, rok później do stopnia podporucznika, a w dwa lata później (1917) – porucznika.
Od stycznia 1918 roku rozpoczął służbę w jednostkach polskich działających na terenie Rosji. Wstąpił ochotniczo do 1 pułku strzelców, wchodzącego w skład I Korpusu Polskiego i służył tam do czasu rozbrojenia tego korpusu, następnie w sierpniu tegoż roku wstąpił do oddziału polskiego na Kubaniu i brał udział we wszystkich walkach tego oddziału z bolszewikami. Został ranny w bitwie pod Ternówką w październiku 1918 roku oraz w dniu 7 lutego 1919 w bitwie pod Tyraspolem. Pod koniec I wojny światowej zaciągnął się do Wojska Polskiego i od września 1918 roku służył jako porucznik w 4 Dywizji Strzelców Polskich gen. Lucjana Żeligowskiego, biorąc udział we wszystkich walkach tej dywizji toczonych na terenie Rosji z bolszewikami, aż do jej powrotu do kraju we wrześniu 1919 roku.
Po powrocie do Polski we wrześniu 1919 roku pełnił szereg funkcji w Dowództwie Okręgu Generalnego „Lublin”. 1 kwietnia 1920 roku awansował do stopnia kapitana piechoty. Następnie pełnił służbę w 28 pułku Strzelców Kaniowskich w Łodzi. Z dniem 15 października 1924 roku został przeniesiony do Korpusu Ochrony Pogranicza. 12 kwietnia 1927 roku został awansowany do stopnia majora ze starszeństwem z dniem 1 stycznia 1927 roku i 41. lokatą w korpusie oficerów piechoty. W tym samym roku został przeniesiony z 8 batalionu granicznego w Stołpcach do 9 baonu granicznego w Klecku. W 1928 roku został przeniesiony z KOP do 2 pułku Strzelców Podhalańskich w Sanoku na stanowisko oficera sztabowego. 12 marca 1929 roku został przeniesiony macierzyście do kadry oficerów piechoty z równoczesnym przeniesieniem służbowym do Powiatowej Komendy Uzupełnień Wołkowysk na stanowisko pełniącego obowiązki kierownika referatu I. 28 stycznia 1931 roku został przesunięty na stanowisko komendanta Powiatowej Komendy Uzupełnień Wołkowysk. Z dniem 30 czerwca 1932 roku został przeniesiony w stan spoczynku. Mjr Władysław Jaskólski cieszył się bardzo dobrą opinią w kręgach wojskowych. Uzyskał również bardzo dobrą ocenę jako oficer i dowódca kadry. Po przejściu w stan spoczynku zamieszkał w Warszawie przy ulicy Żurawiej. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
W przededniu wybuchu II wojny światowej, w ramach mobilizacji powszechnej major Jaskólski stawił się w Twierdzy Brzeskiej. Objął tam dowództwo 9 dywizjonu samochodowego, który w czasie ewakuacji twierdzy wieczorem 16 września 1939 r. wiózł w kierunku Terespola rannych żołnierzy. Samochody te, praktycznie bezbronne, zostały ostrzelane przez wojska niemieckie, w wyniku czego wielu żołnierzy doznało dodatkowych ran, a kilkudziesięciu poległo. Zostali oni pochowani przez mieszkańców Terespola na leżącym obok szosy cmentarzu prawosławnym.
Major Władysław Jaskólski, który wymknął się z zasadzki niemieckiej w okolicach cmentarza prawosławnego, zginął kilometr dalej na szosie kodeńskiej i jako jedyny z poległych został pochowany na cmentarzu katolickim w Terespolu.

</doc>
<doc id="3944441" url="https://pl.wikipedia.org/wiki?curid=3944441" title="Richard Christopher Carrington">
Richard Christopher Carrington

Richard Christopher Carrington (ur. 26 maja 1826 w Chelsea w Londynie, zm. 27 listopada 1875 w Churt) – brytyjski astronom. Był jednym z najważniejszych XIX-wiecznych astronomów badających Słońce. Dokładnie określił położenie osi obrotu Słońca oraz odkrył: zmiany szerokości heliograficznej plam słonecznych w ciągu cyklu słonecznego (zob. prawo Spörera), rotację różnicową Słońca, a także pierwszy w historii odnotowany rozbłysk słoneczny.
Życiorys.
Richard Christopher Carrington urodził się 26 maja 1826 roku w Chelsea – dzielnicy Londynu – jako drugi syn zamożnego browarnika. Za namową ojca zamierzał wstąpić do stanu duchownego, toteż w 1844 roku rozpoczął studia teologiczne w Trinity College (Cambridge), które ukończył w 1848 roku. W tym czasie zainteresował się jednak astronomią i postanowił porzucić karierę kościelną. W 1849 rozpoczął pracę w Durham University Observatory, jednak nie był zadowolony z jakości znajdujących się tam instrumentów astronomicznych i zrezygnował z tej pracy w marcu 1852 roku, by z funduszy pożyczonych od ojca wybudować swój własny dom i obserwatorium w Redhill w hrabstwie Surrey. Poświęcił się wówczas obserwacjom astronomicznym dziennym i nocnym, aż do śmierci swego ojca w 1858 roku, kiedy to przejął rodzinny interes browarniczy. W 1851 został członkiem Królewskiego Towarzystwa Astronomicznego, zaś w latach 1857–1862 był jego sekretarzem. W 1860 został członkiem Royal Society. Mimo sukcesów na polu astronomicznym, na początku lat 60. nie udało mu się objąć stanowiska dyrektora Cambridge Observatory po swoim byłym nauczycielu astronomii, Jamesie Challisie, o co zabiegał. Rozgoryczony Carrington wkrótce potem porzucił obserwacje astronomiczne w Redhill. W 1865 roku podupadł na zdrowiu, sprzedał rodzinny browar i przeprowadził się do wsi Churt w hrabstwie Surrey. Tam wybudował nowe obserwatorium, jednak już nigdy nie wznowił poważnych obserwacji astronomicznych.
W sierpniu 1869 roku poślubił Rosę Helen Jeffries (1845–1875). W listopadzie 1875 roku jego żona zmarła, prawdopodobnie przedawkowawszy leki nasenne. Carrington zmarł dziesięć dni później, 27 listopada, jako przyczynę zgonu podano wylew krwi do mózgu.
Praca badawcza.
Mimo że jego prace nad planetoidami i planetami w Durham University Observatory zapewniły mu członkostwo w Królewskim Towarzystwie Astronomicznym, jego pierwszym poważnym przedsięwzięciem astronomicznym było zestawienie, między 1854 i 1857 rokiem, "Katalogu 3735 gwiazd okołobiegunowych" ("A Catalogue of 3,735 Circumpolar Stars"). Katalog ten, opublikowany w 1857 roku, został wysoko oceniony i przyniósł mu Złoty Medal Królewskiego Towarzystwa Astronomicznego w 1859 roku.
Carrington został jednak zapamiętany przede wszystkim dzięki jego pionierskim pracom nad plamami słonecznymi. Będąc pod wrażeniem odkrycia przez Samuela Heinricha Schwabego w 1843 roku 11-letniego cyklu aktywności słonecznej i zbulwersowany brakiem systematycznych obserwacji plam słonecznych, Carrington postanowił kontynuować prace niemieckiego astronoma. Udoskonaliwszy metodę Schwabego rzutowania i rysowania plam słonecznych, rejestrował pozycje plam od 1853 do 1861 roku. Chociaż nie udało mu się objąć obserwacjami pełnego cyklu słonecznego, jak pierwotnie planował, dokonał jednak kilku odkryć, w tym: odkrył zjawisko rotacji różnicowej Słońca oraz migracje plam słonecznych w kierunku równika w trakcie cyklu słonecznego (oba te zjawiska mniej więcej w tym samym czasie odkrył niezależnie Gustav Spörer), określił oś rotacji Słońca z bezprecedensową dokładnością, oraz dokonał pierwszej obserwacji rozbłysku słonecznego w dniu 1 września 1859 roku (niezależnie odkrył go Richard Hodgson).
Do czasu, gdy opublikował w 1863 roku swoją obszerną pracę na temat plam słonecznych pt. "Obserwacje plam na Słońcu" ("Observations of the Spots on the Sun"), był już uznawany w całym świecie za brytyjskiego eksperta od plam słonecznych. Za pracę tę otrzymał w 1864 roku Nagrodę Lalande’a od Francuskiej Akademii Nauk. Prowadził rozległą korespondencję z obserwatorami plam z całej Europy, w tym z Heinrichem Schwabem i Rudolfem Wolfem. Gdy Schwabe otrzymał Złoty Medal Królewskiego Towarzystwa Astronomicznego w 1857 roku, Carrington osobiście dostarczył go staremu niemieckiemu astronomowi, a później przekonał go do podarowania jego bogatego zbioru rysunków plam słonecznych archiwum Towarzystwa.

</doc>
<doc id="3944451" url="https://pl.wikipedia.org/wiki?curid=3944451" title="Alexandre Louis Ferdinand de Jouffroy d'Abbans">
Alexandre Louis Ferdinand de Jouffroy d'Abbans



</doc>
<doc id="3944464" url="https://pl.wikipedia.org/wiki?curid=3944464" title="Helmut Köglberger">
Helmut Köglberger

Helmut Köglberger (ur. 12 stycznia 1946 w Steyr, zm. 23 września 2018) – austriacki piłkarz występujący na pozycji napastnika. Był pierwszym czarnoskórym piłkarzem w historii reprezentacji Austrii.
Kariera klubowa.
Helmut Köglberger karierę rozpoczął w amatorskich drużynach SV Sierning w SK Amateure Steyr. W 1964 roku za 40 tysięcy szylingów trafił do LASK Linz. Już w pierwszym sezonie gry w tym klubie, Köglberger został mistrzem Austrii. Był to pierwszy przypadek w historii, by austriacką ekstraklasę wygrała drużyna spoza Wiednia (był to 54. sezon tych rozgrywek). W 1965 roku LASK zdobył również Puchar Austrii, znów jako pierwsza drużyna spoza Wiednia. Drużyna z Linzu dwa sezony później ponownie grała w finale rozgrywek. Po dwumeczu z Austrią Wiedeń, w którym przegrała 1:2 i wygrała 1:0, puchar trafił do rywali, o czym zadecydował rzut monetą.
W 1968 roku Köglberger przeszedł do Austrii Wiedeń. W sezonie 1968/69 znów zdobył mistrzostwo kraju. Strzeliwszy 31 goli został przy tym królem strzelców rozgrywek. Był wówczas trzecim najlepszym strzelcem w Europie. Austria Wiedeń z Köglbergerem w składzie wygrała ligowe rozgrywki również w kolejnym sezonie. Stołeczny klub opuścił rozegrawszy dla niego 301 meczów i zdobywszy 202 bramki.
Na początku 1975 roku Helmut Köglberger wrócił do LASK Linz, w którym grał już do końca kariery. W jego barwach spędził również jedyny w zawodowej karierze sezon poza austriacką ekstraklasą. W sezonie 1977/78 LASK zajął ostatnią pozycję w tabeli i spadł do pierwszej ligi. Köglberger zdobył w niej 24 bramki i już po roku LASK wrócił do najwyższej klasy rozgrywkowej.
W 2008 roku, przy okazji obchodów stulecia LASK Linz, został wybrany najlepszym piłkarzem w historii klubu.
Kariera reprezentacyjna.
W reprezentacji Austrii Helmut Köglberger zadebiutował mając 19 lat w przegranym 0:3 meczu eliminacji Mistrzostw Świata w Piłce Nożnej 1966 przeciwko Węgrom. Został tym samym pierwszym czarnoskórym zawodnikiem w historii tej kadry. Pierwszego gola dla drużyny narodowej strzelił 27 kwietnia 1969 roku w meczu towarzyskim z Maltą, który Austriacy wygrali 3:1 po dwóch bramkach Köglbergerera i trafieniu Wilhelma Kreuza. W 1975 roku dwukrotnie był kapitanem drużyny narodowej.
Sukcesy.
LASK Linz
Austria Wiedeń
Indywidualne
Kariera trenerska.
Po zakończeniu kariery piłkarskiej Köglbergerer uzyskał licencję UEFA A. Trenował juniorskie zespoły VÖEST Linz i LASK Linz oraz kilka mniejszych, amatorskich drużyn.
Życie prywatne.
Helmut Köglberger jest synem Amerykanina i Austriaczki. Ojciec był alianckim żołnierzem okupującym Austrię, a matka była pokojówką. Köglberger nigdy nie poznał ojca, a matka wcześnie porzuciła przyszłego piłkarza. Helmuta Köglbergera wychowała więc babcia ze strony matki mieszkająca w Sierning.
Od 1966 roku był żonaty z Christine Köglberger. Para ma trzech synów (Michaela, Helmuta i Stefana). Najmłodszym z nich jest Stefan, który prowadzi wspieraną przez ojca akademię piłkarską w Nairobi.
W 1982 roku przeszedł operację usunięcia guza mózgu. W późniejszych latach przeżył również zawał serca.
Na co dzień mieszkał w Altenberg bei Linz.

</doc>
<doc id="3944466" url="https://pl.wikipedia.org/wiki?curid=3944466" title="Tadeusz Czesław Romanowski">
Tadeusz Czesław Romanowski

Tadeusz Czesław Romanowski (ur. 5 lipca 1945 w Wilnie, zm. 23 stycznia 2009 we Wrocławiu) – polski psycholog, działacz opozycji w PRL. Od 1980 do 1981 przewodniczący Międzyszkolnego Komitetu Założycielskiego oraz Komitetu Założycielskiego Nauczycieli Świdnicy. W 1981 roku był również delegatem na pierwszym Krajowym Zjeździe Delegatów NSZZ „Solidarność”.
Kariera.
Ukończył studia z zakresu psychologii na Uniwersytecie im. Adama Mickiewicza w Poznaniu w 1969 roku. Przez następny rok pracował w Poradni Wychowawczo-Zawodowej w Gdyni oraz w Zakładzie Poprawczym w Malborku. W 1970 przeniósł się do pracy w Świdnicy w Poradni Psychologicznej przy Państwowej Fabryce Wagonów. W tym samym czasie aż do roku 1981 także pracował w Świdnickim Zakładzie Poprawczym i Schronisku dla Nieletnich.
Od 16 października do 11 listopada 1980 r. przewodniczył Międzyszkolny Komitet Założycielski w Zakładzie Poprawczym i Schronisku dla Nieletnich, który pomógł zorganizować we wrześniu tego samego roku, następnie działając jako przewodniczący Komitetu Założycielskiego Nauczycieli Świdnicy. Do końca 1981 roku pełnił funkcję założyciela i szefa punktu konsultacyjnego w Świdnicy, oraz doradcy w zakładach i fabrykach Świdnicy i okolic.
Między 1982 a 1986 rokiem pracował w ukryciu przy renowacjach zabytków. Od 1983 roku do upadku władz komunistycznych w Polsce był właścicielem gospodarstwa rolnego koło Obornik Śląskich. Poczynając od roku 1986 do końca PRL współpracował w środowisku rolników indywidualnych w okolicach Trzebnicy, Oleśnicy i Żmigrodu. W 1986 zorganizował Dolnośląskie Towarzystwo Gospodarcze.
Między 1989 a 2003 rokiem prowadził własną działalność gospodarczą w branży rolniczej i wydobywczej. W 2003 przeszedł na emeryturę.
Działania opozycyjne.
Jeszcze jako uczeń Romanowski brał udział w manifestacjach na Uniwersytecie im. Adama Mickiewicza w marcu 1968 r. We wrześniu 1980 roku wstąpił do Solidarności, po czym stał się przewodniczącym Koła Zakładowego „Solidarność”. W listopadzie 1980 r. uczestniczył w strajku pracowników oświaty i wychowania, służby zdrowia, kultury i sztuki w Urzędzie Wojewódzkim w Gdańsku. W 1981 był uczestnikiem rozmów z Ministerstwem Edukacji Narodowej w sprawie objęcia Kartą Nauczyciela pracowników zakładów poprawczych. W czerwcu 1981 był delegatem na pierwszym Wojewódzkim Zjeździe Delegatów Województwa Wałbrzyskiego, oraz uczestniczył wraz z Jerzym Pileckim i Krzysztofem Turkowskim w pracach merytoryczno-organizacyjnych Komisji Zjazdowej Związku Roboczego Dolny Śląsk. Między wrześniem a październikiem 1981 r. był też delegatem na pierwszym Krajowym Zjeździe Delegatów oraz wiceprzewodniczący Komisji Statutowej. W 1981 pracował jako redaktor „Serwisu” świdnickiej MKK z Markiem Szelążkiem. 25 listopada 1981 r. został współzałożycielem, m.in. z Jackiem Drobnym, Jadwigą Kowalską, Ryszardem Moździerzem, Tadeuszem Sługockim, Stanisławem Walczakiem, Klubu Rzeczypospolitej Samorządnej Wolność-Sprawiedliwość-Niepodległość w Świdnicy. 13 grudnia 1981 przewiózł z Wrocławia do Świdnicy „Komunikat” RKS Dolny Śląsk, który kolportował z Ryszardem Moździerzem i Janem Pełką.
Od czerwca 1982 r. był członkiem Solidarności Walczącej, współpracując z Kornelem Morawieckim i Pawłem Falickim. Między 1983 a 1985 r. był autorem i szefem w redakcji podziemnego pisma „BIS. Biuletyn Informacyjny Solidarności Walczącej”, a między 1982 a 1987 r. współpracownikiem redakcji i autorem do podziemnego pisma „Replika” (pod pseudonimem T.R. i R.T.). W pierwszej połowie 1984 r., po aresztowaniu Pawła Falickiego, został wydawcą i autorem dwóch numerów, ujawniając się dopiero w 1986 r.
Był przeciwnikiem Okrągłego Stołu, a w wyborach 4 czerwca 1989 r. wspierał niezależnego kandydata Jana Waszkiewicza.
Konflikt z władzami.
W latach 1981 do 1982 Romanowski był wielokrotnie prześladowany przez władze PRL. 14 grudnia 1981 r. został zatrzymany razem z J. Pełką i internowany w Areszcie Śledczym w Świdnicy, gdzie z Teofilem Frankowskim, Andrzejem Kalbarą i Januszem Romaniszynem podjął głodówkę przeciwko wprowadzeniu stanu wojennego. Od 23 grudnia został osadzony samotnie w celi, gdzie kontynuował głodówkę aż do przesłuchania w Komendzie Wojewódzkiej Milicji Obywatelskiej 24 grudnia w Wałbrzychu.
4 stycznia 1982 był ponownie aresztowany, lecz 22 stycznia wyrokiem Sądu Śląskiego Okręgu Wojskowego we Wrocławiu na sesji wyjazdowej w Wałbrzychu został uniewinniony (z Janem Pełką), po czym zwolniony 23 stycznia. W wyniku prokuratorskiej rewizji 5 marca 1982 Sąd Najwyższy Izba Wojskowa w Warszawie uchylił wyrok i sprawę przekazał do ponownego rozpatrzenia. 4 maja Sąd Śląskiego Okręgu Wojskowego we Wrocławiu odroczył rozprawę z powodu niestawienia się pozwanego i wydał postanowienie o wysłaniu za nim listu gończego. 29 sierpnia 1983 sprawę umorzono.

</doc>
<doc id="3944467" url="https://pl.wikipedia.org/wiki?curid=3944467" title="Krzysztof Pastor">
Krzysztof Pastor

Krzysztof Pastor (ur. 17 grudnia 1956 w Gdańsku) – polski tancerz baletowy, choreograf i dyrektor baletu.
W latach 2003–2017 choreograf-rezydent Het Nationale Ballet w Amsterdamie, od 2009 dyrektor Polskiego Baletu Narodowego w Teatrze Wielkim – Operze Narodowej w Warszawie i w latach 2011–2020 równocześnie dyrektor artystyczny baletu w Litewskim Narodowym Teatrze Opery i Baletu w Wilnie.
Posiada obywatelstwo polskie oraz holenderskie.
Życiorys.
Wczesne lata.
Urodził się w Gdańsku w rodzinie lekarskiej jako syn Jana i Leokadii Pastorów. W dzieciństwie był aktywny w dziecięcych zespołach tanecznych. W latach 1966–1975 uczył się w Państwowej Szkole Baletowej w Gdańsku.
Kariera.
Początki.
Po ukończeniu szkoły występował w Polskim Teatrze Tańca pod dyrekcją Conrada Drzewieckiego, gdzie w 1977 został solistą i kreował szereg partii w repertuarze zespołu. W latach 1979–1982 był pierwszym solistą baletu Teatru Wielkiego w Łodzi. Objął tam role: Alberta w "Giselle", Księcia w "Dziadku do orzechów", Armena w "Gajane" (choreografia Borisa Ejfmana), Wacława w "Fontannie w Bachczysaraju" i Królewicza w "Królewnie Śnieżce". Po wprowadzeniu w Polsce stanu wojennego, w lutym 1982 wyemigrował na Zachód.
Emigracja.
W 1983 został solistą zespołu , gdzie występował w baletach takich choreografów, jak: Gray Veredon, Kurt Jooss, Antony Tudor, Hans van Manen, Maguy Marin, Nils Christe, Nacho Duato. W latach 1985–1995 był związany z , pod dyrekcją . Tańczył tam w wielu jego baletach (np. Mercutia w "Romeo i Julii"), jak również choreografie takich twórców XX wieku, jak: George Balanchine, Bronisława Niżyńska, , Hans van Manen, , , , , czy Ashley Page, ale też występował w baletach klasycznych, jak "Śpiąca królewna" (Błękitny Ptak) i "Giselle" (Hilarion) w inscenizacjach Petera Wrighta czy "Jezioro łabędzie" (Rotbart) w wersji choreograficznej Rudiego van Dantziga.
Choreograf.
W tym okresie zainteresował się również twórczością choreograficzną. Począwszy od 1987 komponował niewielkie prace autorskie w ramach warsztatów choreograficznych i przy innych okazjach. Mając już pewien dorobek kameralny, w 1992 otrzymał propozycję stworzenia pierwszej większej choreografii do repertuaru Het Nationale Ballet. Powstał wtedy jego balet "Shostakovich Chamber Symphony", który był oficjalnym debiutem choreograficznym artysty. W 1994 zadebiutował też gościnnie jako choreograf w Warszawie na scenie Teatru Wielkiego – Opery Narodowej, realizując jako balet "Trzecią symfonię" Henryka Mikołaja Góreckiego. W 1995 zwrócił na siebie szerszą uwagę podczas Międzynarodowego Konkursu Choreograficznego w Helsinkach, gdzie jego duet "Detail IV" do muzyki Zoltána Kodály’ego otrzymał Złotą Nagrodę Choreograficzną. W latach 1997–1999 był choreografem-rezydentem amerykańskiego zespołu , po czym powrócił do Het Nationale Ballet jako stały choreograf. W 2000 jego holenderski dorobek twórczy został uhonorowany Nagrodą Choreograficzną fundacji Dansersfonds’79, a jego duży autorski balet "Kurt Weill" był w 2002 nominowany aż w trzech kategoriach do międzynarodowej nagrody w Moskwie. Rok 2003 przyniósł artyście pozycję choreografa-rezydenta Het Nationale Ballet, którą do 2017 dzielił z Hansem van Manenem. Większość swoich baletów tworzył w Amsterdamie, ale zapraszany był także jako choreograf przez znane zespoły baletowe z Australii, Belgii, Czech, Hongkongu, Izraela, Litwy, Łotwy, Nowej Zelandii, RFN, Szwecji, Turcji, USA, Węgier, Wielkiej Brytanii i Włoch. Jego prace były prezentowane z powodzeniem w programach Holland Festival, Holland Dance Festival, Edinburgh International Festival, Dance Salad Festival w Houston czy Dance Open Festival w Sankt Petersburgu.
Powrót do Polski.
Jesienią 2008 przyjechał do Warszawy na rozmowy w sprawie zaplanowanej przez Teatr Wielki – Operę Narodową realizacji jego baletu "Tristan" do muzyki Richarda Wagnera, powstałego wcześniej dla Królewskiego Baletu Szwedzkiego w Sztokholmie. Wówczas nowy dyrektor TW-ON Waldemar Dąbrowski złożył mu propozycję objęcia dyrekcji baletu w Warszawie. Pastor uwarunkował swoją decyzję powrotu do kraju po 26 latach emigracji potrzebą autonomizacji artystycznej baletu w Teatrze Wielkim dla zapewnienia mu warunków samodzielnego funkcjonowania, analogicznych do tych w jakich pracuje obecnie większość liczących się zespołów baletowych na świecie. Staraniem dyrektora Dąbrowskiego ówczesny minister kultury i dziedzictwa narodowego Bogdan Zdrojewski wyraził poparcie dla stosownych zmian w statucie teatru. W efekcie, 18 marca 2009 Krzysztof Pastor objął dyrekcję zespołu baletowego TW-ON, który 29 kwietnia 2009 decyzją ministra został wyodrębniony w strukturze teatru jako Polski Balet Narodowy i równorzędny partner Opery Narodowej w Teatrze Wielkim. 
Niezależnie od nowych obowiązków w Warszawie, do 2017 nadal był choreografem-rezydentem Het Nationale Ballet w Amsterdamie, a w latach 2011–2020 służył także swoim doświadczeniem w Narodowym Litewskim Teatrze Opery i Baletu w Wilnie jako dyrektor artystyczny tamtejszego zespołu baletowego. W 2021 roku powołany do Rady Programowej Narodowego Instytutu Muzyki i Tańca i wybrany jej przewodniczącym. 
Ważniejsze prace choreograficzne.
Źródło
Nagrody i odznaczenia.
Źródło.

</doc>
<doc id="3944469" url="https://pl.wikipedia.org/wiki?curid=3944469" title="Indonezyjska Partia Demokratyczna">
Indonezyjska Partia Demokratyczna

Indonezyjska Partia Demokratyczna (indonez. "Partai Demokrasi Indonesia") – jedna z trzech legalnie działających partii ("de facto" będąca partią satelicką w stosunku do Golkar) podczas okresu "Nowego Ładu" (tj. dyktatorskich rządów gen. Suharto w Indonezji).
Historia.
Po wyborach w 1971 roku, administracja Suharto w celu ułatwienia kontroli nad wszelkimi partiami opozycyjnymi, wprowadziła dla nich obowiązek zrzeszenia się w ramach jednej z dwóch koalicji politycznych (o profilu religijnym oraz sekularnym). W marcu 1970 roku, Indonezyjska Partia Narodowa wraz z Partią Murba, Ligą Zwolenników Niepodległości Indonezji, Partią Katolicką oraz Indonezyjską Partią Chrześcijańską weszły w skład Demokratycznej Grupy Rozwoju ("Kelompok Persatuan Pembangunan"). Dwa lata później ugrupowanie koalicyjne zostało przekształcone w partię polityczną. 10 stycznia 1973 roku, członkowie Demokratycznej Grupy Rozwoju utworzyli Indonezyjską Partię Demokratyczną.
Frakcje w ugrupowaniu.
Od samego początku widoczna była daleko idąca ideologiczna polaryzacja w ugrupowaniu wynikająca z faktu, iż partię tworzące PDI wywodziły się z różnych tradycji politycznych. Największa z nich, Indonezyjska Partia Narodowa, odwoływała się w swoich działaniach politycznych do idei prezydenta Sukarno. Liga Zwolenników Niepodległości Indonezji była ugrupowaniem jawnie antykomunistycznym i wspierających "Nowy Ład". To z kolei kontrastowało z poglądami przedstawicieli Partii Murba, łączącymi marksizm z ideami narodowowyzwoleńczymi. Podział na frakcje widoczny był również na gruncie religijnym w przypadku starć pomiędzy partiami reprezentującymi mniejszości religijne, Partią Katolicką (reprezentującą indonezyjskich katolików) oraz Indonezyjską Partią Chrześcijańską (zrzeszającą protestantów).
Podział w partii.
Wraz ze słabnięciem władzy Suharto, coraz bardziej widoczne były podziały funkcjonujące w PDI. Ugrupowanie podczas kolejnych wyborów cieszyło się najmniejszym poparciem spośród trzech legalnie istniejących partii politycznych.
W 1993 roku podczas kongresu PDI, córka prezydenta Sukarno – Megawati Soekarnoputri została wybrana nową przewodniczącą ugrupowania, zastępując rządzącego partią od 1986 roku Suryadiego. Rząd w obawie przed rosnącą popularnością Soekarnoputri, nie zaakceptował wyboru i zadecydował o organizacji nowych wyborów, lobbując wyraźnie za kandydaturą lojalnego wobec władzy Budi Harjono. Pomimo wysiłków kongres zadecydował ponownie o wyborze Soekarnoputri.
W czerwcu 1996 roku, zorganizowano kolejne wybory na przewodniczącego partii. Ze względu na naciski rządowe oraz funkcjonariuszy partyjnych lojalnych wobec Suharto, na kongres organizowany w Medanie nie zaproszono Megawati Soekarnoputri. Suryadi został ponownie wybrany na przewodniczącego PDI. Soekarnoputri nie uznała jego wyboru i w dalszym ciągu uważała się za liderkę ugrupowania. Jej zwolennicy zaś zabarykadowali się w siedzibie partii w Dżakarcie domagając się kolejnych wyborów. 27 czerwca 1996 roku zwolennicy Suryadiego wraz z pomocą sił rządowych zaatakowali siedzibę partii. Ostatecznie zwolennicy Soekarnoputri utrzymali budynek kontynuując jego okupację.
Okres dwuwładzy w partii widoczny był podczas wyborów do indonezyjskiej Izby Reprezentantów w 1997 roku, kiedy to Soekarnoputri wraz z jej frakcją nawoływali do oddania głosu na Zjednoczoną Partię na rzecz Rozwoju.
W październiku 1998 roku, po upadku władzy Suharto, Soekarnoputri wraz ze swoją frakcją utworzyła Demokratyczną Partię Indonezji – Walka (PDI-P).
Wybory w 1999 roku i rozpad.
W wyborach parlamentarnych w 1999 roku, PDI zdobyła jedynie 0,62% ogółu oddanych głosów podczas gdy kierowana przez Soekarnoputri PDI-P wygrała wybory z wynikiem 33,74%. Fakt ten oznaczał nieuchronny rozpad ugrupowania. W 2003 roku członkowie PDI założyli Indonezysjką Partię Demokratyczną Awangarda, która w kolejnych wyborach nie uzyskała żadnego mandatu w indonezyjskim parlamencie.

</doc>
<doc id="3944478" url="https://pl.wikipedia.org/wiki?curid=3944478" title="Przywódcy Estonii">
Przywódcy Estonii



</doc>
<doc id="3944481" url="https://pl.wikipedia.org/wiki?curid=3944481" title="Quercus agrifolia">
Quercus agrifolia

Quercus agrifolia Née – gatunek roślin z rodziny bukowatych ("Fagaceae" Dumort.). Występuje naturalnie w północno-zachodnim Meksyku (w stanie Kalifornia Dolna) oraz południowo-zachodnich Stanach Zjednoczonych (w Kalifornii). 
Morfologia.
Zimozielone drzewo dorastające do 25 m wysokości. Kora ma brązową lub czarniawą barwę.
Blaszka liściowa ma kształt od eliptycznego do podługowatego lub owalnego. Mierzy 1,5–7,5 cm długości oraz 1–4 cm szerokości, jest całobrzega lub delikatnie ząbkowana na brzegu, ma nasadę od zaokrąglonej do sercowatej i łagodnie zakończony wierzchołek. Ogonek liściowy jest owłosiony i ma 4–15 mm długości.
Orzechy zwane żołędziami o kształcie od jajowatego do podługowatego, dorastają do 15–35 mm długości i 10–15 mm średnicy. Osadzone są pojedynczo w miseczkach w kształcie bąka, które mierzą 9–13 mm długości i 9–15 mm średnicy. Orzechy otulone są w miseczkach do 25–30% ich długości.
Biologia i ekologia.
Rośnie w zaroślach oraz suchych lasach. Występuje na wysokości do 1400 m n.p.m. 
Ochrona.
W Czerwonej księdze gatunków zagrożonych został zaliczony do kategorii LC – gatunków najmniejszej troski.

</doc>
<doc id="3944484" url="https://pl.wikipedia.org/wiki?curid=3944484" title="Kocham Ogród">
Kocham Ogród

Kocham Ogród – polski miesięcznik (do marca 2017 r. dwumiesięcznik) ogrodniczy wydawany od 24 kwietnia 2014 roku przez spółkę Burda Communication.

</doc>
<doc id="3944485" url="https://pl.wikipedia.org/wiki?curid=3944485" title="Pokémon Sun i Moon">
Pokémon Sun i Moon

Pokémon Sun i Moon – dwie gry z serii Pokémon, wydane na konsolę Nintendo 3DS, wyprodukowane przez Game Freak i wydane przez Nintendo. Gry ukazały się 18 listopada 2016 roku. Sun i Moon różnią się przede wszystkim odwróconym wobec siebie cyklem dnia i nocy, niektórymi elementami fabularnymi oraz dostępnością kilkunastu Pokémonów. Tak jak w poprzednich odsłonach gracz steruje trenerem Pokémonów, przemierza świat, kolekcjonuje nowe stwory i walczy z innymi osobami.
Odbiór gry.
Średnia ocen obu gier na agregatorze Metacritic wynosi 87 na 100. W trzy dni od premiery w samej Japonii sprzedano ponad 1,9 miliona egzemplarzy. Kallie Plagge z IGN pochwaliła Alolę – nowy region w grze inspirowany Hawajami. Plagge stwierdziła, że po 20 latach serii Pokémon, nowe elementy w "Sun i Moon" powodują, że granie jest bardzo przyjemne.

</doc>
<doc id="3944493" url="https://pl.wikipedia.org/wiki?curid=3944493" title="Dzięcioł algierski">
Dzięcioł algierski

Dzięcioł algierski ("Picus vaillantii") – gatunek średniej wielkości ptaka z rodziny dzięciołowatych (Picidae), występujący w górach Atlas.

</doc>
<doc id="3944496" url="https://pl.wikipedia.org/wiki?curid=3944496" title="Magnolia (czasopismo)">
Magnolia (czasopismo)

Magnolia – polski miesięcznik ogrodniczy wydawany od 18 kwietnia 2012 roku przez spółkę Agora w miejsce zlikwidowanych w tym samym czasie miesięczników "Kwietnik" i "Ogrody". Zakończenie wydawania pisma zaplanowano z końcem 2017 roku.

</doc>
<doc id="3944497" url="https://pl.wikipedia.org/wiki?curid=3944497" title="Quercus acutissima">
Quercus acutissima

Quercus acutissima Carruth. – gatunek roślin z rodziny bukowatych ("Fagaceae" Dumort.). Występuje naturalnie w północno-wschodniej części Indii, Bhutanie, Nepalu, Mjanmie, północnej Tajlandii, Kambodży, Wietnamie, Chinach (w prowincjach Anhui, Fujian, Guangdong, Kuejczou, Hajnan, Hebei, Henan, Hubei, Hunan, Jiangsu, Jiangxi, Liaoning, Shaanxi, Szantung, Shanxi, Syczuan, Junnan i Zhejiang, a także w regionach autonomicznych Kuangsi i południowo-wschodnim Tybecie), na Półwyspie Koreańskim oraz w Japonii. 
Biologia i ekologia.
Rośnie w lasach zrzucających liście. Występuje na wysokości do 2200 m n.p.m. Kwitnie od marca do kwietnia, natomiast owoce dojrzewają od września do października. 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="3944503" url="https://pl.wikipedia.org/wiki?curid=3944503" title="Jakub Kipa">
Jakub Kipa

Jakub Kipa (ur. 1998 w Mielcu) – polski speedcuber, członek polskiej reprezentacji i kilkukrotny medalista mistrzostw świata w układaniu Kostki Rubika oraz wielokrotny rekordzista Europy w układaniu Kostki Rubika stopami.
Życiorys.
W roku 2013 otrzymał złoty medal w układaniu Kostki Rubika stopami, następnie w roku 2015 otrzymał 2 srebrne i brązowy medal.
Na Mistrzostwach Europy w Pradze obronił tytuł mistrza Europy w układaniu Kostki Rubika stopami ze średnim czasem ułożenia 33.66 sek.
Ukończył gimnazjum nr 2 w Mielcu. 28 czerwca 2015 rekord ustanowiony przez niego na "Radomsko Cube Theory 2015" został oficjalnie wpisany do Księgi rekordów Guinnessa.

</doc>
<doc id="3944507" url="https://pl.wikipedia.org/wiki?curid=3944507" title="Quercus acerifolia">
Quercus acerifolia

Quercus acerifolia (E.J.Palmer) Stoynoff &amp; Hess – gatunek roślin z rodziny bukowatych ("Fagaceae" Dumort.). Występuje naturalnie w środkowych Stanach Zjednoczonych – w Arkansas.
Biologia i ekologia.
Rośnie na skalistych zboczach. Występuje na wysokości od 500 do 800 m n.p.m. 
Ochrona.
W Czerwonej księdze gatunków zagrożonych został zaliczony do kategorii EN – gatunków zagrożonych wyginięciem.

</doc>
<doc id="3944531" url="https://pl.wikipedia.org/wiki?curid=3944531" title="Szemarjahu Ben-Cur">
Szemarjahu Ben-Cur

Szemarjahu Ben-Cur (hebr.: שמריהו בן-צור, ang.: "Shmaryahu Ben-Tzur", "Shmaryahu Ben-Zur", ur. 25 marca 1944 w Jemenie) – izraelski nauczyciel, politolog i polityk, w latach 1996–1999 poseł do Knesetu z listy Narodowej Partii Religijnej (Mafdal).
Życiorys.
Urodził się 25 marca 1944 na terenie obecnego Jemenu.
Wyemigrował do Izraela wraz z rodziną w 1950, w ramach operacji Magic Carpet. Służbę wojskową zakończył w stopniu kaprala. Uzyskał bakalaureat na Uniwersytecie Hebrajskim w Jerozolimie i ukończył studia magisterskie z politologii na Uniwersytecie Bar-Ilana w Ramat Ganie.
Pracował jako nauczyciel oraz inspektor szkolny Ministerstwa Edukacji. Był przewodniczącym związku zawodowego nauczycieli religijnych oraz sekretarzem generalnym związku zawodowego nauczycieli. Był także założycielem i przewodniczącym światowej organizacji nauczycieli tory.
W wyborach parlamentarnych w 1996 po raz pierwszy i jedyny dostał się do izraelskiego parlamentu z listy Narodowej Partii Religijnej. W czternastym Knesecie pełnił obowiązki zastępcy przewodniczącego parlamentu oraz szefa frakcji parlamentarnej Mafdalu. Zasiadał w następujących komisjach parlamentarnych: edukacji i kultury; pracy i opieki społecznej; ds. zagranicznych pracowników, był także tymczasowym członkiem komisji finansów oraz komisji spraw zagranicznych i obrony. Ponadto zasiadał w komisji poświęconej katastrofie podczas Olimpiady Machabejskiej oraz komisji specjalnej ds. nadużywania alkoholu i narkotyków. W wyborach w 1999 utracił miejsce w parlamencie.

</doc>
<doc id="3944532" url="https://pl.wikipedia.org/wiki?curid=3944532" title="Szemarjahu Ben Cur">
Szemarjahu Ben Cur



</doc>
<doc id="3944533" url="https://pl.wikipedia.org/wiki?curid=3944533" title="Szmarjahu Ben Cur">
Szmarjahu Ben Cur



</doc>
<doc id="3944534" url="https://pl.wikipedia.org/wiki?curid=3944534" title="Szmarjahu Ben-Cur">
Szmarjahu Ben-Cur



</doc>
<doc id="3944535" url="https://pl.wikipedia.org/wiki?curid=3944535" title="Shmaryahu Ben-Tzur">
Shmaryahu Ben-Tzur



</doc>
<doc id="3944536" url="https://pl.wikipedia.org/wiki?curid=3944536" title="Shmaryahu Ben-Zur">
Shmaryahu Ben-Zur



</doc>
<doc id="3944546" url="https://pl.wikipedia.org/wiki?curid=3944546" title="Józef Ryłko">
Józef Ryłko

Józef Ryłko (ur. 13 marca 1964 w Rzykach) – polski piłkarz, grający na pozycji obrońcy.
Kariera.
Grał w Leskowcu Rzyki i Beskidzie Andrychów. W 1985 roku został zawodnikiem GKS Jastrzębie. W sezonie 1987/1988 wywalczył z klubem awans do I ligi, w której zadebiutował 27 sierpnia 1988 w przegranym 0:2 meczu z Pogonią Szczecin. W sezonie 1989/1990 grał w Zagłębiu Sosnowiec. Ogółem w barwach GKS i Zagłębia rozegrał w I lidze 50 meczów.

</doc>
<doc id="3944549" url="https://pl.wikipedia.org/wiki?curid=3944549" title="Javier Ontiveros">
Javier Ontiveros

Javier "Javi" Ontiveros Parra (ur. 9 września 1997 w Marbella) – hiszpański piłkarz występujący na pozycji pomocnika w klubie Villarreal CF.

</doc>
<doc id="3944550" url="https://pl.wikipedia.org/wiki?curid=3944550" title="Halowe Mistrzostwa Europy w Lekkoatletyce 2017 – bieg na 400 m mężczyzn">
Halowe Mistrzostwa Europy w Lekkoatletyce 2017 – bieg na 400 m mężczyzn

Bieg na 400 metrów mężczyzn – jedna z konkurencji rozegranych podczas halowych lekkoatletycznych mistrzostw Europy w hali Kombank Arena w Belgradzie. Tytułu mistrza sprzed dwóch lat obronił Czech Pavel Maslák.
Rezultaty.
Eliminacje.
Rozegrano 5 biegów eliminacyjnych, do których przystąpiło 28 biegaczy. Awans do półfinału dawało zajęcie jednego z pierwszych dwóch miejsc w swoim biegu (Q). Skład półfinałów uzupełniło dwóch zawodników z najlepszymi czasami wśród przegranych (q).
Źródło: .
Półfinały.
Z każdego biegu półfinałowego awansowało po trzech zawodników.
Źródło: .
Finał.
Źródło: .

</doc>
<doc id="3944555" url="https://pl.wikipedia.org/wiki?curid=3944555" title="Schron Zachodni w Iwanówce">
Schron Zachodni w Iwanówce

Schron Zachodni w Iwanówce (Schron przy S80) – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej położone jest w Dolinie Iwaniackiej, w górnej części Szerokiego Żlebu, na wysokości 1600 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi poziomy, prawie prosty korytarz zaczynający się w niewielkim, trójkątnym otworze wejściowym i kończący się ślepo po 6 metrach.
Przyroda.
W jaskini nie ma nacieków. Ściany są suche, brak jest na nich roślinności.
Historia odkryć.
Jaskinia była znana od dawna. Jej pierwszy plan sporządził W. W. Wiśniewski w 1986 roku.

</doc>
<doc id="3944568" url="https://pl.wikipedia.org/wiki?curid=3944568" title="Schron w Wyżniej Bramie Chochołowskiej">
Schron w Wyżniej Bramie Chochołowskiej

Schron w Wyżniej Bramie Chochołowskiej (Schron w Dudzińcu) – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej położone jest we wschodnim zboczu doliny, u wylotu dolinki Dudziniec, powyżej Wyżniej Bramy Chochołowskiej, na wysokości 1110 metrów n.p.m. Długość jaskini wynosi 6 metrów, a jej deniwelacja 2 metry.
Opis jaskini.
Jaskinię stanowi wąski, szczelinowy, idący w dół korytarzyk zaczynający się w małym otworze wejściowym i kończący szczeliną nie do przejścia.
Przyroda.
W jaskini nie ma nacieków. Ściany są wilgotne, brak jest na nich roślinności.
Historia odkryć.
Brak jest danych o odkrywcach jaskini. Jej pierwszy plan i opis sporządził M. Kardaś przy pomocy J. Dmochowskiego i J. Mędzy w 1978 roku.

</doc>
<doc id="3944576" url="https://pl.wikipedia.org/wiki?curid=3944576" title="Schronisko Dudowe Górne">
Schronisko Dudowe Górne

Schronisko Dudowe Górne (Dudowa Górna, Schronisko V) – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej znajduje się w Dolinie Dudowej, w Dudowych Spadach, w pobliżu Dudowej Studni, na wysokości 1479 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi wąski, szczelinowy, poziomy korytarzyk zaczynający się w nyży przy niewielkim otworze wejściowym i kończący zawaliskiem nie do przejścia. Za zawaliskiem widać dalej ciągnący się, niezbadany korytarz.
Przyroda.
W jaskini nie ma nacieków. Ściany są wilgotne, rosną na nich mchy i porosty.
Historia odkryć.
Jaskinię odkryli Z. Biernacki, A. Wosiński i M. Żelechowski w 1966 roku. Jej plan i opis sporządził Z. Biernacki w 1967 roku.

</doc>
<doc id="3944582" url="https://pl.wikipedia.org/wiki?curid=3944582" title="Schron przy Troistej II">
Schron przy Troistej II

Schron przy Troistej II – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej znajduje się w południowym zboczu Kominiarskiego Wierchu, w największej skałce podszczytowej, w pobliżu jaskini Troista, na wysokości 1755 metrów n.p.m. Długość jaskini wynosi 6 metrów, a jej deniwelacja 2 metry.
Opis jaskini.
Jaskinię stanowi szczelinowy, idący do góry korytarz zaczynający się w dużym otworze wejściowym i kończący niewielką salą.
Przyroda.
W jaskini nie ma nacieków. Ściany są suche.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty przy pomocy M. Kardasia i A. Oleckiej w 1977 roku.

</doc>
<doc id="3944592" url="https://pl.wikipedia.org/wiki?curid=3944592" title="Szczelina w Małych Koryciskach">
Szczelina w Małych Koryciskach

Szczelina w Małych Koryciskach – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej znajduje się w górnej części Małych Korycisk, na wysokości 1030 metrów n.p.m. Długość jaskini wynosi 6 metrów, a jej deniwelacja 2,5 metrów.
Opis jaskini.
Jaskinię stanowi szczelinowy, prosty, idący do góry korytarz zaczynający się w bardzo wysokim, szczelinowym otworze wejściowym i kończący ślepo po 6 metrach.
Przyroda.
W jaskini można spotkać nacieki grzybkowe. Zamieszkują ją nietoperze. Ściany są suche, brak jest na nich roślinności.
Historia odkryć.
Jaskinia była prawdopodobnie znana od dawna. Jej pierwszy plan sporządził W. W. Wiśniewski w 1990 roku.

</doc>
<doc id="3944596" url="https://pl.wikipedia.org/wiki?curid=3944596" title="Kościół św. Krzyża w Międzyborzu">
Kościół św. Krzyża w Międzyborzu

Kościół świętego Krzyża – kościół filialny należący do Parafii Ewangelicko-Augsburskiej w Sycowie i Międzyborzu.
Świątynia została wybudowana w 1839 roku w stylu neoklasycystycznym na planie krzyża greckiego na miejscu poprzedniej spalonej w 1836 roku. Kościół posiada wieżę zwieńczoną galeryjką z hełmem iglicowym. Pierwotnie we wnętrzu znajdowały się organy, ołtarz i ambona oraz dzwony. Obecnie w świątyni znajdują się: ołtarz ambonowy mieszczący obraz przedstawiający modlitwę Chrystusa na Górze Oliwnej, drewniana chrzcielnica ze sceną chrztu Chrystusa na pokrywie oraz prospekt organowy w stylu neoklasycystycznym.

</doc>
<doc id="3944597" url="https://pl.wikipedia.org/wiki?curid=3944597" title="Paweł Nowak (akordeonista)">
Paweł Nowak (akordeonista)

 
Paweł A. Nowak (ur. 8 lipca 1985 w Gdyni) – polski akordeonista, pedagog, kompozytor, aranżer, popularyzator akordeonu.
Życiorys.
Edukacja.
Absolwent Akademii Muzycznej im. Stanisława Moniuszki w Gdańsku (klasa akordeonu prof. K. Olczaka i prof. E. Rosińskiej).
Działalność artystyczna.
Koncertuje w kraju i Europie. Współzałożyciel Almost Jazz Group i Alberti &amp; Nowak Quartet. Występuje solo, z orkiestrami oraz zespołami takimi jak: Almost Jazz Group, Milonga Baltica, Klezmoret Trio, Orkiestrą Kameralną Progress oraz w projekcie pt. „Piaf Po Polsku” i kabarecie pt. „W czasie deszczu dzieci się nudzą – Dorota Lulka i Młodsi Panowie” z repertuarem Kabaretu Starszych Panów. Na swoim koncie ma kilkanaście płyt. Specjalizuje się w tangu, jazzie i – charakterystycznym dla akordeonu – francuskim stylu musette.
Paweł Nowak prowadzi ożywioną działalność koncertową w kraju oraz zagranicą: Litwa, Estonia, Rosja, Grecja, Dania, Szwecja, Niemcy, Wielka Brytania i Francja. Zajmuje się także popularyzacją akordeonu. Jest autorem audycji „Jazz na akordeon”, jedynej tego typu w Polsce, która emitowana była regularnie przez 4 lata od marca 2009 roku w Radiu Gdańsk.
Jest pomysłodawcą i dyrektorem artystycznym odbywającego się od 2003 roku Międzynarodowego Festiwalu Akordeonowego w Sulęczynie, jak również pomysłodawcą i współtwórcą jedynego w Polsce Muzeum Akordeonu w Kościerzynie. Właściciel prywatnej kolekcji akordeonów, posiada ponad 330 eksponatów z całego świata, niektóre z nich są jedynymi egzemplarzami na świecie, najstarsze pochodzą z lat 20. XIX wieku. Od kilkunastu lat prowadzi ogólnopolskie wydarzenie związane z biciem rekordu Polski w jednoczesnej grze na akordeonach, które odbywa się co roku w marcu podczas Dnia Jedności Kaszubów.
Osiągnięcia.
Laureat 16 krajowych i międzynarodowych konkursów oraz festiwali akordeonowych. W plebiscycie Dziennika Bałtyckiego został uznany za „Osobowość Roku Powiatu Kartuskiego 2012”. Otrzymał wyróżnienie Starosty Kartuskiego „Perła Kaszub” oraz zaszczytny tytuł Skry Ormuzdowej przyznany przez miesięcznik Pomerania i Zrzeszenie Kaszubsko-Pomorskie. W listopadzie 2016 został odznaczony medalem Ministra Kultury i Dziedzictwa Narodowego „Zasłużony dla Kultury Polskiej”.

</doc>
<doc id="3944601" url="https://pl.wikipedia.org/wiki?curid=3944601" title="Anouk Vetter">
Anouk Vetter

Anouk Vetter (ur. 4 lutego 1993 w Amsterdamie) – holenderska lekkoatletka, wieloboistka.
Uczestniczka letniego olimpijskiego festiwalu młodzieży Europy (2009). Nie ukończyła rywalizacji podczas światowego i europejskiego czempionatu juniorów odpowiednio w Tallinnie (2011) i w Barcelonie (2012) oraz na młodzieżowym czempionacie Europy w Tampere w 2013. 
Siódma zawodniczka seniorskich mistrzostw Starego Kontynentu w Zurychu (2014). Rok później wystąpiła w halowych mistrzostwach Europy w Pradze, gdzie uplasowała się na ósmej pozycji oraz na światowym czempionacie w Pekinie. Złota medalistka mistrzostw Europy z Amsterdamu (2016) oraz debiutantka na igrzyskach olimpijskich w Rio de Janeiro w tym samym roku, gdzie w siedmioboju zajęła pozycję pod koniec pierwszej dziesiątki. W 2017 wywalczyła brązowy medal podczas mistrzostw świata w Londynie. Srebrna medalistka rozgrywanych w 2021 igrzysk olimpijskich w Tokio. W 2022 wywalczyła srebro na mistrzostwach świata w Eugene.
Złota medalistka mistrzostw Holandii w kategorii seniorów i juniorów (również medalistka m.in. w biegach płotkarskich i rzucie oszczepem).

</doc>
<doc id="3944603" url="https://pl.wikipedia.org/wiki?curid=3944603" title="No More Dream">
No More Dream

„No More Dream” – koreański singel południowokoreańskiej grupy BTS, wydany 12 czerwca 2013 roku. Był głównym singlem debiutanckiego wydawnictwa "2 Cool 4 Skool". Sprzedał się w nakładzie egzemplarzy w Korei Południowej.
Utwór „NO MORE DREAM” został nagrany ponownie w języku japońskim i wydany jako pierwszy japoński singel zespołu 4 czerwca 2014 roku. Singel został wydany w trzech wersjach: regularnej i dwóch limitowanych (CD+DVD). Osiągnął 8 pozycję w rankingu Oricon i pozostał na liście przez 6 tygodni, sprzedał się w nakładzie egzemplarzy.
Utwór jest japońską wersją utworu „Jingyeogui Bangtan” (kor. 진격의 방탄) z minialbumu "O!RUL8,2?".

</doc>
<doc id="3944604" url="https://pl.wikipedia.org/wiki?curid=3944604" title="Nicole Dambro">
Nicole Dambro

Nicole Dambro (ur. 4 listopada 1986) – amerykańska aktorka i tancerka.
Życiorys.
Urodziła i wychowywała się na Florydzie. Absolwentka uczelni wyższej University of Florida.
Zajmuje się aktorstwem oraz tańcem. Opracowała choreografię zaprezentowaną przez uczestników finałowego odcinka talent show "I Want to Be an NBA Dancer"; w programie gościnnie pełniła funkcję jurorki. W branży rozrywkowej debiutowała w 2012 roku rolą Nicole w romansie filmowym "Citrus Soulmates". Po serii występów w filmach krótkometrażowych zagrała Iris w serialowym thrillerze "Con" (2015−2016). Glenn Douglas Packard obsadził Dambro w horrorze "Pitchfork", który premierę odnotował jesienią 2016. Wcielała się w postać C.J. w serialu komediowym "Bros" (2016). W 2017 pojawiła się gościnnie w programie telewizji Lifetime Movie Network "My Crazy Ex". Była jedną z producentem dramatu "Alone in the Dead of Night" (2016), w którym wystąpiła jako Gwen. Występowała w teledyskach artystów muzycznych.
Od 2013 roku mieszka w Los Angeles.

</doc>
<doc id="3944606" url="https://pl.wikipedia.org/wiki?curid=3944606" title="Szczelina w Tomanowym Grzbiecie V">
Szczelina w Tomanowym Grzbiecie V

Szczelina w Tomanowym Grzbiecie V – jaskinia w Dolinie Kościeliskiej w Tatrach Zachodnich. Wejście do niej znajduje się w Tomanowym Grzbiecie od strony Wąwozu Kraków, powyżej Kazalnicy i Szczeliny w Tomanowym Grzbiecie IV, na wysokości 1808 metrów n.p.m. Długość jaskini wynosi 6 metrów, a jej deniwelacja 3,5 metrów.
Opis jaskini.
Jaskinię stanowi szczelinowy, obszerny, idący na początku w dół, a następnie w górę, korytarz zaczynający się w bardzo wysokim, szczelinowym otworze wejściowym i kończący gładką ścianą. Wzdłuż ściany odchodzi krótki, szczelinowy korytarzyk.
Przyroda.
W jaskini brak jest nacieków. Na ścianach rosną mchy i porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty przy pomocy J. Iwanickiego (juniora) i M. Kurczewskiego w 1994 roku.

</doc>
<doc id="3944608" url="https://pl.wikipedia.org/wiki?curid=3944608" title="Pływanie na Letnich Igrzyskach Olimpijskich 1960 – 100 m stylem grzbietowym mężczyzn">
Pływanie na Letnich Igrzyskach Olimpijskich 1960 – 100 m stylem grzbietowym mężczyzn

100 m stylem grzbietowym mężczyzn – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje odbyły się 30 sierpnia, a półfinały i finał 31 sierpnia 1960 roku.
Tytuł mistrza olimpijskiego obronił Australijczyk David Theile, ustanawiając jednocześnie rekord olimpijski czasem 1:01,9. Pozostałe miejsca na podium zajęli Amerykanie: srebro zdobył Frank McKinney (1:02,1), a brąz Bob Bennett, który dzień wcześniej podczas eliminacji pobił rekord olimpijski (1:02,0), ale w finale uzyskał słabszy czas (1:02,3).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3944625" url="https://pl.wikipedia.org/wiki?curid=3944625" title="Rafał Kubicki">
Rafał Kubicki

Rafał Kubicki (ur. 3 kwietnia 1973 w Kielcach) – polski policjant, inspektor Policji, doktor nauk humanistycznych, nauczyciel akademicki, w 2017 komendant stołeczny Policji. 
Życiorys.
W 1995 rozpoczął pracę w Policji. Był zatrudniony w Komendzie Stołecznej Policji. Był pierwszym zastępcą komendanta Komisariatu Policji Warszawa-Targówek. W marcu 2016 został komendantem miejskim Policji w Ostrołęce. 13 marca 2017 został wprowadzony w obowiązki komendanta stołecznego Policji, a funkcję zaczął pełnić następnego dnia. Podał się do dymisji 23 października 2017, odwołany ze stanowiska 13 listopada tego samego roku.
Ukończył studia w Akademii Humanistycznej im. Aleksandra Gieysztora w Pułtusku. W 2010 na podstawie rozprawy pt. "Deklarowane systemy wartości, a dokonywanie przez młodzież czynów naruszających normy prawne" uzyskał w na Wydziale Nauk Pedagogicznych Akademii Pedagogiki Specjalnej im. Marii Grzegorzewskiej w Warszawie stopień doktora nauk humanistycznych w zakresie pedagogiki. Został nauczycielem akademickim Wydziału Pedagogicznego Chrześcijańskiej Akademii Teologicznej w Warszawie.

</doc>
<doc id="3944626" url="https://pl.wikipedia.org/wiki?curid=3944626" title="Chaku-chaku">
Chaku-chaku

Chaku-chaku – metoda stosowana w Systemie Produkcyjnym Toyoty (ang. "Toyota Production System") składowa metodologii opierającej się na szczupłej produkcji (ang. "lean production"). Z języka japońskiego dosłownie oznacza "ładowanie - ładowanie".
"Chaku-chaku" polega na organizacji gniazda produkcyjnego w taki sposób aby występował ciągły przepływ jednej sztuki (ang. "one piece flow"). Metoda opiera się na pracy jednego operatora, który zgodnie z przepływem produktu zabiera kolejne gotowe części z jednej maszyny i ładuje je do kolejnej itd., w taki sposób aby czas ładowania szeregu maszyn odpowiadał czasowi cyklu pracy pierwszej maszyny. Proces może być wykonywany w sposób całkowicie manualny przez operatora lub też częściowo zautomatyzowany gdzie gotowe części są automatycznie "wyrzucane" przez maszynę. 
Korzyści wynikające z wdrożenia metody w organizacji przedsiębiorstwa to przede wszystkim poprawa standaryzacji i ergonomii pracy, skrócenie czasu cyklu w obrębie jednego gniazda produkcyjnego poprzez wprowadzenie procesu "one piece flow" oraz eliminacja czasu oczekiwania operatora.

</doc>
<doc id="3944628" url="https://pl.wikipedia.org/wiki?curid=3944628" title="Failsafe">
Failsafe



</doc>
<doc id="3944630" url="https://pl.wikipedia.org/wiki?curid=3944630" title="Przemysław Skowron">
Przemysław Skowron

Przemysław Jan Skowron (ur. 4 marca 1974 w Rzeszowie) – polski dziennikarz radiowy, od 1997 związany z RMF FM. Absolwent I Liceum Ogólnokształcącego w Rzeszowie, student Wydziału Architektury Politechniki Krakowskiej i dziennikarstwa w Instytucie Dziennikarstwa, Mediów i Komunikacji Społecznej Uniwersytetu Jagiellońskiego.
Kariera zawodowa.
Pracę w radiu rozpoczął w sierpniu 1997, w krakowskim radiu Wanda, gdzie trafił po wielomiesięcznej podróży po Ameryce Północnej.
W listopadzie 1997 poprowadził w RMF FM pierwszy ze swoich, nocnych programów, stanowiących cykl poświęcony szeroko rozumianej tematyce UFO, duchów i wszelkiego rodzaju zjawisk paranormalnych. W 1998 pracował jako wydawca informacyjnego serwisu lokalnego, a w 1999 objął nocne pasmo – "Kobranocka FM"; popularną audycję w ramach której prezentował i czytał najlepsze opowiadania literatury kryminalnej, SF i horrory. W ramach audycji przeczytał również powieść „Czterej pancerni i pies”.
W 2000 został wydawcą, autorem i współprowadzącym programu "Misja Specjalna" dotyczącego historii i tajemnic XX wieku. Od roku 2001 współprowadził z Witoldem Lazarem popołudniowy magazyn naukowy "Świat na żółto i na niebiesko". Jest autorem licznych pozycji satyrycznych pojawiających się na antenie RMF FM; „Krzyżacy”, „Kanon Lektur Szkolnych”, „Czerwone Słoneczko – fanklub Leszka Millera”, „Słownik damsko-męski”, „Wiadomości z przyszłości”, „Polska Kronika Radiowa”, „Mobilki” i wiele innych.
W 2003 był jednym z pierwszych prowadzących radia RMF Classic, a w 2004 został, wraz z Tomaszem Olbratowskim, Marcinem Ziobro i Witoldem Lazarem prowadzącym porannego pasma RMF FM – "Wstawaj szkoda dnia". W latach 2005–2006 można go było usłyszeć na antenie radia RMF Maxxx, gdzie prezentował efekty swojej poetyckiej twórczości. W latach 2013–2015 poranny program prowadził wraz z Robertem Karpowiczem, w latach 2015–2016 z Mariuszem Kałamagą, w latach 2016–2017 z Kamilem Baleją, a od września 2017 z Tomaszem Olbratowskim i Mariuszem Kałamagą.
W latach 2006–2007 związany był z krakowskim ośrodkiem Telewizji Polskiej, prowadząc programy o tematyce kulturalnej; „Regiony kultury. Nowości” oraz „Wejściówka”. Współpracował również ze stacją przy innych programach o tematyce kulturalnej i społecznej.
Życie prywatne.
Żonaty z Mariką Skowron. Dzieci: Maksymilian, Antonina, Jakub, Julia.

</doc>
<doc id="3944632" url="https://pl.wikipedia.org/wiki?curid=3944632" title="Kościół św. Marii Magdaleny w Valletcie">
Kościół św. Marii Magdaleny w Valletcie

Kościół św. Marii Magdaleny (, ) – rzymskokatolicki kościół w Valletcie na Malcie. Był częścią azylu Sióstr Magdalenek, przylegającego do kościoła. W połowie XX wieku został zdesakralizowany, ponownie poświęcony przez biskupa Charlesa Sciclunę 25 lutego 2015 roku. 
Historia.
Kościół zbudowano około roku 1595, jako kościół Sióstr Magdalenek, których klasztor przylegał do niego. Kiedy większość klasztorów była raczej uboga, maltańskie Magdalenki nie mogły się na to uskarżać. W roku 1602 Klemens VIII dał klasztorowi prawo do 1/5 rzeczy ruchomych oraz nieruchomości po zmarłych prostytutkach na Malcie. To zmieniło status majątkowy zakonu; wkrótce stał się najbogatszym klasztorem na Malcie. Praca Sióstr Magdalenek zakończyła się w roku 1798 wraz z przybyciem Francuzów, którzy zabrali wszystkie bogactwa i posiadłości zakonu. Siostry przeniosły się do klasztoru św. Katarzyny. Ostatnia „Magdalenka” zmarła w roku 1846. Kościół służył później żołnierzom wyznania rzymskokatolickiego, stacjonującym w Forcie St. Elmo, jak również rodzinom marynarzy z koszar Camerata po drugiej stronie ulicy. W roku 1941, w czasie II wojny światowej, klasztor został zburzony podczas bombardowania lotniczego. W jego miejscu zbudowana została szkoła podstawowa. Po tym kościół został opuszczony. Jego ołtarze przeniesiono do klasztoru św. Katarzyny. Nieco później, aż do roku 2006, budynek służył jako garaż-przechowalnia pojazdów parad karnawałowych. W roku 2008 kościół został wyczyszczony i częściowo odrestaurowany.
Budynek kościoła jest umieszczony na liście National Inventory of the Cultural Property of the Maltese Islands pod nrem 00539.
Architektura.
Kościół zbudowany jest na planie kwadratu, jego boczna ściana, bardzo wyeksponowana, posiada jedynie dwa okna. Fasada zbudowana w stylu manierystycznym z centralną wnęką wpasowaną w kwadrat budynku. Są tam trzy wnęki, ułożone na dwóch poziomach. Wewnątrz kościoła króluje styl barokowy.

</doc>
<doc id="3944633" url="https://pl.wikipedia.org/wiki?curid=3944633" title="Sybil Bauer">
Sybil Bauer

Sybil Lorina Bauer (ur. 18 września 1903 w Chicago, zm. 31 stycznia 1927 tamże) – amerykańska pływaczka specjalizująca się w stylu grzbietowym, mistrzyni olimpijska (1924) i wielokrotna rekordzistka świata.
W 1922 roku podczas zawodów na Bermudach ustanowiła rekord globu na dystansie 440 jardów stylem grzbietowym. Czas, który uzyskała (6:24,8) był także lepszy o cztery sekundy od najlepszego wyniku uzyskanego w tej konkurencji wśród mężczyzn. W swojej karierze Bauer pobiła łącznie 23 rekordy świata.
Dwa lata później, podczas igrzysk olimpijskich w Paryżu została pierwszą mistrzynią olimpijską w konkurencji 100 m stylem grzbietowym. W finale uzyskała czas 1:23,3 i o ponad cztery sekundy pokonała srebrną medalistkę, Brytyjkę Phyllis Harding.
Studiowała na Northwestern University, gdzie oprócz pływania, trenowała hokeja na trawie i koszykówkę. Będąc na ostatnim roku studiów zachorowała na raka. Zmarła w wieku 23 lat.
W 1967 roku została wprowadzona do International Swimming Hall of Fame.

</doc>
<doc id="3944637" url="https://pl.wikipedia.org/wiki?curid=3944637" title="Katholieke Universiteit Leuven">
Katholieke Universiteit Leuven

Katholieke Universiteit Leuven, w skrócie KU Leuven – belgijska uczelnia publiczna znajdująca się w Leuven, istniejąca od 1968 roku.
Uniwersytet powstał w wyniku rozdziału Katolickiego Uniwersytetu w Lowanium na część flamandzką i walońską. Niderlandzkojęzyczna (Katholieke Universiteit Leuven) korzysta z infrastruktury uczelni funkcjonującej w latach 1425–1968, natomiast francuskojęzyczna (Université catholique de Louvain) został przeniesiony do nowo zbudowanego kampusu w Louvain-la-Neuve.
W ramach uczelni funkcjonują następujące jednostki:

</doc>
<doc id="3944641" url="https://pl.wikipedia.org/wiki?curid=3944641" title="Melodifestivalen 2017">
Melodifestivalen 2017

Melodifestivalen 2017 – 56. edycja festiwalu, będącego szwedzkimi eliminacjami do 62. Konkursu Piosenki Eurowizji. Półfinały odbyły się kolejno: 4, 11, 18 i 25 lutego, koncert drugiej szansy – 4 marca, a finał – 11 marca. Podczas rund półfinałowych o wynikach decydowali telewidzowie za pomocą głosowania telefonicznego, natomiast reprezentanta wybrali wraz z międzynarodową komisją jurorską.
Selekcje wygrał Robin Bengtsson z utworem „I Can’t Go On”, zdobywając w sumie 146 punktów w finale eliminacji.
Format.
Dwudziestu ośmiu uczestników podzielono na cztery siedmioosobowe półfinały. Z każdego półfinału dwójka najlepszych uczestników otrzyma automatyczny awans do finału. Laureaci trzeciego oraz czwartego miejsca półfinałów zakwalifikowani zostali do etapu drugiej szansy, z którego kolejna czwórka awansowała do wielkiego finału.
Harmonogram.
Tradycyjnie każdy etap odbywał się w innym szwedzkim mieście, a finał został zorganizowany w Friends Arena w Solnie na północ od centrum Sztokholmu.
Półfinały.
Półfinał 1.
Pierwszy półfinał odbył się 4 lutego 2017 w Scandinavium w Göteborgu. Podczas koncertu telewidzowie oddali łącznie 5,706,113 głosów.
Legenda:
Półfinał 2.
Drugi półfinał odbył się 11 lutego 2017 w Malmö Arena w Malmö. Podczas koncertu telewidzowie oddali łącznie 5,395,695 głosów.
Legenda:
Półfinał 3.
Trzeci półfinał odbył się 18 lutego 2017 w Vida Arena w Växjö, koncert poprowadzili Gina Dirawi i Henrik Schyffert. Podczas koncertu telewidzowie oddali łącznie 5,756,071 głosów.
Legenda:
Półfinał 4.
Czwarty półfinał odbył się 25 lutego 2017 w Skellefteå Kraft Arena w Skellefteå. Podczas koncertu telewidzowie oddali łącznie 4,951,648 głosów.
Legenda:
Druga szansa.
Koncert drugiej szansy odbył się 4 marca 2017 w Saab Arena w Linköping. Podczas koncertu telewidzowie oddali łącznie 7,223,709 głosów.
Legenda:
Finał.
Finał odbył się 11 marca 2017 we Friends Arena w Solnie w Sztokholmie.
Legenda:

</doc>
<doc id="3944642" url="https://pl.wikipedia.org/wiki?curid=3944642" title="Kukal zmienny">
Kukal zmienny

Kukal zmienny ("Centropus sinensis") – gatunek dużego ptaka z rodziny kukułkowatych (Cuculidae). Występuje w południowej i południowo-wschodniej Azji. Nie jest zagrożony wyginięciem.
Taksonomia.
Po raz pierwszy gatunek opisał James Francis Stephens w 1815 na podstawie holotypu z Ningbo (Chiny). Nowemu gatunkowi nadał nazwę "Polophilus sinensis". Obecnie (2021) Międzynarodowy Komitet Ornitologiczny (IOC) umieszcza kukala zmiennego w rodzaju "Centropus". Wyróżnia 6 podgatunków. Badania mtDNA wskazują na to, że kukal zmienny najbliżej spokrewniony jest z kukalem jawajskim ("C. nigrorufus").
Podgatunki i zasięg występowania.
IOC wyróżnia następujące podgatunki:
Autorzy "Kompletnej listy ptaków świata" za podgatunek kukala zmiennego uznają też kukala brunatnego "C. (s.) andamanensis" , który jest klasyfikowany przez IOC i IUCN jako osobny gatunek. Zamieszkuje on Andamany.
Morfologia.
Długość ciała wynosi 47–52 cm. Masa ciała dla jednego samca z Indii: 236 g, dla jednej samicy z Indii: 268 g. W upierzeniu dymorfizm płciowy nie występuje. Samice są większe od samców. Głowa, górna część grzbietu i spodnie partie ciała czarne. Na głowie występuje niebieska lub fioletowawa opalizacja. Skrzydła kasztanowe. Sterówki czarne z zielonym połyskiem. Pokrywy podskrzydłowe czarne; u niektórych osobników występują drobne białe paski. Tęczówka barwy od brązowej po czerwoną. Dziób i nogi czarne.
Ekologia i zachowanie.
Środowiskiem życia kukali zmiennych są obszary trawiaste i zarośla wtórne na skrajach lasów, w okolicy obszarów rolniczych i wodnych. Występują również w namorzynach, zakrzewieniach, na bagnach, w trzcinowiskach i ogrodach. Są to ptaki skryte, często ukrywają się w gęstej roślinności. Żywią się dużymi owadami, gąsienicami, małymi kręgowcami (jak młode myszy czy jaszczurki), ślimakami, ptasimi jajami, owocami i nasionami. Pożywienia szukają na ziemi.
Lęgi.
Okres lęgowy trwa podczas pory najintensywniejszych opadów deszczu; w północnych Indiach głównie od czerwca do września, na Półwyspie Indyjskim i Sri Lance niemal cały rok (na Sri Lance najintensywniej w marcu i kwietniu). Gniazdo ma kształt kulisty, zbudowane jest z luźno splecionych traw, liści i gałęzi. Rosnące nieopodal liście i gałązki zostają wplecione w konstrukcję gniazda, dzięki czemu pozostaje one zawsze dobrze ukryte. Zniesienie liczy 3–6 jaj. Obydwa ptaki z pary zajmują się wysiadywaniem i młodymi.
Status.
IUCN uznaje kukala zmiennego za gatunek najmniejszej troski (LC, "Least Concern") nieprzerwanie od 1988 (stan w 2022). Kukala brunatnego IUCN również uznaje za gatunek najmniejszej troski. Ze względu na brak dowodów na spadki liczebności bądź istotne zagrożenia, BirdLife International uznaje trend liczebności populacji obu tych taksonów za stabilny.

</doc>
<doc id="3944646" url="https://pl.wikipedia.org/wiki?curid=3944646" title="Annemarie Jorritsma">
Annemarie Jorritsma

Annemarie Jorritsma-Lebbink (ur. 1 czerwca 1950 w Hengelo w Geldrii) – holenderska polityk i samorządowiec, działaczka Partii Ludowej na rzecz Wolności i Demokracji (VVD), posłanka do Tweede Kamer i senator, minister oraz wicepremier w gabinetach Wima Koka.
Życiorys.
Ukończyła szkołę średnią w Zutphen, następnie uczęszczała do szkoły turystycznej w Bredzie, zaś w połowie lat 70. w kształciła się w zakresie języka francuskiego. Pracę zawodową podjęła w 1969 jako asystentka w biurze podróży w Wolvedze, później była sekretarką w przedsiębiorstwie w Dieren. Od 1974 do 1982 zajmowała się własną działalnością w branży turystycznej.
W 1973 wstąpiła do Partii Ludowej na rzecz Wolności i Demokracji. W latach 1978–1989 była radną miejską w Bolsward. W 1982 po raz pierwszy wybrana do Tweede Kamer. Reelekcję do niższej izby Stanów Generalnych uzyskiwała w wyborach w 1986, 1989, 1994, 1998 i 2002.
Od sierpnia 1994 do sierpnia 1998 w pierwszym rządzie Wima Koka pełniła funkcję ministra transportu i gospodarki wodnej. Następnie do lipca 2002 sprawowała urzędu wicepremiera i ministra gospodarki w drugim gabinecie tego premiera.
W 2003, po odejściu z parlamentu, została pełniącą obowiązki burmistrza Delfzijl. Jeszcze w tym samym roku powołano ją na burmistrza Almere, stanowisko to zajmowała nieprzerwanie do 2015. W latach 2008–2015 była równocześnie przewodniczącą Vereniging van Nederlandse Gemeenten, stowarzyszenia holenderskich miejscowości. Następnie otrzymała godność honorowej przewodniczącej tej organizacji. Również w 2015 została holenderskim senatorem, obejmując następnie funkcję przewodniczącej frakcji VVD w Eerste Kamer. W 2019 ponownie wybrana do wyższej izby holenderskiego parlamentu.
Odznaczona Orderem Oranje-Nassau klasy IV (2002) i III (2015).

</doc>
<doc id="3944652" url="https://pl.wikipedia.org/wiki?curid=3944652" title="Horst-Bienek-Preis für Lyrik">
Horst-Bienek-Preis für Lyrik

Horst-Bienek-Preis für Lyrik – niemiecka nagroda przyznawana wyłącznie w dziedzinie liryki. Od 1991 roku przyznaje ją .
Fundacja opiera swoją działalność na środkach finansowych, pochodzących z dochodów ze spuścizny pisarza, która została przekazana na rzecz Fundacji. Nagroda przyznawana jest corocznie na początku grudnia; do 2003 roku przyznawano ją co roku, natomiast od 2005 co dwa lata. Nagroda główna wynosi 10 000 euro, wraz z którą jednocześnie można otrzymać nagrodę specjalną w wysokości 2500 euro. (W 2007 roku za obie nagrody główne przyznano 10 000 euro, a nagroda specjalna wyniosła 5000 euro.).
Polski kontekst.
Nagroda ta jest niezwykle istotna z polskiego punktu widzenia, ponieważ Horst Bienek urodził się w Gliwicach, zatem zarówno Śląsk, jak i wspomniane Gliwice znalazły znaczne odbicie w jego twórczości. Sam autor uważał się za niemieckojęzycznego Ślązaka, a najwybitniejszym jego dziełem jest tzw. gliwicka tetralogia, w której podejmuje tematykę II wojny światowej. Tetralogię tworzą następujące powieści: "Wrześniowe światło, Pierwsza Polka, Ziemia i ogień, Czas bez dzwonów." Bieniek w 1986 r. wydał również album zdjęć przedwojennego Śląska, „Album śląski” ("Schlesischer Bilderbogen"). W 2005 roku gala wręczenia Nagrody literackiej im. Horsta Bienka miała miejsce w Gliwicach ze względu na uroczystości związane z 15 rocznicą jego śmierci.
W 2002 roku laureatem Nagrody został Polak, Adam Zagajewski, natomiast w 2014 roku Nagrodę Promocyjną otrzymali również polscy autorzy, Tadeusz Dąbrowski oraz Daniel Pietrek.

</doc>
<doc id="3944656" url="https://pl.wikipedia.org/wiki?curid=3944656" title="Jan Piwczyk">
Jan Piwczyk

Jan Piwczyk (ur. 1897, zm. 1972) – był w dwudziestoleciu międzywojennym rytownikiem polskich znaczków pocztowych zatrudnionym w PWPW w Warszawie. Od 1943 zajmował się rytowaniem znaczków pocztowych dla poczty III Rzeszy. Po zakończeniu II wojny światowej pracował dla poczty niemieckiej rytując znaczki dla RFN i Berlina Zachodniego.
Dzieła.
Znaczki pocztowe (z pominięciem walorów podstawowych z późniejszymi nadrukami): 
1937:
1938:
1939:
1943:
1944:
1950:
1951:
1952:
1953:

</doc>
<doc id="3944658" url="https://pl.wikipedia.org/wiki?curid=3944658" title="Paroząb tufowy">
Paroząb tufowy

Paroząb tufowy ("Didymodon tophaceus" (Brid.) Lisa) – gatunek mchu należący do rodziny płoniwowatych ("Pottiaceae" Schimp.). Występuje na półkuli północnej i południowej, na skałach lub glebie w lasach i w pobliżu cieków wodnych.
Rozmieszczenie geograficzne.
Występuje w Ameryce Północnej (Kanada, Stany Zjednoczone, Meksyk), Europie, Ameryce Południowej, Afryce, na wyspach Oceanu Atlantyckiego, wyspie Lord Howe, oraz w Azji (Chiny, Japonia, Indie, Pakistan, rosyjska Syberia).
W Polsce podawany m.in. z województwa śląskiego.
Biologia i ekologia.
Zarodniki dojrzewają od zimy do wiosny.
Mech z reguły nizinny, występuje na wysokościach 0–2000 m n.p.m.. Rośnie na skałach lub glebie. Porasta klify, skały w lasach i w pobliżu cieków wodnych, gliniaste brzegi jezior i rzek nizinnych, okolice wodospadów i inne tereny wilgotne. Preferuje podłoża bazujące na wapieniu, łupku wapiennym, dolomicie i wilgotnej glinie. Spotykany także na wilgotnych murach oporowych, płytkiej glebie wzdłuż dróg i ścieżek oraz w dołach i kamieniołomach.
Systematyka i nazewnictwo.
Synonimy: "Barbula pringlei" Cardot, "Barbula tophacea" (Brid.) Mitt., "Barbula wildii" Broth., "Dactylhymenium pringlei" Cardot, "Desmatodon hendersonii" (Renauld &amp; Cardot) R.S. Williams, "Didymodon bosniacus" Glow., "Didymodon ceratodonteus" (Müll. Hal.) Dixon, "Didymodon diversifolius" Austin, "Didymodon hendersonii" Renauld &amp; Cardot, "Didymodon ligulifolius" G. Roth, "Didymodon planotophaceus" J. Froehl., "Gymnostomum ceratodonteum" (Müll. Hal.) Paris, "Gymnostomum platyphyllum" Kindb., "Husnotiella pringlei" (Cardot) Grout, "Hymenostylium platyphyllum" (Kindb.) Broth., "Pottia ceratodontea" Müll. Hal., "Trichostomum limosum" Dozy &amp; Molk., "Trichostomum tophaceum" Brid., "Weissia amblyphylla" J.E. Zetterst.
Odmiany:
Zagrożenia.
Gatunek został wpisany na czerwoną listę mchów województwa śląskiego z kategorią zagrożenia „LC” (najmniejszej troski, stan na 2011 r.). Tę samą kategorię otrzymał Czechach w 2005 r. W 2001 r. na Słowacji nadano mu kategorię „NT” (bliski zagrożenia).

</doc>
<doc id="3944659" url="https://pl.wikipedia.org/wiki?curid=3944659" title="Didymodon tophaceus">
Didymodon tophaceus



</doc>
<doc id="3944660" url="https://pl.wikipedia.org/wiki?curid=3944660" title="Sung Joon">
Sung Joon

Bang Sung-joon (hangul: 안재현; ur. 10 lipca 1990 w Seulu), lepiej znany pod pseudonimem Sung Joon () – południowokoreański model i aktor. Karierę w przemyśle rozrywkowym rozpoczął jako model, ale po przejściu na aktorstwo stał się znany dzięki głównym rolom w serialu "Dakchigo kkonminam band" (2012), "Uriga gyeolhonhal su isseulgga" (2012), "Romance-ga pil-yohae 3" (2014), "Sangryusahoe" (2015) i "Madame Antoine" (2016). Zagrał także w filmach "Naneun kongmuwon-ida" (2012), "Museoun iyagi 2" (2013) oraz "Myeong-wang-song" (2013).

</doc>
<doc id="3944662" url="https://pl.wikipedia.org/wiki?curid=3944662" title="Third-person shooter">
Third-person shooter



</doc>
<doc id="3944666" url="https://pl.wikipedia.org/wiki?curid=3944666" title="Université catholique de Louvain">
Université catholique de Louvain

Université catholique de Louvain – belgijska publiczna szkoła wyższa zlokalizowana w Louvain-la-Neuve. 
Uczelnia powstała w 1968 roku, w wyniku podziału Katolickiego Uniwersytetu w Leuven na część flamandzką i walońską. Niderlandzkojęzyczny Katholieke Universiteit Leuven korzysta z infrastruktury uczelni funkcjonującej w Leuven w latach 1425–1968, podczas gdy francuskojęzyczny Université catholique de Louvain został przeniesiony do nowo zbudowanego kampusu w Louvain-la-Neuve. 
W 1974 roku, pracujący w UCLouvain, Christian de Duve otrzymał Nagrodę Nobla w dziedzinie fizjologii lub medycyny. 
W ramach uczelni funkcjonują następujące jednostki:

</doc>
<doc id="3944667" url="https://pl.wikipedia.org/wiki?curid=3944667" title="Tadesse Abraham">
Tadesse Abraham

Tadesse Abraham (ur. 12 sierpnia 1982 w Asmarze) – erytrejski lekkoatleta specjalizujący się w biegach długodystansowych. Od czerwca 2014 roku reprezentuje Szwajcarię.
Dziewiąty maratończyk mistrzostw Europy z Zurychu (2014). W 2015 wziął udział w światowym czempionacie seniorów w Pekinie, zajmując 19. miejsce w biegu maratońskim. Złoty medalista mistrzostw Starego Kontynentu z Amsterdamu (2016) oraz siódmy zawodnik podczas rozgrywanych w Rio de Janeiro igrzyskach olimpijskich w tym samym roku.
Wielokrotny złoty medalista mistrzostw Szwajcarii oraz reprezentant kraju na drużynowych mistrzostwach Europy i w Pucharze Europy w biegu na 10 000 metrów.

</doc>
<doc id="3944670" url="https://pl.wikipedia.org/wiki?curid=3944670" title="Gulfstream Peregrine">
Gulfstream Peregrine

Gulfstream Peregrine – amerykański, prototypowy samolot dyspozycyjny, zaprojektowany i zbudowany w wytwórni Gulfstream American Corporation of California.
Historia.
Pierwotnie samolot znany był pod nazwą Commander Fanjet 1500 i pod taką został oblatany 14 stycznia 1983 roku. Dopiero po fiasku programu Gulfstream Peregrine 600 zmieniono oznaczenie na Gulfstream Peregrine. W konstrukcji samolotu wytwórnia wykorzystała dostępne jej elementy konstrukcyjne. Skrzydła, ogon samolotu wraz z usterzeniem pochodziły z samolotu treningowego Peregrine 600, reszta kadłuba z nieprodukowanego seryjnie samolotu Gulfstream American Hustler. W porównaniu do Hustlera zmieniono część dziobową, którą w Hustlerze zajmował silnik turbośmigłowy. Wytwórnia była gotowa rozpocząć produkcję samolotu po zdobyciu co najmniej 27 zamówień, jednak brak zainteresowania ze strony odbiorców był przyczyną zakończenia całego programu po wybudowaniu jednego prototypu.
Konstrukcja.
Peregrine był wolnonośnym, jednosilnikowym dolnopłatem o konstrukcji metalowej z silnikiem umieszczonym u nasady statecznika pionowego. Wlot powietrza do jednostki napędowej znajdował się nad kadłubem samolotu. Pierwotny wlot o powietrza o prostokątnym przekroju miał zostać zastąpiony wlotem okrągłym. Podwozie chowane, z przednim podparciem. Usterzenie klasyczne o znacznym skosie i trapezowym obrysie. Dwudźwigarowe skrzydła o obrysie trapezowym i nadkrytycznym profilu, na końcach ich końcach zamontowane rozpraszacze wirów skierowane do dołu. W połowie rozpiętości skrzydeł zamontowano grzebień aerodynamiczny. Mechanizacja skrzydeł obejmuje dość długie klapy Fowlera i relatywnie krótkie lotki z klapkami. W samolotach seryjnych przewidywano zastosowanie mocniejszego silnika Garrett TFE731-2.

</doc>
<doc id="3944671" url="https://pl.wikipedia.org/wiki?curid=3944671" title="Zdena Pešatová">
Zdena Pešatová

Zdena Pešatová (ur. 18 stycznia 1999 w Jabloncu nad Nysą) – czeska skoczkini narciarska. Uczestniczka mistrzostw świata seniorów (2015, 2019) oraz juniorów (2013, 2015, 2016, 2018 i 2019), a także zimowych igrzysk olimpijskich młodzieży (2016). Medalistka zimowego olimpijskiego festiwalu młodzieży Europy (2015).
Po sezonie 2020/2021 zakończyła karierę sportową.

</doc>
<doc id="3944676" url="https://pl.wikipedia.org/wiki?curid=3944676" title="You (singel Special D.)">
You (singel Special D.)

You – singel niemieckiego DJ–a Special D. wydany w 2004 roku.
Teledysk.
Do utworu powstał teledysk.

</doc>
<doc id="3944677" url="https://pl.wikipedia.org/wiki?curid=3944677" title="Materiał allogeniczny">
Materiał allogeniczny

Materiał allogeniczny, materiał allochtoniczny – składnik skały (okruch lub minerał), który powstał poza danym basenem sedymentacyjnym i został doń przytransportowany z innego rejonu. Do materiału allochtonicznego zalicza się też produkty wulkanizmu spoza tego basenu. środowiskiem tworzenia się skał osadowych. Materiały allogeniczne dostają się do środowiska osadowego w wyniku mechanicznego wietrzenia skał starszych niż dany osad i transportu do zbiornika sedymentacyjnego, mogą to być także opadłe pyły kosmiczne i meteoryty.

</doc>
<doc id="3944678" url="https://pl.wikipedia.org/wiki?curid=3944678" title="Drugi rząd Wima Koka">
Drugi rząd Wima Koka

Drugi rząd Wima Koka (niderl. "Kabinet-Kok II") – rząd Holandii urzędujący od 3 sierpnia 1998 do 22 lipca 2002, powołany przez koalicję, którą tworzyły Partia Pracy (PvdA), Partia Ludowa na rzecz Wolności i Demokracji (VVD) i Demokraci 66 (D66).
Rząd powstał po wyborach w 1998, w których ponownie zwyciężyła PvdA. Ugrupowania współtworzące od 1994 pierwszy gabinet Wima Koka zdecydowały się na odnowienie koalicji. Jeszcze w trakcie pierwszego rządu (w lipcu 1995) doszło do masowych egzekucji muzułmanów w Srebrenicy w Bośni. W kwietniu 2002 Holenderski Instytut Dokumentacji Wojny (NIOD) opublikował raport, w którym obarczył rząd Holandii oraz ONZ współodpowiedzialnością za to, że nie pojęły wystarczających działań, by zapobiec masakrze w Srebrenicy, którą chroniło wówczas 200 holenderskich żołnierzy w ramach oddziałów ONZ. 16 kwietnia 2002, kilka dni po publikacji tego dokumentu, Wim Kok podał się do dymisji, przyjmując w tej kwestii polityczną odpowiedzialność. Wybory w 2002 wygrał opozycyjny Apel Chrześcijańsko-Demokratyczny, a 22 lipca 2002 nowym premierem został chadek Jan Peter Balkenende.

</doc>
<doc id="3944683" url="https://pl.wikipedia.org/wiki?curid=3944683" title="Pierwszy rząd Wima Koka">
Pierwszy rząd Wima Koka

Pierwszy rząd Wima Koka (niderl. "Kabinet-Kok I") – rząd Holandii urzędujący od 22 sierpnia 1994 do 3 sierpnia 1998, powołany przez koalicję, którą tworzyły Partia Pracy (PvdA), Partia Ludowa na rzecz Wolności i Demokracji (VVD) i Demokraci 66 (D66).
Rząd powstał po wyborach w 1994, w których zwyciężyła PvdA. Funkcjonował przez okres czteroletniej kadencji. Po wyborach w 1998 został zastąpiony przez drugi gabinet tego premiera, który współtworzyła tożsama koalicja.

</doc>
<doc id="3944687" url="https://pl.wikipedia.org/wiki?curid=3944687" title="Krambambula (zespół muzyczny)">
Krambambula (zespół muzyczny)

Krambambula – białoruska grupa rockowa. Została założona w 2001 roku jako poboczny projekt lidera N.R.M. Lawona Wolskiego i muzyków zespołu Hasta la Fillsta. Zespół wydał sześć albumów studyjnych, kompilację najlepszych utworów oraz dwa single internetowe.
Na pierwszych czterech albumach Krambambuli jej brzmienie balansowało na pograniczu rocka, popu i folka, z częstymi nawiązaniami do innych gatunków muzycznych. Od chwili wymiany większości składu w 2010 roku grupa prezentuje w nowych nagraniach znacznie ostrzejszy, rockowy styl.
Od początku działalności zespołu charakterystyczne są dla niego lekkie, humorystyczne, oscylujące głównie wokół tematyki biesiadnej teksty piosenek, napisane w przeważającej mierze w języku białoruskim. Na wydanym w 2015 roku albumie "Czyrwony sztral", zgodnie z zapowiedziami członków grupy ostatnim w jego działalności, pojawiły się także teksty o zabarwieniu patriotycznym.

</doc>
<doc id="3944689" url="https://pl.wikipedia.org/wiki?curid=3944689" title="Krambambula">
Krambambula



</doc>
<doc id="3944691" url="https://pl.wikipedia.org/wiki?curid=3944691" title="James Thomson (1700-1748)">
James Thomson (1700-1748)



</doc>
<doc id="3944693" url="https://pl.wikipedia.org/wiki?curid=3944693" title="Salvador Sobral">
Salvador Sobral

Salvador Vilar Braamcamp Sobral (ur. 28 grudnia 1989 w Lizbonie) – portugalski piosenkarz, zwycięzca 62. Konkursu Piosenki Eurowizji (2017).
Życiorys.
Wczesne lata.
Urodził się w Lizbonie, w dzieciństwie mieszkał w Stanach Zjednoczonych i Barcelonie. Pochodzi z rodziny dawnej arystokracji portugalskiej. Ma siostrę Luísę, która też jest piosenkarką.
Kariera.
W 2009 wziął udział w trzeciej edycji programu "Ídolos", portugalskiej mutacji programu "Pop Idol". Ostatecznie zakwalifikował się do finałowej piętnastki i zajął siódme miejsce, odpadając w odcinku emitowanym 3 stycznia 2010.
2 sierpnia 2016 wydał debiutancki album studyjny, zatytułowany "Excuse Me". Na płycie znalazły się m.in. single „Nem eu” i tytułowy „Excuse Me”. Krążek dotarł do 10. miejsca listy sprzedaży w kraju.
W 2017 wziął udział w krajowych eliminacjach eurowizyjnych "Festival da Canção 2017". Jego konkursową propozycją został utwór „Amar pelos dois”. 19 lutego zaśpiewał go w pierwszym półfinale i z drugiego miejsca awansował do finału, który odbył się 5 marca. Zajął w nim pierwsze miejsce po zdobyciu największego poparcia jurorów i telewidzów, dzięki czemu został ogłoszony reprezentantem Portugalii w 62. Konkursie Piosenki Eurowizji organizowanym w Kijowie. 9 maja wystąpił w pierwszym półfinale konkursu i z pierwszego miejsca awansował do finału rozgrywanego 13 maja. Zajął w nim ostatecznie pierwsze miejsce po uzyskaniu rekordowej liczby 758 punktów w tym 376 punktów od telewidzów (1. miejsce) i 382 pkt od jurorów (1. miejsce).
21 listopada ogłoszono, że zdobył statuetkę European Border Breakers Award, wręczaną rokrocznie „artystom lub zespołom, których debiutanckie albumy, wydane poza ich własnym krajem, odniosły największy sukces”. 15 grudnia ukazał się jego koncertowy album, zatytułowany "Excuse Me ao vivo".
Życie prywatne.
W grudniu 2018 poślubił francusko-belgijską aktorkę Jennę Thiam. Uroczystość została przeprowadzona w językach portugalskim i francuskim. 
Problemy zdrowotne.
W lutym 2017 przeszedł operację przepukliny pachwinowej. W marcu portugalski dziennik "Flash" ujawnił, że Sobral zmaga się z niewydolnością serca i czeka na przeszczep narządu. Choć menedżment artysty zaprzeczył doniesieniom, w maju potwierdzono, że z powodu problemów zdrowotnych muzyk nie będzie mógł uczestniczyć w próbach do występu w 62. Konkursie Piosenki Eurowizji w Kijowie. Pod koniec sierpnia ogłosił, że z powodów zdrowotnych musi zawiesić działalność artystyczną. 21 września trafił do szpitala Sant Cruz w Carnaxide, jednym z sołectw lizbońskiej gminy Oeiras, gdzie 8 grudnia przeszedł operację transplantacji serca. Chorował na arytmogenną kardiomiopatię prawej komory.
Poglądy polityczne.
W maju 2017 pojawił się na konferencji prasowej dla zwycięzców pierwszego półfinału Konkursu Piosenki Eurowizji, mając na sobie czarną bluzę z napisem "S.O.S. Refugees" (pol. "S.O.S. Uchodźcy"). Jak podkreślił, chciał w ten sposób zachęcić władze Włoch, Grecji i Turcji do przyjęcia uchodźców na teren swojego kraju. Po spotkaniu z dziennikarzami otrzymał od Europejskiej Unii Nadawców, organizatora konkursu, oficjalny zakaz wkładania tej bluzy, ponieważ przesłanie zostało odebrane przez organizację jako „wiadomość polityczna”, co jest niezgodne z regulaminem konkursu.

</doc>
<doc id="3944694" url="https://pl.wikipedia.org/wiki?curid=3944694" title="James Thomson (B.V.)">
James Thomson (B.V.)



</doc>
<doc id="3944697" url="https://pl.wikipedia.org/wiki?curid=3944697" title="Rule Britannia!">
Rule Britannia!



</doc>
<doc id="3944704" url="https://pl.wikipedia.org/wiki?curid=3944704" title="Scoop - Gorący temat">
Scoop - Gorący temat



</doc>
<doc id="3944707" url="https://pl.wikipedia.org/wiki?curid=3944707" title="Adolf H. - Ja wam pokażę">
Adolf H. - Ja wam pokażę



</doc>
<doc id="3944723" url="https://pl.wikipedia.org/wiki?curid=3944723" title="Ilias Fifa">
Ilias Fifa

Ilias Fifa (ur. 16 maja 1989 w Tangerze) – marokański lekkoatleta specjalizujący się w biegach długich. Od lipca 2015 roku reprezentuje Hiszpanię.
W 2015 uczestnik światowego czempionatu w Pekinie, gdzie zakończył zmagania w eliminacjach biegu na 5000 metrów oraz piąty zawodnik mistrzostw Europy w biegach przełajowych, a także zdobył tam z kolegami z reprezentacji złoty medal w drużynie. Mistrz Europy z Amsterdamu (2016) i debiutant na igrzyskach olimpijskich w Rio de Janeiro w tym samym roku.

</doc>
<doc id="3944726" url="https://pl.wikipedia.org/wiki?curid=3944726" title="W ostatniej chwili (serial telewizyjny)">
W ostatniej chwili (serial telewizyjny)



</doc>
<doc id="3944728" url="https://pl.wikipedia.org/wiki?curid=3944728" title="Berlare">
Berlare

Berlare – gmina położona w prowincji Flandrii Wschodniej, w Belgii.
Historia.
W gminie Berlare znajdują się dwie wsie Overmere i Uitbergen. W tej pierwszej 12 października 1798 roku rozpoczęła się wojna chłopska przeciwko okupacji francuskiej, wysokim podatkom i zmuszaniu chłopów do wstępowania do armii francuskiej.
Populacja.
Według szacunków w dniu 1 stycznia 2016 całkowita populacja Berlare liczyła osób. Łączna powierzchnia gminy wynosi 37,82 km², co daje gęstość zaludnienia 390 mieszkańców na km².

</doc>
<doc id="3944733" url="https://pl.wikipedia.org/wiki?curid=3944733" title="Królowa Śniegu (film 1987)">
Królowa Śniegu (film 1987)

Królowa Śniegu (czes. "Sněhová královna") – czechosłowacki film animowany z 1987 roku w reżyserii Ladislava Čapek, zrealizowany według baśni Hansa Christiana Andersena o tym samym tytule. 
Fabuła.
Mała Gerda udaje się do pałacu Królowej Śniegu, gdzie został uwięziony jej przyjaciel Kaj.
Obsada (głosy).
Źródło:
Wersja polska.
W Polsce film został wydany na VHS

</doc>
<doc id="3944734" url="https://pl.wikipedia.org/wiki?curid=3944734" title="Linia sukcesji prezydenckiej (USA)">
Linia sukcesji prezydenckiej (USA)



</doc>
<doc id="3944746" url="https://pl.wikipedia.org/wiki?curid=3944746" title="Svala Björgvinsdóttir">
Svala Björgvinsdóttir

Svala Björgvinsdóttir, występująca też jako Svala, Svala Björgvins lub Kali (ur. 8 lutego 1977 w Reykjavíku) – islandzka piosenkarka, reprezentantka Islandii w 62. Konkursie Piosenki Eurowizji w 2017 roku.
Życiorys.
Wczesne lata.
Svala Björgvinsdóttir urodziła się 8 lutego 1977 w Reykjavíku, jest córką piosenkarza i producenta muzycznego, Björgvina Halldórssona. W wieku siedmiu lat nagrała kilka dżingli oraz wystąpiła jako wokal wspierający na jednej z płyt swojego ojca. W tym samym roku po raz pierwszy wystąpiła publicznie jako piosenkarka Jako dziewięciolatka zadebiutowała na pierwszym miejscu krajowej listy przebojów z utworem świątecznym „Fyrir Jól”, który nagrała z ojcem. Dwa lata później znów zdobyła z nim szczyt notowań, tym razem z drugą świąteczną piosenką – „Ég hlakka svo til”.
Przez siedem lat trenowała balet w Icelandic National Theatre Ballet. W tym samym czasie grała w szkolnym zespole muzycznym.
Kariera.
W wieku 16 lat stworzyła zespół Scope z dwoma DJ-ami i producentem muzycznym. Grupa wystąpiła jako support przed zespołami The Prodigy i Saint Etienne. Ich autorska wersja piosenki „Was That All It Was?” z repertuaru Jean Carne stała się przebojem w kraju.
Po jakimś czasie Björgvinsdóttir podpisała kontrakt płytowy z wytwórnią muzyczną Skifan Records, a po wydaniu kilku piosenek ze Scope ostatecznie odeszła z zespołu, by dołączyć do grupy Bubbleflies grającej muzykę łączącą indie, dance i funk. Wraz z zespołem wydała kilka utworów oraz odbyła ogólnokrajową trasę koncertową.
Jako osiemnastolatka nawiązała współpracę ze szkockim producentem, Ianem Morrowem, z którym zaczęła pisać piosenki na swój debiutancki, solowy album. W 1999 roku podpisała kontrakt na sześć płyt z wytwórniami EMI i Priority Records, a po zawarciu umowy wyjechała do Los Angeles, gdzie kontynuowała pisanie materiału na płytę. Jesienią 2001 roku wydała swój pierwszy album studyjny zatytułowany "The Real Me", która promowana była przez singiel o tym samym tytule. Krążek osiągnął status platynowej płyty za sprzedaż w Islandii, był też sprzedawany w Niemczech, Hiszpanii i Japonii.
Po powrocie do kraju Svala zaczęła pisać materiał na swoją drugą płytę. Ostatecznie album studyjny zatytułowany "The Bird of Freedom" ukazał się w 2005 roku. Krążek uzyskał status złotej płyty w kraju. 8 lutego 2006 roku wraz z mężem Einarem „Mega” Egilssonem i jego młodszym bratem Edvardem „Eddiem” stworzyła zespół muzyczny o nazwie Steed Lord, grający muzykę elektroniczną. Kilka miesięcy później do składu grupy dołączył brat muzyków, Elli. Po zagraniu kilku koncertów na terenie Islandii grupa zyskiwała coraz większą rozpoznawalność. Później zaczęli grać koncerty także poza krajem. W 2006 roku nawiązali współpracę ze szwedzką marką odzieżową WESC, której zostali ambasadorami. W 2007 roku zaprojektowali ubrania dla firmy H&amp;M, które dostępne były w sklepach w ponad stu krajach na świecie.
9 kwietnia 2008 roku zespół wyruszył w drogę na lotnisko, skąd mieli uda się w kierunku Skandynawii. Podczas jazdy muzycy ulegli wypadkowi samochodowemu, a ich pojazd, prowadzony przez ojczyma piosenkarki, zderzył się czołowo z autem jadącym w przeciwnym kierunku. Pasażerowie, czyli Svala oraz bracia Edvard i Elli Egilssonowie odnieśli poważne obrażenia (w tym złamania kończyn), natomiast Einar musiał przejść trzy operacje ratujące życie i ostatecznie wyszedł ze szpitala po czterech miesiącach rekonwalescencji. Po powrocie do koncertowia zespół występował wraz z kanadyjskim duetem Chromeo podczas ich amerykańskiej trasy koncertowej.
Latem 2009 roku Björgvinsdóttir wraz z zespołem przeprowadziła się do Los Angeles, a na początku 2010 roku Elli Egilsson ogłosił odejście z zespołu, by rozwijać się jako twórca sztuk wizualnych. Podczas pobytu w Stanach Zjednoczonych wystąpiła na paradzie równości w San Francisco. W 2012 roku zaprezentowała własną linię ubrań sygnowaną nazwą Kali. Jesienią 2015 roku została jurorką w islandzkiej wersji programu "The Voice".
W 2017 roku piosenkarka brała udział w islandzkich eliminacjach eurowizyjnych "Söngvakeppnin 2017", do których zgłosiła się z utworem „Ég veit það”. 4 marca 2017 roku wystąpiła w drugim półfinale selekcji i awansowała do organizowanego tydzień później finału. Wykonała w nim anglojęzyczną wersję swojej piosenki – „Paper” – i zajęła z nią pierwsze miejsce w głosowaniu jurorów (w pierwszej rundzie głosowania) i telewidzów (w obu rundach), dzięki czemu została ogłoszona reprezentantką Islandii w 62. Konkursie Piosenki Eurowizji organizowanym w Kijowie. 9 maja wystąpiła w pierwszym półfinale konkursu i zajęła piętnaste miejsce, przez co nie awansowała do finału.
Życie prywatne.
27 lipca 2013 roku wzięła ślub ze swoim partnerem, Einarem Egilssonem. Ceremonia odbyła się w Islandii.
Muzyka.
Inspiracje.
Svala Björgvinsdóttir jako swoje inspiracje muzyczne wymienia wykonawców, takich jak m.in. Patsy Cline, Fleetwood Mac, The Carpenters, Ella Fitzgerald, Lionel Richie, Madonna, Mary J. Blige, Joe czy Sisqó.

</doc>
<doc id="3944751" url="https://pl.wikipedia.org/wiki?curid=3944751" title="Rostisław (1896)">
Rostisław (1896)

Rostisław (ros. Ростислав) – rosyjski pancernik (przeddrednot) z przełomu XIX i XX wieku, należący do Floty Czarnomorskiej, jedyny okręt swojego typu. Klasyfikowany był jako pancernik eskadrowy, a następnie okręt liniowy. Wszedł do służby w 1900 roku, służył aktywnie podczas I wojny światowej na Morzu Czarnym, m.in. ostrzeliwując tureckie wybrzeże i biorąc udział w walkach głównych sił floty z turecko-niemieckimi okrętami. Został samozatopiony podczas wojny domowej w Rosji w 1920 roku, w której używany był przez białych jako pływająca bateria. 
Stanowił unikalny typ mniejszego pancernika, ze słabszą artylerią główną w postaci czterech dział mniejszego kalibru 254 mm, rozmieszczonych w dwóch wieżach. Jego cechą szczególną wśród czarnomorskich pancerników było umieszczenie w wieżach także artylerii średniej, obejmującej 8 dział kalibru 152 mm.
Historia.
„Rostisław” był siódmym z pancerników eskadrowych zbudowanych dla Floty Czarnomorskiej w ramach 20-letniego programu rozbudowy floty z lat 1883-1902. Autorem jego założeń konstrukcyjnych był naczelnik Morskiego Ministerstwa, adm. Nikołaj Czichaczow. Miał być niewielkim, a przez to tanim pancernikiem, o możliwie silnym uzbrojeniu (według podobnej koncepcji powstały wcześniej dwa brytyjskie pancerniki typu "Centurion"). Mniejsze zanurzenie miało także pozwolić na łatwiejsze działanie w rejonach przybrzeżnych. W 1892 i 1893 roku prowadzone były prace studyjne i projektowe, początkowo nad pancernikami o wyporności od 4750 do 6000 ton i głównym uzbrojeniu w dwa działa kalibru 229 mm lub 305 mm, jednakże takie małe rozmiary nie pozwalały na uzyskanie wartościowego okrętu i projekt ostatecznie powiększono. Projektantem był główny inżynier portu w Mikołajowie S. Ratnik, następnie A. Toropow. Projekt kadłuba ostatecznie oparto na budowanym dla Floty Bałtyckiej pancerniku „Sisoj Wielikij”, o wyporności projektowej 8880 ton, która jednak została faktycznie przekroczona w przypadku obu okrętów. Jako główne uzbrojenie zastosowano cztery nowe armaty kalibru 254 mm, lżejsze i słabsze od typowych dla przeddrednotów dział 305 mm, mając nadzieję na zachowanie mocy bojowej dzięki większej szybkostrzelności. W odróżnieniu „Sisoja Wielikiego” artylerię średnią w postaci ośmiu armat kalibru 152 mm umieszczono jednak w czterech wieżach, a nie w kazamatach (na wzór typu "Połtawa"). Był on przez to jedynym pancernikiem Floty Czarnomorskiej z artylerią średnią w wieżach, aż do końca II wojny światowej.
Prace przy budowie pancernika rozpoczęły się 17 stycznia 1894 roku (daty starego stylu) w stoczni Admiralicji w Mikołajowie, na największej krytej pochylni nr 7, zwolnionej przez wodowany w listopadzie pancernik „Tri Swiatitiela”. Stal konstrukcyjną dostarczyły Briańskie Zakłady Metalurgiczne, natomiast płyty pancerne zamówiono w amerykańskiej Bethlehem Iron Company. Uzbrojenie, wieże dział i odlewane elementy konstrukcji kadłuba (stewy, wsporniki wałów) dostarczyły Zakłady Obuchowskie z Petersburga. Wieże artylerii głównej wykonały Zakłady Metalowe w Petersburgu, a artylerii średniej – Zakłady Obuchowskie. Pancernik wciągnięto na listę floty pod nazwą „Rostisław” 7 maja 1894 roku, a oficjalne uroczyste położenie stępki miało miejsce dopiero rok później, 6 maja 1895 roku. Imię, tradycyjne w rosyjskiej flocie, otrzymał jako czwarty, po okrętach żaglowych biorących udział w bitwach pod Czesmą, pod Goglandem i pod Synopą.
Kadłub wodowano 20 sierpnia 1896 roku. W czerwcu 1897 roku pancernik przeholowano do Sewastopola w celu wyposażenia. Podczas prób 6-godzinnych 8 października 1898 roku osiągnięto prędkość maksymalną 15,8 węzła. Armaty 254 mm dostarczono do Sewastopola dopiero w czerwcu – lipcu 1899 roku. Próby artylerii i próby odbiorcze prowadzono w marcu – kwietniu 1900 roku. Mimo przyjęcia okrętu do służby, usterki dział spowodowały konieczność przeróbek i ostatecznie działa zaliczyły próbne strzelania dopiero latem 1902 roku. Koszt budowy wyniósł 7.274.633 rubli w złocie (równowartość 5632,3 kg złota) i był jedynie nieco niższy od poprzednika „Tri Swiatitiela” (7,6 mld rubli), zatem idea mniejszego pancernika nie spełniła pokładanej w niej nadziei.
Opis i ocena.
Architektura i kadłub.
Architektura „Rostisława” była typowa dla wczesnych przeddrednotów, z pękatym kadłubem, dziobnicą taranową, gładkim pokładem i uzbrojeniem głównym umieszczonym w dwóch dwudziałowych wieżach na dziobie i rufie. Rzadko spotykaną w tym czasie nowością było rozmieszczenie artylerii średniej 152 mm w czterech dwudziałowych cylindrycznych wieżach na burtach, zamiast w kazamatach. Pomiędzy wieżami głównego kalibru rozciągała się niska nadbudówka, dochodząca do burt na śródokręciu pomiędzy wieżami artylerii średniej (jej ściany stanowiły tam przedłużenie burt wzwyż). W jej części dziobowej znajdował się mostek, zintegrowany z pancerną wieżą dowodzenia u jego podstawy i z kolumnowym masztem. Na maszcie był umieszczony mars bojowy i nad nim platforma reflektorów. Na początku służby masywna platforma reflektorów znajdowała się wysoko, ponad reją, lecz jeszcze w pierwszym okresie służby została przeniesiona niżej, tuż nad marsem bojowym; zlikwidowano też w tym okresie bocianie gniazdo z masztu rufowego, zapewne w celu redukcji wysoko położonych mas. Charakterystycznym elementem były skrzydła mostka podparte licznymi filarami. Za nadbudówką dziobową znajdowały się dwa proste kominy o okrągłym przekroju, a w części rufowej nadbudówki był drugi maszt z zawieszonym na nim dźwigiem do łodzi. Na samej rufie znajdowała się wewnętrzna galeryjka dla dowódcy. 
Kadłub „Rostisława” miał długość całkowitą 107,2 m, a na linii wodnej 105,3 m. Wyporność projektowa wynosiła 8880 ton, lecz faktyczna 10 520 ton (inne dane: normalna 10 140 t, pełna 10 980 t).
Wewnątrz kadłuba, pod linią wodną, na śródokręciu znajdowały się kotłownie, a za nimi maszynownia. Kadłub oparto na rysunkach teoretycznych linii pancernika „Sisoj Wielikij”. Podzielony był na 14 poprzecznych przedziałów wodoszczelnych. Ochronę przeciw wybuchom podwodnym stanowiły tylko zasobnie węglowe i podwójne dno.
Uzbrojenie.
Artylerię główną stanowiły cztery armaty kalibru 254 mm o długości lufy 45 kalibrów (L/45). Umieszczone były w dwóch wieżach o pionowych ściankach, owalnych w rzucie z góry. W odróżnieniu od wcześniejszych pancerników, wieże miały nowoczesny napęd elektryczny zamiast hydraulicznego, aczkolwiek sprawiał on pewne problemy w eksploatacji. Armaty miały kąt podniesienia do 25° i donośność 10,7 mili morskiej (19,8 km) (według innych publikacji, donośność 16,8 km). Masa pocisku wynosiła 225,2 kg, prędkość początkowa 693 m/s. „Rostisław” otrzymał działa o numerach fabrycznych 16 do 19. Zapas amunicji wynosił 80 pocisków na lufę. Wieża z działami miała masę 380 t.
Artylerię średnią stanowiło osiem dział kalibru 152 mm systemu Canet o długości lufy L/45, w czterech dwudziałowych wieżach. Pozwalało to uchronić działa od zalewania podczas sztormu i zapewniało im lepsze kąty ostrzału w porównaniu z kazamatami, zwłaszcza w kierunku dziobu i rufy. Wieże były cylindryczne, lecz oś obrotu była umieszczona mimośrodowo celem zrównoważenia ciężaru luf. Pociski ważyły do niecałych 50 kg, a ich donośność wynosiła do 14 km. Zapas amunicji wynosił po 180 pocisków na lufę.
Uzbrojenie pomocnicze składało się początkowo z 12 dział kalibru 47 mm (3-funtowych) i 16 działek 37 mm (1,5-funtowych) systemu Hotchkissa. Z tego, osiem dział 47 mm umieszczone było w burtach, pod górnym pokładem (na każdej z burt po jednym na dziobie, rufie i dwa na śródokręciu). Pozostałe cztery były w ścianach nadbudówki, stanowiących przedłużenie burt wzwyż. Miały one zapas 760 nabojów na lufę. Działka 37 mm były umieszczone na marsie bojowym oraz nadbudówkach; 12 z nich stanowiły pięciolufowe działka rewolwerowe. Ponadto, pancernik był wyposażony w typowe dla rosyjskich dużych okrętów 2 działa desantowe 63,5 mm L/19 systemu Baranowskiego, które mogły być zamontowane na lawetach lądowych, dla wsparcia oddziałów ekspedycyjnych. 
Ciężar całej salwy burtowej był podawany w 1905 roku jako 64 pudy (1048,3 kg).
Uzbrojenie pomocnicze podlegało następnie zmianom. W 1906 roku zdemontowano 12 działek 37 mm (być może jednak miało to miejsce już wcześniej). W 1915 roku zdemontowano pozostałe działa małokalibrowe i zastąpiono je przez 4 działa 75 mm Canet umieszczone w kazamatach nadbudówki (o kącie podniesienia 25°) i 4 działa przeciwlotnicze 75 mm na pokładzie rufowym i wieżach artylerii głównej (o kącie podniesienia 51°). W 1917 roku (według innych publikacji, w 1915) dodano 4 działa przeciwlotnicze 63,5 mm na pomostach nadbudówek (o kącie podniesienia 74°). 
Broń podwodna: uzbrojenie uzupełniało sześć wyrzutni torpedowych standardowego wówczas kalibru 381 mm. Po jednej stałej nadwodnej wyrzutni znajdowało się na dziobie i rufie, a cztery wyrzutnie były umieszczone w burtach, przy tym dwie były nadwodne, a dwie, umieszczone przed wieżą dziobową, podwodne (systemu Lessnera). W 1906 roku zdjęto wyrzutnie nadwodne, w praktyce bezużyteczne na dużych okrętach. Pomimo postulatów odciążenia okrętu, podwodne wyrzutnie o masie 34 ton nie zostały zdjęte.
Kutry parowe pancernika były ponadto uzbrojone w miotacze torped bez napędu (ros. "mietatielnyje miny"). Pancernik miał na uzbrojeniu także 50 min składowanych w komorze wewnątrz kadłuba, które mogły być stawiane z kutrów.
Opancerzenie.
Okręt posiadał zasadnicze opancerzenie ze stali typu Harveya, dostarczonej w ilości 1227 ton przez amerykańską Bethlehem Iron Company. Główny pas pancerny na wysokości linii wodnej nie sięgał na całą długość okrętu i miał 69,2 m długości i 2,13 m wysokości. Jego grubość wynosiła od 254 mm na końcach do 368 mm w środkowej części, a na dolnej krawędzi zmniejszała się do odpowiednio 152 i 203 mm (według innych danych, do 305 mm). Przy wyporności projektowej pas miał sięgać 1,52 m pod wodę. 
Nad głównym pasem był górny pas pancerny, o wymiarach 45,7 m na 2,3 m i grubości 127 mm (według innych źródeł od 127 do 227 mm w środkowej części). Wewnętrzny pokład pancerny miał grubość 52 mm nad pasem pancernym i 76 mm na krańcach kadłuba (według innych źródeł, 76 mm na śródokręciu i 64 mm na krańcach). Grodzie zamykające cytadelę pancerną, na końcach pasa, były grubości od 152 mm do 229 mm i były wykonane ze stali compound (według innych źródeł, 305 mm).
Wieże artylerii głównej miały pancerz grubości 254 mm, a ich barbety 152 mm. Wieże artylerii średniej miały pancerz 152 mm (127 mm według innych źródeł). Według odosobnionej publikacji, opancerzenie 127 mm miały ponadto kazamaty dział małego kalibru w ścianach nadbudówki, lecz nie potwierdzają tego inne źródła. Wieża dowodzenia była opancerzona płytami 152 mm.
Napęd.
Napęd stanowiły dwie pionowe maszyny parowe potrójnego rozprężania, napędzające dwie czteropłatowe śruby. Maszyny zasilane były przez osiem kotłów cylindrycznych, z tego cztery były dwustronne (sześciopaleniskowe), a cztery pojedyncze (trzypaleniskowe), stąd w literaturze podawane są na ogół informacje o 12 kotłach. Kotły rozmieszczone były po dwa obok siebie; skrajne pary kotłów od strony dziobu i rufy były pojedyncze, a wewnętrzne pary były dwustronne. Okręt posiadał także kotły pomocnicze, które okazały się w praktyce nieprzydatne. Maszyny wyprodukowały Zakłady Bałtyckie w Petersburgu, na wzór maszyn „Sisoja Wielikogo”. Obie znajdowały się w jednym przedziale, obok siebie. Zapas paliwa wynosił normalnie 550 ton węgla, a maksymalny 820 ton. Moc projektowa wynosiła 8500 KM, faktycznie osiągnięto maksymalną moc indykowaną 8816 KM. Prędkość projektowa wynosiła 16 węzłów, ale na próbach odbiorczych rozwinięto maksymalnie 15,8 węzła (według innych źródeł, 15,6 w). Podczas normalnej eksploatacji okręt osiągał 15 węzłów. 
Początkowo okręt projektowano z nowocześniejszymi kotłami wodnorurkowymi Belleville’a, lecz ministerstwo morskie zdecydowało zamienić je na starsze kotły cylindryczne (płomieniówkowe). Cztery z ośmiu kotłów były pierwotnie opalane mazutem zamiast węglem, co było bardziej perspektywicznym rozwiązaniem, po raz pierwszym zastosowanym na rosyjskim dużym okręcie. Doświadczenia okazały się pozytywne, lecz z powodu trudniejszej obsługi niedopracowanej instalacji i wymagania wykwalifikowanej obsady, zimą 1904/1905, przerobiono je na klasyczne opalanie węglowe.
Wyposażenie, załoga i inne.
Na maszcie dziobowym znajdowała się platforma z dwoma lub trzema reflektorami (przeniesiona niżej w pierwszym okresie służby), a u podstawy masztu rufowego znajdowała się platforma z parą reflektorów. W 1911 roku pancernik wyposażono w radiostację Marconi o mocy 2 kW i zasięgu do 200 mil morskich.
Załoga składała się początkowo z 633 ludzi, w tym 27 oficerów, w 1916-1917 roku doszła do 835-852 osób, w tym 21-24 oficerów.
Ocena.
Okręt nie był uważany za udany, głównie z powodu narzuconego ograniczenia wielkości, przekładającego się na słabsze uzbrojenie w porównaniu z większością pancerników. Przy tym, jego koszt budowy okazał się niewiele mniejszy od zwykłych pancerników. Szczególnie użycie jako głównego uzbrojenia dział kalibru 254 mm, o mniejszej przebijalności i donośności od typowych dział 305 mm, uważane jest z perspektywy za błąd. Z uwagi na różnice w balistyce, uniemożliwiało to w przypadku „Rostisława” stosowanie scentralizowanego kierowania ogniem pancerników, wprowadzonego po wojnie rosyjsko-japońskiej. We flocie rosyjskiej takie uzbrojenie posiadały jeszcze tylko pancerniki typu "Pierieswiet", łączące cechy pancerników i krążowników pancernych, i pancerniki obrony wybrzeża typu "Admirał Sieniawin". Pancernik miał znaczne przeciążenie w stosunku do wyporności projektowej, które było typowym problemem rosyjskich dużych okrętów, ale na „Rostisławie” osiągało wartość aż 1946 ton (w 1907 roku). Powodowało ono wzrost zanurzenia o 0,94 m i w konsekwencji skrycie się prawie całego głównego pasa pancernego pod wodą. Mimo to, zanurzenie pozostawało mniejsze o około metr od zwykłych pancerników. Pomimo niedostatków, „Rostisław” był piątym co do wartości bojowej pancernikiem Floty Czarnomorskiej w chwili wybuchu wojny i mógł być włączany w skład eskadry, służąc aktywnie podczas wojny. Wyrażona jest w piśmiennictwie także nie uzasadniona bliżej opinia, że „Rostisław” okazał się jedną z bardziej przemyślanych konstrukcji swoich czasów. Jej autor pisze, że był on jednym z najlepszych pancerników Floty Czarnomorskiej, jednakże wydaje się, że to stwierdzenie odnosi raczej do wartościowej służby podczas wojny jako okrętu wsparcia artyleryjskiego.
Służba.
Przed I wojną światową.
1 maja 1900 roku dowódcą okrętu został wielki książę Aleksander (był to pierwszy przypadek objęcia zwykłego dowództwa okrętu przez członka rodziny carskiej; jako miczman służył wówczas na „Rostisławie” także wielki książę Cyryl). W lecie tego roku pancernik w składzie Eskadry Ćwiczebnej odbył pierwszy dalszy rejs do Konstantynopola. Następnie brał udział w dalszych rejsach szkolnych i manewrach floty. W wojnie japońsko-rosyjskiej okręty Floty Czarnomorskiej nie brały udziału, jednakże uczestniczyła w niej część marynarzy „Rostisława”, jako uzupełnienia dla I i II Eskadry Oceanu Spokojnego.
Podczas wydarzeń rewolucyjnych 1905 roku, „Rostisław” został w czerwcu wysłany wraz z eskadrą czterech pancerników pod Odessę w próbie przechwycenia zrewoltowanego pancernika „Potiomkin”, jako okręt flagowy wiceadmirała Krigera. W trakcie spotkania 17 czerwca, nazwanego później przez historiografię radziecką „niemym bojem”, przywódcy buntowników podjęli niezdecydowaną próbę staranowania „Rostisława”, ostatecznie jednak zaniechaną i zakończoną przejściem „Potiomkina” przez szyk eskadry rządowej. Okręty obu stron rozeszły się następnie bez otwierania ognia. W ogólnej atmosferze rewolucyjnej panującej wówczas w Rosji, również na „Rostisławie”, stojącym następnie w Sewastopolu, marynarze podejmowali próby przejęcia kontroli nad okrętem i podnosili czerwoną flagę, lecz ostatecznie nie wypowiedzieli posłuszeństwa dowództwu. Pancernik natomiast wziął udział w listopadzie w „rozstrzelaniu” w porcie w Sewastopolu zrewoltowanego krążownika „Oczakow” (wystrzeliwując dwa pociski 254 mm i 7 pocisków 152 mm) oraz niszczyciela „Swiriepyj” (7 pocisków 152 mm). 
Po zakończeniu wojny z Japonią, „Rostisław” posłużył do wypracowywania nowych metod skutecznego strzelania Floty Czarnomorskiej na maksymalne odległości, wykorzystując wnioski z wojny. W 1907 roku zdjęto dla odciążenia nadwodne aparaty torpedowe, a także jeden kuter parowy zastąpiono motorowym; nie podjęto mimo to proponowanych dalej idących kroków w celu zmniejszenia przeciążenia okrętu (jak demontaż dział 47 mm, kotłów pomocniczych i rufowego masztu).
W październiku 1907 roku pancerniki eskadrowe ("eskadriennyj bronienosjec"), w tym „Rostisława”, przeklasyfikowano na okręty liniowe ("liniejnyj korabl"). Podczas ćwiczeń 29 maja 1909 roku, przed północą, „Rostisław” staranował i zatopił w kolizji przed Sewastopolem okręt podwodny „Kambała”. Pancernik przystąpił od razu do akcji ratunkowej, lokalizując okręt podwodny na głębokości 57 m i wysyłając na ochotnika nurka na taką głębokość, lecz 21 osób załogi okrętu podwodnego od razu zginęło po kolizji. Dowódca „Rostisława” Andriej Sapsaj został uwolniony z zarzutów. W 1910 roku „Rostisław” wraz z pancernikami „Pantielejmon” i „Tri Swiatitiela” utworzyły brygadę okrętów liniowych floty czynnej Morza Czarnego.
We wrześniu 1911 roku „Rostisław” w składzie brygady pancerników odbył wizytę w Rumunii. W drodze powrotnej „Pantielejmon” i „Jewstafij” weszły na mieliznę pod Konstancą; „Rostisław” uniknął tego losu, lecz nie zwrócił uwagi pozostałych pancerników na błąd nawigacyjny. We wrześniu 1912 roku „Rostisław” przeszedł do I rezerwy, zastąpiony w brygadzie przez wyremontowany „Tri Swiatitiela”. W październiku 1912 roku jednakże wszedł w skład międzynarodowej eskadry, której zadaniem była ochrona europejskich poselstw w Konstantynopolu w związku z wojną bałkańską (okrętem flagowym był francuski krążownik „Léon Gambetta”; z rosyjskich okrętów był w niej także krążownik „Kaguł” i kanonierki). W ten sposób „Rostisław” stał się jedynym rosyjskim czarnomorskim pancernikiem, który reprezentował interesy Rosji poza samym Morzem Czarnym. W skład eskadry wchodził także późniejszy przeciwnik rosyjskich pancerników – niemiecki krążownik liniowy „Goeben”. 29 stycznia 1913 roku doszło do incydentu międzynarodowego, kiedy odłamki przypadkowo odpalonego z pancernika pocisku 47 mm trafiły w koszary gwardii sułtańskiej (bez ofiar). Po powrocie do Sewastopola, 9 sierpnia pancernik brał udział w uroczystych obchodach 300-lecia panowania Romanowów i był wizytowany przez cara. Zimą 1913/1914 pancernik przeszedł remont, połączony z ulepszeniem przyrządów celowniczych dział i ponownym montażem sieci przeciwtorpedowych. Następnie, wraz z pancernikiem „Sinop” został przydzielony do rezerwowej brygady okrętów liniowych, która we wrześniu 1914 roku została przekształcona w 2. Brygadę Okrętów Liniowych (wraz z „Tri Swiatitiela”).
I wojna światowa.
Po wybuchu I wojny światowej, 5 sierpnia 1914 roku dowódcą „Rostisława” został Polak, kapitan I rangi Kazimierz Porębski. Wkrótce po rozpoczęciu działań wojennych między Rosją a Turcją, pancernik wziął udział w pierwszej akcji floty rosyjskiej, osłaniając akcję stawiania min pod Bosforem 22 października (4 listopada) 1914 roku. W drodze powrotnej „Rostisław” i krążownik „Kaguł” pod osłoną eskadry zbombardowały 24 października (6 listopada) port w Zonguldaku, będącym centrum wydobycia i przeładunku węgla w Turcji, co zarazem stanowiło pierwszy ostrzał pozycji tureckich. Wystrzelono 25 pocisków 254 mm i, razem z „Kagułem”, 226 pocisków 152 mm. 5 (18) listopada doszło do potyczki koło przylądka Sarycz z niemieckim krążownikiem liniowym „Goeben” i krążownikiem lekkim „Breslau” (występującymi pod banderą turecką jako „Yavuz Sultan Selim” i „Midilli”), lecz „Rostisław” jako ostatni w szyku, z powodu mgły, nie ostrzeliwał „Goebena”, natomiast wystrzelił dwa pociski 254 mm i 6 kalibru 152 mm do krążownika „Midilli”, nie uzyskując trafienia. Sam nie odniósł uszkodzeń, jedynie upadły obok niego dwa pociski 280 mm. W kolejnych miesiącach brał on udział w dalszych akcjach floty, która między innymi 28 marca, 25 kwietnia, 2 i 3 maja (nowego stylu) ostrzeliwała tureckie umocnienia na północ od Bosforu, jako demonstracja towarzysząca kampanii dardanelskiej państw ententy.
„Rostisław” wziął również udział w kolejnym starciu z „Goebenem” pod Bosforem 27 kwietnia (10 maja) 1915 roku, kiedy to wraz z „Jewstafim” i „Ioannem Złatoustym” stanowił grupę osłony okrętów bombardujących tureckie pozycje. „Goeben” zaskoczył i rozpoczął ostrzał słabszego zespołu rosyjskich okrętów, jednakże w toku starcia zdołały dołączyć pancerniki „Pantielejmon” i „Tri Swiatitiela”, wchodząc na miejsce w szyku torowym przed ostatnim „Rostisławem” i skutecznie ostrzeliwując nieprzyjacielski okręt, który odstąpił. „Rostisław” pod dowództwem Porębskiego, dysponujący najsłabszymi armatami, nie brał udziału w ostrzale, żeby nie przeszkadzać w korygowaniu ognia armat 305 mm pozostałych pancerników.
Od początku 1916 roku „Rostisław” był okrętem flagowym oddziału batumskiego, wspierającego oddziały lądowe nacierające na terytorium tureckie z rejonu Batumi (w jego skład wchodziły ponadto kanonierki „Kubaniec”, „Doniec” i niszczyciele). Między innymi, 5 lutego 1916 roku, wspierając natarcie rosyjskie, okręt wystrzelił 94 pociski 254 mm, 303 – 152 mm i 29 – 75 mm, a 1 kwietnia 1916 roku – 540 pocisków 152 mm. W toku działań wysadzono taktyczny desant, który doprowadził do zdobycia 7 marca portu Rize. W efekcie działań wojsk rosyjskich wspieranych przez „Rostisława” i później także „Pantielejmona”, 2 kwietnia 1916 roku Turcy opuścili Trapezunt. 
Od września 1916 roku, po przystąpieniu do wojny Rumunii, „Rostisław” bazował w Konstancy, osłaniając port i rosyjskie konwoje z wojskiem do Rumunii. Był w tym czasie atakowany mało skutecznie przez lotnictwo niemieckie (jedna z bomb wybuchająca przy wieży rufowej raniła 16 członków załogi) oraz ostrzeliwał pozycje lądowe. Z Konstancy, ostrzeliwanej już przez podchodzące wrogie wojska, „Rostisław” odszedł 9 października 1916 roku. Od końca 1916 do stycznia 1917 roku pancernik ponownie bazował w Batumi.
Z uwagi na działania w obszarach przybrzeżnych, w 1916 roku planowano zamontować na kadłubie „Rostisława” wzorem brytyjskich monitorów zewnętrzne kesony, mające zwiększyć odporność przeciw minom, lecz ostatecznie, mimo ich wykonania, w sierpniu 1916 roku minister morski I. Grigorowicz zdecydował o odłożeniu ich montażu. Rozważano dodanie dwóch pojedynczych armat 152 mm na pokładzie każdej z burt, lecz również nie zostało to zrealizowane. Przeprowadzono jedynie parę mniejszych modernizacji, m.in. polepszono pod koniec roku ochronę wieży dowodzenia. Zamierzano też zdjąć ciężki nieużywany już bojowy mars z masztu i zamontować lżejszy maszt (nie jest jasne, czy to wykonano).
Okres rewolucji i wojna domowa.
Po rewolucji lutowej w 1917 roku i związanych z nią przemianach politycznych nastąpiło rozprzężenie i rozpolitykowanie w armii rosyjskiej. Okręty Floty Czarnomorskiej, w odróżnieniu od Floty Bałtyckiej, zachowały mimo to zdolność bojową, a jedynie powołano na nich marynarskie komitety okrętowe, które brały udział w administracji. Dowódcą okrętu był wówczas komandor Fiodor Stark. „Rostisław” nie był już w tym okresie używany do zadań bojowych, a jedynie we wrześniu – październiku odbył ostatni rejs do Batumi, jako okręt flagowy zespołu batumskiego. Po bolszewickiej rewolucji październikowej dyscyplina zaczęła spadać i część załogi opuściła okręt. Dopiero 22-24 lutego 1918 roku doszło w Sewastopolu do ekscesów i rozruchów, wspieranych przez komunizujących marynarzy.
Pozostała na pancerniku część załogi przeszła w kwietniu na inne czynne okręty, odchodząc z nimi do Noworosyjska, a „Rostisław” został porzucony w Sewastopolu, gdzie został przejęty przez oddziały niemieckie zajmujące miasto 30 kwietnia 1918 roku (starego stylu). Pomimo zawieszenia bandery niemieckiej, okręt nie został przez nich przyjęty do służby. W listopadzie 1918 roku, w związku z zakończeniem wojny światowej, stojące tam okręty zostały przekazane wojskom brytyjskim. W kwietniu 1919 roku Brytyjczycy, opuszczając Sewastopol, wysadzili w powietrze cylindry maszyn pozostawionych okrętów, w tym „Rostisława”, żeby nie mogły zostać wykorzystane przez zajmujących miasto bolszewików.
W czerwcu 1919 roku Sewastopol został odbity przez białych od bolszewików. „Rostisław” został zamieniony w pływającą baterię bez napędu i przebazowany do Kerczu, gdzie ochraniał Cieśninę Kerczeńską i ostrzeliwał pozycje bolszewików na Półwyspie Tamańskim. Podczas ewakuacji białych z Krymu, „Rostisław” został samozatopiony 16 listopada 1920 roku w Cieśninie Kerczeńskiej, w celu zablokowania komunikacji bolszewików z Morza Azowskiego, osiadając na dnie z pokładem nad wodą z powodu małej głębokości. Zamiar zatarasowania toru wodnego się mimo to nie powiódł.
Po zakończeniu wojny domowej władze radzieckie planowały podnieść wrak, znajdujący się w rejonie pozycji . W lecie 1927 roku rozpoczęto prace zmierzające do zbudowania koferdamu wokół okrętu, lecz sztormowa pogoda uniemożliwiła prace (według innych źródeł, próby podniesienia uniemożliwione przez pogodę miały miejsce w 1924 roku). W marcu 1928 roku kadłub został uszkodzony przez lód i zrezygnowano z próby podniesienia. W 1930 roku przedsiębiorstwo robót podwodnych EPRON zdemontowało uzbrojenie i elementy nadbudówek, a kadłub następnie zapadł się w grunt. Zdemontowano również inne wartościowe elementy. Fragment pancerza eksponowany jest w Kerczeńskim Muzeum Historyczno-Archeologicznym.
Lista dowódców.
"Źródło: "

</doc>
<doc id="3944752" url="https://pl.wikipedia.org/wiki?curid=3944752" title="Red Baron">
Red Baron



</doc>
<doc id="3944753" url="https://pl.wikipedia.org/wiki?curid=3944753" title="Red baron">
Red baron



</doc>
<doc id="3944760" url="https://pl.wikipedia.org/wiki?curid=3944760" title="Bitwa pod Thimeon">
Bitwa pod Thimeon



</doc>
<doc id="3944762" url="https://pl.wikipedia.org/wiki?curid=3944762" title="Tennessee River">
Tennessee River



</doc>
<doc id="3944768" url="https://pl.wikipedia.org/wiki?curid=3944768" title="Triana Park">
Triana Park

Triana Park, znany też pod łotewskojęzyczną nazwą Triānas Parks – łotewski zespół muzyczny, reprezentant Łotwy w 62. Konkursie Piosenki Eurowizji (2017).
Historia zespołu.
Zespół Triana Park działa muzycznie od 2008, kiedy to muzycy po raz pierwszy wzięli udział w krajowych eliminacjach eurowizyjnych "Eurodziesma", do których zgłosili się z piosenką „Bye Bye” i dzięki głosom telewidzów awansowali do finału, w którym zajęli czwarte miejsce, niepremiowane awansem do superfinału (awansowały tylko trzy pierwsze miejsca). W 2009 ponownie zgłosili się do eliminacji eurowizyjnych, tym razem z utworem „Call Me Any Time You Need a Problem”, z którym zajęli czwarte miejsce w finale. 
W 2010 roku trzeci raz wystartowali w eliminacjach "Eurodziesma", tym razem z piosenką „Lullaby for My Dreammate”. 27 lutego wystąpili w finale selekcji i ponownie zajęli w nim czwarte miejsce. W tym samym roku premierę miała ich debiutancka płyta studyjna zatytułowana "EnterTainment", na której znalazły się single: „Bye Bye”, „Call Me Any Time You Need a Problem” i „Lullaby for My Dreammate”, a także singiel „Karuselis”. W 2011 roku po raz czwarty wzięli udział w krajowych eliminacjach eurowizyjnych "Eurodziesma", do których zgłosili się z piosenką „Upside Down”. 12 lutego wystąpili w drugim półfinale selekcji i z drugiego miejsca awansowali do finału. Zespół wycofał się z udziału w finale z powodu choroby wokalistki. W 2012 roku ponownie wzięli udział w selekcjach eurowizyjnych "Eurodziesma", tym razem z utworem „Stars Are My Family”. 14 stycznia wystąpili w drugim półfinale eliminacji i z czwartego miejsca awansowali do finału. 18 lutego wystąpili w finale i zajęli przedostatnie, dziewiąte miejsce. Pod koniec sierpnia, już jako Triana Park, wydali nowy singiel – „I Like”.
29 sierpnia 2014 roku ukazał się ich minialbum zatytułowany po prostu "Triana Park". Na epce znalazł się m.in. singiel „Iron Blue”. 
W 2017 roku ponownie wystartowali w krajowych eliminacjach eurowizyjnych "Supernova", do których zgłosili się z utworem „Line”. 12 lutego wystąpili w drugim ćwierćfinale i zakwalifikowali się do etapu półfinałowego. 19 lutego pomyślnie przeszli przez półfinał, a 26 lutego zajęli pierwsze miejsce w finale selekcji dzięki zdobyciu największego poparcia widzów, dzięki czemu zostali reprezentantami Łotwy w 62. Konkursie Piosenki Eurowizji organizowanym w Kijowie. 9 maja wystąpili jako ostatni w kolejności w pierwszym półfinale konkursu i zajęli w nim ostatnie, 18. miejsce, nie zdobywając awansu do finału. 26 kwietnia 2018 wydali album pt. "Alive".

</doc>
<doc id="3944774" url="https://pl.wikipedia.org/wiki?curid=3944774" title="Levi Lincoln (1782-1868)">
Levi Lincoln (1782-1868)



</doc>
<doc id="3944775" url="https://pl.wikipedia.org/wiki?curid=3944775" title="Levi Lincoln (1749-1820)">
Levi Lincoln (1749-1820)



</doc>
<doc id="3944776" url="https://pl.wikipedia.org/wiki?curid=3944776" title="Buggenhout">
Buggenhout

Buggenhout – gmina położona w prowincji Flandrii Wschodniej, w Belgii.
Historia.
Najstarsza ślady osadnictwa sięgają okresu rzymskiego i franków. Pierwsza wzmianka o Buggenhout, wówczas "Buckholt" pochodzi XII wieku: pan Aarschot przekazał cały swój majątek opactwu Affligem. Nazwa pochodzi od drzew bukowych, jakie rosły na terenie gminy: "beuk" - buk, "hout" - drewno.
Populacja.
Według szacunków w dniu 1 stycznia 2016 całkowita populacja Buggenhout liczyła osób. Łączna powierzchnia gminy wynosi 25,25 km², co daje gęstość zaludnienia 570 mieszkańców na km².

</doc>
<doc id="3944777" url="https://pl.wikipedia.org/wiki?curid=3944777" title="Katedra w San Cristóbal de La Laguna">
Katedra w San Cristóbal de La Laguna

Katedra w San Cristóbal de La Laguna (j. hiszp. "Santa Iglesia Catedral de San Cristóbal de La Laguna") – świątynia katolicka w miejscowości San Cristóbal de La Laguna na Wyspach Kanaryjskich; kościół diecezjalny i siedziba biskupia.
Historia.
Budowę katedry rozpoczęto w 1904 roku, a zakończono w 1915 roku. Została wzniesiona w miejsce dawnego kościoła Nuestra Señora de los Remedios, wybudowanego w 1515 roku a w 1815 będącego katedrą. W 1897 roku budynek kościoła, ze względu na zły stan, został rozebrany – zachowano jedynie neogotycką fasadę pochodząca z 1820 roku.
Obecny budynek został wybudowany w stylu neogotyckim, ze sklepieniami krzyżowymi. Jego projektantem był José Rodrigo de Vallabriga. Kaplica główna została zaopatrzona w tabernakulum wykonane w 1795 roku przez rzeźbiarza Jose Lujana Pereza, pochodzącego z Gran Canarii. Nad tabernakulum znajduje się XVI-wieczna, drewniana rzeźba przedstawiająca ukrzyżowanego Chrystusa. W katedrze znajduje się również barokowe Retabulum de Los Remedios z pierwszej połowy XVIII wieku złożonego z siedmiu obrazów autorstwa Hendricka Van Balena nauczyciela Antona van Dycka i Fransa Snydersa. Prócz dzieła Balena w katedrze można obejrzeć prace malarza kanaryjskiego Cristobala Hernandeza de Quintany "Dusze w Czyśćcu" oraz Juana de Mirandy "Ostatnia Wieczerza".

</doc>
<doc id="3944779" url="https://pl.wikipedia.org/wiki?curid=3944779" title="Filip Ingebrigtsen">
Filip Ingebrigtsen

Filip Ingebrigtsen (ur. 20 kwietnia 1993 w Sandnes) – norweski lekkoatleta specjalizujący się w biegach średnich.
Bez sukcesów rywalizował podczas rozgrywanych w Tallinnie mistrzostw Europy juniorów do lat 19 (2011) oraz na światowym czempionacie juniorów w Barcelonie (2012). W 2013 odpadła w eliminacjach biegu na 800 metrów oraz awansowała do finału biegu na 1500 metrów na młodzieżowych mistrzostwach Starego Kontynentu w Tampere.
Uczestnik mistrzostw Europy z Zurychu z 2014. Rok później na eliminacjach zakończył zmagania na halowych mistrzostwach Europy w Pradze. Złoty medalista mistrzostw Europy z Amsterdamu (2016) w biegu na 1500 metrów, w którym brązowy krążek zdobył jego starszy brat, Henrik. W tym samym roku zadebiutował na igrzyskach olimpijskich w Rio de Janeiro, a rok później wystąpił na halowych mistrzostwach Europy w Belgradzie. Brązowy medalista mistrzostw świata w Londynie (2017).
Wielokrotny medalista mistrzostw Norwegii w kategorii seniorów oraz juniorów oraz reprezentant kraju w europejskim czempionacie w biegach przełajowych.

</doc>
<doc id="3944781" url="https://pl.wikipedia.org/wiki?curid=3944781" title="Big Love">
Big Love



</doc>
<doc id="3944783" url="https://pl.wikipedia.org/wiki?curid=3944783" title="Kościół św. Mikołaja w Valletcie">
Kościół św. Mikołaja w Valletcie

Kościół św. Mikołaja (, ), znany również jako Kościół Dusz Wszystkich (, ) – greckokatolicki kościół w Valletcie na Malcie, dedykowany Świętemu Mikołajowi. Zbudowany pierwotnie jako grecki kościół prawosławny w roku 1569, w roku 1639 przekazany Bractwu Dusz Czyśćcowych, które przebudowało go w stylu barokowym w roku 1652. Przekazany z powrotem kongregacji greckokatolickiej w roku 2014.
Historia.
Kościół św. Mikołaja został oryginalnie zbudowany w roku 1569 jako kościół parafialny Greckiego Kościoła Prawosławnego rytu bizantyjskiego. Grecki Kościół Katolicki powstał po unii brzeskiej w latach 1595–96. W roku 1639 proboszcz Papas Giovanni Metaxi zdecydował odłączyć się od kościoła prawosławnego i dołączyć do Greckiego Kościoła Katolickiego. Jednocześnie przekazał kościół Bractwu Dusz Czyśćcowych.
W roku 1652 budynek kościoła został całkowicie przebudowany według projektu architekta Francesco Buonamiciego. Relacje pomiędzy parafią a Bractwem zostały ustalone przez konkordat, podpisany 17 września 1766 roku.
Budynek kościoła ucierpiał poważnie od bombardowań lotniczych podczas II wojny światowej. Odbudowany do roku 1951, prace zawierały również całowitą rekonstrukcję fasady.
Kościół został formalnie przekazany z powrotem lokalnej kongregacji greckokatolickiej w roku 2014. Dziś jest używany przez wyznawców rytu łacińskiego, jakkolwiek podlega greckokatolickiemu archimandrycie Fr. George'owi Mifsud Montanaro. Greckokatolicka liturgia rytu bizantyjskiego celebrowana jest codziennie w pobliskim kościele Matki Bożej z Damaszku. W kościele odprawiane są również niedzielne liturgie Miłosierdzia dla członków Serbskiego Kościoła Prawosławnego i Rumuńskiego Kościoła Prawosławnego.
Dziś kościół jest zabytkiem narodowym klasy 1 i jest również wpisany na listę National Inventory of the Cultural Property of the Maltese Islands pod nr 00536.
Architektura kościoła.
Kościół św. Mikołaja zbudowany jest w stylu barokowym. Jego fasada podzielona jest na trzy trakty na poziomie parteru, z pojedynczym centralnym traktem na wyższej części. Budynek postawiony jest na planie krzyża greckiego z centralnie umieszczoną kopułą, wspieraną przez cztery wolnostojące kolumny. Kościół posiada stalle, umiejscowione w apsydzie, z niewielką zakrystią poza nią. Pojedyncza dzwonnica umiejscowiona jest na tyłach kościoła.

</doc>
<doc id="3944784" url="https://pl.wikipedia.org/wiki?curid=3944784" title="Dorothea Celesia">
Dorothea Celesia

Dorothea Celesia (ur. 1738, zm. 1790) – angielska poetka, dramatopisarka i tłumaczka epoki oświecenia. Urodziła się jako córka poety Davida Malleta i jego pierwszej żony Susanny. Wcześnie wyszła za mąż za Pietra Paola Celesię, Włocha z Genui. W 1759 wyjechała z mężem do Genui i tam mieszkała. W 1768 sparafrazowała sztukę Woltera "Tancrède". Jej wersja dramatu ukazała się pod tytułem "Almida". Oprócz tego napisała poemat "".

</doc>
<doc id="3944788" url="https://pl.wikipedia.org/wiki?curid=3944788" title="Zdenka Pešatová">
Zdenka Pešatová



</doc>
<doc id="3944790" url="https://pl.wikipedia.org/wiki?curid=3944790" title="Lista światowego dziedzictwa UNESCO w Jemenie">
Lista światowego dziedzictwa UNESCO w Jemenie

Lista światowego dziedzictwa UNESCO w Jemenie – lista miejsc w Jemenie wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Jemen 7 października 1980 roku.
Obecnie (stan w 2017 roku) na liście znajdują się cztery obiekty: trzy dziedzictwa kulturowego i jeden o charakterze przyrodniczym, z czego trzy obiekty znajdują się również na liście światowego dziedzictwa w zagrożeniu.
Na jemeńskiej liście informacyjnej UNESCO – liście obiektów, które Jemen zamierza rozpatrzyć do zgłoszenia do wpisu na listę światowego dziedzictwa, znajduje się 10 obiektów (stan w roku 2017).
Obiekty na liście światowego dziedzictwa UNESCO.
Poniższa tabela przedstawia jemeńskie obiekty na liście światowego dziedzictwa UNESCO:
Obiekty na jemeńskiej Liście Informacyjnej UNESCO.
Poniższa tabela przedstawia obiekty na jemeńskiej Liście Informacyjnej UNESCO:

</doc>
<doc id="3944794" url="https://pl.wikipedia.org/wiki?curid=3944794" title="Chris Baker">
Chris Baker

Chris Baker (ur. 2 lutego 1991 w Norwich) – brytyjski lekkoatleta, specjalizujący się w skoku wzwyż.
Czwarty zawodnik młodzieżowych Igrzysk Wspólnoty Narodów w Pune (2008). W 2013 poza podium w mistrzostwach Europy juniorów w Tampere.
Uczestnik Igrzysk Wspólnoty Narodów w Glasgow i europejskim czempionacie seniorów w Zurychu (2014), w których zajmował odpowiednio czwartą i jedenastą lokatę. W 2016 uplasował się na ósmym miejscu podczas halowego czempionatu globu w Portland. W tym samym roku ponadto wystartował w mistrzostwach Starego Kontynentu w Amsterdamie, z których przywiózł brązowy medal (ex aequo z Eike Onnenem) oraz zadebiutował podczas igrzysk olimpijskich w Rio de Janeiro.
Wielokrotny medalista mistrzostw Wielkiej Brytanii w kategorii seniorów i juniorów oraz reprezentant kraju na drużynowych mistrzostwach Europy.
Rekordy życiowe: stadion – 2,29 (10 lipca 2016, Amsterdam); hala – 2,36 (13 lutego 2016, Hustopeče).

</doc>
<doc id="3944802" url="https://pl.wikipedia.org/wiki?curid=3944802" title="Szaren Haskel">
Szaren Haskel

Szaren Haskel, Sharren Haskel (hebr.: שרן השכל, ; ur. 3 kwietnia 1984 w Toronto) – izraelska działaczka społeczna i polityk, od 2015 poseł do Knesetu z listy Likudu.
Życiorys.
Urodziła się 3 kwietnia 1984 w kanadyjskim Toronto. W 1985 jej rodzina wyemigrowała do Izraela. Służbę wojskową zakończyła w stopniu sierżanta (1SG).
W wyborach parlamentarnych w marcu 2015 bezskutecznie kandydowała do izraelskiego parlamentu z listy Likudu, jednak w składzie w dwudziestego Knesetu znalazła się już 27 sierpnia, po rezygnacji Danny’ego Danona.
Podczas swojej pierwszej kadencji w parlamencie zasiadała w komisjach: spraw zagranicznych i obrony; spraw wewnętrznych i środowiska oraz nauki i technologii, a także w komisjach specjalnych ds. nadużywania alkoholu i narkotyków; petycji publicznych oraz dostępu do informacji publicznej i transparentności. Była także członkiem podkomisji ds. kosmosu oraz zaawansowanych technologii i energii odnawialnej, przewodniczyła kilku parlamentarnych lobby oraz międzyparlamentarnym grupom – izraelsko-tadżyckiej i izraelsko-chilijskiej. Działała na rzecz ochrony środowiska i praw zwierząt. Opowiada się za depenalizacją posiadania marihuany oraz wprowadzenia marihuany leczniczej.
W wyborach w kwietniu 2019 uzyskała reelekcję.
Jest mężatką.

</doc>
<doc id="3944806" url="https://pl.wikipedia.org/wiki?curid=3944806" title="O gajowym Robatku i jeleniu Wietrzynku">
O gajowym Robatku i jeleniu Wietrzynku

O gajowym Robatku i jeleniu Wietrzynku / O gajowym Robatce i jeleniu Wietrzynosku () – czechosłowacki serial animowany z 1978 roku w reżyserii Ladislava Čapka. Oparty na podstawie książki Václava Čtvrtka "O gajowym Chrobotku i jeleniu Wietrzniku". Serial liczy 13 odcinków.
Wersja polska.
W Polsce serial emitowany był w ramach Wieczorynki na TVP 1 w 1993 roku pod nazwą O gajowym Robatce i jeleniu Wietrzynosku.
Źródło:
Spis odcinków.
Źródło:

</doc>
<doc id="3944807" url="https://pl.wikipedia.org/wiki?curid=3944807" title="Albert Steuer">
Albert Steuer

Albert Steuer (ur. 3 czerwca 1874 w Lesznie, zm. 22 kwietnia 1967 w Poznaniu) – kanonik kapituły katedralnej w Poznaniu, ostatni Niemiec na tym stanowisku.
Życiorys.
Do 1918.
W myśl bulli papieża Piusa VII ("De salute animarum", 1821) król Prus mógł obsadzać kanoników poznańskiej kapituły katedralnej po duchownych zmarłych w miesiącach nieparzystych. Jednym z nich, a zarazem ostatnim Niemcem na tym stanowisku był Albert Steuer.
Pochodził z rodziny urzędnika kolejowego. W 1895 zdał maturę w Gimnazjum Marii Magdaleny w Poznaniu i wstąpił do tamtejszego Seminarium Duchownego. W 1898 otrzymał zgodę na studia w Münster, na Westfalskim Uniwersytecie Wilhelma. W 1899 otrzymał w Poznaniu święcenia kapłańskie w kościele Franciszkanów, z rąk biskupa Edwarda Likowskiego. W 1901 otrzymał stopień doktora w Münster. Jesienią tego samego roku powrócił na stałe do Poznania i objął stanowiska profesora filozofii w Seminarium Duchownym. Od 1903 sprawował urząd cenzora publikowanych przez duchownych prac ("imprimatur"). W 1907 i 1909 wydał dwa tomy podręcznika filozofii "Lehrbuch der Philosophie". Dalsze nie ukazały się z uwagi na wybuch I wojny światowej, a także z powodu niezbyt dobrych recenzji starszych profesorów seminarium. Od 1907 był egzaminatorem do spraw uprawnień do odbierania spowiedzi. 1 lipca 1911 otrzymał godność kanonika, a w 1915 stał się sędzią sądu kanonicznego.
Do 1939.
W 1916 arcybiskup Edmund Dalbor czasowo zawiesił działalność seminarium, co spowodowało utratę stanowiska profesora. Część niemieckich kanoników, znanych z postawy antypolskiej, została internowana w 1919, ale Steuera ominęła ta sankcja. Mimo to wszyscy niemieccy kanonicy byli wówczas postrzegani, jako pozostałość rządów zaborcy. Steuer (wraz z kanonikiem Josefem Paechem) pozostawał duszpasterzem niemieckiego środowiska w Poznaniu, skupionego wokół kościoła franciszkanów. Środowisko to było silnie skonfliktowane z polskimi Franciszkanami ze Lwowa, którzy w 1921 objęli świątynię w posiadanie. Był w tym okresie członkiem Związku Katolików Niemieckich (VdK). W 1934 poparł w Katowicach usunięcie przewodniczącego tego związku, niechętnego nazistom - Eduarda Panta. Oświadczył wtedy: "Nie jesteśmy ani za, ani przeciw narodowemu socjalizomowi", za co spotkały go ataki ze strony prasy polskiej. W 1934 podpisał też memoriał do biskupa Osnabrück - Wilhelma Berninga, w którym oskarżano kardynała Augusta Hlonda o domniemane zaniedbania w kwestii duszpasterstwa katolików niemieckich w Polsce.
Po 1919 nie został przywrócony do pracy w poznańskim Seminarium Duchownym. Publikował jednak liczne prace na łamach różnych czasopism, takich jak: "Theologische Revue" z Münster, "Germania" z Berlina, "Literarischer Handweiser" z Freiburga, "Przegląd Kościelny" z Poznania, "Przegląd Teologiczny" ze Lwowa, "Der Johannesbote" z Piły, "Stimme der Heimat" z Tczewa, "Deutsche Wissentschaftliche Zeitschrift für Polen" z Poznania i "Deutsche Blätter in Polen" z Poznania. Odbywał liczne podróże po Europie (Włochy, Szwajcaria, Austria, Belgia, Holandia oraz Skandynawia), zwłaszcza bardzo dokładnie zjeździł Niemcy. W 1916 objeżdżał okupowane przez Niemców ziemie Polski zaboru rosyjskiego. Z profesorem Engelbertem Krebsem z Freiburga odwiedził m.in. Kowno, Wilno, Częstochowę i Warszawę, gdzie przyjął ich kardynał Aleksander Kakowski i gubernator Hans Hartwig von Beseler. W 1928 złożono mu propozycję profesury na Uniwersytecie Wileńskim. W 1929 odbył podróż do Ziemi Świętej wraz z polskimi pielgrzymami i biskupem Stanisławem Okoniewskim. W 1936 otrzymał doktorat honoris causa na Uniwersytecie Wrocławskim (w towarzystwie Konrada Henleina).
Do 1945.
We wrześniu 1939 uniknął internowania przez władze polskie. W grudniu 1939 katedra poznańska została zamknięta decyzją Arthura Greisera. Steuer przeniósł się więc do kościoła franciszkańskiego, gdzie m.in. spowiadał, mimo zakazu, polskich wiernych. Był też duszpasterzem w więzieniu na ulicy Młyńskiej, gdzie udzielił ostatniego namaszczenia około 1100 osobom, w większości Polakom zamordowanym potem przez Niemców. Dokonywał też, wymaganych przez cenzurę, tłumaczeń listów więźniów na język niemiecki.
Po 1945.
W styczniu 1945 ewakuował się z większością Niemców z Poznania. 1 lutego 1945 zatrzymany został przez oddział czerwonoarmistów pod Krosnem Odrzańskim. Wraz z innymi przeniesiony został do gospodarstwa w Międzylesiu, gdzie nie wymagano odeń pracy, ale też nie dostarczano mu jedzenia (był wspierany przez współwięźniów, w tym brata). 24 czerwca 1945 przybył koleją do Poznania, licząc na odzyskanie pracy i mieszkania, które zastał splądrowane (większość jego księgozbioru została uratowana przez ks. prof. Józefa Nowackiego). Arcybiskup Walenty Dymek, wobec niemożności zaoferowania mu stanowiska w seminarium, uczynił go kapelanem Urszulanek w Lubocześnicy. Dwa dni przed wyjazdem na tę placówkę, 3 lipca 1945 został uwięziony w celi Urzędu Bezpieczeństwa na ulicy Kochanowskiego (zarzut antypolskiej działalności podczas okupacji hitlerowskiej - był jednym z sygnatariuszy listu na temat okrucieństw, jakich jakoby dopuścić się mieli Polacy we wrześniu 1939). W październiku 1945 przeniesiono go do więzienia przy ul. Młyńskiej, a w styczniu 1946 do więzienia we Wrześni. "Głos Wielkopolski" przedstawił go wówczas w jednym z artykułów, jako osobę działającą na szkodę Polaków ("Kanonik-Niemiec stanie przed Sądem Specjalnym"). 31 maja 1946 odbył się jego proces przed Specjalnym Sądem Karnym w Poznaniu. Po pozytywnych dla niego zeznaniach świadków, podkreślających jego życzliwość względem Polaków, został uniewinniony i 1 czerwca 1946 wrócił do Poznania. 7 czerwca tego roku osiadł w Pokrzywnie (części Poznania), gdzie do końca życia był kapelanem w tamtejszym domu sióstr Elżbietanek. Ksiądz Ignacy Posadzy zlecał mu tłumaczenia, z których się utrzymywał. 
W listopadzie 1946, po naciskach Kurii Arcybiskupiej, zrezygnował ze stanowiska kanonika w zamian za pensję (3.000 złotych). Kościół w Polsce, pozostający wówczas w konflikcie z władzami komunistycznymi, niechętnie widział Niemców na tak zaszczytnych stanowiskach. Arcybiskup Walenty Dymek nadal jednak tytułował go kanonikiem i pozwalał na noszenie stosownego stroju. W czerwcu 1947 otrzymał informację o rewizji wyroku uniewinniającego z 1946. 24 lutego 1948 skazano go na dziesięć miesięcy więzienia, wliczając jednak jedenaście miesięcy aresztu, w którym przebywał w latach 1945-1946. W 1950 oskarżono go jeszcze o przestępstwo dewizowe (przesłanie do RFN czterech książeczek oszczędnościowych z czasów okupacji), ale został uniewinniony. W 1951 otrzymał prawo stałego pobytu w Polsce. W jego jubileuszu kapłaństwa w 1959 uczestniczył arcybiskup Antoni Baraniak. Życzenia opublikowano m.in. w piśmie "Posener Stimmen" w Lüneburgu. W latach 60. XX wieku był najstarszym kapłanem Archidiecezji Poznańskiej. W dniu śmierci odprawił ostatnią mszę świętą. Pochowany został na cmentarzu na Miłostowie (pole 4, kwatera kanoników kapituły metropolitalnej). Kondukt poprowadził biskup Franciszek Jedwabski.

</doc>
<doc id="3944809" url="https://pl.wikipedia.org/wiki?curid=3944809" title="Memphis Minnie">
Memphis Minnie

Memphis Minnie (właśc. Lizzie Douglas; ur. 3 czerwca 1897, zm. 6 sierpnia 1973) – amerykańska blueswoman, wokalistka i gitarzystka, reprezentująca country blues.
Biografia.
Wczesne lata oraz Memphis.
Urodziła się na farmie pod Algiers w stanie Luizjana. Była najstarszym z 13 dzieci Gertrude Wells i Abe'a Douglasa. Gdy miała 7 lat rodzina przeniosła się do Walls w stanie Missisipi, około 15 mil od Memphis w stanie Tennessee. W wieku 10 lat nauczyła się grać na bandżo, a w rok później opanowała grę na gitarze.
Od 11 roku życia, po ucieczce z domu, rozpoczęła występy na ulicach (głównie na słynnej Beale Street) oraz w Church's Park (obecnie W.C. Handy Park) w Memphis. Ze względu na młody wiek nazywana była Kid Douglas. Przez prawie 20 lat kontynuowała ten styl życia występując z poszczególnymi bluesmanami oraz z małymi lokalnymi zespołami. Od 1910 roku odbyła szereg tournée z trupą Ringling Brothers Circus po wielu miejscowościach na południu USA. Między 1916 a 1920 r. ponownie osiadła w Memphis występując w barach, tawernach i na ulicach miasta.
Około 1927 r. związała się ze swoim pierwszym mężem, bluesmanem Caseyem Billem Weldonem, z którym występowała już jako Memphis Minnie. Poprzez Weldona poznała zespół Memphis Jug Band, z którym często występowała.
W dwa lata później była już żoną bluesmana Joego McCoya, z którym dokonała pierwszych swoich nagrań pod marką Kansas Joe &amp; Memphis Minnie. Nagrali w Nowym Jorku sześć bluesów: "I Want That", "That Will Be Alright", "When the Levee Breaks", "Goin' Back to Texas", "Frisco Town" i "Bumble Bee".
2 sierpnia 1929 r. został wydany ich pierwszy singel "That Will Be Alright/When the Levee Breaks" (COL 14439). Pomimo tego, że firmowany był przez Kansas Joe &amp; Memphis Minnie, to Memphis Minnie ani na nim nie zagrała nie zaśpiewała. Singel sprzedawał się na poziomie podobnym do innych bluesowych singli wydawanych przez Columbię. Wytłoczono 2950 kopii, ale wkrótce, w powtórnym tłoczeniu, wydano dodatkowe 3000 kopii. Tak więc było to prawie 6000 kopii. Singel Bessie Smith wydany dwa tygodnie wcześniej sprzedał się w ponad 8000 kopii.
27 sierpnia Columbia wydała ich drugiego singla: "Goin' Back to Texas/Frisco Town" (COL 14455). Tym razem w "Goin' Back to Texas" można usłyszeć śpiew i gitarę Memphis Minnie.
Po tej sesji nagraniowej obydwoje powrócili do Memphis. W lutym dotarł do nich Mayo Williams z firmy Vocalion, dla którego szybko stało się jasne, że to Memphis Minnie powinna być nagrywana. Para nagrała wówczas około 10 bluesów na dwóch sesjach nagraniowych. Wydano z nich singla "Bumble Bee/I'm Talking about You" (Vocalion 1476), który okazał się tak wielkim sukcesem, przez kilka lat kojarzono Memphis Minnie z "Bumble Bee".
26 maja Memphis Minnie nagrała powtórnie "Bumble Bee" tym razem z Memphis Jug Band dla firmy Victor. W tym czasie Columbia zorientowała się, że popełniła błąd i wydała singla z pierwszą wersją "Bumble Bee" (nagraną 18 czerwca 1929 r.) wraz z "I Want That" Joego McCoya. Jednak, ponieważ Columbia przegapiła właściwy moment, ten singel sprzedał się tylko w ilości 1100 kopii.
W tym czasie Ameryka zaczęła się pogrążać w wielkim kryzysie i chaosie. Aby przetrwać, muzycy bluesowi musieli zmienić styl bluesa na zbliżony do muzyki popularnej. Ponieważ jednak single Minnie sprzedawały się dobrze, Mayo Williams zaprosił Minnie i Joego na sesję nagraniową do Memphis w lutym 1930 r. W maju zorganizował sesje nagraniowe dla firmy Victor, część utworów Minnie nagrała w duetach ze swoją siostrą Bessie i przyrodnim bratem.
Chicago.
Około czerwca 1930 r. Memphis Minnie i Joe McCoy zamieszkali w Chicago. Mayo Williams zorganizował ich sesje nagraniowe w czerwcu, lipcu, sierpniu i październiku. Ich plonem było ponad 20 bluesów, wśród nich tak znane jak "Bumble Bee No. 2", "New Bumble Bee". W następnym roku pomiędzy styczniem a majem Minnie nagrała 17 bardzo różnorodnych utworów; były instrumentalne duety w stylu Stokes and Sane ("Let's Go to Town" z 16 marca), złożone, zbliżone do folku utwory utrzymane w stylu Memphis Jug Bandu ("After While Blues"), a nawet stare wodewilowe bluesy ("I Called You This Morning"). W tym pierwszym etapie jej kariery Minnie odniosła sukces bowiem była utalentowana, tworzyła w zaakceptowanych stylach, śpiewała czystym i szczerym głosem i posiadała wrodzone poczucie struktury piosenki. Oprócz tego dysponowała świeżą wyobraźnią i lekkim, wyrazistym humorem.
Zarówno Joe jak i Minnie byli świetnymi gitarzystami i ich duety były bardzo interesujące. Większość z ukształtowanego przez nich stylu wywodziła się z lat grania na Beale Street w Memphis. Oprócz tego słuchali nagrań innych wykonawców; pewne elementy melodycznego stylu Minnie prowadzą np. do Lonniego Johnsona. Obydwoje grali palcami i potrafili grać bardzo szybko. Akompaniament był z reguły grany akordami w pierwszej pozycji z dużym rezonansem strun i z podkreślaniem rdzennych tonów akordów, które Joe grał swoim kciukiem. Z reguły mocno akompaniował żonie, zwykle odmieniając, grane kciukiem, basowe nuty na pierwszym i trzecim takcie oraz akordy w takcie drugim i czwartym, po to, aby Minnie mogła grać bardziej melodyjną partię prowadzącą. Gdy Minnie opanowała akordy barowe oraz zaczęła grać piórkiem jej styl całkowicie się zmienił.
Minnie była ładną, utalentowaną kobietą, której kariera rozwijała się bez przeszkód i która cieszyła się życiem. Nawet w najgorszym okresie światowego kryzysu mieszkała w Chicago we względnym dobrobycie. To, o czym śpiewała w bluesach nie miało z nią żadnego związku, żyła bardzo przykładnie. Nawet po pierwszym i drugim rozwodzie nie była przyczyną żadnych afer seksualnych. A jednak potrafiła w swoich bluesach niezwykle szczerze opisywać samotność, biedę, afery.
Ich kariera nagraniowa trwała do 1935 roku, czyli do ich rozwodu. Minnie występowała w chicagowskich klubach, takich jak m.in. Music Box Club, Mike DeLisa Club, Martin's Corner i Ruby Lee Gatewood's Tavern, co szybko przyniosło jej popularność i uznanie za jedną z najlepszych wykonawców bluesa w Chicago.
Po opanowaniu przez nią akordów barowych i przejściu z grania palcami do grania piórkiem jej styl bardzo się zmienił. Grała teraz bardziej ściśniętym i zdławionym dźwiękiem. Używała także bardzo sugestywnego "swingowego" uderzenia, prostych czterech akordów z pewnymi akcentami w słabszych częściach taktu. Było do dość bliskie do rytmu, który popularna muzyka Afroamerykanów zaczęła wykorzystywać i bez wątpienia pomogło to przedłużyć jej karierę. W tym okresie również zaczęła wykorzystywać w bluesie elementy zaczerpnięte raczej z muzyki popularnej, a nie folkowej. Rozjaśniła także nieco ciemny charakter bluesa poprzez wyrażenie przyjemności jaką niesie z sobą seks. Również emocjonalny nastrój jej bluesów stał się lżejszy dzięki mniej tragicznemu spojrzeniu na wydarzenia z jej życia. Chociaż była zrezygnowana, dawała sobie z tym radę. Dlatego gdy w jednym ze swoich bluesów wspomina o niewierności kochanka, to nie śpiewa, że go zastrzeli lub utopi się w rzece. Jej reakcją jest wzruszenie ramionami stwierdzenie "schowam moje buty blisko twojej koszuli". Wykazywała się dużą świadomością tego, co robi, więc jej teksty były zawsze nowe i świeże. Miała także niezwykłą umiejętność dostrzegalnia detali, które spajały wersy w całość. Potrafiła także wyrazić poczucie swojej wartości:
"Across the hill I built a lonesome shack"
"Across the hill I built a lonesome shack"
"So when my good man quit me I wouldn't have to beg him back."
"Po drugiej stronie wzgórza wybudowałam samotną chatę"
"Po drugiej stronie wzgórza wybudowałam samotną chatę"
"Więc gdy mój dobry mężczyzna opuści mnie, nie będę musiała go błagać o powrót.".
Sukces jej podejścia do bluesa nie leżał jednak w prostym zrozumieniu tekstu, bo większość ludzi słuchających jej mieszkała w mieście i nie mogła np. wybudować sobie chaty po drugiej stronie wzgórza. Rozumieli oni, że jej teksty były emocjonalnymi metaforami, które należy odbierać na głębszym poziomie. A więc spostrzegali kobietę, która nie jest bezbronna i posiada własną siłę.
Minnie rozwiodła się w 1935 roku z Joem McCoyem, który ją notorycznie zdradzał i był zazdrosny o jej sukcesy, i od tej pory firmowała swoje nagrania scenicznym pseudonimem Memphis Minnie. Przez kilka lat nagrywała bez stałego gitarzysty akompaniatora. 22 sierpnia 1935 r. nagrała w Chicago cztery bluesy, m.in. "Joe Louis Strut" z ciekawym instrumentalnym solo na fortepianie zagranym przez pianistę Black Boba, który do dziś nie został przekonująco zidentyfikowany.
31 października 1935 r. Minnie wzięła udział w sesji nagraniowej dla firmy Bluebird Records. Akompaniowali jej Black Bob (prawdopodobnie) oraz na gitarze techniką ślizgową (ang. slide guitar) Casey Bill Weldon i Bill Settles (prawdopodobnie) na kontrabasie.
17 czerwca 1937 r. nagrała kilka bluesów ze znanym pianistą bluesowym Blind Johnem Davisem, a 23 czerwca 1938 r. nagrywała w towarzystwie Charliego McCoya (grał on na hybrydowym instrumencie bandżo-mandolinie). W tym okresie Minnie eksperymentowała z małymi grupami instrumentalnymi, które wykorzystywała w roli akompaniamentu. Jej blues stał się ukierunkowany na komercyjność i dostosowywał się do rytmicznych i stylistycznych mód tych czasów. 12 listopada 1936 r. nagrała 7 bluesów, w których wykorzystała w akompaniamencie trąbkę. Oczywiście nie był to jazz, ale nie był to także już prosty bluesowy akompaniament.
Od lutego 1939 r. zaczęła występować i nagrywać z bluesmanem występującym jako (Little) Son Joe (właśc. Ernest Lawlars), którego poślubiła w marcu 1942 r..
Był to okres, w którym nastąpiło wyraźne ożywienie w przemyśle nagraniowym po okresie kryzysu ekonomicznego, jednak firmy cięły koszty i nastawiały się na bardziej komercyjny materiał. Jeśli artysta był tak znany jak Memphis Minnie, to firmy te dbały o to, aby zawsze można było kupić nowe nagrania takiego artysty w sklepie, szczególnie w małych narożnych sklepikach sprzedających szeroki asortyment towarów potrzebnych okolicznym mieszkańcom.
Na początku lat 30. XX wieku jej płyty kosztowały 75 centów, lecz w 1935 r. – już tylko 35 centów, ale za to jej nagrania były łatwo dostępne. Pomiędzy 1934 a zakazem nagrywania w 1942 r. jej nowa płyta ukazywała się w sklepach właściwie co miesiąc. Trudno jednak uznać, żeby Minnie stawała się bogaczką, dostawała tylko 12,50 dol. za każdą stronę, którą nagrała. Do tego dochodziły tantiemy za jej kompozycje.
Konieczność nieustannego nagrywania i wydawania powodowała komercjalizację oraz upodobnienie do siebie wszystkich znanych artystów nagrywających dla wielkich firm nagraniowych. Wszyscy używali takiego samego akompaniamentu i nawet nagrywali te same utwory. Memphis Minnie była wówczas jedyną artystką o olbrzymiej popularności.
W dalszym ciągu nie obce jej były eksperymenty i wiadomo, że już pod koniec lat 30. próbowała grać na gitarze elektrycznej.
W okresie 1934-1941 jej bluesy były dużo prostsze i mniej różnorodne od tych nagranych we wczesnym okresie jej kariery, gdy wykonywała bluesa wiejskiego. Zarzuciła także wykonywanie bluesa z wykorzystaniem powtórzonych końcowych refrenów, co często stosowała na początku lat 30. Zamiast tego jej bluesy stały się całkowicie regularne zarówno w warstwie rytmicznej jak i harmonicznej. Jak zwykle u artystów, którzy mieli świetne kontrakty, większa różnorodność pojawiała się w ich tekstach, niż w melodiach.
W 1941 odniosła niebywały sukces. 21 maja nagrała z małym zespołem (jej mąż, nieznany kontrabasista) bluesa zatytułowanego "Me and My Chauffeur Blues". Został on wydany z "Can't Afford to Lose My Man" (nagranym na tej samej sesji) jako singel firmy OKeh (OKeh 06288). Singel ten stał się tak wielkim przebojem, że zapewnił jej karierę na dalsze 10 lat.
Na początku lat 50. XX w. blues został zdominowany przez inne formy muzyczne wywodzące się z niego, takie jak rhythm and blues i rock and roll. Zaledwie dwa razy weszła do studia nagraniowego i nagrała około 10 bluesów. Gdy w połowie lat 50. nastąpiło wielkie ożywienie bluesa, mogłaby znów odnowić także i swoją karierę, jednak w 1957 roku jej mąż Ernest Lawlers miał atak serca i nie mógł już występować.
Ponownie Memphis.
Minnie wraz mężem przeprowadzili się do Memphis. Artystka występowała okazjonalnie w klubach, ale ponieważ jej zdrowie także zaczęło szwankować, nie chciała udawać się na tournée. W 1960 roku doznała wylewu, a w 1961 r. zmarł Ernest Lawlars, przekazując opiekę nad nią jej siostrze. Spędziła także jakiś czas w domu spokojnej starości w biedzie i względnej anonimowości. Troszczył się o nią np. Chris Strachwitz z Arhoolie Records, który ponownie wydał wiele z jej wczesnych nagrań i był w stanie przekazać jej tantiemy, które pomogły jej zarówno finansowo jak i psychologicznie.
Po trzecim wylewie została przeniesiona do domu jej siostry, która kontynuowała opiekę nad nią.
Zmarła 7 sierpnia 1972 r. Ponieważ przeżyła prawie wszystkich swoich współczesnych artystów, z muzyków, którzy występowali z nią na Beale Street, na jej pogrzebie pojawił się tylko Furry Lewis. Została pochowana na New Hope Cemetery w Walls w stanie Missisipi.
Krytyka, ocena i opinie.
W 1980 roku została wprowadzona do Blues Hall of Fame.
W 1973 r. została uznana za najlepszą wykonawczynię bluesa w ankiecie magazynu "Blues Unlimited" (Wielka Brytania).
Pierwsze pytanie, które się narzuca, to czy była wykonawczynią bluesa wiejskiego czy też miejskiego? Wykonywała swoje bluesy z ostro brzęczącą gitarą i można sobie łatwo wyobrazić ją przekrzykującą bez wzmacniaczy głosy bawiących się ludzi w jakimś obskurnym klubie honky tonk. Jak napisał Sam Charters "skromność jej akompaniamentu podtrzymywała odczucie podłej biedy, która była społecznym kontekstem tego o czym śpiewała". Jednak była miejską dziewczyną. Odegrała jedną z kluczowych ról dla ukształtowania się brzmienia chicagowskiego bluesa. Jej przebój "Bumble Bee" z 1929 roku był bezpośrednim źródłem dla "Honey Bee" Muddy Watersa.
Była kobietą, która grała na gitarze i śpiewała z taką mocą, że była równa mężczyznom. Mówi się, że na początku lat 30. zwyciężyła w bluesowym konkursie samego Big Billa Bronzy'ego. Mimo że jej bluesy traktowały często o biedzie, prezentowała się na scenie olśniewająco jak gwiazdy wodewilowe z lat 20. Podróżowała na koncerty najnowszymi modelami luksusowych aut. Jak wspomina chicagowski bluesman Jimmy Rogers: "Nosiła bransoletkę wokół każdego przegubu, wykonaną ze srebrnych dolarów i miała parę kolczyków z dwoma srebrnymi dziesięciocentówkami w nich". Tak jak Ma Rainey nie czciła bogactwa ani dolara; to że otaczała się luksusem było jej sposobem na otoczenie jej publiczności luksusem. Tak postępowali i inni afroamerykańscy artyści w jej czasach i także obecnie.
Podczas koncertów jej repertuar było dużo szerszy od jej nagrań. Jako artystka nagrywająca była bluesmanem. Tymczasem na koncertach potrafiła zaśpiewać "Summertime" i "Oh, Lady Ne Good" George'a Gershwina, "When My Dreamboat Comes Home", "For Sentimental Reason", "How High the Moon" i wiele innych piosenek. Było to spowodowane rozpowszechnieniem się szaf grających, które prezentowały najnowsze popularne piosenki. Jako wykonawca koncertowy musiała być przygotowana do zaśpiewania wszystkiego, czego mogłaby chcieć publiczność. Można żałować, że nigdy nie nagrała np. "That's My Desire" czy też "The Woody Woodpecker Song", gdyż przez to nie mamy jej pełnego obrazu jako artysty i wykonawcy.
"Najpopularniejsza wykonawczyni bluesa wiejskiego wszech czasów" (Steve LaVere, "Living Blues", jesień 1973, s. 5.).
"Według mnie Memphis Minnie była bez wątpienia największą z wszystkich wykonawczyń bluesa kiedykolwiek nagranych" (Chris Strachwitz, album "Blues Classic" 13)
"Uznana przez jej współczesnych bluesmanów za największą ze śpiewaczek poza "klasycznym" okresem" (Paul Oliver (i inni), "Jazz on Record". Hanover Books Ltd., 1968
Wpłynęła na takich wykonawców jak John Lee Granderson, Jo-Ann Kelly, Mance Lipscomb, Big Mama Thornton, Mama Yancey.

</doc>
<doc id="3944810" url="https://pl.wikipedia.org/wiki?curid=3944810" title="Pływanie na Letnich Igrzyskach Olimpijskich 1960 – 100 m stylem grzbietowym kobiet">
Pływanie na Letnich Igrzyskach Olimpijskich 1960 – 100 m stylem grzbietowym kobiet

100 m stylem grzbietowym kobiet – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje odbyły się 1 września, a finał 3 września 1960 roku.
Mistrzynią olimpijską została rekordzistka świata Amerykanka Lynn Burke, uzyskawszy w finale czas 1:09,3. Dzień wcześniej, płynąc na pierwszej zmianie sztafety zmiennej, Burke pobiła własny rekord świata, ustanowiony na miesiąc przed igrzyskami, czasem 1:09,0 i zdobyła jednocześnie złoty medal. Srebro wywalczyła Brytyjka Natalie Steward (1:10,8), która w konkurencji 100 m stylem dowolnym była trzecia. Losy brązowego medalu rozstrzygnęli sędziowie. Spośród trzech zawodniczek, które osiągnęły wynik 1:11,4 najszybsza była Satoko Tanaka i to ona stanęła na najniższym stopniu podium.
Dwa dni wcześniej, w eliminacjach, rekord olimpijski poprawiały kolejno: reprezentantka Związku Południowej Afryki Laura Ranwell (1:12,0) oraz Lynn Burke (1:09,4).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3944815" url="https://pl.wikipedia.org/wiki?curid=3944815" title="Nicholas Kemeys">
Nicholas Kemeys

Nicholas Kemeys (ur. ok. 1593, zm. 1648) – walijski urzędnik i dowódca. W 1641 został nobilitowany przez króla. W rok później został baronetem. Był królewskim administratorem południowo-wschodniej Walii. Według przekazów był bardzo wysoki i dobrze zbudowany. W 1644 Charles Gerard usunął Kemeysa z funkcji gubernatora Cardiff za kwestionowanie jego decyzji fiskalnych. Kemeys został nawet na krótko uwięziony. Po wybuchu wojny domowej został dowódcą załogi zamku Chepstow. Bronił twierdzy, chociaż pobliskie miasto zostało zdobyte przez Olivera Cromwella. Zginął, gdy oddziały Isaaca Ewera przypuściły szturm na fortecę. 
Poeta Dafydd Morgan napisał o nim epos zatytułowany "An Epic Poem on Sir Nicholas Kemeys, the Captor and Defender of Chepstow Castle".

</doc>
<doc id="3944817" url="https://pl.wikipedia.org/wiki?curid=3944817" title="O gajowym Robatce i jeleniu Wietrzynosku">
O gajowym Robatce i jeleniu Wietrzynosku



</doc>
<doc id="3944838" url="https://pl.wikipedia.org/wiki?curid=3944838" title="Marian Romuald Polak">
Marian Romuald Polak

Marian Romuald Polak (ur. 4 czerwca 1887, zm. 19 sierpnia 1966 Warszawa) – polski grafik, malarz i rytownik polskich znaczków pocztowych i banknotów zatrudniony w PWPW w Warszawie.
Życiorys.
Uczył się malarstwa w szkole prof. St. Batowskiego we Lwowie. Dalej kształcił się u prof. Józefa Mehoffera na krakowskiej Akademii Sztuk Pięknych, specjalizując się w grafice. Od 1911 r. studiował malarstwo marynistyczne w Odessie, a od 1929 r., jako stypendysta Banku Polskiego, studiował technikę grafiki banknotowej w Wiedniu w klasie prof. Ferdinanda Schirnbrücka. Po ukończeniu studiów w Wiedniu został zatrudniony w PWPW w Warszawie. Przez trzydzieści lat pracy sztychował liczne znaczki dla Poczty Polskiej, pośród których był znaczek z serii historycznej z 1938 r. "Bitwa pod Grunwaldem", który ze względu na zaostrzone stosunki z III Rzeszą, nie został wprowadzony do obiegu. Poza rytowaniem oraz projektowaniem znaczków pocztowych Marian Romuald Polak uprawiał malarstwo pastelowe i olejne oraz grafikę. Duża część jego przedwojennego dorobku artystycznego uległa zniszczeniu w latach II wojny światowej. Był wychowawcą nowego pokolenia polskich artystów-rytowników, pośród których znaleźli się Czesław Słania, Stefan Łukaszewski, Bogusław Brandt, J. Miller, Edward Konecki, F. Tirdiszek. Zmarł 4.VI.1966 r. w Warszawie i został pochowany na cmentarzu na Starych Powązkach kw. 135, rząd 4..
Dzieła.
Znaczki pocztowe Poczty Polskiej (z pominięciem walorów podstawowych z późniejszymi nadrukami):
1934:
1935:
1937:
1938:
1939:
1949:
1950:
1951:
1952:
1953:
1954:
1955:
1956:
1957:
1959:
1960:

</doc>
<doc id="3944848" url="https://pl.wikipedia.org/wiki?curid=3944848" title="USS Vicksburg (CG-69)">
USS Vicksburg (CG-69)

USS Vicksburg (CG-69) – amerykański krążownik rakietowy typu "Ticonderoga". Dwudziesta trzecia jednostka typu. Okrętowi nadano imię dla upamiętnienia oblężenia Vicksburga podczas wojny secesyjnej, a także dla uhonorowania miasta Vicksburg.
Projekt i budowa.
Zamówienie na budowę okrętu zostało złożone 25 lutego 1988 roku w stoczni Ingalls Shipbuilding znajdującej się w Pascagoula w stanie Missisipi. Rozpoczęcie budowy nastąpiło 30 maja 1990 roku. Podczas budowy zmieniono imię okrętu z „Port Royal” na „Vicksburg”. Wodowanie okrętu miało miejsce 7 września 1991 roku, wejście do służby 14 listopada 1992 roku. 
Służba.
Wiosną 1994 roku „Vicksburg” został przydzielony na pół roku do grupy okrętów, której głównym komponentem był lotniskowiec USS „Saratoga”. W ramach tej grupy operował na Adriatyku, głównie jako element zarządzania i kontroli przestrzeni powietrznej. W 1994 roku w zachodniej części Morza Śródziemnego wziął udział w manewrach wojskowych "Dynamic Impact 94". 
W sierpniu 1994 roku pomagał w transporcie kubańskich uchodźców do bazy w Guantanamo. W kwietniu 1997 roku został przydzielony na pół roku do grupy okrętów, których głównym komponentem był lotniskowiec USS „John F. Kennedy”. Podczas tej misji brał udział m.in. w egzekwowaniu zakazu lotów nad południowym Irakiem. W czerwcu 1999 roku, w związku z manewrami morskimi "BALTOPS 1999" gościł w gdyńskim porcie.
8 marca 2002 roku w ramach grupy okrętów, których głównym komponentem był lotniskowiec USS „John F. Kennedy”, włączył się do działań związanych z operacją Enduring Freedom.
Okręt planowano wycofać ze służby w 2013 roku z powodu cięć budżetowych, jednak ostatecznie nie doszło do realizacji tych planów z powodu przeznaczenia środków w budżecie obrony na roku 2013 na bieżącą eksploatację okrętu.

</doc>
<doc id="3944919" url="https://pl.wikipedia.org/wiki?curid=3944919" title="Viacom International Media Networks (Europa)">
Viacom International Media Networks (Europa)



</doc>
<doc id="3944923" url="https://pl.wikipedia.org/wiki?curid=3944923" title="Góra (Strzeszyn)">
Góra (Strzeszyn)

Góra – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Góra administracyjnie należała do województwa krośnieńskiego.

</doc>
<doc id="3944931" url="https://pl.wikipedia.org/wiki?curid=3944931" title="Kalisówka (Strzeszyn)">
Kalisówka (Strzeszyn)

Kalisówka – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Kalisówka administracyjnie należała do województwa krośnieńskiego.

</doc>
<doc id="3944933" url="https://pl.wikipedia.org/wiki?curid=3944933" title="Nowa Wieś (Strzeszyn)">
Nowa Wieś (Strzeszyn)

Nowa Wieś – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Nowa Wieś administracyjnie należała do województwa krośnieńskiego.

</doc>
<doc id="3944940" url="https://pl.wikipedia.org/wiki?curid=3944940" title="Pod Borem (Strzeszyn)">
Pod Borem (Strzeszyn)

Pod Borem – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Pod Borem administracyjnie należało do województwa krośnieńskiego.

</doc>
<doc id="3944947" url="https://pl.wikipedia.org/wiki?curid=3944947" title="Pod Borem">
Pod Borem



</doc>
<doc id="3944948" url="https://pl.wikipedia.org/wiki?curid=3944948" title="118 (liczba)">
118 (liczba)

W kalendarzu.
118. dniem w roku jest 28 kwietnia (w latach przestępnych jest to 27 kwietnia). Zobacz też co wydarzyło się w roku 118, oraz w roku 118 p.n.e.

</doc>
<doc id="3944962" url="https://pl.wikipedia.org/wiki?curid=3944962" title="Neste">
Neste



</doc>
<doc id="3944979" url="https://pl.wikipedia.org/wiki?curid=3944979" title="Jan Tuczyński (zm. 1864)">
Jan Tuczyński (zm. 1864)

Jan Tuczyński (zm. 20 listopada 1864 roku w Łodzi) – majster tokarski, uczestnik powstania styczniowego.
Setnik w organizacji powstańczej, oskarżony o bycie pomocnikiem powstańczego naczelnika Łodzi. Stracony przez powieszenie przez władze rosyjskie.

</doc>
<doc id="3944988" url="https://pl.wikipedia.org/wiki?curid=3944988" title="Katolicyzm w Szkocji">
Katolicyzm w Szkocji



</doc>
<doc id="3944991" url="https://pl.wikipedia.org/wiki?curid=3944991" title="Mykoła Kniażycki">
Mykoła Kniażycki

Mykoła Kniażycki (ur. 2 czerwca 1968 we Lwowie) – ukraiński dziennikarz, poseł Rady Najwyższej Ukrainy 7 i 8 kadencji, przewodniczący Komisji ds. Kultury i Duchowości, współprzewodniczący Grupy Parlamentarnej ds. Kontaktów Międzyparlamentarnych z Rzecząpospolitą Polską, przewodniczący Komisji Parlamentarnej Stowarzyszenia między Ukrainą i UE.
W przeszłości kierownik koncernów medialnych i kanałów telewizyjnych Tonis i STB, UT-1, Gazeta 24. Były członek Krajowej Rady Radiofonii i Telewizji Ukrainy. Członek Austriackiego Międzynarodowego Instytutu Prasy (International Press Institute). Żonaty, ma 2 synów i córkę. Producent serii filmów dokumentalnych.
Biografia.
Wczesne lata.
Urodzony 2 czerwca 1968 roku w rodzinie nauczycielskiej.
W 1985 roku rozpoczął studia na wydziale dziennikarstwa Kijowskiego Uniwersytetu Narodowego, otrzymał dyplom w 1992 roku. Nauka na okres dwóch lat była przerwana przez odbywanie służby wojskowej – od czerwca 1986 do maja 1988.
W drugiej połowie lat 90. zdobył drugie wyższe wykształcenie na wydziale międzynarodowego prawa i biznesu Instytutu studiów podyplomowych Lwowskiego Uniwersytetu Narodowego im. Franka.
Kariera.
Po zakończeniu służby wojskowej, równolegle ze studiami, rozpoczął pracę zgodną ze specjalizacją. Od lutego 1989 do stycznia 1991 pracował jako specjalny korespondent redakcji informacyjnej Derżteleradio USRR (Держтелерадіо УРСР), prowadzący programu „Informacje wieczorne” oraz korespondent Centralnej Telewizji na Ukrainie („Telewizyjna Służba Informacyjna”).
Od lutego do stycznia 1992 – kierownik punktu korespondenckiego radziecko-kanadyjskiego przedsiębiorstwa Most. Korespondent na Ukrainie programu „Wiesti” (Вєсті) Rosyjskiej Państwowej Teleradiokompanii, emisja programu rozpoczęła się 13 maja 1991.
Od lutego do czerwca 1992 roku – specjalny korespondent analizy i prognozy politycznej Derżtelradio Ukrainy (Держтелерадіо України), współprowadzący wspólnie z Oleksandrem Tkaczenkiem programu „Okna” („Вікна”). Od lipca 1992 do listopada 1994 dyrektor Centrum twórczości telewizyjnej (program telewizyjny „Okna” („Вікна”)). Jeden z inicjatorów stworzenia sieci niepaństwowych stacji UNIKA.
W 1992 jako dziennikarz oskarżony w sprawie kryminalnej o oszczerstwo, którą prowadził wykonujący obowiązki naczelnika głównego śledczego wydziału Generalnej Prokuratury Ukrainy (ГПУ) Bolibok. Adwokatami w sprawie byli Jurij Ajwazjan i Wiktor Nikazakow. Po kilku miesiącach pod naciskiem prasy i społeczności sprawa została zamknięta ze względu na brak podstaw do oskarżenia
Od grudnia 1994 roku do października 1998 prezes ZAT „Międzynarodowe media centrum – STB” (ЗАТ „Міжнародний медіа центр – СТБ”), prowadzący program „Rating” („Рейтинг”). Od 1997 prezes telewizji STB i prowadzący program „Вікна-тижневик” („Okna – tygodnik”).
Od września 1998 roku prezes, a od 2 października 1998 do 17 listopada 1998 roku przewodniczący Rady Nadzorczej państwowej spółki akcyjnej „Ukraińska telewizja i radiofonia” („Українське телебачення і радіомовлення”) oraz prezes „Nacjonalnej telekompanii Ukrainy”.
Od grudnia 1998 do kwietnia 1999 roku przewodniczący rady administracyjnej ZAT „Międzynarodowe media centrum – STB” (ЗАТ „Міжнародний медіа центр – СТБ”).
Od 16 marca 1999 do 20 kwietnia 2000 oraz od 18 maja 2000 do 29 marca 2002 był członkiem Krajowej Rady Radiofonii i Telewizji Ukrainy (Національної ради України з питань телебачення і радіомовлення) (jako jeden z reprezentantów Rady Najwyższej Ukrainy). Został przedterminowo zdjęty z posady podczas przebywania na urlopie, w okresie kandydowania do Rady Najwyższej Ukrainy.
W dalszym okresie pracował jako dyrektor i był współwłaścicielem (9% udziałów) firmy „Mediadim” („Медіадім”), która była właścicielem aktywów kanału telewizyjnego Tonis i Gazety24. Po tym jak szereg dziennikarzy, między innymi Witalij Portnikow, zwolniło się z gazety oraz kanału telewizyjnego, obwiniając właścicieli (jako potencjalnego głównego beneficjenta nazwane Oleksandra Kosterina) w próbach wprowadzenia cenzury, Mykoła Kniażycki w listopadzie 2007 roku również odszedł z firmy. Publicznie ogłosił o wrogim przejęciu swoich udziałów w firmie przez Kosterina, który w tym okresie był przewodniczącym Partii Zielonych Ukrainy.
Od 2008 roku Mykoła Kniażycki wspólnie z częścią współpracowników, którzy zwolnili się z firmy „Mediadim”, zapoczątkował nowy projekt – kanał telewizyjny TVi (ТВі) („International Media Company”). Kniażycki objął posadę dyrektora generalnego TVi oraz prowadził cotygodniowy program autorski „Wieczór z Mykołą Kniażyckim”
W kwietniu 2012 roku podczas emisji TVi Kniażycki poinformował o naciskach na kanał telewizyjny z boku organów podatkowych, ponieważ TVi zostało poddane kolejnej kontroli podatkowej, pomimo że kilka miesięcy wcześniej kanał był już kontrolowany. Dwa tygodnie później współpracownicy milicji podatkowej „rozpoczęli terroryzowanie osób”, które świadczyły usługi dla telewizji TVi.
Służba prasowa prezydenta Janukowycza poinformowała o tym, że prezydent wyraził swój niepokój i polecił sprawdzenie podstaw prawnych otwarcia sprawy. Przedstawiciele organizacji „Reporterzy bez granic” („Репортери без кордонів”) nazwali to zastraszaniem dziennikarzy ukraińskich przed wyborami. Stany Zjednoczone zaapelowały do władz Ukrainy o zaprzestanie prześladowania, związanego z tą sprawą i zabezpieczenie pluralizmu i niezależności środków masowego przekazu. W rezultacie prokuratura unieważniła decyzję milicji podatkowej o wszczęciu sprawy kryminalnej przeciwko Mykoły Kniażyckiego.
W 2013 roku wystąpił jako autor koncepcji stworzenia nowego projektu medialnego – kanału telewizyjnego „Espreso”. Prowadził program autorski „Kniażycki”, głównym wątkiem programu były wywiady z ciekawymi ludźmi na ostre wątki o tematyce społecznej i politycznej. „Espreso” zdobyło popularność podczas Euromajdanu, kiedy stało się głównym kanałem telewizyjnym, na którym Ukraińcy obserwowali transmisję na żywo z najgorętszych punktów starć w stolicy. Stał się jednym z najpopularniejszych środków przekazu informacji na Ukrainie, który proponował widzowi ukraiński pogląd na świat oraz operatywne informacje o wydarzeniach na Ukrainie i świecie. Wśród popularnych programów były informacyjno-analityczne: „Politklub”, „Cz/B Show”, „O polityce”, „Szustrowa LIVE”, „Wartowi Espreso”, „PRO Zdrowie”, „Wieczór z Jegorem Czeczeryndą” oraz inne.
Kariera polityczna.
Kandydował w wyborach parlamentarnych w 2002 roku jako kandydat niezależny, w okręgu wyborczym № 117 (Region lwowski). Wybory przegrał – zdobył drugie miejsce z 14,4% głosów, za kandydatem Naszej Ukrainy, Pawłem Kaczurem. Skierował do sądu sprawę, oprotestowując wyniki wyborów, jednak przegrał w sądzie apelacyjnym regionu lwowskiego. Ze słów samego Kniażyckiego wynika, że właśnie w związku z jego kandydaturą do Rady Najwyższej Ukrainy, związane jest nagłe zwolnienie go z posady członka Krajowej Rady Radiofonii i Telewizji Ukrainy.
30 lipca 2012 roku do informacji publicznej została podana wiadomość o tym, że Kniażycki będzie kandydował do Rady Najwyższej Ukrainy z listy zjednoczonej opozycji partii „Batkiwszczyny” („Батьківщини”) z 11-m numerem. Na czas kampanii wziął urlop na posadzie dyrektora generalnego TVi. Po zostaniu posłem parlamentu ukraińskiego, stanął na czele podkomitetu do pytań telewizji i radiofonii Komitetu Rady Najwyższej do spraw Wolności Słowa i Informacji.
Od 27 listopada 2014 r. poseł parlamentu Ukrainy. Wybrany z ogólnokrajowego wielomandatowego okręgu wyborczego od Partii „Front Narodowy” („Народний фронт”). Od 4 grudnia 2014 r. przewodniczący Komisji Rady Najwyższej Ukrainy do spraw Kultury i Duchowości.
W 2016 roku Mykola Kniażycki został wybrany przewodniczącym ukraińskiej części Komisji Parlamentarnej stowarzyszenia Ukraina i Unii Europejskiej – „UCZ KPS” (УЧ ПКА) oraz współprzewodniczącym Grupy Parlamentarnej ds. Kontaktów Międzyparlamentarnych z Rzeczpospolitą Polską.
Jako przewodniczący UCZ KPS wspólnie z innymi posłami dążył do przyspieszenia procesów eurointegracji Ukrainy oraz wdrożenia norm europejskich do krajowego ustawodawstwa.
Jako współprzewodniczący grupy pracował nad pogłębieniem współpracy oraz dialogu pomiędzy kulturami obu krajów.
Wykonując obowiązki parlamentarzysty Rady Najwyższej Ukrainy, ukierunkowywał swoje inicjatywy ustawodawcze na wsparcie instytucji kultury oraz reformowanie gałęzi kultury. Mykoła Kniażycki jest m.in. autorem ustawy „O wprowadzeniu zmian do niektórych artykułów prawnych Ukrainy, dotyczących udoskonalenia systemu państwowego zarządzania w sferze wydawnictwa książek” (ustawa № 3084), który powołała do istnienia Ukraiński Instytut Książki, jako organ władzy wykonawczej, którego zadaniem była realizacja polityki państwowej w sferze wydawniczej, promocja książki ukraińskiej oraz czytania, wsparcie bibliotek publicznych. 27 listopada 2015 roku, jako jeden ze współautorów wniósł do Rady Najwyższej Ukrainy ustawę № 3081-d „O wsparciu państwowym kinematografii na Ukrainie”, która została uchwalona przez Radę Najwyższą 28 stycznia 2016 roku. Projekt ustawy wprowadzał mechanizmy wsparcia państwowej kinematografii, a również zwiększał możliwości walki z piractwem internetowym.
Kniażycki jest również jednym z autorów projektu „O wprowadzeniu zmian do niektórych artykułów prawnych Ukrainy, dotyczących wprowadzenia zasad pracy na podstawie kontraktu w gałęziach związanych z kulturą oraz procedury konkursowej naznaczania kierowników państwowych lub komunalnych ośrodków kultury” (№ 2669-д). Kniażycki zainicjował też projekt ustawy № 4303 „O wprowadzeniu zmian do niektórych artykułów prawnych Ukrainy, dotyczących ograniczenia wykorzystania produkcji medialnej kraju – agresora”, który miał na celu ochronę interesów narodowych oraz walkę z propagandą rosyjską. Projekt ustawy nie został poparty przez Radę Najwyższą Ukrainy.
W 2014 roku był inicjatorem ustawy „O wprowadzeniu zmian do niektórych artykułów prawnych Ukrainy, dotyczących zabezpieczenia przejrzystości w określaniu struktury własności zasobów masowej informacji, a również realizacji norm polityki państwowej w sferze telewizji i radiofonii”. W rezultacie przyjęcia tej ustawy, przewidziane jest otwarcie dostępu do informacji na temat struktury własności subiektów prowadzących działalność informacyjną, co ma chronić prawa widzów oraz słuchaczy, którzy powinni wiedzieć, kto stoi za tym czy innym źródłem informacji i wpływa na jego politykę informacyjną.
W 2016 roku została przyjęta ustawa „O wprowadzeniu zmian do ustawy O prawie autorskim i pokrewnych prawach, które regulują zasady wykorzystania obiektów prawa autorskiego w parodiach, karykaturach i potpourri”, autorem którego jest M. Kniażycki.
27 października 2016 roku Mykoła Kniażycki wspólnie z posłanką Wiktorią Siumar zarejestrowali projekt ustawy № 5313 „O wprowadzeniu zmian do niektórych artykułów prawnych Ukrainy, dotyczących języka wykorzystywanego w audiowizualnych (elektronicznych) zasobach informacji masowej”. Zaproponowali w niej wprowadzenie obowiązkowych minimalnych progów dotyczących ilości programów oraz filmów w języku ukraińskim.
W Radzie Najwyższej Ukrainy Kniażycki jest obecnie również członkiem grup międzyparlamentarnych relacji z Francją, Litwą, Izraelem, Łotwą, Australią, Kanadą i Stanami Zjednoczonymi.

</doc>
<doc id="3944995" url="https://pl.wikipedia.org/wiki?curid=3944995" title="Kościół katolicki w Wielkiej Brytanii">
Kościół katolicki w Wielkiej Brytanii

Kościół katolicki w Wielkiej Brytanii – katolicka wspólnota wiernych w Wielkiej Brytanii, pozostająca pod zwierzchnictwem papieża.
Historia i struktury Kościoła katolickiego na terenie obecnego Zjednoczonego Królestwa są zróżnicowane i nie pokrywają się z podziałem administracyjnym i współczesnymi granicami państwowymi.
Na terenie Wielkiej Brytanii Kościół posiada osobne i niezależne od siebie struktury:
Statystyki.
W 2011 w Wielkiej Brytanii mieszkało około 5,73 mln katolików, stanowiących ok. 8% populacji: 4,15 mln zamieszkiwało na terenie Anglii i Walii (7,4%), 0,84 mln w Szkocji (15,9%), a 0,74 mln w Irlandii Północnej (40,8%).

</doc>
<doc id="3945001" url="https://pl.wikipedia.org/wiki?curid=3945001" title="Boy In Luv">
Boy In Luv

„Sangnamja (Boy In Luv)” () – koreański singel południowokoreańskiej grupy BTS, wydany 12 lutego 2014 roku. Utwór, wspólnie z „Haruman”, promował minialbum "Skool Luv Affair". Sprzedał się w nakładzie egzemplarzy w Korei Południowej.
Utwór „BOY IN LUV” został nagrany ponownie w języku japońskim i wydany jako drugi japoński singel zespołu 16 lipca 2014 roku. Singel został wydany w trzech wersjach: regularnej i dwóch limitowanych (CD+DVD). Osiągnął 4 pozycję w rankingu Oricon i pozostał na liście przez 5 tygodni, sprzedał się w nakładzie egzemplarzy.
"JUST ONE DAY" jest japońską wersją utworu "Haruman" (kor. 하루만) z minialbumu "Skool Luv Affair", a "N.O" jest japońską wersją utworu z minialbumu "O!RUL8,2?".

</doc>
<doc id="3945003" url="https://pl.wikipedia.org/wiki?curid=3945003" title="Zygmunt Waryłkiewicz">
Zygmunt Waryłkiewicz

Zygmunt Waryłkiewicz (zm. 5 listopada 1863 roku w Koninie) – student Uniwersytetu Petersburskiego, uczestnik powstania styczniowego.
Życiorys.
W 1861 roku wyjechał do Paryża, gdzie był sekretarzem towarzystwa naukowego młodzieży polskiej. Po wybuchu powstania powrócił do kraju, mianowany organizatorem województwa mazowieckiego. Ujęty przez władze rosyjskie, po kilkudniowym więzieniu został rozstrzelany 5 listopada 1863 roku z wyroku wojennego sądu polowego.
Upamiętnienie.
22 stycznia 2021 roku w Koninie na ponad 3,5 tonowym głazie pochodzącym z odkrywki PAK SA KWB Konin „Tomisławice” odsłonięto tablicę pamiątkową poświęconą Zygmuntowi Waryłkiewiczowi. Głaz pamiątkowy stoi obok podobnego głazu z tablicą upamiętniającą miejsce egzekucji o. Maksymilana Tarejwo. 

</doc>
<doc id="3945006" url="https://pl.wikipedia.org/wiki?curid=3945006" title="HMS Kempenfelt">
HMS Kempenfelt

Nazwa noszona przez okręty brytyjskie, m.in.:

</doc>
<doc id="3945014" url="https://pl.wikipedia.org/wiki?curid=3945014" title="Reprezentacja Bułgarii w piłce nożnej/Eliminacje do Mistrzostw Świata 2010">
Reprezentacja Bułgarii w piłce nożnej/Eliminacje do Mistrzostw Świata 2010



</doc>
<doc id="3945016" url="https://pl.wikipedia.org/wiki?curid=3945016" title="Reprezentacja Bułgarii w piłce nożnej w eliminacje do Mistrzostw Świata 2010">
Reprezentacja Bułgarii w piłce nożnej w eliminacje do Mistrzostw Świata 2010



</doc>
<doc id="3945024" url="https://pl.wikipedia.org/wiki?curid=3945024" title="Reprezentacja Bułgarii w piłce nożnej/Eliminacje do Mistrzostw Europy 2008">
Reprezentacja Bułgarii w piłce nożnej/Eliminacje do Mistrzostw Europy 2008



</doc>
<doc id="3945027" url="https://pl.wikipedia.org/wiki?curid=3945027" title="Reprezentacja Polski w piłce nożnej/Eliminacje do Mistrzostw Europy 2008">
Reprezentacja Polski w piłce nożnej/Eliminacje do Mistrzostw Europy 2008



</doc>
<doc id="3945031" url="https://pl.wikipedia.org/wiki?curid=3945031" title="Sieweczka długonoga">
Sieweczka długonoga

Sieweczka długonoga ("Eupoda asiatica") – gatunek wędrownego ptaka z rodziny sieweczkowatych (Charadriidae).
Systematyka.
Gatunek ten opisał naukowo Peter Simon Pallas w 1773 roku w 2. tomie książki "Reise durch verschiedene Provinzen des Russischen Reichs", nadając mu nazwę "Charadrius asiaticus". Jako miejsce typowe autor wskazał słone jeziora w południowej części tatarskich stepów na zachodzie Imperium Rosyjskiego. W 2022 roku gatunek przeniesiono do wyodrębnionego z "Charadrius" rodzaju "Eupoda".
Takson ten niekiedy łączono w jeden gatunek z sieweczką stepową ("E. veredus"). Nie wyróżnia się podgatunków.
Zasięg występowania.
Sieweczka długonoga gniazduje w Azji Środkowej od wybrzeży Morza Kaspijskiego po północno-zachodnie Chiny, zimuje we wschodniej i południowej Afryce, zalatuje m.in. do Europy. W Polsce zaobserwowana po raz pierwszy w 2017 roku.
Morfologia.
Samiec w szacie godowej z rdzawą półobrożą, białym gardłem i czołem, brązową czapeczką i paskiem ocznym. U samicy w szacie godowej obroża szara o rdzawym zabarwieniu. Brzuch u obu płci biały, grzbiet brązowy. Szata spoczynkowa podobna do szaty godowej samicy. Młode są jasno łuskowane na grzbiecie. Podobna do sieweczki pustynnej i syberyjskiej.
Długość: 18–20 cm; masa ciała 60–91 g; rozpiętość skrzydeł 55–61 cm.
Status.
Międzynarodowa Unia Ochrony Przyrody (IUCN) uznaje sieweczkę długonogą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2016 roku, mieści się w przedziale 40–55 tysięcy osobników. Ogólny trend liczebności populacji uznawany jest za spadkowy.

</doc>
<doc id="3945032" url="https://pl.wikipedia.org/wiki?curid=3945032" title="Hieronim Wierzbicki">
Hieronim Wierzbicki

Hieronim Wierzbicki ps. "Boruta" (zm. 3 czerwca 1864 roku w Łęczycy) – naczelnik wojenny powiatu łęczyckiego od stycznia do 3 czerwca 1864 roku, dowódca oddziału w powstaniu styczniowym, porucznik armii pruskiej.
Dostał się do rosyjskiej niewoli, zginął rozstrzelany.

</doc>
<doc id="3945033" url="https://pl.wikipedia.org/wiki?curid=3945033" title="CA Brive">
CA Brive

CA Brive – zawodowy klub rugby union z miasta Brive-la-Gaillarde w regionie Nowa Akwitania. Klub czterokrotnie był w finale rozgrywek o mistrzostwo Francji jednak za każdym razem przegrywał, tym samym jest jedynym klubem w Europie który zdobył Puchar Heinekena nie mając na swoim koncie mistrzostwa rodzimej ligi.
Stadion.
Klub rozgrywa swoje mecze na stadionie Stade Amédée-Domenech o pojemności 13 979 miejsc, stadion posiada 3 trybuny: Europe, Sud oraz Elie Peybere.

</doc>
<doc id="3945036" url="https://pl.wikipedia.org/wiki?curid=3945036" title="Roman Kazimierz Meissner">
Roman Kazimierz Meissner

Roman Kazimierz Meissner (ur. 28 lutego 1939 w Nowogródku, zm. 8 marca 2017) – polski historyk medycyny, doktor habilitowany.
Życiorys.
Po zdaniu matury studiował na trzech poznańskich uczelniach. Najpierw nauki ścisłe na Wydziale Budownictwa Lądowego Politechniki Poznańskiej. Było to w latach 1956-58. Następnie przyszedł czas na 6 lat studiów na AM w Poznaniu, gdzie w 1964 roku uzyskał dyplom lekarza. Po Akademii Medycznej kontynuował studia na Wydziale Prawa UAM w Poznaniu. Były to lata 1964-66.
Pracę zawodową rozpoczął po ukończeniu AM. Najpierw w latach 1964-68 był asystentem przy Katedrze i Zakładzie Historii Medycyny AM w Poznaniu. Następnie dalsze losy zawodowe związał z Zakładem Anatomii Patologicznej na tejże uczelni. Od 1968 pełnił funkcję starszego asystenta, a w latach 1972-1980 powierzono mu kierownictwo Pracowni Anatomii Patologicznej i Histopatologii Ośrodka Walki z Gruźlicą dla m. Poznania, później przemianowanego w Zakład Patomorfologii Układu Oddechowego. Od 1980 r. objął kierownictwo Zakładu Historii Nauk Medycznych AM w Poznaniu, które to stanowisko piastował do przejścia na emeryturę.
Współorganizował Polish School of Medicine Historical Collection w Erskine Medical Library na Uniwersytecie Edynburskim, Muzeum Historii Medycyny AM w Poznaniu, które w 2005 r. wydzieliło się w samodzielne Muzeum UM. Zainicjował utworzenie Muzeum Roberta Kocha w Wolsztynie. Był również inicjatorem w 1984 r. nadania AM w Poznaniu imienia Karola Marcinkowskiego. W 1983 r. był inspiratorem ustanowienia przez AM w Poznaniu honorowej nagrody ,Za wybijającą się postawę moralną i społeczną w działalności lekarskiej i opiekuńczej wobec ludzi chorych i niepełnosprawnych". Nagroda ta ma formę medalu i nosi nazwę ,Medal im. Karola Marcinkowskiego". W latach 1985-2005 wystąpił z inicjatywą i wspierał budowę pomnika Karola Marcinkowskiego w Poznaniu. W trosce o zachowanie pamięci o wybitnych lekarzach poznańskich proponował nadawanie ich nazwisk nazwom ulic, szpitali i obiektom AM w Poznaniu oraz na ich cześć fundowanie pamiątkowych tablic i medali. Organizował w 1967 (jako współorganizator) i 2000 i 2003 (jako główny organizator) Krajowe Zjazdy Naukowe Polskich Historyków Medycyny i Farmacji.
Pełnił funkcję prezesa Towarzystwa Historii Medycyny i Farmacji i zastępcy Akademii Społecznych Komitetu Historii Nauki i Techniki. Należał do członkostwa Akademii Nauk Humanistycznych i Społecznych. 18 grudnia 1972 został profesorem doktorem w zakresie nauk medycznych. 
17 listopada 1999 habilitował się na podstawie rozprawy o historii medycyny. 
Zmarł 8 marca 2017, a uroczystość pogrzebowa odbyła się 15 marca 2017 na Cmentarzu Junikowskim.
Publikacje.
W swoich licznych publikacjach naukowych przedstawił między innymi rozwój chirurgii w Poznaniu od końca XVIII wieku do początków XX wieku oraz rozwój radiologii poznańskiej. Jest autorem wielu biografii wybitnych wielkopolskich lekarzy, wśród których znaleźli się między innymi: Karol Mayer, jeden z pionierów rentgenodiagnostyki, Ludwik Neugebauer wybitny ginekolog, członek honorowy Kaliskiego Towarzystwa Lekarskiego, Heliodor Święcicki założyciel UP czy Robert Koch, odkrywca zarazka gruźlicy. Jest także autorem biografii członków honorowych naszego Towarzystwa: Ignacego Baranowskiego, Włodzimierza Brodowskiego, Henryka Hoyera, Karola Jonschera, Franciszka Neugebauera, Ludwika Neugebauera, a także swojego nauczyciela prof. Adama Wrzoska oraz w ostatnim numerze naszego rocznika naukowego - Zygmunta Laskowskiego. Wszystkie te biografie były opublikowane w "Zeszytach Naukowych" naszego Towarzystwa i w "Księdze Pamiątkowej" z okazji 125-lecia założenia KTL-u. Swoje zainteresowania historią medycyny realizuje również jako redaktor naukowy Biblioteki Prac Historycznych UM w Poznaniu oraz Prac Historycznych Stowarzyszenia Naukowego im. Roberta Kocha. 

</doc>
<doc id="3945043" url="https://pl.wikipedia.org/wiki?curid=3945043" title="Samuel Goudsmit">
Samuel Goudsmit

Samuel Abraham Goudsmit (ur. 11 lipca 1902 w Hadze, zm. 4 grudnia 1978 w Reno) – holenderski fizyk-teoretyk, odkrywca spinu elektronu (z Georgiem Uhlebeckiem).
Życiorys.
Urodził się w rodzinie żydowskiej (jego rodzice zginęli w czasie II wojny światowej w obozie koncentracyjnym). Studiował na Uniwersytecie w Lejdzie, gdzie był uczniem Paula Ehrenfesta. Pierwszy artykuł naukowy opublikował już w 1921 w piśmie "Die Naturwissenschaften". W 1925 razem z Georgiem Uhlenbeckiem odkrył, że elektronowi można przypisać dodatkową cechę (poza masą i energią), tj. tzw. spin. W swoich badaniach zajmował się przede spektroskopią. W 1927 obronił pracę doktorską i w tym samym roku przyjął razem z Uhlenbeckiem propozycję pracy na Uniwersytecie Michigan.
Na Uniwersytecie Michigan prowadził m.in. badania nad tzw. strukturą nadsubtelną (wraz ze swoim uczniem Robertem Bacherem) oraz Linusem Paulingiem), pod koniec lat 30. zajmował się także badaniami nad neutronem. Po wybuchu II wojny światowej pracował najpierw na Uniwersytecie Harvarda, a od 1941 w Radiation Laboratory (tzw. Rad Lab), wchodzącym w skład Massachusetts Institute of Technology. W maju 1944 został naukowym szefem tzw. Operacji Alsos i w tym charakterze przyjechał do Europy, aby ustalić stopień zaawansowania niemieckich fizyków w budowie bomby atomowej. Misji tej poświęcił książkę "Alsos" (wyd. 1947).
Po zakończeniu wojny podjął pracę na Northwestern University, a w 1948 został szefem Katedry Fizyki w nowo utworzonym Brookhaven National Laboratory. Katedrą kierował do 1960, a pracował tam do 1970. Od 1975 do śmierci pracował jeszcze jako visiting professor na University of Nevada.
Równocześnie od 1951 był razem z Simonem Pasternackiem redaktorem naczelnym pism "Physical Review" i "Reviews of Modern Physics". Był także jednym z pomysłodawców pisma i redaktorem naczelnym "Physical Review Letters" (wydawanego od 1958). W 1975 odszedł na emeryturę, ale do śmierci kierował jeszcze "Physical Reviev Letters".
Od 1939 był członkiem korespondentem Królewskiej Holenderskiej Akademii Nauk (zrezygnował z członkostwa w 1940, ponownie został członkiem w 1950), od 1948 był członkiem National Academy of Sciences, należał także do American Academy of Arts and Sciences, American Physical Society, American Nuclear Society i American Philosophical Society.

</doc>
<doc id="3945044" url="https://pl.wikipedia.org/wiki?curid=3945044" title="Samuel Abraham Goudsmit">
Samuel Abraham Goudsmit



</doc>
<doc id="3945045" url="https://pl.wikipedia.org/wiki?curid=3945045" title="Dynastia konstantyńska">
Dynastia konstantyńska

Dynastia konstantyńska – dynastia panująca w Cesarstwie Rzymskim w latach 305-363. Pierwszym panującym z tej dynastii był Konstancjusz I Chlorus. Jego syn Konstantyn I Wielki po licznych wojnach domowych zjednoczył państwo (324) i ustanowił nową stolicę w greckim Bizancjum (Konstantynopol). Po jego śmierci nastąpił okres wojen domowych pomiędzy jego potomkami. Ostatnim przedstawicielem dynastii był Julian Apostata (zm. 363). 

</doc>
<doc id="3945056" url="https://pl.wikipedia.org/wiki?curid=3945056" title="Parafia Matki Bożej Pocieszenia w Lipnicy">
Parafia Matki Bożej Pocieszenia w Lipnicy

Parafia Matki Bożej Pocieszenia w Lipnicy – parafia rzymskokatolicka znajdująca się w Lipnicy i należąca do diecezji sandomierskiej w dekanacie Raniżów. Wyodrębniona z parafii Dzikowiec 24 czerwca 1978 roku. Prowadzą ją księża diecezjalni. Kościół parafialny pw. Matki Bożej Pocieszenia w Lipnicy wybudowany w 1977.
Historia.
Od II połowy XVI wieku do 1572 roku należała do parafii Raniżów. W latach 1873–1874 wybudowano kaplicę w Lipnicy (zburzona w 1977).

</doc>
<doc id="3945059" url="https://pl.wikipedia.org/wiki?curid=3945059" title="Dżazirat Kamaran">
Dżazirat Kamaran

Dżazirat Kamaran (, "Jazīrat Kamarān") – największa jemeńska wyspa na Morzu Czerwonym. Jest największą wyspą archipelagu Kamaran. Leży na szelfie kontynentalnym i znajduje się w odległości zaledwie 2 km od azjatyckiego brzegu. Jej długość to około 22 km, a maksymalna szerokość – około 8 km. Administracyjnie należy do muhafazy Al-Hudajda.
Opis wyspy.
Jest to wyspa pustynna i nizinna – najwyższy punkt na wyspie wznosi się na wysokość 24 m n.p.m. U wybrzeży wyspy rosną lasy namorzynowe. Otaczają ją rafy koralowe, częściowo zniszczone przez działalność człowieka.
Średnia roczna temperatura na wyspie wynosi 29° C i należy do najwyższych w świecie. Panuje tu wysoka wilgotność powietrza i występują burze piaskowe. Opady deszczu są niewielkie – średnio 54 mm rocznie (1987).
Jedyną większą miejscowością na wyspie jest Kamaran, oprócz niej znajduje się tu tylko kilka zgrupowań chat rybackich. Wyspa eksportuje suszone ryby oraz węgiel drzewny. Oprócz rybołówstwa mieszkańcy zajmują się także poławianiem pereł i koralowców.
Kamaran posiada lotnicze połączenie z Jemenem.
Historia wyspy.
Już Persowie umieścili tu swój garnizon, choć niewykluczone, że wyspa była zamieszkana znacznie wcześniej. W 1523 roku wyspę zajęli Portugalczycy i wybudowali tu fortecę, obecnie znajdującą się w stanie ruiny. W 1620 roku wyspę zajęli Turkowie osmańscy. W XIX wieku utworzono tu stację kwarantanny w miejscowości Kamaran dla muzułmanów przybywających z pielgrzymką do Mekki. W trakcie I wojny światowej w czerwcu 1915 roku wyspę zajęli Brytyjczycy i zarządzali nią z Adenu, jednak nie została ona formalnie przyłączona do tej kolonii. W 1923 roku na mocy traktatu w Lozannie Turcja zrzekła się swych roszczeń do wyspy, jej status nie został jednak uregulowany. Gdy Arabia Saudyjska wybudowała swoją własną stację kwarantanny dla pielgrzymów, miejscowość Kamaran podupadła i częściowo opustoszała.
W 1967 roku wyspa Kamaran weszła w skład niepodległego Jemenu Południowego. Jemen Północny rościł pretensje do wyspy, a od 6 października 1972 roku rozpoczął jej okupację, która trwała do 1990 roku, kiedy oba te państwa się połączyły.

</doc>
<doc id="3945065" url="https://pl.wikipedia.org/wiki?curid=3945065" title="Kamaran">
Kamaran



</doc>
<doc id="3945067" url="https://pl.wikipedia.org/wiki?curid=3945067" title="Franciszek Wilczyński">
Franciszek Wilczyński

Franciszek Wilczyński (ur. 23 sierpnia 1842 w Łazach, zm. 23 maja 1865 roku w Sokołowie Podlaskim) – adiutant ks. Stanisława Brzóski w powstaniu styczniowym. 
Syn kowala z Łazów, Józefa Wilczyńskiego i Marianny z Borkowskich. W chwili wybuchu powstania mieszkał w Łukowie. Jako 20-latek zagrożony był branką, co prawdopodobnie skłoniło go do przystąpienia do powstańców. W zimie 1863/1864 został adiutantem ks. Brzóski w randze porucznika. 
Wraz z Brzóską został schwytany przez Rosjan w Sypytkach 29 kwietnia 1865. Następnie obaj zostali skazani na śmierć i 23 maja 1865 powieszeni.
Jego imieniem w 2017 nazwane zostało rondo w Łazach. Jedna z ulic w Sokołowie Podlaskim i Łukowie również nosi jego imię.

</doc>
<doc id="3945069" url="https://pl.wikipedia.org/wiki?curid=3945069" title="Julian Reid">
Julian Reid

Julian Reid (ur. 23 września 1988 w Kingston) – jamajski lekkoatleta specjalizujący się w trójskoku i skoku w dal. Od stycznia 2011 roku reprezentuje Wielką Brytanię.
Medalista CARIFTA Games oraz mistrzostw panamerykańskich juniorów (2007). 
Rok później odpadł w eliminacjach podczas mistrzostw świata w Berlinie, natomiast dwa lata później w Shenzhen został trzecim zawodnikiem Uniwersjady. Nie przebrnął przez eliminacje skoku w dal podczas europejskiego czempionatu w Helsinkach (2012). Bez powodzenia startował na kolejnych mistrzostwach Starego Kontynentu w Zurychu. Brązowy medalista mistrzostw Europy w Amsterdamie (2016).
Wielokrotny złoty medalista mistrzostw Jamajki i Wielkiej Brytanii.

</doc>
<doc id="3945079" url="https://pl.wikipedia.org/wiki?curid=3945079" title="Lovisa Lindh">
Lovisa Lindh

Lovisa Lindh (ur. 9 lutego 1991 w Kungälv) – szwedzka lekkoatletka specjalizująca się w biegu na 800 metrów.
Nie przebrnęła eliminacji podczas mistrzostw Europy juniorów w Nowym Sadzie (2009) i świata rok później w Moncton.
Półfinalistka seniorskich mistrzostw Starego Kontynentu w Zurychu (2014). Dwa lata później na światowym halowym czempionacie w Portland Lindh zakończyła zmagania na eliminacjach. W tym samym roku sięgnęła po brązowy medal mistrzostw Europy w Amsterdamie oraz uczestniczyła w igrzyskach olimpijskich w Rio de Janeiro. Czwarta zawodniczka halowych mistrzostw Europy w Belgradzie (2017).
Złota medalistka mistrzostw Szwecji w kategorii seniorów i juniorów, a także reprezentantka kraju w drużynowych mistrzostwach Europy oraz w meczach międzypaństwowych.

</doc>
<doc id="3945082" url="https://pl.wikipedia.org/wiki?curid=3945082" title="Wielka Bogini">
Wielka Bogini



</doc>
<doc id="3945085" url="https://pl.wikipedia.org/wiki?curid=3945085" title="Rostisław">
Rostisław



</doc>
<doc id="3945091" url="https://pl.wikipedia.org/wiki?curid=3945091" title="Lisa Blount">
Lisa Blount

Lisa Blount (ur. 1 lipca 1957 w Fayetteville, zm. 25 października 2010 w Little Rock) – amerykańska aktorka filmowa i telewizyjna.

</doc>
<doc id="3945092" url="https://pl.wikipedia.org/wiki?curid=3945092" title="Bristol Brabazon">
Bristol Brabazon

Bristol Typ 167 Brabazon – brytyjski samolot pasażerski dalekiego zasięgu z okresu po II wojnie światowej.
Historia.
Pod koniec grudnia 1942 roku w Wielkiej Brytanii utworzono specjalny komitet od nazwiska przewodniczącego zwanego Komitetem Brabazon, którego zadaniem było opracowanie założeń i wytycznych dla cywilnego transportu lotniczego po zakończeniu wojny na terenie Imperium brytyjskiego oraz uniezależnienia go od dostaw amerykańskich. Swoje założenia komitet ogłosił w 1944 roku ustalając, że do dalszego rozwoju lotnictwa cywilnego potrzebne będą samoloty pięciu typów, jako typ I określono samolot pasażerski dalekiego zasięgu, zdolny przewieźć 100 pasażerów na trasie Londyn – Nowy Jork bez lądowania. 
Na podstawie rekomendacji komitetu w wytwórni Bristol Aeroplane Company rozpoczęto prace nad budową samolotu pasażerskiego dalekiego zasięgu, którego koncepcję oparto na projektach budowy ciężkiego tzw. 100-tonowego samolotu bombowego. Ten projekt otrzymał fabryczną nazwę typ 167. Miał to być samolot o konstrukcji metalowej, mogący przewieźć 100 pasażerów na trasie do 8000 km. 
W listopadzie 1944 roku ostatecznie ustalono projekt samolotu, który otrzymał oznaczenie fabryczne jako typ 167 (numer 168 miała otrzymać wersja wojskowa tego samolotu). Według projektu był to samolot o konstrukcji całkowicie metalowej, dolnopłat, napędzany ośmioma silnikami, przy czym silniki były połączone w pary i całkowicie mieściły się w skrzydłach. Prototyp został ukończony 4 października 1947 roku. 
Aby samolot mógł wystartować, należało przedłużyć pas startowy na lotnisku fabrycznym, więc pierwszy lot samolotu odbył się dopiero w dniu 4 września 1949 roku. Następnie przeprowadzono szereg lotów w celu otrzymania niezbędnych certyfikatów, co wymagało wykonania co najmniej 400 godzin lotów. Przed osiągnięciem jednak tego czasu w 1953 roku samolot został uszkodzony, zrezygnowano jego naprawy i dalszych prac nad nim. 
Po zbudowaniu pierwszego prototypu rozpoczęto budowę drugiego, z tym że miano w nim zastosować tylko 4 silniki o mocy 7100 KM, zamiast dotychczasowych 8 silników o mocy 2650 KM. Prototyp nie został jednak zbudowany wobec zakończenia w 1953 roku prac nad tym typem samolotu.
Ostatecznie wyprodukowano tylko jeden samolot, który otrzymał nazwę Brabazon.
Użycie w lotnictwie.
Samolot Bristol Brabazon był tylko prototypem, który używano do lotów badawczych i próbnych, przez pilotów fabrycznych firmy Bristol Aeroplane Company.
Opis techniczny.
Samolot Bristol Brabazon był dolnopłatem o konstrukcji całkowicie metalowej. Kabiny zakryta, przedział pasażerski wyposażony w 100 miejsc. Napęd samolotu stanowiło 8 silników gwiazdowych o mocy 2650 KM, połączone w tandemy, w całości schowanych w skrzydłach. Każdy tandem napędzał dwa przeciwbieżne śmigła. Zbiorniki paliwa umieszczone były w skrzydłach. Podwozie trójkołowe chowane w locie.

</doc>
<doc id="3945114" url="https://pl.wikipedia.org/wiki?curid=3945114" title="Kainizm">
Kainizm

Kainizm – zachowanie polegające na eliminowaniu słabszych osobników przez silniejsze rodzeństwo w celu usunięcia konkurencji pokarmowej. Zachowanie takie występuje u niektórych gatunków ryb np. rekin tawrosz piaskowy (kanibalizm prenatalny). Również u niektórych gatunków ptaków szponiastych m.in. u orlika krzykliwego, orlika grubodziobego, bielika czy pustułki.

</doc>
<doc id="3945116" url="https://pl.wikipedia.org/wiki?curid=3945116" title="Demokratie Jetzt">
Demokratie Jetzt



</doc>
<doc id="3945117" url="https://pl.wikipedia.org/wiki?curid=3945117" title="Don’t Follow">
Don’t Follow

Don’t Follow – ballada rockowa amerykańskiego zespołu muzycznego Alice in Chains, pochodząca z minialbumu "Jar of Flies", wydanego w styczniu 1994 nakładem wytwórni Columbia. Utwór został zamieszczony na szóstej pozycji, czas trwania wynosi 4 minuty i 22 sekundy, co sprawia, że należy on do jednej z dłuższych kompozycji wchodzących w skład płyty. Autorem tekstu i kompozytorem jest Jerry Cantrell.
Historia nagrywania.
„Don’t Follow” jest jedynym utworem na "Jar of Flies" (1994), który został skomponowany wcześniej niż pozostały materiał zawarty na minialbumie. Jerry Cantrell napisał go w trakcie trwania europejskiej części trasy Down in Your Hole Tour na początku marca 1993, podczas koncertów w Irlandii. W rozmowie z „Metal Edge” z maja 1994, Mike Inez przyznał: „Jerry był w stanie depresji w czasie gdy byliśmy w Irlandii. Brakowało mu jego rodziny, dziewczyny”. W utworze gościnnie na harmonijce zagrał David Atkinson, przyjaciel Chrisa Cornella. Początkowo do wykonania partii harmonijki zatrudniono inną osobę, lecz jej styl grania nie przypadł do gustu muzykom i producentom. Asystent inżyniera dźwięku Jonathan Plum przyznawał: „Grał trochę obrzydliwie, wydawał dziwne odgłosy chrząkania. Jerry spytał: «co to za hałas?». Toby [Wright] stwierdził, że to brzmi świetnie”.
Analiza.
Autorem tekstu jest Jerry Cantrell. Warstwa liryczna, mająca charakter smutku, przygnębienia, opowiada o samobójstwie, samotności, a także porusza motywy uzależnienia i wstydu.
„Don’t Follow” należy do grona nielicznych utworów w dorobku zespołu, w którym nie zostały wykorzystane instrumenty elektryczne. Pierwsza część kompozycji cechuje się brzmieniem gitary akustycznej i harmonijki ustnej oraz brakiem sekcji rytmicznej. Ned Raggett z AllMusic przyznał w swojej ocenie, że brak sekcji w pierwszej części „intensyfikuje ścisły, delikatny klimat”. Partie wokalisty prowadzącego w „Don’t Follow” sprawuje Cantrell. Śpiew Layne’a Staleya pojawia się w drugiej części trwania utworu, wraz z sekcją rytmiczną. Partie wokalu wspierającego wykonali Mike Inez, gitarzysta techniczny Cantrella Randy Biro oraz Darrell Peters. W trakcie nagrywania swojej partii śpiewu w studiu, Staley dodał od siebie fragment tekstu („How now, brown cow?”), którego nie było w oryginale. „To było na nagraniu przez dłuższy czas, lecz kiedy wykonaliśmy proces miksowania, Jerry poprosił by to usunąć” – wspominał Plum.
Wydanie.
Utwór „Don’t Follow” został opublikowany na minialbumie "Jar of Flies" 25 stycznia 1994, choć według niektórych źródeł, ukazał się w formacie singla. Kompozycja został wykorzystana również na stronie B brytyjskiej wersji singla „I Stay Away”.
Odbiór.
Krytyczny.
Recenzent AllMusic Ned Raggett przyznał, że „to jedna z najlepszych kompozycji w dorobku Alice in Chains”. Autor pochlebnie odniósł się także do stylu śpiewania Cantrella w utworze. Raggett zwrócił uwagę na fakt, że „Don’t Follow” wprowadza słuchacza w stan melancholii, wyciszenia i spokoju. „Gitara akustyczna Cantrella jest po prostu cudowna, miękka, z udziałem melodii, która ma bogate poczucie punktu orientacyjnego klasycznego rocka”. Ric Albano z brytyjskiego magazynu „Classic Rock” napisał o utworze: „«Don’t Follow» opiera się na bardziej tradycyjnej folkowej sztuce akustycznej, będącej bardzo wyluzowaną i rozmyślną”. Albano zwrócił uwagę, że kompozycja w drugiej części trwania zyskuje na większej dynamice, dzięki sekcji rytmicznej i „szalonej” grze Davida Atkinsona na harmonijce. Tygodnik „Kerrang!” napisał: „Wyposażona w gościnny udział harmonijki Davida Atkinsona, «Don’t Follow» brzmi jak późno-nocny gospel i jawi się jako najbardziej eksperymentalny utwór Alice in Chains od czasu «Brother» z minialbumu "Sap" [1992]”. Rob Sheffield z magazynu „Spin” podkreślił, że cały minialbum "Ja of Flies" „oddaje mnóstwo złych nastrojów”, które zauważalne są szczególnie w balladzie „Don’t Follow”.
Komercyjny.
29 października 1993 kompozycja zadebiutowała na 39. lokacie zestawienia opracowywanego przez tygodnik „Billboard” – Album Rock Tracks. Po sześciu tygodniach obecności na liście, 3 grudnia „Don’t Follow” uplasował się na 25. miejscu. Łącznie utwór notowany był przez siedem tygodni.
Utwór na koncertach.
Utwór po raz pierwszy został wykonany na żywo 25 września 2006 w Marquee Theatre w Tempe, w ramach Finish What we Started Tour. W trakcie jej trwania „Don’t Follow” prezentowany był dziewiętnastokrotnie. Grany był również na żywo w ramach mini trasy Acoustic Hour, będącej częścią 2007 North American Tour. 13 sierpnia 2011 „Don’t Follow” został wykonany podczas akustycznego występu w WinStar World Casino w Thackerville w stanie Oklahoma oraz 7 lipca 2018 w ramach Festival de Jazz de Montreux.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja

</doc>
<doc id="3945127" url="https://pl.wikipedia.org/wiki?curid=3945127" title="Warszawa Mokry Ług">
Warszawa Mokry Ług

Warszawa Mokry Ług – przystanek kolejowy Polskich Kolei Państwowych znajdujący się w warszawskiej dzielnicy Rembertów w rejonie skrzyżowania ul. Czwartaków, ul. Mokry Ług i al. Sztandarów.
Opis.
Przystanek został oddany do użytku 1 sierpnia 2016, po przebudowie i modernizacji linii kolejowej pomiędzy stacjami Warszawa Rembertów i Zielonka trwającej w latach 2014–2016. Jedynym przewoźnikiem obsługującym przystanek po jego uruchomieniu były Koleje Mazowieckie.
W roku 2017 przystanek obsługiwał 20–49 pasażerów na dobę.
Z przystanku PKP Mokry Ług można dojechać pociągami Kolei Mazowieckich m.in. do Zielonki i Tłuszcza. W pobliżu przystanku znajduje się pętla autobusowa obsługiwana przez autobusy miejskie.

</doc>
<doc id="3945139" url="https://pl.wikipedia.org/wiki?curid=3945139" title="Dąb lirolistny">
Dąb lirolistny

Dąb lirolistny ("Quercus lyrata" Walter) – gatunek roślin z rodziny bukowatych ("Fagaceae" Dumort.). Występuje naturalnie w południowych i wschodnich Stanach Zjednoczonych – w Alabamie, Arkansas, Dystrykcie Kolumbii, Delaware, na Florydzie, w Georgii, Illinois, Indianie, Kentucky, Luizjanie, Marylandzie, Missouri, Missisipi, Karolinie Północnej, New Jersey, Oklahomie, Karolinie Południowej, Tennessee, Teksasie oraz Wirginii. 
Biologia i ekologia.
Rośnie w wilgotnych lasach, na bagnach oraz brzegach rzek, na terenach nizinnych.

</doc>
<doc id="3945142" url="https://pl.wikipedia.org/wiki?curid=3945142" title="Maria Jarzębska">
Maria Jarzębska

Maria Jarzębska – polska wokalistka.
W 1968 roku na II Festiwalu Piosenki Żołnierskiej w Kołobrzegu zajęła 1. miejsce. Śpiewała w zespole Happy End założonym przez Zbigniewa Nowaka.

</doc>
<doc id="3945143" url="https://pl.wikipedia.org/wiki?curid=3945143" title="Obi Emegano">
Obi Emegano

Obinna Clinton Emegano (ur. 29 kwietnia 1993 w Lagos) – nigeryjski koszykarz występujący na pozycji rzucającego obrońcy, posiadający także brytyjskie obywatelstwo, obecnie zawodnik Montakit Fuenlabrada. 
Jego ojciec wygrał tzw. „zieloną kartę” w 1995 roku, pomimo iż nie przystępował do loterii. Został do niej zgłoszony przez swoją siostrę mieszkającą w Stanach Zjednoczonych.
25 maja 2020 dołączył do Montakit Fuenlabrada.

</doc>
<doc id="3945148" url="https://pl.wikipedia.org/wiki?curid=3945148" title="ASD Speranza FC 1912">
ASD Speranza FC 1912

ASD Speranza FC 1912 – włoski klub piłkarski, mający swoją siedzibę w mieście Savona na północy kraju.
Historia.
Chronologia nazw:
Piłkarski klub Speranza Foot Ball Club został założony w miejscowości Savona w 1912 roku. W 1914 zespół zdobył regionalny Puchar "Comune di Albenga", a w 1915 wygrał turniej organizowany przez Libertas Savona i uczestniczył w niezależnych mistrzostwach Ligurii. Po przerwie związanej z I wojną światową w 1918 reaktywował swoją działalność. W sezonie 1919/20 zespół był pierwszym w grupie Terza Categoria i zdobył awans do Promozione Ligure. W sezonie 1920/21 najpierw zajął pierwsze miejsce w grupie E Promozione Ligure, a potem drugie miejsce w grupie finałowej i zdobył awans do Prima Categoria. W 1921 debiutował w najwyższej klasie rozgrywek (FIGC), ale w 1923 spadł do Seconda Divisione. W 1926 zajął drugie miejsce w grupie B Seconda Divisione Nord i otrzymał promocję, ale tak jak po reorganizacji systemu ligi i wprowadzeniu najwyższej klasy, zwanej Divisione Nazionale klub pozostał w II lidze, która nazywała się Prima Divisione. W sezonie 1926/27 klub zajął ostatnie 12.miejsce w grupie A Prima Divisione Nord i spadł do III ligi (Seconda Divisione). Ale po zakończeniu sezonu klub został przyłączony do Savony F.B.C., w wyniku czego został utworzony AC Savona.
W 1945 komisja Federazione Italiana Giuoco Calcio anulowała wszystkie fuzje reżimu faszystowskiego. Wskutek decyzji klub w 1945 został odrodzony jako Speranza F.B.C.. W sezonie 1945/46 startował w grupie D Serie C. W sezonie 1949/50 zajął 17.miejsce w grupie F Promozione Ligure i spadł do regionalnych rozgrywek Prima Divisione Liguria.
W 1955 dołączył do klubu "Libertà e Lavoro" i przyjął jego nazwę. W 1958 otrzymał promocję do Campionato Nazionale Dilettanti i zmienił nazwę na Libertà e Lavoro Speranza. Ale w 1960 spadł z powrotem do regionalnej Seconda Categoria Liguria. W 1965 fuzja rozpadła się i klub zawiesił działalność.
W 1993 klub został reaktywowany w wyniku fuzji dwóch regionalnych "U.S. Villapiana Don Bosco" i "G.S. Lavagnola '78". Klub otrzymał nazwę U.S. Speranza Savona i w sezonie 1993/94 startował w Seconda Categoria Liguria. W 2000 awansował do Prima Categoria Liguria, ale w 2000 powrócił do Seconda Categoria Liguria. W 2003 zmienił nazwę na F.C. Speranza 1912, a potem na ASD Speranza FC 1912. Od 2015 znów gra w Prima Categoria Liguria.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywa swoje mecze domowe na stadionie Comunale di Santuario w Savonie, który może pomieścić 1000 widzów.

</doc>
<doc id="3945151" url="https://pl.wikipedia.org/wiki?curid=3945151" title="Speranza Savona">
Speranza Savona



</doc>
<doc id="3945152" url="https://pl.wikipedia.org/wiki?curid=3945152" title="Veronica Inglese">
Veronica Inglese

Veronica Inglese (ur. 22 listopada 1990 w Barletcie) – włoska lekkoatletka, specjalizująca się w biegach długodystansowych.
Brązowa medalistka mistrzostw Europy juniorów z Nowego Sadu (2011).
Dwudziesta druga zawodniczka światowego czempionatu w półmaratonie w 2014. Dwa lata później na kolejnych mistrzostwach globu w Cardiff uplasowała się na 16. miejscu. W tym samym roku Włoszka wywalczyła srebrny medal czempionatu Starego Kontynentu w Amsterdamie w tej samej konkurencji oraz zadebiutowała na igrzyskach olimpijskich w Rio de Janeiro.
Złota medalistka mistrzostw Włoch, a także reprezentantka kraju w mistrzostwach Europy i świata w biegach przełajowych.

</doc>
<doc id="3945154" url="https://pl.wikipedia.org/wiki?curid=3945154" title="Kościół Świętych Apostołów Piotra i Pawła w Sycowie">
Kościół Świętych Apostołów Piotra i Pawła w Sycowie

Kościół Świętych Apostołów Piotra i Pawła – rzymskokatolicki kościół parafialny należący do dekanatu Syców diecezji kaliskiej.
Pierwotna świątynia została wybudowana w XIII wieku. Obecny kościół został wzniesiony w XV wieku i konsekrowano go w 1506 roku. W 1905 roku świątynia została gruntownie przebudowana. Kościół jest murowany, orientowany, zbudowany z cegły. Świątynia posiada trzy nawy, jest kościołem halowym, jej prostokątne prezbiterium jest zakończone wielobocznie. Do wyposażenia kościoła należy kilka płyt nagrobnych pochodzących z XVI wieku, a także dwa ołtarze (główny barokowy i z pietą) dłuta Brunona Tschötschela. W południowym transepcie późnogotyckie sakramentarium, w północnym gotycki krucyfiks, na ścianie zakrystii późnogotycki nagrobek Elżbiety Hangwitz z ok. 1502. Zworniki, wsporniki i drzwi do zakrystii z XV/XVI w. Późnorenesansowa chrzcielnica oraz w kaplicy nagrobek Naja Malzana, barokowa ambona.
Stojąca w pobliżu dzwonnica z XVI w. powstała z adaptowanej na ten cel, jednej zachowanej bramy miejskiej z XIV w. 

</doc>
<doc id="3945158" url="https://pl.wikipedia.org/wiki?curid=3945158" title="Zdena Pesatova">
Zdena Pesatova



</doc>
<doc id="3945160" url="https://pl.wikipedia.org/wiki?curid=3945160" title="Wital Hurkou">
Wital Hurkou

Wital Ryhorawicz Hurkou (, , "Witalij Grigorjewicz Gurkow"; ur. 27 marca 1985 w Mińsku) – białoruski zawodnik muay thai oraz kick-boxer, jedenastokrotny amatorski mistrz świata w muay thai i Zasłużony Mistrz Sportu Republiki Białoruś. Jest wokalistą punkrockowego zespołu muzycznego Brutto.
Kariera sportowa.
Hurkou rozpoczął treningi muay thai w wieku 12 lat. W 2001 roku jako szesnastoletni debiutant sensacyjnie zdobył mistrzostwo Europy seniorów. W ciągu swojej kariery został łącznie jedenastokrotnie amatorskim mistrzem świata w muay thai, występując kolejno w kategoriach wagowych do 61 kg, 63,5 kg, 67 kg, 71 kg i 75 kg. Ostatni tytuł zdobył w maju 2016 roku na mistrzostwach świata w Szwecji.
Po sukcesach na amatorskim ringu Hurkou rozpoczął w 2007 roku równoległą karierę zawodową, w ramach której doszedł m.in. do finału turnieju Thai Fight w Bangkoku w grudniu 2012 roku, w którym przegrał z Buakawem Banchamekiem. W styczniu 2014 roku na gali "Ring Wars" w Mediolanie pokonał Kema Sitsongpeenonga i zdobył tytuł mistrzowski organizacji WBC Muay Thai w wadze junior średniej.
Ukazem prezydenta Białorusi Alaksandra Łukaszenki z 4 listopada 2010 roku Hurkouowi przyznany został za sukcesy sportowe tytuł Zasłużonego Mistrza Sportu Republiki Białoruś.
Kariera muzyczna.
Hurkou od września 2014 roku jest jednym z wokalistów białoruskiego zespołu rockowego Brutto, z którym nagrał trzy albumy studyjne oraz koncertował m.in. na Białorusi, Ukrainie, w Polsce i w USA. Wystąpił także w wielu teledyskach grupy, a fabuła dwóch z nich związana jest bezpośrednio z doświadczeniami Hurkoua na bokserskim ringu.

</doc>
<doc id="3945161" url="https://pl.wikipedia.org/wiki?curid=3945161" title="Zdeňka Pešatová">
Zdeňka Pešatová



</doc>
<doc id="3945162" url="https://pl.wikipedia.org/wiki?curid=3945162" title="Zdenka Pesatova">
Zdenka Pesatova



</doc>
<doc id="3945165" url="https://pl.wikipedia.org/wiki?curid=3945165" title="Maryla Lerch">
Maryla Lerch

Maryla Lerch (ur. 26 sierpnia 1948 w Sopocie) – polska wokalistka.
Kariera.
W 1968 roku na II Festiwalu Piosenki Żołnierskiej w Kołobrzegu zajęła 3. miejsce. Piosenką "Żal mi ptaków" zdobyła tam również Nagrodę Komitetu ds. PRiTV. Śpiewała w grupie Vox Remedium, a w latach 1974-1977 z Zespołem Artystycznym Wojska Polskiego "Flotylla" oraz nagrywała z orkiestrami J. Tomaszewskiego i Henryka Debicha. W 1980 roku na Festiwalu Piosenki Żołnierskiej za piosenkę "Kołobrzeska Sanitariuszka" zdobyła „Srebrny Pierścień”.

</doc>
<doc id="3945167" url="https://pl.wikipedia.org/wiki?curid=3945167" title="Goeben">
Goeben



</doc>
<doc id="3945169" url="https://pl.wikipedia.org/wiki?curid=3945169" title="125 (liczba)">
125 (liczba)

W kalendarzu.
125. dniem w roku jest 5 maja (w latach przestępnych jest to 4 maja). Zobacz też co wydarzyło się w roku 125, oraz w roku 125 p.n.e.

</doc>
<doc id="3945170" url="https://pl.wikipedia.org/wiki?curid=3945170" title="Podlesie (Strzeszyn)">
Podlesie (Strzeszyn)

Polesie – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Podlesie administracyjnie należało do województwa krośnieńskiego.

</doc>
<doc id="3945171" url="https://pl.wikipedia.org/wiki?curid=3945171" title="Amy Krouse Rosenthal">
Amy Krouse Rosenthal

Amy Krouse Rosenthal (ur. 29 kwietnia 1965 w Chicago, zm. 13 marca 2017 tamże) – amerykańska pisarka książek dla dzieci.
Biografia.
Była autorką wielu bestsellerowych książek dla dzieci i dorosłych, które znalazły się na liście New York Times, a także nagrała krótkometrażowe filmy na YouTube. W 2015 zachorowała na raka jajnika i zmarła 13 marca 2017.

</doc>
<doc id="3945173" url="https://pl.wikipedia.org/wiki?curid=3945173" title="Mosze Feiglin">
Mosze Feiglin

Mosze Zalman Feiglin (hebr.: משה פייגלין, ang.: "Moshe Zalman Feiglin", ur. 31 lipca 1962 w Hajfie) – izraelski działacz społeczny, wojskowy i polityk, w latach 2013–2015 poseł do Knesetu z listy Likudu.
Życiorys.
Urodził się 31 lipca 1962 w Hajfie. Służbę wojskową zakończył w stopniu kapitana.
Był założycielem i przewodniczącym ruchów społecznych: Zo Arcejnu (w latach 90.) oraz Manigut Jehudit, domagającego się oparcia polityki państwa o tradycyjne żydowskie wartości. Ruch wszedł w skład partii Likud jako jedna z frakcji.
W wyborach parlamentarnych w 2013 po raz pierwszy dostał się do izraelskiego parlamentu. W dziewiętnastym Knesecie pełnił funkcję zastępcy przewodniczącego, zasiadał w kilku komisjach oraz przewodniczył czterem parlamentarnym lobby.
W wyborach w 2015 utracił miejsce w parlamencie.

</doc>
<doc id="3945174" url="https://pl.wikipedia.org/wiki?curid=3945174" title="Moshe Feiglin">
Moshe Feiglin



</doc>
<doc id="3945176" url="https://pl.wikipedia.org/wiki?curid=3945176" title="Paul Chelimo">
Paul Chelimo

Paul Kipkemoi Chelimo (ur. 27 października 1990 w Iten, w Kenii) – amerykański lekkoatleta specjalizujący się w biegach długich. Do 2015 roku reprezentował Kenię.
W 2013 startował na uniwersjadzie w Kazaniu, gdzie zajął 6. miejsce na dystansie 1500 metrów oraz zdobył srebrny medal w biegu na 5000 metrów.
W 2014 dołączył do United States Army. Od czerwca 2015 może reprezentować Stany Zjednoczone na międzynarodowych zawodach.
W 2016 zajął 7. miejsce na dystansie 3000 metrów podczas halowych mistrzostw świata w Portland. W lipcu tego samego roku zdobył brąz mistrzostw USA, dzięki czemu uzyskał kwalifikację na igrzyska olimpijskie w Rio de Janeiro. Podczas igrzysk sięgnął po srebrny medal w biegu na 5000 metrów, zostając pierwszym od czasu Boba Schula (Tokio 1964) Amerykaninem, który wywalczył olimpijski krążek na tym dystansie. W 2017 zdobył natomiast brązowy medal podczas mistrzostw świata w Londynie. W 2021 sięgnął po olimpijski brąz na igrzyskach w Tokio.
Stawał na najwyższym stopniu podium mistrzostw USA. Złoty medalista czempionatu NCAA.

</doc>
<doc id="3945180" url="https://pl.wikipedia.org/wiki?curid=3945180" title="Paul Kipkemoi Chelimo">
Paul Kipkemoi Chelimo



</doc>
<doc id="3945182" url="https://pl.wikipedia.org/wiki?curid=3945182" title="Cerkiew Narodzenia Matki Bożej w Tallinnie">
Cerkiew Narodzenia Matki Bożej w Tallinnie

Cerkiew Narodzenia Matki Bożej, określana także jako cerkiew Kazańskiej Ikony Matki Bożej – prawosławna cerkiew w Tallinnie, w jurysdykcji eparchii tallińskiej Estońskiego Kościoła Prawosławnego, wzniesiona w 1721. 
Historia.
Cerkiew została wzniesiona w 1721 i wyświęcona 8 września tego samego roku z inicjatywy pułkownika Szachowskiego. Świątyni nadano wezwanie Narodzenia Matki Bożej, jednak popularnie obiekt sakralny znany był także jako cerkiew Kazańskiej Ikony Matki Bożej od przechowywanej w niej kopii cudotwórczej Kazańskiej Ikony Matki Bożej przekazanej do świątyni z Petersburga. Budowla była cerkwią pułkową 21 i 3 pułków jegrów oraz 91 Dźwińskiego pułku piechoty. W związku z tym na ścianach świątyni znajdowały się tablice ku pamięci żołnierzy poległych na kolejnych wojnach toczonych przez Rosję z Turcją, podczas wojny z Francją w 1812 oraz podczas wojny rosyjsko-japońskiej. W XIX w. częściowo przebudowano strukturę kopuły cerkwi oraz przekształcono wygląd fasad w stylu klasycystycznym.
W 1918 władze niemieckie zajmujące terytorium obecnej Estonii zamierzały przekształcić cerkiew na magazyn, ostatecznie jednak tych planów nie zrealizowano. W niepodległej Estonii w okresie międzywojennym świątynia funkcjonowała jako parafialna. Była czynna również po II wojnie światowej. W latach 70. XX wieku budowlę kilkakrotnie okradziono.
W cerkwi jako diakon służył późniejszy metropolita talliński i estoński Korneliusz, zaś późniejszy patriarcha moskiewski i całej Rusi Aleksy II był w niej psalmistą.
Architektura.
Budowla drewniana, wzniesiona na planie krzyża w stylu barokowym. Posiada jedną usadowioną na ośmiobocznym bębnie kopułę. Nad przedsionkiem czworoboczna wieża-dzwonnica, zwieńczona cebulasto-iglicowym hełmem z latarnią. Prezbiterium zamknięte trójbocznie, z boczną zakrystią. Od czasu przebudowy w XIX w. elewacje obiektu utrzymane są w stylu klasycystycznym. 
Ikonostas we wnętrzu cerkwi wykonał Sawwa Postiemski.

</doc>
<doc id="3945183" url="https://pl.wikipedia.org/wiki?curid=3945183" title="Aras Kaya">
Aras Kaya

Aras Kaya (ur. 4 kwietnia 1994 jako Amos Kibitok) – turecki lekkoatleta pochodzenia kenijskiego specjalizujący się w biegach długich. Do 23 czerwca 2016 roku reprezentował Kenię.
Kariera sportowa.
W 2016 roku zajął dziewiąte miejsce w biegu na 5000 metrów oraz sięgnął po srebrny medal w biegu na 3000 metrów z przeszkodami podczas rozgrywanych w Amsterdamie mistrzostw Europy, a także odpadł w eliminacjach igrzysk olimpijskich, a także mistrz Europy w biegach przełajowych z Chii.
Rok później w Belgradzie zajął 12. miejsce na halowych czempionacie Starego Kontynentu, tym razem na dystansie 3000 metrów.

</doc>
<doc id="3945186" url="https://pl.wikipedia.org/wiki?curid=3945186" title="Amos Kibitok">
Amos Kibitok



</doc>
<doc id="3945187" url="https://pl.wikipedia.org/wiki?curid=3945187" title="Gorzów Wielkopolski Wschodni">
Gorzów Wielkopolski Wschodni

Gorzów Wielkopolski Wschodni – przystanek kolejowy przy ulicy Teatralnej w Gorzowie Wielkopolskim, w województwie lubuskim.
W roku 2017 stacja obsługiwała 300–499 pasażerów na dobę.
Historia.
12 października 1857 otwarta została linia kolejowa przebiegająca równoleżnikowo przez Gorzów Wielkopolski, jednakże nie miała ona wówczas przystanku ani stacji w rejonie obecnej ulicy Teatralnej.
14 października 2016 PKP Polskie Linie Kolejowe podpisały z przedsiębiorstwem Intercor umowę na remont estakady w Gorzowie Wielkopolskim. Zakres umowy, poza remontem estakady, objął prace na stacji Gorzów Wielkopolski oraz budowę nowego przystanku kolejowego przy ulicy Teatralnej.
20 kwietnia 2017 nowy przystanek został udostępniony pasażerom. W tym dniu w związku z remontem została całkowicie zamknięta estakada kolejowa. Wszystkie pociągi dojeżdżające do Gorzowa od wschodu kończą swój bieg na nowym przystanku, uruchomiona zaś została zastępcza komunikacja autobusowa pomiędzy nowym przystankiem a stacją Gorzów Wielkopolski.
Linie kolejowe.
Przystanek znajduje się przy niezelektryfikowanej linii kolejowej nr 203 Tczew – Kostrzyn. W rejonie przystanku Gorzów Wielkopolski Wschodni linia ta ma jeden tor, choć dawniej były dwa.
Infrastruktura.
Na przystanku znajduje się jeden jednokrawędziowy peron o długości 100 m, szerokości 7–8 m i wysokości 55 cm nad poziomem główki szyny. Na peronie znajduje się wiata, ławki, tablice i gabloty informacyjne. Peron jest przystosowany do osób o ograniczonej mobilności.
Ruch pociągów.
Przystanek obsługuje wszystkie pociągi z kierunku Krzyża, w tym pociągi dalekobieżne PKP Intercity.

</doc>
<doc id="3945189" url="https://pl.wikipedia.org/wiki?curid=3945189" title="Medal Wdzięczności Francuskiej">
Medal Wdzięczności Francuskiej

Medal Wdzięczności Francuskiej () – francuskie państwowe odznaczenie.
Historia.
Odznaczenie zostało ustanowione dekretem Prezydenta Francji z dnia 13 lipca 1917 roku dla wyrażenia wdzięczności dla inicjatyw pojedynczych osób mających na celu pomoc dla rannych, chorych żołnierzy, rodzin zabitych w czasie działań bojowych żołnierzy, osób, które stały się inwalidami, sierotami w wyniku wojny. Odznaczenie mogło być nadawane zarówno za działania na terenie Francji, jak również w innych państwach polegających na pomocy żołnierzy francuskich.
W myśl dekretu działania te powinny być dobrowolne i wymagać osobistego wysiłku i nie mogły wynikać z prawnych zobowiązań w stosunku do tych osób. Odznaczenie mogło być nadawane tylko osobom cywilnym nie związanym służbowo lub prawnie z wojskiem. W późniejszym okresie medal był także nadawany wojskowym, jeżeli ich działania na rzecz ofiar wojny nie wynikały z ich obowiązków służbowych.
Dekret w art. 4 ustalił także tymczasową wersję odznaczenia.
Odznaczenie miało trzy klasy: złotą, srebrną i brązową.
Dekret z dnia 5 października 1917 uzupełnił wcześniejszy dekret, ustalając że wzór odznaki odznaczenia zostanie ustalony w wyniku konkursu zarządzonego przez Ministerstwo Edukacji i Sztuki. Ustalił także wzór baretek poszczególnych klas. Ponadto ustalał, że odznaczenie będzie nadawał: Minister Sprawiedliwości – obywatelom francuskim zamieszkałym we Francji lub w jej koloniach i Minister Spraw Zagranicznych – obywatelom francuskim zamieszkałym za granicą i cudzoziemcom.
Kolejnym dekretem z dnia 2 grudnia 1917 roku uściślono zasady jego nadawania, określając że działania określone we wcześniejszym dekrecie powinny trwać co najmniej przez okres 1 roku, a art. 2 zezwalał na odznaczenie nim także zbiorowości o ile spełniały warunki dla osób indywidualnych.
17 grudnia 1917 roku powołano specjalną komisję dla nadawania tego odznaczenia w Ministerstwie Sprawiedliwości.
Dekretem z 17 listopada 1923 roku po raz kolejny rozszerzono zakres osób, mogących otrzymać to odznaczenie poprzez włączenie mieszkańców Alzacji i Lotaryngii i to zarówno z terenów należących do Francji jak również do Niemiec.
Dekret z 29 listopada 1926 roku po raz kolejny rozszerzył listę osób, które mogły otrzymać odznaczenie dołączając do niej także osoby, które za swoje działania na rzecz ofiar wojny były aresztowane przez okupanta lub przez niego deportowane; mógł być nadawany także pośmiertnie. Dekret ten określał też, że nadawanie jego powinno zakończyć się w ciągu dwóch lat od daty wejścia w życie tego dekretu, tj. 29 listopada 1928 roku. Okres ten został jednak przedłużony do 29 listopada 1929 roku dekretem z dnia 8 grudnia 1928 roku. Po tym okresie nadal jednak nadawano ten medal, ale tylko mieszkańcom Alzacji i Lotaryngii, aż do wybuchu II wojny światowej.
Podczas II wojny światowej, rząd Vichy, na mocy dekretu z dnia 11 sierpnia 1941, przejął i przywrócił nadawanie odznaczenia, zachowując wszystkie przepisy z dekretu z 13 lipca 1917 roku.
W 1945 roku, dekretem z dnia 14 września Tymczasowy Rząd Republiki Francuskiej, uchylił dekret rządu Vichy w sprawie tego odznaczenia i jednocześnie wznowił jego nadawanie. Dekret ten określił ogólne zasady jego nadawania, określając że nadawany był wszystkim osobom, które udzielały pomocy ofiarom wojny. W 1959 roku zgodnie z dekretem z dnia 6 listopada 1958 roku zakończono nadawania tego odznaczenia.
Zasady nadawania.
Odznaczenie było przyznawane w latach 1917–1945:
Odznaczenia były nadawane w latach 1945–1959: 
Odznaczenie było nadawane jednorazowo.
Łącznie w latach 1917 – 1959 nadano odznaczenie ok. 15000 osobom oraz 15 miejscowościom (we Francji: Annemasse (1921), Thonon-les-Bains (1921), Évian-les-Bains (1921), Céret (1946), Cerbère (1947), Hochfelden (1947); w Szwajcarii: Szafuza (1919 ), Bazylea (1921), Genewa (1921), Lozanna (1921 ), Montreux (1953 ); w Belgii: Mons (1920), Tamines (1934); w Luksemburgu: Luksemburg (1921) i w Norwegii: Narwik (1954)).
Opis odznaki.
Odznaczenie to posiada dwie wersje odznaki, Pierwsza ma charakter krążka. Posiada trzy klasy: brązową – wykonaną z brązu, srebrną wykonaną ze srebra i złotą – wykonana z pozłacanego srebra. Rysunek i wymiary poszczególnych wersji odznaczenia różnią się.
Pierwsza wersja została określona w art. 4 dekretu z 13 lipca 1917 roku, została ona zaprojektowana przez Jules Desbois. Jest to krążek o średnicy 30 mm.
Na awersie odznaczenia znajduje się rysunek kobiety podtrzymującej rannego żołnierza. Kobieta te symbolizuje Francję.
Na rewersie medalu w środku znajduje się napis "RECONNAISSANCE FRANCAISE" (pol. Wdzięczność francuska) a obok gałązka palmowa.
Druga wersja powstała na podstawie konkursu, który ogłosiło Ministerstwo Sztuki i Edukacji na podstawie art. 1 dekretu z dnia 5 października 1917 roku. Została ona zaprojektowana przez Maurice Delannoy. Jest to krążek o średnicy 32 mm.
Na awersie odznaczenia znajduje się symbolizująca Francję kobieta w czapce frygijskiej trzymająca gałązkę palmy.
Na rewersie wzdłuż krawędzi znajduje się napis "RECONNAISSANCE FRANÇAISE", a w środku w wieńcu z kwiatów róży, tarcza z literami FR.
Medal zawieszony był na wstążce orderowej o szer. 37 mm w kolorze białym, po bokach paski o szer. 6 mm w kolorach francuskiej flagi.

</doc>
<doc id="3945191" url="https://pl.wikipedia.org/wiki?curid=3945191" title="Alex Welsh">
Alex Welsh

 
Alex Welsh (ur. 19 lipca 1994 w Westminster) – amerykański koszykarz, występujący na pozycjach niskiego lub silnego skrzydłowego, obecnie zawodnik BC Winterthur. 
28 lipca 2016 został zawodnikiem Siarki Tarnobrzeg. 7 września 2017 podpisał umowę ze szwajcarskim BC Winterthur.

</doc>
<doc id="3945203" url="https://pl.wikipedia.org/wiki?curid=3945203" title="Wyzwolenie Paryża">
Wyzwolenie Paryża



</doc>
<doc id="3945206" url="https://pl.wikipedia.org/wiki?curid=3945206" title="Potoki (Strzeszyn)">
Potoki (Strzeszyn)

Potoki – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Potoki administracyjnie należały do województwa krośnieńskiego.

</doc>
<doc id="3945209" url="https://pl.wikipedia.org/wiki?curid=3945209" title="Port morski (obraz Lacroix de Marseille)">
Port morski (obraz Lacroix de Marseille)

Port morski – marynistyczny obraz olejny namalowany w 1773 przez francuskiego malarza Charles’a François Greniera de Lacroix zwanego „Lacroix de Marseille”. Obraz znajduje się w zbiorach Narodowego Muzeum Morskiego w Gdańsku.
Opis obrazu.
Obraz przedstawia wyimaginowany port morski oświetlony pastelowym blaskiem wschodzącego słońca. W kompozycji obrazu dominuje masywna bryła łuku triumfalnego po lewej i żaglowiec po prawej ukazany na spokojnej tafli wody. Na pierwszym planie widać grupę postaci w strojach rybaków których wdzięczne pozy i wyszukane, niemal taneczne gesty podkreślają efekt pewnej teatralności, charakterystyczny dla malarstwa drugiej połowy XVIII wieku.

</doc>
<doc id="3945211" url="https://pl.wikipedia.org/wiki?curid=3945211" title="Ścibórka">
Ścibórka

Ścibórka – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Ścibórka administracyjnie należała do województwa krośnieńskiego.

</doc>
<doc id="3945213" url="https://pl.wikipedia.org/wiki?curid=3945213" title="Port morski (obraz de Lacroix)">
Port morski (obraz de Lacroix)



</doc>
<doc id="3945215" url="https://pl.wikipedia.org/wiki?curid=3945215" title="Komputerowa gra survivalowa">
Komputerowa gra survivalowa

Komputerowa gra survivalowa – podgatunek komputerowej gry akcji, którego rozgrywkę najczęściej cechuje otwarty świat, a zadaniem gracza jest przetrwanie.
Gracz rozpoczyna grę w nieprzyjaznym świecie i z minimalnymi zasobami pozwalającymi na przetrwanie. Jego zadaniem jest szukanie i zbieranie kolejnych zasobów, narzędzi czy broni, ale również zaspokajanie potrzeb takich jak jedzenie, pragnienie, bezpieczeństwo czy schronienie. Wiele produkcji tego typu jest opartych na losowo lub proceduralnie generowanych środowiskach, gry te nie mają również założonych celów.
Gry należące do tego gatunku zawierają czasem elementy survival horroru, w którym to główny nacisk nałożony jest na grozę i wywołanie u gracza poczucia strachu.

</doc>
<doc id="3945216" url="https://pl.wikipedia.org/wiki?curid=3945216" title="Anja Nissen">
Anja Nissen

Anja Nissen (ur. 6 listopada 1995 w Winmalee) – duńsko-australijska piosenkarka, autorka piosenek, tancerka i aktorka, zwyciężczyni trzeciej australijskiej edycji programu "The Voice" (2014), reprezentantka Danii w 62. Konkursie Piosenki Eurowizji (2017).
Życiorys.
Wczesne lata.
Urodziła się w Winmalee w Nowej Południowej Walii jako córka Duńczyków, którzy w młodości wyemigrowali do Australii. Nissem dorastała razem ze starszą siostrą w Lower Blue Mountains. Uczęszczała do Winmalee High School, którą ukończyła w 2013.
Kariera.
Początki.
W trakcie nauki w liceum brała udział w wielu konkursach wokalnych. W 2008, mając 12 lat, wzięła udział w przesłuchaniach do drugiej edycji programu "Australia’s Got Talent", gdzie dotarła do etapu półfinałów. W kolejnych latach pojawiła się też w innych programach telewizyjnych, takich jak m.in. "Young Talent Time", "Mornings with Kerri-Anne" czy "Schools Spectacular".
2014–2015: "The Voice Australia 3" i debiutancki album.
W 2014 wzięła udział w castingach do trzeciej edycji programu "The Voice Australia". Na etapie przesłuchań w ciemno zaśpiewała utwór „Vanishing” Mariah Carey i dołączyła do drużyny will.i.ama. Pomyślnie przeszła przez etap bitew i zakwalifikowała się do odcinków na żywo. Ostatecznie dotarła do finału, w którym zajęła pierwsze miejsce dzięki zdobyciu największego poparcia telewidzów. 1 sierpnia premierę miał jej debiutancki album studyjny zatytułowany po prostu "Anja Nissen", na którym znalazły się jej interpretacje piosenek wykonanych podczas udziału w programie, w tym m.in. „When Love Takes Over” Davida Guetty i Kelly Rowland, „Irreplaceable” Beyoncé, „I Have Nothing” Whitney Houston czy gospelowy hymn „His Eye Is on the Sparrow”. Niedługo później nagrała utwór „I’m So Excited” we współpracy z will.i.amem i Codym Wise’em. Nagrała też piosenkę „A Dream is a Wish Your Heart Makes” z filmu animowanego "Kopciuszek" na potrzeby płyty kompilacyjnej zatytułowanej "We Love Disney", która ukazała się w listopadzie 2014. Jej wersja piosenki „Joy to the World” pojawiła się na świątecznym albumie The Salvation Army zatytułowanym "Spirit of Christmas". W tym samym roku zaczęła pracę nad materiałem na kolejną płytę w Los Angeles oraz w Danii.
19 maja 2015 wydała singiel „Anyone Who Had a Heart”, który został nagrany na potrzeby programu "Love Child" emitowanego na kanale Nine Network. Na początku sierpnia ukazał się trzeci singiel piosenkarki – „Triumph”. W 2015 wystąpiła gościnnie w jednym z odcinków czwartej edycji programu "The Voice Australia".
Od 2016: "Dansk Melodi Grand Prix" i Konkurs Piosenki Eurowizji.
10 stycznia 2016 została ogłoszona jedną z uczestniczek duńskich eliminacji eurowizyjnych "Dansk Melodi Grand Prix 2016" z utworem „Never Alone”, który współtworzyła m.in. Emmelie de Forest, zwyciężczyni konkursu z 2013. 13 lutego wystąpiła w finale selekcji i zajęła drugie miejsce po zdobyciu 36% głosów telewidzów, przegrywając jedynie z boysbandem Lighthouse X. Rok później wystartowała w eliminacjach "Dansk Melodi Grand Prix 2017", do których zgłosiła się z piosenką „Where I Am”. 25 lutego zaśpiewała ją w finale selekcji i zajęła pierwsze miejsce z 64% poparciem telewidzów, dzięki czemu została ogłoszona reprezentantką Danii w 62. Konkursie Piosenki Eurowizji w Kijowie. 11 maja wystąpiła w drugim półfinale konkursu i z dziesiątego miejsca awansowała do finału rozgrywanego 13 maja. Zajęła w nim 20. miejsce z 77 punktami na koncie, w tym 8 punktów od telewidzów (21. miejsce) i 69 pkt od jurorów (13. miejsce).

</doc>
<doc id="3945222" url="https://pl.wikipedia.org/wiki?curid=3945222" title="Frank de Grave">
Frank de Grave

Franciscus Hendrikus Gerardus (Frank) de Grave (ur. 27 czerwca 1955 w Amsterdamie) – holenderski polityk i samorządowiec, działacz Partii Ludowej na rzecz Wolności i Demokracji (VVD), poseł do Tweede Kamer i senator, w latach 1998–2002 minister obrony.
Życiorys.
Ukończył w 1979 studia prawnicze na Uniwersytecie w Groningen, specjalizując się w prawie konstytucyjnym i administracyjnym oraz finansach publicznych. Od 1980 pracował w bankowości, związany zawodowo z bankiem ABN AMRO. Zaangażował się w działalność polityczną w ramach Partii Ludowej na rzecz Wolności i Demokracji. Od 1978 do 1980 przewodniczył jej organizacji młodzieżowej JOVD. W latach 1982–1986 i 1990–1996 zasiadał w radzie miejskiej Amsterdamu. Okresowo pracował w partyjnych strukturach w Drenthe. Od 1990 do 1996 był członkiem zarządu miasta (wethouderem) odpowiedzialnym za finanse i jednocześnie wiceburmistrzem.
W latach 1982–1990 po raz pierwszy zasiadał w Tweede Kamer. Do niższej izby Stanów Generalnych ponownie był wybierany w 1998, 2002 i 2003. W lipcu 1996 w rządzie Wima Koka objął stanowisko sekretarza stanu w resorcie spraw społecznych i zatrudnienia, odpowiadając za kwestie socjalne i warunki pracy. W sierpniu 1998 w drugim gabinecie tego premiera został powołany na stanowisko ministra obrony. Urząd ten sprawował do lipca 2002.
W 2004 odszedł z parlamentu. Obejmował różne stanowiska w przedsiębiorstwach sektora bankowego i medycznego, zajął się również prowadzeniem własnej działalności w branży konsultingowej. W 2011 z ramienia VVD wszedł w skład Eerste Kamer.
Odznaczony Orderem Oranje-Nassau klasy IV (2002).

</doc>
<doc id="3945228" url="https://pl.wikipedia.org/wiki?curid=3945228" title="Czerwony kwiatuszek">
Czerwony kwiatuszek

Czerwony kwiatuszek (tytuł oryginalny: "Аленький цветочек") – baśń Siergieja Aksakowa wydana w 1858 roku. Jedna z wielu wersji baśni o Pięknej i Bestii.

</doc>
<doc id="3945235" url="https://pl.wikipedia.org/wiki?curid=3945235" title="Antonio Abadía">
Antonio Abadía

Antonio Abadía Beci (ur. 2 lipca 1990 w Saragossie) – hiszpański lekkoatleta specjalizujący się w biegach długich.
Bez sukcesów występował w europejskim i światowym czempionacie w biegach przełajowych. Mistrz Europy juniorów z Nowego Sadu (2009) w biegach przez przeszkody.
Brązowy medalista mistrzostw Europy z Amsterdamu oraz debiutant na igrzyskach olimpijskich w Rio de Janeiro (2016).
Wielokrotny złoty medalista mistrzostw Hiszpanii oraz reprezentant kraju na drużynowych mistrzostwach Europy.

</doc>
<doc id="3945237" url="https://pl.wikipedia.org/wiki?curid=3945237" title="Antonio Abadia">
Antonio Abadia



</doc>
<doc id="3945238" url="https://pl.wikipedia.org/wiki?curid=3945238" title="Antonio Abadía Beci">
Antonio Abadía Beci



</doc>
<doc id="3945239" url="https://pl.wikipedia.org/wiki?curid=3945239" title="Antonio Abadia Beci">
Antonio Abadia Beci



</doc>
<doc id="3945243" url="https://pl.wikipedia.org/wiki?curid=3945243" title="Dallin Bachynski">
Dallin Bachynski

Dallin Bachynski (ur. 21 czerwca 1991 w Calgary) – kanadyjski koszykarz pochodzenia polskiego, występujący na pozycji środkowego.
W 2015 wystąpił w dwóch spotkaniach letniej ligi NBA, reprezentując Toronto Raptors.
1 marca 2017 został zawodnikiem Energi Czarnych Słupsk.
Jego starszy brat Jordan jest także zawodowym koszykarzem. Reprezentował barwy drużyny akademickiej Arizona State. Zawodowo występował w Eskişehir Basket, Westchester Knicks, Nagoya Diamond Dolphins, Levanga Hokkaido. W 2014 roku został liderem NCAA w blokach, defensywnym zawodnikiem roku Pac-12, zaliczono go także do I składu konferencji oraz defensywnego Pac-12. Dwa lata później został wybrany do III składu D-League, pierwszego defensywnego oraz meczu gwiazd tej ligi.

</doc>
<doc id="3945245" url="https://pl.wikipedia.org/wiki?curid=3945245" title="Zofia Mellerowa">
Zofia Mellerowa

Zofia Mellerowa, ps. „Wiktor Burzan” (ur. 1848 lub 1846 w Warszawie, zm. 29 stycznia 1908 tamże) – polska autorka dramatów i tłumaczka, działająca w epoce pozytywizmu.
Życiorys.
Zofia Mellerowa pochodziła w rodziny greckich przemysłowców Vergi. Wykształcenie zdobywała w Warszawie. Około 1864 wyszła za mąż za Jana Mellera, korepetytora i dyrygenta chórów opery warszawskiej. W 1864 rozpoczęła działalność literacką, tłumacząc komedie francuskie dla teatrów, m.in. autorów takich jak: Octave Feuillet ("Siwy włos", "Popielnica") i Delphine Gay ("Kapelusz zegarmistrza"). W 1867 debiutowała własną sztuką "Złote runo". W kolejnych latach napisała wiele jednoaktówek, z których część nie została wydana drukiem. Niektóre ze sztuk Mellerowej zostały wyróżnione na konkursach dramatycznych. Największą popularnością cieszyły się przygotowane razem z Janem Galasiewiczem dramatyczne przeróbki dzieł Józefa Ignacego Kraszewskiego i Henryka Sienkiewicza. W latach 70. XIX w. prowadziła w Warszawie salon skupiający ludzi ze sfer literacko-teatralnych. W latach 1893–1894 publikowała w pismach warszawskich korespondencje z podróży do Włoch.
Pochowana na cmentarzu ewangelicko-augsburskim w Warszawie (aleja 17, miejsce 23)

</doc>
<doc id="3945249" url="https://pl.wikipedia.org/wiki?curid=3945249" title="Roger van Boxtel">
Roger van Boxtel

Roger Henri Ludovic Maria van Boxtel (ur. 8 lutego 1954 w Tilburgu) – holenderski polityk, działacz Demokratów 66 (D66), poseł do Tweede Kamer i senator, w latach 1998–2002 minister.
Życiorys.
Ukończył szkołę średnią w Amstelveen. W latach 1973–1975 na Universiteit van Amsterdam studiował medycyną (nie kończąc tych studiów), a w 1981 na tej samej uczelni został absolwentem prawa. W 1977 dołączył do ugrupowania Demokraci 66.
Pracował jako urzędnik w administracji miejskiej Amsterdamu oraz w zrzeszeniu holenderskich miejscowości VNG. Od 1987 zatrudniony w przedsiębiorstwach prywatnych w Oosterbeek i Utrechcie. W latach 1994–1998 sprawował mandat posła do Tweede Kamer. Od sierpnia 1998 do lipca 2002 był ministrem bez teki ds. urbanizacji i integracji w drugim rządzie Wima Koka. W marcu 2000 pełnił również tymczasowo obowiązki ministra spraw wewnętrznych.
Od 2003 pracował w zakładzie ubezpieczeń Menzis, w latach 2004–2015 był jego dyrektorem generalnym. Zasiadał w międzyczasie we władzach klubu piłkarskiego AFC Ajax. Od 2011 do 2015 wchodził w skład Eerste Kamer, wyższej izby Stanów Generalnych. W sierpniu 2015 powierzono mu pełnienie obowiązków prezesa Nederlandse Spoorwegen, holenderskiego przewoźnika kolejowego. W grudniu 2016 został formalnie powołany na prezesa tego przedsiębiorstwa.
Odznaczony Orderem Oranje-Nassau klasy IV (2002).

</doc>
<doc id="3945252" url="https://pl.wikipedia.org/wiki?curid=3945252" title="Sérgio Fernández">
Sérgio Fernández

Sérgio Fernández Roda (ur. 1 kwietnia 1993 w Barañain) – hiszpański lekkoatleta specjalizujący się w biegach płotkarskich.
Kariera sportowa.
Uczestnik światowego czempionatu juniorów w Barcelonie (2012). W 2014 na eliminacjach zakończył udział podczas rozgrywanych w Zurychu mistrzostwach Starego Kontynentu. Ósmy zawodnik juniorskiego czempionatu Europy w Tallinnie (2015). Rok później został srebrnym medalistą mistrzostw Europy w Amsterdamie oraz półfinalistą igrzysk olimpijskich w Rio de Janeiro.
Wielokrotny złoty medalista mistrzostw Hiszpanii w kategorii seniorów i juniorów.
Rekord życiowy w biegu na 400 metrów przez płotki: 48,87 (18 sierpnia 2016, Rio de Janeiro) – rekord Hiszpanii.

</doc>
<doc id="3945255" url="https://pl.wikipedia.org/wiki?curid=3945255" title="Sergio Fernandez">
Sergio Fernandez



</doc>
<doc id="3945256" url="https://pl.wikipedia.org/wiki?curid=3945256" title="Sérgio Fernández Roda">
Sérgio Fernández Roda



</doc>
<doc id="3945257" url="https://pl.wikipedia.org/wiki?curid=3945257" title="Sergio Fernandez Roda">
Sergio Fernandez Roda



</doc>
<doc id="3945261" url="https://pl.wikipedia.org/wiki?curid=3945261" title="Miecz Sharpe’a">
Miecz Sharpe’a



</doc>
<doc id="3945270" url="https://pl.wikipedia.org/wiki?curid=3945270" title="Elliot Giles">
Elliot Giles

Elliot Giles (ur. 26 maja 1994 w Birmingham) – brytyjski lekkoatleta specjalizujący się w biegu na 800 metrów.
Brązowy medalista mistrzostw Europy z Amsterdamu oraz uczestnik igrzysk olimpijskich w Rio de Janeiro (2016). W 2018 zajął czwarte miejsce na halowych mistrzostwach świata w Birmingham.
Rekord życiowy: stadion – 1:44,05 (4 lipca 2021, Sztokholm); hala – 1:43,63 (17 lutego 2021, Toruń) rekord Wielkiej Brytanii, 2. wynik w historii światowej lekkoatletyki.
Złoty medalista mistrzostw Wielkiej Brytanii.

</doc>
<doc id="3945278" url="https://pl.wikipedia.org/wiki?curid=3945278" title="Markiza wdowa de Villafranca">
Markiza wdowa de Villafranca

Markiza wdowa de Villafranca (hiszp. "Marquesa viuda de Villafranca") – obraz olejny hiszpańskiego malarza Francisca Goi (1746–1828). Przedstawia hiszpańską arystokratkę, Maríę Antonię Gonzaga Caracciolo, markizę de Villafranca.
Markiza de Villafranca.
María Antonia Gonzaga Caracciolo (1735–1801) była córką Franciska Gonzagi, księcia del Sacro Romano Imperio i Julii de Caracciolo. Należała do jednej z najbardziej wpływowych rodzin arystokratycznych epoki. W 1754 poślubiła Antonia Álvareza de Toledo, markiza de Villafranca; doczekali się czworga dzieci. Owdowiała w 1773. Była inteligentną kobietą o silnym charakterze, zarządzała majątkiem swojego syna XIII księcia Alba, a po jego śmierci także majątkiem synowej, księżnej Alby. Zmarła w 1801 w Madrycie. 
Okoliczności powstania.
W latach 80. XVIII w. Goya namalował liczne portrety członków rodziny i krewnych markizów de Villafranca, m.in. hrabiego Altamiry. W 1795 namalował portret księcia Alby i jego żony, a następnie portret matki księcia – markizy, która miała wtedy 60 lat i od 12 lat była wdową.
Opis obrazu.
Markiza została przedstawiona w półpostaci, siedząc w fotelu. Ma na sobie elegancki strój, na który składają się: suknia z szarego jedwabiu w niebieskie pasy, biały szal z gazy upięty broszką z niebieską wstążką i kwiatem róży. Nosi szarą pudrowaną perukę z niebieską kokardą. W rękach trzyma zamknięty wachlarz. Dwa pierścionki i kolczyki to jedyna biżuteria, którą ma na sobie.
Twarz sześćdziesięcioletniej kobiety wyraża inteligencję i bystrość – malarz podkreśla cechy kobiety z powodzeniem zarządzającej rodzinnym majątkiem. Światło padające z lewej strony skupia się na lekko zaróżowionej twarzy modelki i okrywającym ramiona białym szalu. Podobnie jak w większości portretów Goi tło jest neutralne, brak punktów odniesienia w przestrzeni. 
Portret jest wykonany z dbałością o szczegóły, zgodnie ze standardami z końca XVIII wieku. Goya podkreśla godność wdowy, portret jest pełen szacunku dla jej wieku i statusu. Twarz i ręce starszej kobiety zostały namalowane z taktem tak, aby nie podkreślały jej wieku.
Proweniencja.
Portret należał do syna markizy, księcia Alby, a po jego śmierci razem z majątkiem trafił do portretowanej. Obraz dziedziczony przez kolejnych spadkobierców trafił do Muzeum Prado w 1926.
Istnieje druga wersja tego portretu o wymiarach 85 x 70 cm w kolekcji spadkobierców markizy de Acapulco, według Valentína de Sambricio również pędzla Goi.

</doc>
<doc id="3945286" url="https://pl.wikipedia.org/wiki?curid=3945286" title="Daryll Neita">
Daryll Neita

Daryll Neita (ur. 29 sierpnia 1996 w Londynie) – brytyjska lekkoatletka specjalizująca się w biegach sprinterskich.
Czwarta zawodniczka biegu na 100 metrów podczas juniorskich mistrzostw Europy (2015). W 2016 podczas mistrzostw Europy rozgrywanych w Amsterdamie sięgnęła po srebro w sztafecie 4 × 100 metrów. W tym samym roku w Rio de Janeiro zdobyła brązowy medal olimpijski w biegu rozstawnym 4 × 100 metrów. W następnym sezonie sięgnęła po srebrny medal mistrzostw świata w Londynie w biegu rozstawnym 4 × 100 metrów, natomiast indywidualnie odpadła w półfinale biegu na 100 metrów. Podczas igrzysk olimpijskich w Tokio (2021) zajęła 8. miejsce w finale biegu na 100 metrów, a wraz z koleżankami z reprezentacji zdobyła brąz w sztafecie 4 × 100 metrów.
Stawała na podium mistrzostw Wielkiej Brytanii.
Rekordy życiowe.
5 sierpnia 2021 weszła w skład brytyjskiej sztafety 4 × 100 metrów, która czasem 41,55 ustanowiła aktualny rekord kraju w tej konkurencji.

</doc>
<doc id="3945291" url="https://pl.wikipedia.org/wiki?curid=3945291" title="Josef Paech">
Josef Paech

Josef Paech (ur. 1880 w Pszczewie, zm. 1942 w Poznaniu) – niemiecki kanonik kapituły katedralnej w Poznaniu, administrator apostolski tzw. Kraju Warty.
Życiorys.
W 1901 zdał maturę w Międzyrzeczu. Kontynuował naukę w Seminarium Duchownym w Poznaniu. W 17 grudnia 1904, w Gnieźnie odebrał święcenia kapłańskie. Od 1904 do 1908 studiował w Münster, na Westfalskim Uniwersytecie Wilhelma. W 1908 otrzymał tytuł doktora teologii. Od 1909 był nauczycielem Seminarium Nauczycielskiego w Rawiczu, a od 1911 w Szkole Ludwiki w Poznaniu. 1 lipca 1915 został kanonikiem kapituły poznańskiej - Niemcy mogli być mianowani z ograniczeniami na to stanowisko w myśl bulli "De salute animarum" wydanej przez Piusa VII jeszcze w 1821. Od 1916 do 1920 redagował w Poznaniu pismo dla wielkopolskich Niemców-katolików zatytułowane "Katholischer Wegweiser". Został administratorem apostolskim tzw. Kraju Warty, ale zrezygnował z tego stanowiska z uwagi na zły stan zdrowia 2 maja 1942. Zmarł w następnym roku. Na stanowisku zastąpił go Hilarius Breitinger (Franciszkanin). 

</doc>
<doc id="3945304" url="https://pl.wikipedia.org/wiki?curid=3945304" title="John Kim Son-tae">
John Kim Son-tae

John Kim Son-tae (ur. 15 września 1961 w Yeosan-myeon) – koreański duchowny katolicki, biskup Jeonju od 2017.
Życiorys.
Prezbiterat.
Święcenia kapłańskie otrzymał 20 stycznia 1989 i został inkardynowany do diecezji Jeonju. Pracował głównie jako duszpasterz parafialny, a w latach 1997–2003 oraz 2006–2009 kierował diecezjalnym instytutem katechetycznym.
Episkopat.
14 marca 2017 papież Franciszek minował go biskupem ordynariuszem diecezji Jeonju. Sakry udzielił mu 13 maja 2017 biskup Vincent Ri Pyung-ho.

</doc>
<doc id="3945312" url="https://pl.wikipedia.org/wiki?curid=3945312" title="Bruno Hortelano">
Bruno Hortelano

Bruno Hortelano Roig (ur. 18 września 1991 w Wollongong) – hiszpański lekkoatleta, specjalizujący się w biegach sprinterskich.
Bez powodzenia startował na juniorskich mistrzostwach świata i Europy. Piąty zawodnik biegu na 200 metrów podczas młodzieżowych mistrzostw Europy w Tampere (2013).
W 2012 bez awansu do finału uczestniczył na seniorskich mistrzostwach Europy w Helsinkach. Rok później na półfinale zakończył udział na światowym czempionacie w Moskwie. Uczestnik halowego czempionatu globu w Portland, srebrny medalista mistrzostw ibero-amerykańskich, mistrz Europy z Amsterdamu oraz półfinalista igrzysk olimpijskich w Rio de Janeiro (2016).
Złoty medalista mistrzostw Hiszpanii oraz reprezentant kraju na drużynowych mistrzostwach Europy.

</doc>
<doc id="3945314" url="https://pl.wikipedia.org/wiki?curid=3945314" title="Bruno Hortelano Roig">
Bruno Hortelano Roig



</doc>
<doc id="3945320" url="https://pl.wikipedia.org/wiki?curid=3945320" title="Boliwia na Letnich Igrzyskach Olimpijskich 2016">
Boliwia na Letnich Igrzyskach Olimpijskich 2016

Boliwię na Letnich Igrzyskach Olimpijskich 2016, które odbyły się w Rio de Janeiro, reprezentowało 12 zawodników – 6 mężczyzn i 6 kobiet.
Był to czternasty start reprezentacji Boliwii na letnich igrzyskach olimpijskich.
Reprezentanci.
Kolarstwo.
Kolarstwo szosowe.
Mężczyźni
Lekkoatletyka.
Mężczyźni:
Kobiety
Pływanie.
Mężczyźni
Kobiety
Strzelectwo.
Mężczyźni
Kobiety

</doc>
<doc id="3945322" url="https://pl.wikipedia.org/wiki?curid=3945322" title="Partia Acoma">
Partia Acoma

Partia Acoma (indonez. "Partai Acoma") – komunistyczna, indonezyjska partia polityczna założona 8 sierpnia 1952 roku przez członków organizacji Młoda Siła Komunistyczna ("Angkatan Comunis Muda").
Historia.
Ugrupowanie początkowo funkcjonowało jako nieformalna grupa młodzieży o poglądach komunistycznych, która nie przystąpiła do rosnącej w siłę Komunistycznej Partii Indonezji. Politycznie ugrupowanie współpracowało z Partią Murba, w dużej mierze ze względu na osobę jednego z założycieli Murby – Tana Malakę. Ugrupowanie stanowiło także mniejszościową frakcję w Indonezyjskiej Unii Chłopskiej co w pozwoliło opóźnić całkowite przejęcie tej organizacji przez KPI.
Ugrupowanie od początku swojej działalności wykazywało tendencje trockistowskie, co stało w wyraźnej sprzeczności z maoistowską interpretacją marksizmu Komunistycznej Partii Indonezji. W 1959 roku partia przystąpiła do indonezyjskiej sekcji IV Międzynarodówki. 
W wyborach parlamentarnych w 1955 roku ugrupowanie zdobyło 64 514 głosów (0,2% ogółu) co przełożyło się na jeden mandat w Ludowej Izbie Reprezentantów.
Wraz z przejęciem dyktatorskiej władzy przez gen. Suharto, Acoma podobie jak większość ugrupowań odwołujących się w swoim programie do komunizmu, została zdelegalizowana w 1965 roku. Spora część członków Acomy (wraz z liderem ugrupowania Ibu Parną) znalazła się pośród pół miliona zamordowanych podczas zorganizowanej przez reżim akcji ludobójstwa osób o lewicowych poglądach w latach 1965-1966.

</doc>
<doc id="3945326" url="https://pl.wikipedia.org/wiki?curid=3945326" title="Cmentarz choleryczny na Krzyżownikach w Poznaniu">
Cmentarz choleryczny na Krzyżownikach w Poznaniu

Cmentarz choleryczny na Krzyżownikach w Poznaniu – nieistniejący cmentarz dla ofiar cholery położony na terenie Krzyżownik w Poznaniu, przy ul. Słupskiej, mniej więcej naprzeciwko posesji pod numerem 95 (lasy zachodniego klina zieleni, niedaleko od wschodniego brzegu jeziora Kierskiego).
Historia.
Był to cmentarz, na którym grzebano ofiary kolejnych fal epidemii cholery nawiedzających Poznań i okolice. Powstał prawdopodobnie około 1831 (pierwotnie był przeznaczony dla mieszkańców Krzyżownik, ci jednak woleli być nadal grzebani w Kiekrzu). XIX wiek to czasy, kiedy miasto dotknęło siedem kolejnych fal choroby (1831, 1837, 1848, 1852, 1855, 1866, 1873). W 1831 epidemię zawlokły do Wielkopolski wojska rosyjskie, które ścigały powstańców listopadowych. Na odległość 22,5 kilometra od miasta rozciągnięto wówczas kordon sanitarny, obejmujący m.in. Krzyżowniki. Opuszczenie terenu było możliwe dopiero po dziesięciodniowej kwarantannie. Krzyżownicki cmentarz choleryczny figurował m.in. na mapach z 1894, 1898, 1936, a nawet na planie Poznania w 1949. Po tym czasie uległ splantowaniu pod szkółkę leśną. Nie pozostał po nim żaden ślad w terenie, poza jedną dość starą sosną, ale nie ma dowodów, by była ona w wieku nekropolii.
Według podziału działek cmentarz mógł mieć kształt kwadratu, o powierzchni ponad 3800 m².
Inne lokalizacje.
W Poznaniu inne lokalizacje cmentarzy cholerycznych to: przy drodze do Swarzędza, na Grochowych Łąkach, na Świętym Marcinie, a także w ogrodzie rodziny Mycielskich przy ulicy Półwiejskiej, gdzie również prowadzono tymczasowy szpital choleryczny. Także na Cmentarzu Zasłużonych Wielkopolan na Wzgórzu Świętego Wojciecha, polana pozbawiona nagrobków u podnóża wzniesienia stanowi pozostałość masowej mogiły ofiar epidemii cholery z lat: 1831, 1837, 1848, 1852, 1855, 1863 i 1873. Innym miejscem pochówku jest też porośnięty drzewami kopiec na terenie fabryki Volkswagena w Antoninku.

</doc>
<doc id="3945330" url="https://pl.wikipedia.org/wiki?curid=3945330" title="Choroba Stilla u dorosłych">
Choroba Stilla u dorosłych

Choroba Stilla u dorosłych () – rzadka postać młodzieńczego idiopatycznego zapalenia stawów przebiegająca wraz z gorączką, wysypką, powiększeniem węzłów chłonnych oraz śledziony, a także zapaleniem błon surowiczych i innych narządów.
Historia.
Podobieństwa choroby Stilla u dorosłych do młodzieńczego idiopatycznego zapalenia stawów przedstawił w 1971 roku Eric Bywaters. Pierwszego opisu tej choroby występującej u dzieci dokonał George Frederic Still, od którego powstała nazwa choroby.
Etiopatogeneza.
Choroba Stilla u dorosłych jest chorobą autoimmunologiczną. Podejrzewa się, że choroba może być związana z działaniem niektórych wirusów, takich jak wirus różyczki, świnki, cytomegalii czy Echowirusem 7, a także bakterii jak "Borrelia burgdorferi", "Chlamydophila pneumoniae", "Brucella abortus" i "Yersinia enterocolica". Nie wyklucza się istnienia predyspozycji genetycznych, szczególnie związanych z układem HLA.
Epidemiologia.
Zapadalność wynosi ok. 1,5 na 100 000-1 000 000 osób.
Postacie choroby.
Wyróżnia się 3 postacie choroby:
Objawy i przebieg.
Główne objawy są następujące (w nawiasie podana jest częstość występowania objawów według badania Mert i innych):
Rozpoznanie.
Kryteria rozpoznania choroby Stilla u dorosłych składają się z kryteriów dużych, małych oraz wykluczających. Chorobę Stilla u dorosłych stwierdza się, gdy nie występuje żadna choroba spośród kryteriów wykluczających oraz stwierdza się minimum 5 kryteriów, z czego przynajmniej 2 stanowią duże kryteria. Źródła:.
Poziom ferrytyny powyżej 1000 ng/ml występuje w chorobie Stilla, ale należy brać też pod uwagę również inne choroby, w których jej poziom jest podwyższony.
Powikłania.
Możliwe powikłania:
Leczenie.
W ostrej fazie choroby zaleca się podawanie niesteroidowych leków przeciwzapalnych, a jeżeli nie przynoszą one pożądanego efektu (co dzieje się bardzo często), stosuje się glikosteroidy, spośród których najczęściej wykorzystuje się prednizon podawany doustnie, bądź metyloprednizolon podawany dożylnie. Są one skuteczne u ok. 65% pacjentów. W przewlekłym leczeniu choroby stosuje się przede wszystkim leki modyfikujące jej przebieg (np. metotreksat), a w przypadku oporności choroby immunoglobuliny dożylne: anakinrę bądź kanakinumab. Ich zastosowanie zazwyczaj daje dobre rezultaty. U chorych z objawami zapalenia stawów na samym początku choroby należy rozpocząć rehabilitację.
Rokowanie.
Zapalenie wielu stawów i obecność nadżerek na stawach wiąże się ze zwiększonym ryzykiem przejścia w stan przewlekły. Przeżywalność pięcioletnia wynosi 90-95%.

</doc>
<doc id="3945344" url="https://pl.wikipedia.org/wiki?curid=3945344" title="Idol Star Athletics Championships">
Idol Star Athletics Championships

Idol Star Athletics Championships ( 아이돌 스타 육상 선수권 대회, w skrócie ISAC) – południowokoreański program telewizyjny, emitowany od 2010 roku. W programie gwiazdy, głównie idole popowi (piosenkarze i grupy), podzieleni na drużyny konkurują ze sobą w różnych sportowych konkurencjach. Program jest transmitowany przez MBC.

</doc>
<doc id="3945349" url="https://pl.wikipedia.org/wiki?curid=3945349" title="John Kim Son-Tae">
John Kim Son-Tae



</doc>
<doc id="3945370" url="https://pl.wikipedia.org/wiki?curid=3945370" title="Dżazirat Dżabal Zukar">
Dżazirat Dżabal Zukar

Dżazirat Dżabal Zukar (, "Jazīrat Jabal Zuqar") – jemeńska wyspa w południowej części Morza Czerwonego. Jest największą wyspą archipelagu Hanisz, leży w jego północnej części. Najwyższy szczyt wznosi się na 624 m n.p.m. Jej długość to około 18 km, a maksymalna szerokość – około 12 km.
Jest to wyspa wulkaniczna o nieregularnym kształcie, zbudowana głównie z bazaltu. Z produktów wyrzuconych przez erupcje freatyczne uformowały się pobliskie wysepki.
Historia.
Przez wiele lat wyspy Hanisz należały do Imperium Osmańskiego. W 1923 roku na mocy traktatu w Lozannie Turcja zrzekła się swych azjatyckich posiadłości poza Anatolią, jednak status wysp pozostał nieuregulowany. Od 1923 roku do II wojny światowej Włosi prowadzili luźne kontrole zapuszczających się w te rejony rybaków. Później wyspy archipelagu były przedmiotem sporu pomiędzy Erytreą a Jemenem. W latach 1995–1996 doszło nawet do konfliktu zbrojnego o wyspy pomiędzy tymi krajami. W 1996 sprawa trafiła do Stałego Trybunału Arbitrażowego. W 1999 roku Trybunał wydał werdykt, w którym przyznał zwierzchnictwo nad wyspami Jemenowi.
W trakcie wojny domowej w Jemenie trwającej od 2015 roku, wyspa została zajęta przez rebeliantów Husi. W grudniu 2015 roku, tuż przed zawarciem rozejmu, odbiły ją wojska wierne prezydentowi Hadiemu, wspierane przez lotnictwo saudyjskie. Arabia Saudyjska i Zjednoczone Emiraty Arabskie utworzyły na wyspie Zukar obóz szkoleniowy. Według źródeł rebelianckich 31 stycznia 2017 roku stał się on celem ataku pocisku balistycznego Burkan-1 wystrzelonego przez Husi, w trakcie którego zginęło około 80 żołnierzy. Informacja ta nie została jednak potwierdzona przez siły koalicji, której przewodzą Saudyjczycy.

</doc>
<doc id="3945373" url="https://pl.wikipedia.org/wiki?curid=3945373" title="Kazimierz Wolski (zm. 1863)">
Kazimierz Wolski (zm. 1863)

Kazimierz Wolski (zm. 10 lutego 1863 roku w Modlinie) – oficer wojsk włoskich, dowódca oddziału w powstaniu styczniowym.
W czasie kampanii włoskiej 1859 roku został dekorowany za waleczność przez Giuseppe Garibaldiego. Po wybuchu powstania styczniowego w 1863 roku znalazł się w Odessie, gdzie został aresztowany i odesłany do Cytadeli Warszawskiej. Został uwolniony, ale 28 stycznia 1863 w czasie bitwy pod Unieckiem dostał się do niewoli rosyjskiej. Wkrótce rozstrzelano go w Modlinie.

</doc>
<doc id="3945379" url="https://pl.wikipedia.org/wiki?curid=3945379" title="Irena Sławińska (ujednoznacznienie)">
Irena Sławińska (ujednoznacznienie)



</doc>
<doc id="3945381" url="https://pl.wikipedia.org/wiki?curid=3945381" title="Feud">
Feud



</doc>
<doc id="3945383" url="https://pl.wikipedia.org/wiki?curid=3945383" title="Ave Atque Vale">
Ave Atque Vale

Ave Atque Vale – wiersz angielskiego poety Algernona Charlesa Swinburne’a, poświęcony pamięci Charlesa Baudelaire’a i opatrzony mottem z "Kwiatów zła". Tytuł, znaczący "Witaj i żegnaj", jest starorzymską formułą pożegnania zmarłego, poświadczoną w liryce Katullusa. Utwór składa się z osiemnastu numerowanych strof jedenastowersowych.
Wiersz obfituje w typowe dla stylu Swinburne’a aliteracje: "Thou sawest, in thine old singing season, brother,/Secrets and sorrows unbeheld of us"; "O sleepless heart and sombre soul unsleeping"; "Nor in your speech the sudden soul speaks thought,/Sleep, and have sleep for light"; "Or through mine ears a mourning musical/Of many mourners rolled"; "Makes manifest his music and his might".

</doc>
<doc id="3945397" url="https://pl.wikipedia.org/wiki?curid=3945397" title="Order Wolności (Albania)">
Order Wolności (Albania)

Order Wolności () – albański order wojskowy, trzecie według starszeństwa odznaczenie w Albańskiej Republice Ludowej (1945–1990).
Historia.
Odznaczenie zostało ustanowione w dniu 13 października 1945 roku przez rząd Albańskiej Republiki Ludowej dla wyróżnienia żołnierzy i obywateli cywilnych za wybitne zasługi w wyzwoleniu Albanii spod okupacji włoskiej i niemieckiej w czasie II wojny światowej oraz osób, które w szczególny sposób wyróżniły się w budowie ludowego państwa.
Order posiadał trzy klasy.
Był nadawany w okresie od 1945 do 1990 roku.
Zasady nadawania.
Odznaczenie było przyznawane w latach 1945 – 1990:
Łącznie w latach 1945 – 1990 nadano łącznie 806 odznaczeń (w tym kl. I – 62, kl. II – 225 i kl. III – 519).
Opis odznaki.
Odznaką orderu jest pięciokąt foremny, na który nałożona jest pięcioramienna gwiazda w środku której jest okrąg, wewnątrz którego jest postać kobiety, symbolizująca wolność, rozrywająca w rękach łańcuch. Postać kobiety jest otoczona stylizowanym wieńcem. Rewers jest gładki.
Odznaka była mocowana bezpośrednio za pomocą śruby z okrągłą nakrętką do munduru lub ubrania.
Order kl. I wykonany był ze srebra i pozłacany. Widoczne ramiona gwiazdy pokryte były czerwoną emalią, okrąg w środku był w kolorze srebra. Odznaka orderu kl. II wykonana była ze srebra, natomiast kl. III z tombaku, w obu przypadkach gwiazda była pokryta czerwoną emalią, a w kl. III okrąg z postacią kobiety był posrebrzany.
W latach 1945 – 1951 order był produkowany w Jugosławii i wyróżnia go napis określający wytwórnię, zapisany cyrylicą na zakrętce, a po 1952 roku egzemplarze bito w wytwórni PRÄWENA w NRD; te na zakrętce mają nazwę wytwórni w języku łacińskim.
Baretka orderu ma kolor czerwony z paskiem w kolorze żółtym dla kl. I, dwoma paskami dla kl. II i trzema dla kl. III.

</doc>
<doc id="3945410" url="https://pl.wikipedia.org/wiki?curid=3945410" title="Kate Grace">
Kate Grace

Kate Grace (ur. 24 października 1988 w Sacramento) – amerykańska lekkoatletka specjalizująca się w biegach średniodystansowych.
Srebrna medalistka IAAF World Relays w sztafecie 4 × 1500 metrów (2014). W 2016 zajęła 8. miejsce w finałowym biegu podczas igrzysk olimpijskich w Rio de Janeiro. Półfinalistka światowego czempionatu w Londynie w kolejnym roku.
Złota medalistka mistrzostw USA.

</doc>
<doc id="3945414" url="https://pl.wikipedia.org/wiki?curid=3945414" title="Kristian Kostow">
Kristian Kostow

Kristian Konstantinow Kostow (bułg. i ros. Кристиан Константинов Костов; ur. 15 marca 2000 w Moskwie) – bułgarsko-rosyjski piosenkarz. Zdobywca drugiego miejsca dla Bułgarii w 62. Konkursie Piosenki Eurowizji (2017).
Młodość.
Jego ojciec, Konstantin, jest Bułgarem z okolic Jambołu, a matka, Zaura, pochodzi z Kazachstanu. Ma dwóch braci: starszego Daniela i młodszego Armana oraz młodszą siostrę Sofię.
Kariera muzyczna.
Muzyką zaczął się zajmować w wieku sześciu lat. W wieku 11 lat zdecydował się na karierę solową. W 2014 uczestniczył w programie "Gołos. Dieti" (ros. Голос. Дети), rosyjskiej wersji programu "The Voice Kids". Jego trenerem był Dima Biłan. Dotarł do finału.
22 stycznia 2015 ukazał się singiel Maxigroove’a „Ready to Fly” z gościnnym udziałem Kostowa, wydany nakładem wytwórni Chemodanov Production. W 2015 wystąpił w czwartej bułgarskiej edycji "X Factor". Jego trenerką była Sania Armutliewa. Dotarł do finału programu, w którym zajął drugie miejsce. 7 października 2016 nakładem wytwórni Virginia Records wydał swój debiutancki singiel, „Ne si za men”, który nagrał również w angielskiej („You Got Me Girl”) i rosyjskiej wersji językowej („Ty moj ogoń”). 24 listopada 2016 pojawił się gościnnie na singlu duetu Pavell &amp; Venci Venc’ „Vdigam Level”.
13 marca 2017 został ogłoszony przez Bułgarską Telewizję Narodową reprezentantem Bułgarii z utworem „Beautiful Mess” w 62. Konkursie Piosenki Eurowizji w Kijowie. Przed konkursem wystąpił na koncertach promocyjnych w Londynie, Tel Awiwie, Amsterdamie i Madrycie. 11 maja wystąpił w drugim półfinale konkursu jako 15. w kolejności i z pierwszego miejsca (403 punkty) awansował do finału. Zaprezentował się w nim jako przedostatni, 25. w kolejności i zajął drugie miejsce z 615 punktami w tym 337 punktów od telewidzów (2. miejsce) i 278 pkt od jurorów (2. miejsce). Zajął tym samym najwyższą pozycję w historii startów Bułgarii w konkursie. 27 października wydał rosyjskojęzyczny singiel „Głubina”. W listopadzie został jednym ze zwycięzców European Border Breakers Award, a 17 stycznia 2018 został ogłoszony zdobywcą nagrody publiczności.
4 stycznia 2018 opublikował singiel „The One (I Need You)”. W marcu wydał piosenkę „Burning Bridges”, którą nagrał razem z JOWST-em, reprezentantem Norwegii w 62. Konkursie Piosenki Eurowizji. 10 sierpnia zaprezentował debiutancki minialbum pt. "Shower Thoughts". W wywiadzie dla serwisu Eurowizja.org potwierdził, że pracuje nad kolejnymi utworami, które planuje wydać w 2019. W 2019 uczestniczył w programie muzycznym chińskiej telewizji Hunan "Singer 2019", w którym zajął 11. miejsce.

</doc>
<doc id="3945415" url="https://pl.wikipedia.org/wiki?curid=3945415" title="Akuła (1909)">
Akuła (1909)

Akuła – rosyjski okręt podwodny o wyporności 370 ton na powierzchni, zwodowany 22 sierpnia 1909 roku w stoczni Bałtyckiej w Petersburgu. Ukończony we wrześniu 1911 roku, 28 listopada 1915 roku zatonął na minie pod Windawą. „Akuła” została zaprojektowana przez rosyjskiego inżyniera Iwana Bubnowa. Mimo problemów z układem napędowym, okręt o rezerwie wyporności 25% uważany był za udaną konstrukcję.
Oryginalny projekt przewidywał układ napędowy, w którego skład wchodziły trzy silniki Diesla o mocy 300 koni mechanicznych każdy, napędzające trzy wały napędowe. W rzeczywistości, wybudowany okręt napędzany był jedynie dwoma silnikami spalinowymi napędzającymi dwa wały, trzeci zaś wał napędzany był przez silnik elektryczny o mocy 225 KM, zamieniony później na jednostkę o mocy 300 KM.
Okręt wyposażony był w dwie standardowe wyrzutnie torpedowe kalibru 450 mm na dziobie oraz dwie wyrzutnie na rufie, a także cztery wyrzutnie systemu Stefana Drzewieckiego. Z załoga liczącą 24 osoby, okręt zanurzał się do głębokości peryskopowej w ciągu 180 sekund, przy dopuszczalnej głębokości zanurzenia wynoszącej 50 metrów.

</doc>
<doc id="3945418" url="https://pl.wikipedia.org/wiki?curid=3945418" title="Tiffany Dabek">
Tiffany Dabek



</doc>
<doc id="3945422" url="https://pl.wikipedia.org/wiki?curid=3945422" title="Akuła">
Akuła



</doc>
<doc id="3945424" url="https://pl.wikipedia.org/wiki?curid=3945424" title="Bevan Wilson (australijski rugbysta)">
Bevan Wilson (australijski rugbysta)

Bevan Wilson (ur. 20 września 1927 w Strathfield w Sydney, zm. 11 maja 2013) – australijski rugbysta uprawiający zarówno odmianę union, jak i league, reprezentant kraju, trener.
Życiorys.
Uczęszczał do North Sydney Technical High School, gdzie wraz z Trevorem Allanem grał w szkolnym zespole rugby. Po ukończeniu szkoły za namową ojca zaciągnął się do Australian Army, służył w latach 1946–1947 w jednostce geodezyjnej pracującej przy "Snowy Mountains Hydro-Electric Scheme", grał wówczas także w armijnym zespole rugby. Po zakończeniu służby podjął w 1948 roku studia nauczycielskie w "Sydney Teachers’ College", związał się również z Gordon RFC. W latach 1948–1950 rozegrał cztery spotkania w stanowych barwach, a w roku 1949 otrzymał powołanie do kadry narodowej na "tournée" do Nowej Zelandii, podczas którego zagrał w obu testmeczach przeciwko "All Blacks", a Australijczycy po raz pierwszy zdobyli wówczas Bledisloe Cup na wyjeździe.
Po ukończeniu studiów podjął pracę zawodową, otrzymał jednak propozycję grania w angielskim klubie rugby league Workington Town, z którym związany był przez kolejne cztery lata. W 1951 roku triumfował w rozgrywkach Rugby Football League, a rok później przyczynił się do zdobycia przez klub Challenge Cup. Na poziomie reprezentacyjnym trzykrotnie wystąpił dla "Other Nationalities" przeciwko Francji, Anglii i Walii.
Po powrocie do Australii pracował jako nauczyciel, także jako dyrektor, kolejno w Byrock, North Balgowlah, Oatlands, Killarney Heights, Rozelle, Roseville, Marrickville, Belrose i Wiley Park, przeszedł na emeryturę w roku 1987. W latach 1966–1969 trenował pierwszy zespół Gordon RFC, dwukrotnie docierając do finału Shute Shield.
Udzielał się na rzecz społeczności lokalnej, a także pisał wiersze. Pozostawił żonę Jean; córki Christine i Margot, syn Hadyn. Drugi syn, Michael, ratownik medyczny, zginął podczas helikopterowej misji ratowniczej.

</doc>
<doc id="3945429" url="https://pl.wikipedia.org/wiki?curid=3945429" title="Christian Blum">
Christian Blum

Christian Blum (ur. 10 marca 1987 w Neubrandenburgu) – niemiecki lekkoatleta specjalizujący się w biegach sprinterskich.
Brązowy medalista mistrzostw Europy do lat 19 w sztafecie z Kowna. Półfinalista juniorskiego światowego czempionatu z Pekinu (2006).
Na tej samej fazie zmagań zakończył występ w halowych mistrzostwach Europy oraz na młodziezowych mistrzostwach Europy (2007). Półfinalista seniorskich mistrzostw Starego Kontynentu z Barcelony (2010). W 2011 uczestnik halowych mistrzostw Europy w Paryżu, a w kolejnym roku wystąpił na halowym czempionacie globu w Stambule. Srebrny medalista mistrzostw Europy z Pragi (2015).
Wielokrotny złoty medalista mistrzostw Niemiec oraz reprezentant kraju na drużynowych mistrzostwach Europy.

</doc>
<doc id="3945431" url="https://pl.wikipedia.org/wiki?curid=3945431" title="Larak">
Larak

Larak, Larag (sum. la.ra.agki, akad. "Larak") – starożytne miasto w południowej Mezopotamii, nierozpoznane archeologicznie (jego identyfikacja ze stanowiskiem "Tall al-Wilāja" nie została potwierdzona). Pewne przesłanki w tekstach zdają się wskazywać, iż leżeć mogło w pobliżu innego starożytnego miasta Isin. W "Sumeryjskiej liście królów" wymienione jako siedziba jednej z przedpotopowych dynastii królewskich.
Legendarne Larak.
Literatura mezopotamska umieszcza początki Larak w legendarnym okresie przed potopem. Według "Sumeryjskiego mitu o potopie" było ono trzecim (po Eridu i Bad-tibirze) z pięciu miast założonych przez bogów. Ten sam mit podaje też, iż na opiekuna Larak wybrany został bóg Pabilsag. W innym micie, "Podróży Pabilsaga do Nibru", znajduje się następujący fragment poświęcony temu bogu i miastu Larak:
W "Sumeryjskiej liście królów" Larak występuje jako siedziba trzeciej z przedpotopowych dynastii królewskich, której jedyny przedstawiciel, Ensipaziana, panować miał przez 28800 lat.
Historyczne Larak.
W tekstach o charakterze historycznym z III i II tys. p.n.e. Larak wzmiankowane jest bardzo rzadko, natomiast częściej pojawia się w tekstach literackich i religijnych. W tych ostatnich występuje z reguły w powiązaniu z miastem Isin, co wydaje się zrozumiałe, biorąc pod uwagę fakt, iż Pabilsag, boski opiekun Larak, uważany był w mitologii mezopotamskiej za małżonka Ninisiny, boskiej opiekunki miasta Isin. Ta miała nawet w Larak swą świątynię, zwaną E-aszte (sum. é.aš.te, tłum. „Dom tronu”), o której istnieniu wspominają teksty liturgiczne.
Larak nie pojawia się w sumeryjskich hymnach świątynnych, nie ma go również w babilońskich tekstach wyliczających miasta i istniejące w nich świątynie (np. brak o nim wzmianki w prologu "Kodeksu Hammurabiego"). Wspomina o nim jednak "Lament nad upadkiem Ur", gdzie Larak wymieniane jest pomiędzy Eridu i Ummą pośród miast opuszczonych przez bogów. O istnieniu Larak w okresach starobabilońskim i średniobabilońskim (II tys. p.n.e.) świadczy występowanie nazwy tego miasta w imionach własnych poświadczonych w dokumentach z tych okresów (np. "Šū-La-ra-ak", tłum. „Ten z Larak”, czy "La-rak-zēra-ib[ni]", tłum. „Larak stworzyło nasienie”). Jeden z dokumentów z Isin z okresu średniobabilońskiego wymienia też jako świadka kapłana "šangû" (sum. lú.é.bar) z miasta Larak ("La-ra-ki"). 
Więcej wzmianek o Larak znaleźć można w tekstach z 1 połowy I tys. p.n.e. W mocno uszkodzonym dokumencie opisującym panowanie Nabu-szuma-iszkuna (760-746 p.n.e.), króla Babilonii, wzmiankowany jest w niejasnym kontekście „gubernator miasta Larak” (lúgar.kur uru"La-rak"). W VIII i VII w. p.n.e. Larak kilkukrotnie należało do koalicji antyasyryjskich, m.in. w czasach asyryjskich królów Tiglat-Pilesera III (744-727 p.n.e.), Sargona II (722-705 p.n.e.) i Sennacheryba (704-681 p.n.e.). Zgodnie z rocznikami Sennacheryba w tym okresie leżeć ono miało na ziemiach należących do chaldejskiego plemienia Bit-Amukkani. 
O Larak wspominają jeszcze teksty z okresu panowania Achemenidów, które mówią o tym mieście jako o leżącym „nad brzegiem starego Tygrysu”.
W pozamezopotamskiej tradycji hetyckiej przetrwała informacja o królu Ur-Laraku (sum. ur.la.ra.ak) pochodzącym z miasta-państwa Larak (sum. KUR urula.ra.ak), który miał być jednym z przeciwników Naram-Sina z Akadu.

</doc>
<doc id="3945433" url="https://pl.wikipedia.org/wiki?curid=3945433" title="Larag">
Larag



</doc>
<doc id="3945440" url="https://pl.wikipedia.org/wiki?curid=3945440" title="Polikrates z Efezu">
Polikrates z Efezu

Polikrates z Efezu (; ur. ok. 130, zm. 196) – biskup Efezu w II w. w czasie, gdy przekazy o pobycie Jana Apostoła w mieście były jeszcze świeże. Był znany biskupowi Smyrny Polikarpowi oraz Ireneuszowi. Najprawdopodobniej przewodniczył synodowi biskupów Azji mniejszej w roku 196, poświęconemu celebracji Wielkanocy.
Polikrates toczył spór z biskupem Rzymu Wiktorem na temat sposobu świętowania Wielkanocy. Kościół w Efezie, podobnie jak kościoły w Azji mniejszej, np. w Sardes (por. Homilia paschalna biskupa Melitona), kontynuował tradycję nadaną przez św. Jana Ewangelistę celebrowania świąt paschalnych w ten sam dzień co "Pesach" Żydów, czyli 14 dnia miesiąca "nisan". Akcentowano śmierć Chrystusa. Rzym opowiedział się za tradycją aleksandryjską świętowania w niedzielę po passze żydowskiej, akcentując bardziej Zmartwychwstanie. Spór załagodził Ireneusz z Lyonu, uczeń Polikarpa.

</doc>
<doc id="3945449" url="https://pl.wikipedia.org/wiki?curid=3945449" title="Enat Wilf">
Enat Wilf

Enat Wilf (hebr.: עינת וילף, ang. "Einat Wilf", ur. 11 grudnia 1970 w Jerozolimie) – izraelska polityk, w latach 2010–2013 posłanka do Knesetu z listy Partii Pracy.
Życiorys.
Urodził się 11 grudnia 1970 w Jerozolimie. Służbę wojskową ukończyła w stopniu porucznika. Zdobyła bakalaureat ze sztuk pięknych na Uniwersytecie Harvarda, a następnie MBA na francuskim INSEAD oraz ukończyła studia doktorskie (Ph.D.) z politologii na University of Cambridge.
Była doradcą politycznym Szimona Peresa. W wyborach parlamentarnych w 2009 bezskutecznie kandydowała do izraelskiego parlamentu z listy Izraelskiej Partii Pracy. W osiemnastym Knesecie znalazła się jednak 10 stycznia 2010 po rezygnacji Ofira Pines-Paza. 17 stycznia 2011 po rozłamie w Partii Pracy, weszła w skład nowego ugrupowania Ehuda Baraka – Niepodległość.
W wyborach w 2013 utraciła miejsce w parlamencie.

</doc>
<doc id="3945450" url="https://pl.wikipedia.org/wiki?curid=3945450" title="Ejnat Wilf">
Ejnat Wilf



</doc>
<doc id="3945451" url="https://pl.wikipedia.org/wiki?curid=3945451" title="Claudia Faniello">
Claudia Faniello

Claudia Faniello (ur. 25 lutego 1988 roku w Qawra) – maltańska piosenkarka, reprezentantka Malty w 62. Konkursie Piosenki Eurowizji w 2017 roku.
Życiorys.
Dzieciństwo.
Claudia Faniello urodziła się i wychowała w Qawrze. Ma dwójkę rodzeństwa, siostrę Mirianę i brata Fabrizio, który też jest piosenkarzem. Jako dziecko cierpiała na bulimię.
Kariera.
Claudia Faniello zaczęła występować publicznie w wieku dwunastu lat, brała udział w różnych programach telewizyjnych oraz festiwalach muzycznych. W 2001 roku wygrała konkurs talentów "Talentissimi Juniors" organizowany w maltańskim hotelu Phoenicia. Rok później zaśpiewała razem z Orkiestrą Narodową podczas koncertu charytatywnego organizowanego na Uniwersytecie Maltańskiej w celu pomocy dzieciom z ubogich rodzin. W 2003 roku zagrała ze swoim bratem koncert na festiwalu "Mediterranean Conference Festival".
W 2005 roku wzięła udział w programie "Hotspot" emitowanym w Net TV, w którym zajęła czwarte miejsce. W 2006 roku wystąpiła w krajowych eliminacjach eurowizyjnych "Malta Song for Europe", do których zgłosiła się z utworem „High Alert!”. 4 lutego zaśpiewała go w finale selekcji i zajęła dwunaste miejsce. Podczas koncertu odebrała nagrodę dla najlepszego debiutanta. W tym samym roku wystąpiła na festiwalu "Kanzunetta Indipendenza 2006" z utworem „Ma nafx”. W 2007 roku ponownie wystąpiła w krajowych eliminacjach eurowizyjnych, tym razem z utworem „L-Imħabba għamja”. 1 lutego zaśpiewała w półfinale selekcji i zajęła siódme miejsce, przez co nie awansowała do finału. Latem wydała nowy singiel – „Wild Flower”.
W 2008 roku zakwalifikowała się do stawki półfinałowej eliminacji eurowizyjnych z dwiema piosenkami: „Caravaggio” i „Sunrise”. 24 stycznia zaśpiewała je w półfinale selekcji i z obiema awansowała do finału. Dwa dni później wystąpiła w koncercie finałowym i zajęła z utworami odpowiednio drugie i trzecie miejsce. Kilka miesięcy później po raz kolejny zgłosiła się do eliminacji eurowizyjnych, tym razem z numerami „Midas Touch” i „Blue sonata”. W grudniu wystąpiła w czwartym i siódmym półfinale, ostatecznie z drugą propozycją awansowała do finału. 7 lutego 2009 roku wystąpiła w koncercie finałowym i zajęła czwarte miejsce, nie przechodząc do drugiej rundy głosowania.
W 2009 roku zakwalifikowała się do udziału w krajowych eliminacjach eurowizyjnych "The GO Malta Eurosong 2010" z utworem „Samsara”. 16 grudnia zaśpiewała go w drugim półfinale selekcji i awansowała do finału. 20 lutego 2010 roku zajęła w nim ósme miejsce. 16 sierpnia ukazała się jej debiutancka płyta studyjna zatytułowana "Convincingly Better", na której znalazły się m.in. utwory „Midas Touch” i „Samsara”. W 2011 roku ponownie zmierzyła się w krajowych eliminacjach eurowizyjnych, tym razem z piosenką „Movie in My Mind”. 11 lutego wystąpiła z nią w półfinale konkursu i awansowała do organizowanego dzień później finału, w którym zajęła dziewiąte miejsce. W 2012 roku siódmy raz wystąpiła w eliminacjach eurowizyjnych, tym razem rywalizując z numerem „Pure”. 3 lutego wykonała go w półfinale i zakwalifikowała się do finału, który odbył się kolejnego wieczoru. Zajęła w nim drugie miejsce z 78 punktami na koncie, przegrywając jedynie z Kurtem Calleją. Rok później brała udział w selekcjach eurowizyjnych z piosenką „When It’s Time”. 1 lutego wystąpiła w półfinale i zdobyła awans do sobotniego finału, w którym zajęła siódme miejsce.
W 2017 roku po raz dziewiąty znalazła się na liście uczestników krajowych eliminacji eurowizyjnych, do których zgłosiła się z piosenką „Breathlessly”. 18 lutego wystąpiła w finale selekcji i zajęła pierwsze miejsce po zdobyciu największej liczby głosów telewidzów (4 996), dzięki czemu została wybrana na reprezentantkę Malty w 62. Konkursie Piosenki Eurowizji organizowanym w Kijowie. 11 maja wystąpiła w drugim półfinale konkursu i zajęła szesnaste miejsce, nie kwalifikując się do finału.

</doc>
<doc id="3945455" url="https://pl.wikipedia.org/wiki?curid=3945455" title="Bevan Wilson">
Bevan Wilson



</doc>
<doc id="3945457" url="https://pl.wikipedia.org/wiki?curid=3945457" title="Anna Wasilewska (lekarka)">
Anna Wasilewska (lekarka)

Anna Maria Wasilewska – polska naukowiec, lekarz nefrolog, profesor nauk medycznych. Prodziekan ds. Studenckich Wydziału Lekarskiego z Oddziałem Stomatologii i Oddziałem Nauczania w Języku Angielskim Uniwersytetu Medycznego w Białymstoku, dyrektor Uniwersyteckiego Dziecięcego Szpitala Klinicznego im. Ludwika Zamenhofa w Białymstoku.
Życiorys.
W 1992 ukończyła studia na kierunku lekarskim na Akademii Medycznej w Białymstoku. Od 1994 pracuje w I Klinice Chorób Dzieci AMB. W 1997 pod kierunkiem prof. Walentyny Marii Zoch-Zwierz obroniła pracę doktorską „Całodobowe monitorowanie ciśnienia tętniczego krwi u dzieci z zespołem nerczycowym leczonych pulsami fenikortu” uzyskując stopień naukowy doktora nauk medycznych. W 2003 odbyła staż naukowy w Klinice Nefrologii Dziecięcej Szpitala Charité w Berlinie, a w 2004 w Uniwersyteckiej Szkole Medycznej w Miami. W 2007 na podstawie osiągnięć naukowych i złożonej rozprawy „Ocena wybranych czynników wpływających na skuteczność leczenia zespołu nerczycowego u dzieci” uzyskała stopień naukowy doktora habilitowanego nauk medycznych. Po habilitacji odbyła staże naukowe w Great Ormond Hospital (2008) oraz The Royal Free Hampstead NHS Trust Hospital w Londynie (2009), w Klinice Nefrologii i Nadciśnienia Tętniczego w Paryżu (2010) oraz w Klinice Nefrologii i Nadciśnienia Tętniczego dla Dzieci w Walencji (2011). W 2011 otrzymała tytuł naukowy profesora. Posiada specjalizację z pediatrii II stopnia (1999), nefrologii (2005) oraz nefrologii dziecięcej (2015).
Od 2016 pełni funkcję prodziekana do spraw studenckich Wydziału Lekarskiego z Oddziałem Stomatologii i Oddziałem Nauczania w Języku Angielskim UMB. Od października 2016 była pełniącą obowiązki, zaś od marca 2017 objęła na drodze konkursu stanowisko dyrektora Uniwersyteckiego Dziecięcego Szpitala Klinicznego im. Ludwika Zamenhofa w Białymstoku. Jest członkiem Zarządu Polskiego Towarzystwa Nefrologii Dziecięcej oraz konsultantem wojewódzkim w dziedzinie pediatrii.

</doc>
<doc id="3945472" url="https://pl.wikipedia.org/wiki?curid=3945472" title="Ksawery Wołowski">
Ksawery Wołowski

Ksawery Wołowski (zm. w maju 1863 roku w Częstochowie) – powstaniec styczniowy.
Za udział w manifestacjach patriotycznych 1861 roku więziony przez rok w Modlinie. Po wybuchu powstania 1863 roku zaciągnął się do oddziału powstańczego, ranny w jednej z potyczek, wzięty przez Rosjan do niewoli, pozostawiony bez pomocy lekarskiej umarł z ran w więzieniu w Częstochowie.

</doc>
<doc id="3945477" url="https://pl.wikipedia.org/wiki?curid=3945477" title="Wiesław Wilczyński">
Wiesław Wilczyński

Wiesław Wilczyński (ur. 27 listopada 1955 w Złotowie) – polski urzędnik państwowy, samorządowy, działacz społeczny i inicjator licznych projektów w obszarze sportu i rekreacji, Wiceprezes Urzędu Kultury Fizycznej i Sportu, Wiceminister Edukacji Narodowej i Sportu, Główny Doradca Prezesa Rady Ministrów Marka Belki, jeden z głównych pomysłodawców przeprowadzenia w Polsce turnieju mistrzostw Europy w piłce nożnej w 2012, Dyrektor Biura Sportu i Rekreacji Urzędu Miasta Stołecznego Warszawy i Pełnomocnik Prezydenta m. st. Warszawy do spraw organizacji EURO 2012. Pomysłodawca i założyciel pierwszej w Europie szkoły piłkarskiej Barcelony, FC Barcelona Escola Varsovia.
Życiorys.
W 1978 roku ukończył studia na kierunku historia w Wyższej Szkole Pedagogicznej w Słupsku, w 2007 roku ukończył Executive MBA w Akademii im. Leona Koźmińskiego. W latach 1980–1990 nauczyciel i wykładowca akademicki. W okresie 1990–1996 przedsiębiorca. Od 1992 roku aż do dziś, menedżer sportowy, promotor sportu i inicjator licznych projektów w obszarze sportu. W latach 1992–2001 Prezes Towarzystwa Sportowego Polonia Piła, sekcja żużlowa i kolarska, z którymi zdobył Klubowy Puchar Europy, Drużynowe Mistrzostwo Polski, 63 medale mistrzostw świata, Europy i Polski. W 1994 zaangażował się w działalność samorządową. Przez dwie kadencje, aż do 2002 roku, radny Rady Miasta Piły, organizator i przewodniczący samorządowego Komitetu Wyborczego Sympatyków Sportu Żużlowego i Klubu Radnych Bezpartyjnych.
W 1996 roku rozpoczął karierę w administracji państwowej. Początkowo w Urzędzie Komitetu Integracji Europejskiej na stanowisku Dyrektora Biura Finansów i Administracji (1996–1997). W tym samym czasie był Członkiem Stałego Komitetu Rady Ministrów ds. Reformy Centrum Administracyjnego Rządu RP. W latach 2001–2002 pełnił funkcję Wiceprezesa Urzędu Kultury Fizycznej i Sportu. W latach 2004–2005 powołany na stanowisko Wiceministra Edukacji Narodowej i Sportu. Był jednym z głównych pomysłodawców przeprowadzenia w Polsce turnieju UEFA Euro 2012. Z jego inicjatywy podjęto też decyzję o powołaniu Ministerstwa Sportu. Przygotował także pierwszą koncepcję budowy Stadionu Narodowego. W roku 2005 został powołany na stanowisko Głównego Doradcy Prezesa Rady Ministrów Marka Belki. Współautor Ustawy o Sporcie Kwalifikowanym. Karierę w administracji publicznej kontynuował na stanowisku Dyrektora Biura Sportu i Rekreacji Urzędu Miasta Stołecznego Warszawy (2006–2011), gdzie był odpowiedzialny m.in. za przygotowanie i wprowadzenie Strategii rozwoju sportu dla m.st. Warszawy do roku 2020, nadzór nad inwestycjami sportowymi, takimi jak budowa Stadionu Legii Warszawa, organizację imprez biegowych np. Run Warsaw czy Biegnij Warszawo, czy zakończone sukcesem mediacje pomiędzy kibicami Legii Warszawa reprezentowanych przez SKLW a Zarządem Legii Warszawa. W trakcie jego urzędowania Warszawa otrzymała tytuł Europejskiej Stolicy Sportu (w 2008 roku).
Od 2011 roku zaangażowany w powołanie pierwszej w Europie szkoły piłkarskiej Barcelony, FC Barcelona Escola Varsovia. Od 2013 roku współwłaściciel, główny udziałowiec i Przewodniczący Rady Nadzorczej WM-Sport SPV sp. z o.o., podmiotu, który prowadzi klubu sportowy WM-Sport i projekty sportowe First School FCB Escola Varsovia i FC Barcelona Escola Varsovia, Escola. Dodatkowo, w latach 2012–2014 stały ekspert Komisji Sejmowej Kultury Fizycznej i Sportu.
Nagrody i wyróżnienia.
Odznaczony: Złotym Krzyżem Zasługi RP (2011 r.) i Srebrnym Krzyżem Zasługi RP (2000 r.) oraz Zasłużony Działacz Kultury Fizycznej (2000 r.) Wyróżniony statuetką Przyjaciel Pracodawcy RP (2012 r.), za szczególne inicjatywy w sporcie. Siedmiokrotnie wyróżniony tytułem Człowieka Roku Województwa Pilskiego w plebiscycie dziennikarzy mediów regionalnych. Dwukrotnie wyróżniony tytułem Menedżera Roku w obszarze sportów motorowych. Odznaczony: Złotą Honorową Odznaką Polskiego Związku Motorowego (2000 r.), Złotą Odznaką Mazowieckiego Związku Piłki Nożnej.

</doc>
<doc id="3945479" url="https://pl.wikipedia.org/wiki?curid=3945479" title="Honda ST 1300">
Honda ST 1300

Honda ST1300 Pan European – japoński motocykl turystyczny produkowany przez firmę Honda między 2002 a 2013 będący następcą ST 1100.

</doc>
<doc id="3945485" url="https://pl.wikipedia.org/wiki?curid=3945485" title="Honda Pan European">
Honda Pan European



</doc>
<doc id="3945494" url="https://pl.wikipedia.org/wiki?curid=3945494" title="No Lie">
No Lie

No Lie – singel jamajskiego piosenkarza Seana Paula z jego pierwszego minialbumu, zatytułowanego "Mad Love the Prequel". Piosenka powstała przy gościnnym udziale brytyjskiej piosenkarki Dua Lipy. Singel został wydany 18 listopada 2016. Autorami utworu są Sean Paul, Andrew Jackson, Emily Warren, Jamie „Sermstyle” Sanderson, Philip Kembo, natomiast jego produkcją zajęli się Sermstyle i Pip Kembo.
„No Lie” jest utrzymany w stylu muzyki reggae i tropical pop. Utwór był notowany na 10. miejscu na liście najlepiej sprzedających się singli w Wielkiej Brytanii.
Teledysk.
Teledysk do singla został nakręcony pod koniec 2016, a za jego reżyserię odpowiada Tim Nackashi. Poszczególne sceny były kręcone w zachodnim Londynie. W obrazie wystąpiła piosenkarka Dua Lipa, która gościnnie zaśpiewała w utworze. Oficjalna premiera wideoklipu miała miejsce 10 stycznia 2017 na oficjalnym kanale Vevo artysty.

</doc>
<doc id="3945497" url="https://pl.wikipedia.org/wiki?curid=3945497" title="László Szász">
László Szász

László Szász (ur. 25 sierpnia 1966 w Várpalocie) – węgierski kierowca wyścigowy.
Kariera.
W wieku 14 lat rozpoczął ściganie się w kartingu. W 1983 roku ukończył technikum i został mechanikiem samochodowym. W latach 1983–1989 ścigał się w barwach klubu Ikarus SE Székesfehérvár. W roku 1986 został kartingowym mistrzem Węgier. W latach 1987–1988 był natomiast kartingowym mistrzem Węgier w Formule C/125. W sezonie 1989, ścigając się BMW M3, zdobył drugie miejsce w klasyfikacji mistrzostw Węgier w Dywizji 2.
W latach 1989–1994 ścigał się dla klubu Külker SC. W sezonie 1991 wystartował Reynardem 903 w trzech wyścigach Niemieckiej Formuły 3, zdobywając jeden punkt. W 1993 roku natomiast został na Węgrzech mistrzem Dywizji 2. W 1994 roku rozpoczął rywalizację w barwach Marmine Kft. Veszprém. Rok później założył zespół Szász Autó és Motorsport SE. W roku 1996, ścigając się dla zespołu Mozart Motorsport, został na Reynardzie mistrzem Węgier w kategorii II (gr. E). Rok później ponownie został mistrzem, zdobywając Dallarą mistrzostwo w kategorii II/2.

</doc>
<doc id="3945502" url="https://pl.wikipedia.org/wiki?curid=3945502" title="Jimmy Deenihan">
Jimmy Deenihan

James (Jimmy) Deenihan, irl. Séamus Ó Duibhneacháin (ur. 11 września 1952 w Listowel) – irlandzki polityk i nauczyciel, działacz Fine Gael, parlamentarzysta, w latach 2011–2014 minister. Utytułowany zawodnik futbolu gaelickiego, członek Gaelic Athletic Association.
Życiorys.
Z wykształcenia nauczyciel wychowania fizycznego, pracował w tym zawodzie. Kształcił się w St Michael's College oraz w
National College of Physical Education w Limerick. W latach 70. i 80. trenował futbol gaelicki, wywalczył liczne medale różnych rozgrywek w tej dyscyplinie. W 1981 otrzymał nagrodę GAA All Stars Award.
Zaangażował się w działalność polityczną w ramach Fine Gael. W 1982 bezskutecznie kandydował do Dáil Éireann, w 1983 zasiadł w Seanad Éireann z nominacji premiera. W 1987 po raz pierwszy uzyskał mandat Teachta Dála w okręgu Kerry North. Do niższej izby irlandzkiego parlamentu z powodzeniem ubiegał się o reelekcję w sześciu kolejnych wyborach (1989, 1992, 1997, 2002, 2007 i 2011). W latach 1985–1994 i 1999–2003 był równocześnie radnym hrabstwa Kerry. W partyjnych strukturach był m.in. rzecznikiem FG do spraw handlu i turystyki.
W grudniu 1994 w rządzie Johna Brutona został ministrem stanu (niewchodzącym w skład rządu) w departamencie rolnictwa. Pełnił tę funkcję do czerwca 1997. Pełnoprawnym członkiem gabinetu został w marcu 2011, kiedy to w pierwszym rządzie Endy Kenny’ego powierzono mu stanowisko ministra sztuki, dziedzictwa narodowego oraz Gaeltachtu. Urząd ten sprawował do lipca 2014. Po dokonanej rekonstrukcji w tym samym miesiącu został ministrem stanu w urzędzie premiera, gdzie zajmował się sprawami irlandzkiej diaspory. Stanowisko to zajmował do maja 2016. Wcześniej w wyborach w tym samym roku nie utrzymał mandatu deputowanego.

</doc>
<doc id="3945506" url="https://pl.wikipedia.org/wiki?curid=3945506" title="Schronisko nad Wiśniakową Jamą">
Schronisko nad Wiśniakową Jamą

Schronisko nad Wiśniakową Jamą (Nad Owczą Percią III) – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w ścianie Żlebu na Spady wciętego w południowym stoku Żeleźniaka, nad jaskinią Wiśniakowa Jama, na wysokości 1445 m n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi obszerna sala do której prowadzi duży, trójkątny otwór wejściowy. Odchodzi od niej krótka szczelina.
Przyroda.
W jaskini brak jest nacieków. Ściany są wilgotne, rosną na nich porosty i mchy.
Historia odkryć.
Jaskinię odkrył prawdopodobnie W. W. Wiśniewski w połowie lat siedemdziesiątych XX wieku. Jej pierwszy plan i opis sporządziła I. Luty w 2003 roku.

</doc>
<doc id="3945508" url="https://pl.wikipedia.org/wiki?curid=3945508" title="Cayetano Bonnín">
Cayetano Bonnín

Cayetano Bartolomé Bonnín Vásquez (ur. 30 czerwca 1990 w Palma de Mallorca) – hiszpański piłkarz występujący na pozycji obrońcy w klubie Vibonese Calcio..

</doc>
<doc id="3945510" url="https://pl.wikipedia.org/wiki?curid=3945510" title="Nyża przy Schodkach">
Nyża przy Schodkach

Nyża przy Schodkach – jaskinia, a właściwie schronisko, w Dolinie Miętusiej w Tatrach Zachodnich. Wejście do niej znajduje się w górnej części żlebu opadającego spod Zagonnej Przełęczy (zwanej dawniej Przełęczą Schodki), na wysokości 1730 metrów n.p.m. Długość jaskini wynosi 6 metrów, a jej deniwelacja 4 metry.
Opis jaskini.
Jaskinię stanowi obszerna, szczelinowa nyża o stromo wznoszącym się dnie przechodzącym w prożek, do której prowadzi duży otwór wejściowy z okapem.
Przyroda.
W jaskini brak jest nacieków. Ściany są wilgotne, rosną na nich porosty, glony i mchy.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty z zespołem w 1979 roku.

</doc>
<doc id="3945515" url="https://pl.wikipedia.org/wiki?curid=3945515" title="Desirée Rossit">
Desirée Rossit

Desirée Rossit (ur. 19 marca 1994 w Udine) – włoska lekkoatletka specjalizująca się w skoku wzwyż.
Czwarta zawodniczka olimpijskiego festiwalu młodzieży Europy w Trabzonie (2011). W 2013 zajęła 10. miejsce na juniorskich mistrzostwach Europy, a dwa lata później była szósta podczas młodzieżowych mistrzostw Starego Kontynentu. Szósta zawodniczka europejskiego czempionatu w Amsterdamie (2016). W tym samym roku reprezentowała Włochy na igrzyskach olimpijskich w Rio de Janeiro, podczas których zakończyła rywalizację na 16. miejscu w konkursie finałowym.
Złota medalistka mistrzostw Włoch.
Rekordy życiowe: stadion – 1,97 (10 czerwca 2016, Bressanone); hala – 1,91 (31 stycznia 2015, Pordenone).

</doc>
<doc id="3945518" url="https://pl.wikipedia.org/wiki?curid=3945518" title="Desiree Rossit">
Desiree Rossit



</doc>
<doc id="3945521" url="https://pl.wikipedia.org/wiki?curid=3945521" title="Leon Hirszenberg">
Leon Hirszenberg

Leon (Lajbuś) Hirszenberg (ur. 27 czerwca 1869 w Łodzi, zm. 31 maja 1945 w Paryżu) – polski malarz pochodzenia żydowskiego. Brat Samuela oraz Henryka Hirszenbergów oraz szwagier Henryka Glicensteina.
Życiorys.
Urodził się 27 czerwca 1869 w Łodzi. Jego rodzicami byli Sura (Sara) Perla Awner (ur. 1845 w Tuszynie, zm. 26 kwietnia 1906 w Łodzi) oraz Dawid (ur. 1844 w Zgierzu, zm. 4 sierpnia 1907 w Łodzi) Hirszenbergowie. Początkowo pobierał nauki malarstwa w łódzkiej pracowni swojego starszego brata Samuela. Około 1890 roku wyjechał do Monachium, by tam kontynuować naukę w jednej z prywatnych szkół. Kilka lat później powrócił do Łodzi i poświęcił się pracy malarskiej. Wystawiał swoje dzieła kilka razy w rodzinnym mieście, a także w warszawskiej Zachęcie oraz w Towarzystwie Przyjaciół Sztuk Pięknych w Krakowie (1893). W połowie lat 90. XIX wieku powrócił do Łodzi – wystawiał prace w warszawskiej Zachęcie (1897) oraz w łódzkim Salonie Zygmunta Bartkiewicza (1898). W tamtym czasie swoje prace sygnował pseudonimem „Noel”, żeby odróżnić je od prac brata.
W latach 1899–1900 przebywał we Włoszech, gdzie był stypendystą (wraz z Henrykiem Glicensteinem) berlińskiego Towarzystwa Sztuk Pięknych. Swoje prace prezentował na wystawach w Pałacu Serlupi (1899), w Salonie Zygmunta Bartkiewicza oraz na Wystawie Sztuk Pięknych Józefa Pawłowskiego. W 1902 roku w łódzkim Salonie Jana Grodka zaprezentował m.in. obrazy: "Idyllę", "Łączkę", "Ulicę w Lutomiersku", "Drogę do wsi", "Stary cmentarz w Lutomiersku" oraz "Monte Mario o zmroku". Pod koniec 1902 roku wyjechał na stałe do Francji. Mieszkał w Paryżu, skąd często odbywał podróże do Concarneau. W tym czasie, najprawdopodobniej poprzez Olgę Boznańską, poznał Władysława Ślewińskiego, którego twórczość wyraźnie wpłynęła na styl malarski Leona. We Francji należał do Koła Polskiego Artystyczno-Literackiego, a jego prace prezentowane były na Salonie d’Automne oraz Salonie Société Nationale des Beaux-Arts (1904). Pomimo emigracji wystawiał swoje prace w Łodzi, warszawskiej Zachęcie (1903, 1904, 1905, 1906) oraz krakowskim Towarzystwie Przyjaciół Sztuk Pięknych (1905, 1906). Na przełomie 1905 i 1906 roku ponownie przebywał we Włoszech (m.in. w Rzymie).
W 1905 roku Leon Hirszenberg osiadł na stałe w miejscowości Perros-Guirec w Bretanii. Wystawiał w tym czasie swoje prace w Paryżu (m.in. na Salonie Niezależnych w 1911 i 1912 roku), jednak nigdy nie zdobył większego rozgłosu. Do dzisiaj nie zachowało się wiele prac artysty. Kilka z nich jest w posiadaniu Muzeum Sztuki w Łodzi. 10 grudnia 1907 ożenił się w Paryżu z Marią Bulpą. Zmarł w Paryżu 31 maja 1945 roku.

</doc>
<doc id="3945522" url="https://pl.wikipedia.org/wiki?curid=3945522" title="James Ellington">
James Ellington

James Ellington (ur. 6 września 1985 w Londynie) – brytyjski lekkoatleta specjalizujący się w biegach sprinterskich.
Swój pierwszy międzynarodowy sukces Brytyjczyk odniósł w 2007 roku, kiedy to wraz z kolegami z reprezentacji sięgnął po złoty medal młodzieżowych mistrzostw Europy w biegu rozstawnym 4 × 100 metrów w Debreczynie.
Uczestnik eliminacji światowego czempionatu w Daegu (2011) oraz igrzysk olimpijskich w Londynie (2012). Rok później na półfinale zakończył występ na mistrzostwach globu w Moskwie. W 2014, również w sztafecie Ellington sięgnął po srebrny medal Igrzysk Wspólnoty Narodów w Glasgow oraz po złoto mistrzostw Starego Kontynentu w Zurychu. Sukces ten powtórzył podczas następnej edycji europejskiego czempionatu w Amsterdamie (2016). Uczestnik igrzysk olimpijskich w Rio de Janeiro (2016), w których nie przebrnął przez eliminacje biegu na 100 metrów oraz uplasował się na 5. miejscu w sztafecie.
Stawał na najwyższym stopniu podium mistrzostw Wielkiej Brytanii oraz reprezentował kraj na drużynowych mistrzostwach Europy.

</doc>
<doc id="3945524" url="https://pl.wikipedia.org/wiki?curid=3945524" title="Tunel w Jatkach">
Tunel w Jatkach

Tunel w Jatkach – jaskinia, a właściwie schronisko, w Dolinie Strążyskiej w Tatrach Zachodnich. Ma dwa otwory wejściowe położone w Dolinie Grzybowieckiej, w grzbiecie Łysanek, w najwyższej turni Jatek, na wysokości 1370 metrów n.p.m. Długość jaskini wynosi 6 metrów, a jej deniwelacja 3,5 metra.
Opis jaskini.
Jaskinię stanowi wąski i wysoki szczelinowy korytarzyk przebijający skałę na wylot. Zaczyna się w dużym otworze wejściowym z 3-metrowym progiem i dochodzi przez zacisk do niewielkiego drugiego otworu.
Przyroda.
W jaskini brak jest nacieków i roślinności.
Historia odkryć.
Jaskinia była prawdopodobnie znana od dawna. Pierwszą wzmiankę o niej opublikował W. W. Wiśniewski w 1993 roku.

</doc>
<doc id="3945530" url="https://pl.wikipedia.org/wiki?curid=3945530" title="117 (liczba)">
117 (liczba)

W kalendarzu.
117. dniem w roku jest 27 kwietnia (w latach przestępnych jest to 26 kwietnia). Zobacz też co wydarzyło się w roku 117, oraz w roku 117 p.n.e.

</doc>
<doc id="3945532" url="https://pl.wikipedia.org/wiki?curid=3945532" title="Alan Shatter">
Alan Shatter

Alan Shatter (ur. 1 lutego 1951 w Dublinie) – irlandzki polityk i prawnik, działacz Fine Gael, parlamentarzysta, w latach 2011–2014 minister sprawiedliwości i równouprawnienia oraz minister obrony.
Życiorys.
Urodził się w rodzinie Żydów jako syn Elaine i Reubena. Kształcił się w The High School w Dublinie, a później w Trinity College w tym samym mieście. Studiował następnie m.in. na Uniwersytecie Amsterdamskim. Praktykował w zawodzie prawnika.
Zaangażował się w działalność polityczną w ramach Fine Gael. W 1981 po raz pierwszy został wybrany do Dáil Éireann. Do niższej izby irlandzkiego parlamentu z powodzeniem ubiegał się o reelekcję w sześciu kolejnych wyborach (w lutym 1982, listopadzie 1982, 1987, 1989, 1992 i 1997). Mandat Teachta Dála utracił w 2002, jednak odzyskał go w kolejnych wyborach w 2007 i utrzymał także na następną kadencję w 2011. Był również radnym hrabstw Dublin (1979–1993) i Dublin Południowy (1994–1999). W partyjnych strukturach pełnił m.in. funkcję rzecznika FG do spraw dzieci oraz sprawiedliwości.
W marcu 2011 w pierwszym rządzie Endy Kenny’ego powierzono mu stanowisko ministra sprawiedliwości i równouprawnienia oraz ministra obrony. W marcu 2014 w Irlandii zaczęto nagłaśniać (poprzez whistleblowerów) nieprawidłowości, do jakich miało dochodzić w nadzorowanej przez niego irlandzkiej policji Garda Síochána. W maju 2014, po rządowym raporcie sporządzonym przez Seana Guerina, Alan Shatter zrezygnował z funkcji w gabinecie. W wyborach w 2016 nie utrzymał mandatu poselskiego.

</doc>
<doc id="3945534" url="https://pl.wikipedia.org/wiki?curid=3945534" title="Szczelina nad Zimną">
Szczelina nad Zimną

Szczelina nad Zimną – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w Organach, powyżej Jaskini Zimnej, na wysokości 1156 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi poziomy, szczelinowy korytarzyk zaczynający się w małym otworze wejściowym (przedzielonym filarem skalnym), a kończący szczeliną nie do przejścia.
Przyroda.
W jaskini brak jest nacieków i roślinności.
Historia odkryć.
Brak jest danych o odkrywcach jaskini. Jej pierwszy plan i opis sporządził J. Grodzicki przy pomocy M. Radomyskiej w 1976 roku.

</doc>
<doc id="3945536" url="https://pl.wikipedia.org/wiki?curid=3945536" title="Hiacynt Rigaud">
Hiacynt Rigaud



</doc>
<doc id="3945537" url="https://pl.wikipedia.org/wiki?curid=3945537" title="Amadyna czerwonogłowa">
Amadyna czerwonogłowa

Amadyna czerwonogłowa ("Amadina erythrocephala") – gatunek małego ptaka z rodziny astryldowatych (Estrildidae). Występuje w południowych częściach Afryki. Nie jest zagrożony wyginięciem.
Taksonomia.
Po raz pierwszy gatunek opisał Karol Linneusz w 1758 na podstawie holotypu z Angoli. Nowemu gatunkowi nadał nazwę "Loxia eryocephala". Obecnie (2017) Międzynarodowy Komitet Ornitologiczny umieszcza amadynę czerwonogłową w rodzaju "Amadina". Uznaje ją za gatunek monotypowy. Niektórzy autorzy wyróżniają podgatunek nominatywny i "A. e. dissita", którego przedstawicieli cechuje ciemniejsze upierzenie.
Morfologia.
Długość ciała wynosi 12–13 cm, masa ciała 17,5–30 g. Długość skrzydła 70–75 mm, długość ogona 46–55 mm. Samiec ma czerwoną całą głowę z wyjątkiem kantarka. Wierzch ciała piaskowo-brązowy lub szarobrązowy. Skrzydła nieco ciemniejsze, końcówki pokryw skrzydłowych i krawędzie lotek III rzędu. Spód ciała jasnopłowy, pokrywy czarnymi prążkami na wzór łusek. Samice mają jednolicie piaskową lub szarobrązową głowę.
Zasięg występowania.
Amadyny czerwonogłowe zamieszkują południowo-zachodnią Angolę (na południe od południowo-zachodniej prowincji Bengo), Namibię, Botswanę, południowe Zimbabwe, Południową Afrykę i nizinne obszary Lesotho.
Ekologia i zachowanie.
Środowiskiem życia amadyn czerwonogłowych są suche obszary trawiaste, sawanny, cierniste zarośla (odnotowano je również w półpustynnych zakrzewieniach), skraje lasów szerokolistnych, skraje upraw i siedliska ludzkie. Zwykle przebywają w parach, niewielkich grupach lub w stadach, często wraz z amadynami obrożnymi ("Amadina fasciata"). Żerują na ziemi. Zjadają nasiona traw i termity. Poza sezonem lęgowym prowadzą nomadyczny tryb życia. Na amadyny czerwonogłowe polują sokoły rudogłowe ("Falco chicquera").
Lęgi.
Zależnie od występowania deszczów, amadyny czerwonogłowe mogą wyprowadzać lęgi o różnych porach roku; przeważnie czynią to od lutego do sierpnia. Gniazdo może być kształtu kuli lub poduszki. Budulec stanowią trawy, wyściółkę pióra. Zwykle amadyny te budują je na starym gnieździe innego ptaka, np. wikłacza z rodzaju "Ploceus". Zniesienie liczy od 2 do 11 jaj (zwykle 4–6). Obydwa ptaki z pary wysiadują je przez 12–14 dni. Młode karmione są przez oba ptaki z pary; opuszczają gniazdo po 15–21 dniach życia.
Status.
IUCN uznaje amadynę czerwonogłową za gatunek najmniejszej troski (LC, "Least Concern") nieprzerwanie od 1988. Trend liczebności populacji uznaje się za stabilny.

</doc>
<doc id="3945538" url="https://pl.wikipedia.org/wiki?curid=3945538" title="Kościół pw. św Wojciecha w Zagrobie">
Kościół pw. św Wojciecha w Zagrobie



</doc>
<doc id="3945539" url="https://pl.wikipedia.org/wiki?curid=3945539" title="Halowe Mistrzostwa Europy w Lekkoatletyce 2017 – bieg na 800 m mężczyzn">
Halowe Mistrzostwa Europy w Lekkoatletyce 2017 – bieg na 800 m mężczyzn

Bieg na 800 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Kombank Arena w Belgradzie. Tytułu mistrzowskiego sprzed dwóch lat nie bronił startujący na tym dystansie na tym czempionacie Marcin Lewandowski.
Rezultaty.
Eliminacje.
Z czterech biegów eliminacyjnych awansowało po dwóch pierwszych zawodników (Q) oraz czterech z najlepszymi czasami (q).
Źródło: .
Półfinały.
Z dwóch biegów półfinałowych awansowało po trzech pierwszych zawodników (Q).
Źródło: .
Finał.
Źródło: .

</doc>
<doc id="3945555" url="https://pl.wikipedia.org/wiki?curid=3945555" title="Henriette Kraus">
Henriette Kraus

Henriette Kraus (ur. 30 stycznia 1999) – niemiecka skoczkini narciarska. Medalistka mistrzostw świata juniorów (2015) i zimowego olimpijskiego festiwalu młodzieży Europy (2015).

</doc>
<doc id="3945559" url="https://pl.wikipedia.org/wiki?curid=3945559" title="Kathryn D. Sullivan">
Kathryn D. Sullivan



</doc>
<doc id="3945560" url="https://pl.wikipedia.org/wiki?curid=3945560" title="Lee Emanuel">
Lee Emanuel

Lee Emanuel (ur. 24 stycznia 1985 w Hastings) – brytyjski lekkoatleta specjalizujący się w biegach średnich i długich.
Uczestnik Igrzysk Wspólnoty Narodów w Nowym Delhi (2010). Odpadł w eliminacjach halowego czempionatu globu w Sopocie (2014). W tym samym roku ponownie wziął udział w Igrzyskach Wspólnoty Narodów, ale na dystansie 1500 metrów, w którym nie zdołał awansować do finału.
Srebrny medalista halowych mistrzostw Europy w Pradze (2015). Rok później Brytyjczyk zajmował szóste miejsca podczas rozgrywanych Portland halowych mistrzostwach świata i na mistrzostwach Europy na otwartym stadionie w Amsterdamie.

</doc>
<doc id="3945562" url="https://pl.wikipedia.org/wiki?curid=3945562" title="Labeser Weg">
Labeser Weg

Labeser Weg – ulica w Berlinie, w dzielnicy Tiergarten. Ulica ma tylko 21. numerów i 227 metrów długości. Nazwa ulicy obowiązuje od 25 sierpnia 1939 roku i nadano ją z uwagi na zasługi łobeskich szewców, którzy od XVII wieku wyrabiali i rozprowadzali słynne Pantofle łobeskie. Pantofle te zwane "Schlurren" dały miastu Labes (od roku 1860 siedziba Powiatu Regenwalde), obecnie Łobez, znany na Pomorzu przydomek "Schlurr Lobs" lub "Schlurr-Labs". Powiat Regenwalde (obecnie Powiat łobeski) i jego wcześniejszą siedzibę Regenwalde (obecnie Resko) uhonorowano w Berlinie ulicą Regenwalder Weg w dniu 24 lipca 1954 roku.

</doc>
<doc id="3945569" url="https://pl.wikipedia.org/wiki?curid=3945569" title="Oleje mineralne">
Oleje mineralne



</doc>
<doc id="3945571" url="https://pl.wikipedia.org/wiki?curid=3945571" title="Wyrzutnia Drzewieckiego">
Wyrzutnia Drzewieckiego

Wyrzutnia Drzewieckiego – skonstruowany przez Stefana Drzewieckiego rodzaj wyrzutni torpedowej, wystrzeliwującej torpedę z zainstalowanej wzdłuż kadłuba okrętu szyny poziomej. Torpeda utrzymywana była na szynie przez dwie obręcze wokół jej obwodu – stąd angielska nazwa tego rodzaju wyrzutni „drop collar”. Jeden z końców obręczy umocowany był za pomocą zawiasu do kadłuba okrętu, drugi zaś mógł być odsuwany od kadłuba za pomocą wysięgnika pneumatycznego, co pozwalało na ustawienie pocisku pod odpowiednim kątem od osi podłużnej okrętu, w kierunku punktu przechwycenia celu. Gdy kąt między szyną a osią wzdłużną okrętu osiągał zaprogramowaną wcześniej wartość, mechanizm startowy uruchamiał silnik torpedy.
Standardowa wyrzutnia torpedowa, wystrzeliwująca torpedę za pomocą sprężonego powietrza, powodowała szereg problemów. Poza znaczną wagą standardowego rozwiązania, w dobie braku programowalnych żyroskopów okręt musiał ustawić się cały w kierunku punktu przechwycenia celu. W przypadku wyrzutni Drzewieckiego nie było konieczne, programowalny był bowiem kąt otwarcia wyrzutni. Rozwiązanie Drzewieckiego miało jednak również wady. Po uruchomieniu silnika torpedy ta ostatnia była swobodnie zrzucana do wody, co przy braku żyroskopu zwiększało ryzyko nietrafienia w cel. Mimo to rozwiązanie Drzewieckiego było bardzo popularne w marynarkach wojennych Francji, Rosji a także Włoch. Za pomocą torpedy wystrzelonej z tego rodzaju wyrzutni zatopiony został m.in. austro-węgierski pancernik SMS „Szent István”

</doc>
<doc id="3945577" url="https://pl.wikipedia.org/wiki?curid=3945577" title="Dżangył Okojewa">
Dżangył Okojewa

Dżangył Okojewa (ur. 15 listopada 1993) – kirgiska sztangistka.
Kariera.
Wzięła udział w Igrzyskach olimpijskich w Rio de Janeiro mimo zajęcia 10. miejsca w kwalifikacjach w Taszkencie. Otrzymała prawo udziału dzięki eliminacji wielu zawodniczek z powodu pozytywnych testów dopingowych. Wystartowała w konkurencji do 48 kg kobiet, gdzie zajęła ostatnią 10. lokatę z wynikiem 169 punktów.

</doc>
<doc id="3945584" url="https://pl.wikipedia.org/wiki?curid=3945584" title="Zach Ziemek">
Zach Ziemek

Zachery (Zach) Ziemek (ur. 23 lutego 1993 w Itasce w stanie Illinois) – amerykański lekkoatleta specjalizujący się w wielobojach.
Piętnasty zawodnik światowego czempionatu w Pekinie (2015), natomiast rok później reprezentował kraj podczas rozgrywanych w Rio de Janeiro igrzysk olimpijskich. W 2022 zdobył brązowy medal podczas mistrzostw świata w Eugene.
Złoty medalista mistrzostw Stanów Zjednoczonych, stawał także na najwyższym stopniu podium podczas czempionatu NCAA.
Rekordy życiowe: dziesięciobój – 8676 pkt. (24 lipca 2022, Eugene); siedmiobój – 6173 pkt. (12 marca 2016, Birmingham).

</doc>
<doc id="3945586" url="https://pl.wikipedia.org/wiki?curid=3945586" title="Zachery Ziemek">
Zachery Ziemek



</doc>
<doc id="3945587" url="https://pl.wikipedia.org/wiki?curid=3945587" title="Mintakat az-Zahira">
Mintakat az-Zahira



</doc>
<doc id="3945596" url="https://pl.wikipedia.org/wiki?curid=3945596" title="Wybitny Polak">
Wybitny Polak

Wybitny Polak – coroczny konkurs odbywający się w Polsce i za granicą. Powstał z inicjatywy Fundacji Polskiego Godła Promocyjnego „Teraz Polska”, aby zaprezentować osoby, które przyczyniają się do pozytywnego wizerunku Polski i Polaków.
Historia.
Pierwsza edycja konkursu „Wybitny Polak” została przeprowadzona w 2010 roku. W 2011 konkurs został rozszerzony na etapy zagraniczne oraz podzielony na 5 kategorii: Biznes, Kultura, Nauka, Osobowość, „Młody Polak”. Obecnie konkurs odbywa się równolegle w Polsce i za granicą, m.in. w USA, Belgii, Norwegii, Singapurze, Szkocji, Holandii i Francji. Za przeprowadzenie zagranicznej edycji konkursu odpowiadają komitety organizacyjne, które są tworzone przez lokalną społeczność i organizacje polonijne.
Nagrody.
Wszyscy laureaci wyłonieni w etapach regionalnych otrzymują honorowy tytuł „Wybitnego Polaka” w danym kraju, pamiątkową statuetkę i dyplom.
Spośród laureatów zagranicznych edycji regionalnych oraz kandydatów wskazanych przez organizacje krajowe, Kapituła Godła „Teraz Polska” dokonuje wyboru laureatów konkursu „Wybitny Polak”. Wygrani otrzymują statuetki „Wybitnego Polaka” podczas uroczystej, finałowej Gali „Teraz Polska” w Teatrze Wielkim w Warszawie, każdego roku.
Laureaci.
V edycja (2014).
Ceremonia wręczenia statuetek „Wybitny Polak” odbyła się 9 czerwca 2014 w Teatrze Wielkim w Warszawie.Laureatami zostali:
VI edycja (2015).
Ceremonia wręczenia statuetek „Wybitny Polak” odbyła się 8 czerwca 2015 w Teatrze Wielkim w Warszawie.
Laureatami zostali:
VII edycja (2016).
Uroczystość wręczenia statuetek „Wybitny Polak” odbyła się 30 maja 2016 w Teatrze Wielkim w Warszawie.Laureatami zostali:
VIII edycja (2017).
Uroczystość wręczenia statuetek „Wybitny Polak” odbyła się 29 maja 2017 w Teatrze Wielkim w Warszawie.Laureatami zostali:
IX edycja (2018).
Ceremonia wręczenia statuetek „Wybitny Polak” odbyła się 18 czerwca 2018 w Teatrze Wielkim w Warszawie.Lauretami zostali:
X edycja (2019).
Ceremonia wręczenia statuetek „Wybitny Polak” odbyła się 3 czerwca 2019 w Teatrze Wielkim w Warszawie.Laureatami jubileuszowej edycji zostali:

</doc>
<doc id="3945614" url="https://pl.wikipedia.org/wiki?curid=3945614" title="2010 Idol Star Athletics Championships">
2010 Idol Star Athletics Championships

2010 Idol Star Athletics Championships () – pierwsza edycja ISAC. Zawody odbyły się 14 września 2010 roku w Mokdong Stadium w Seulu (Korea Południowa) i były transmitowane przez stację MBC 25 i 26 września 2010 roku. 130 zawodników, z 15 firm podzielonych na 16 drużyn, konkurowało ze sobą w 6 dyscyplinach.
Zawodnicy.
Źródło:

</doc>
<doc id="3945619" url="https://pl.wikipedia.org/wiki?curid=3945619" title="Immanu El">
Immanu El

Immanu El – szwedzki zespół muzyczny.
Historia.
Zespół powstał w 2004 w mieście Jönköping. Inicjatorem powstania grupy był Claes Strändberg (wówczas szesnastoletni), wraz ze swoim bratem - Perem. Obaj są do dziś gitarzystami zespołu, a Claes jest także wokalistą. Grają muzykę postrockową z elementami indirockowymi. Przed nagraniem pierwszego dema zagrali na festiwalu w Hultsfred. W 2007 wydali pierwszy album - "They'll Come, They Come", a niedługo potem przenieśli się do Göteborga, gdzie mieszkają do dziś. Występowali m.in. na Reeperbahn Festival (Hamburg) i SXSW w Austin. Gościnnie użyczali partii wokalnych na płycie "Sempiternal" grupy Bring Me the Horizon. W 2016 nagrali płytę "Hibernation", którą wyprodukował Johan Eckeborn. 

</doc>
<doc id="3945622" url="https://pl.wikipedia.org/wiki?curid=3945622" title="Bijapole">
Bijapole

Bijapole – album białoruskiego zespołu punk-rockowego Mroja, wydany w 1990 roku. Znalazło się na nim dziewięć premierowych utworów, natomiast nie weszły na niego piosenki „Tak i treba” i „Biełaruskaja Afryka”. W 1997 roku, nakładem wydawnictwa Literaturna-Mastackaja Supołka, ukazała się reedycja albumu.

</doc>
<doc id="3945625" url="https://pl.wikipedia.org/wiki?curid=3945625" title="Bastien Auzeil">
Bastien Auzeil

Bastien Auzeil (ur. 22 października 1989 w Le Pont-de-Beauvoisin) – francuski lekkoatleta specjalizujący się w wielobojach.
Uczestnik mistrzostw Europy do lat 23 w Ostrawie (2011). Dwa lata później został złotym medalistą igrzysk frankofońskich z Nicei. Szósty wieloboista halowych mistrzostw kontynentu z Pragi, srebrny medalista uniwersjady z Gwangju oraz trzynasty na światowym czempionacie w Pekinie (2015). W 2016 zajął 13. miejsce podczas konkursu olimpijskiego w Rio de Janeiro. Nie ukończył rywalizacji podczas halowych mistrzostw Starego Kontynentu w Belgradzie (2017).
Złoty medalista mistrzostw Francji oraz reprezentant kraju w Pucharze Europy w wielobojach.
Rekordy życiowe: dziesięciobój – 8191 pkt. (25 czerwca 2016, Angers); siedmiobój – 6011 pkt. (8 marca 2015, Praga).

</doc>
<doc id="3945636" url="https://pl.wikipedia.org/wiki?curid=3945636" title="126 (liczba)">
126 (liczba)

W kalendarzu.
126. dniem w roku jest 6 maja (w latach przestępnych jest to 5 maja). Zobacz też co wydarzyło się w roku 126, oraz w roku 126 p.n.e.

</doc>
<doc id="3945646" url="https://pl.wikipedia.org/wiki?curid=3945646" title="Jasmine Camacho-Quinn">
Jasmine Camacho-Quinn

Jasmine Camacho-Quinn (ur. 21 sierpnia 1996 w Charleston) – portorykańska lekkoatletka specjalizująca się w biegach płotkarskich.
Złota medalistka młodzieżowych mistrzostw strefy NACAC (2016). W tym samym roku reprezentowała Portoryko na igrzyskach olimpijskich w Rio de Janeiro, podczas których zajęła 3. miejsce w rundzie eliminacyjnej, a w półfinale została zdyskwalifikowana i nie awansowała do finału. W 2021 została w Tokio mistrzynią olimpijską. Rok później stanęła na najniższym stopniu podium mistrzostw świata w Eugene.
Jej brat, Robert Quinn, jest zawodnikiem futbolu amerykańskiego.
Złota medalistka mistrzostw NCAA.

</doc>
<doc id="3945650" url="https://pl.wikipedia.org/wiki?curid=3945650" title="Jasmine Quinn">
Jasmine Quinn



</doc>
<doc id="3945655" url="https://pl.wikipedia.org/wiki?curid=3945655" title="Joanna Skwarczyńska">
Joanna Skwarczyńska

Joanna Skwarczyńska (ur. 12 czerwca 1935 w Łodzi, zm. 18 lipca 1948 w Gardnie Wielkiej) – polska harcerka.
Życiorys.
Urodziła się w Łodzi. Córka mjr. dypl. Tadeusza Skwarczyńskiego (1894–1978) i Stefanii Skwarczyńskiej (1902–1988), teoretyka i historyka literatury, prof. Uniwersytetu Łódzkiego. Siostra Marii Olszewskiej (1929–2011), biologa, członka rzeczywistego Polskiej Akademii Nauk, profesora zwyczajnego, wykładowcy Uniwersytetu Łódzkiego.
Od 1938 roku chodziła do przedszkola Rodziny Wojskowej w Łodzi, a potem we Lwowie do 1940. W kwietniu 1940 została wraz z rodziną wysiedlona do Kazachstanu, skąd wróciła pod koniec listopada 1940 do Lwowa. W 1944 roku wystąpiła w tajnym teatrze pod dyrekcją B. Dąbrowskiego, grając rolę Lilusi w "Ich czworo" oraz Isi w "Weselu". W 1945 z rodziną przyjechała do Łodzi, gdzie uczęszczała do Szkoły Powszechnej nr 161. Była wzorową oraz zdyscyplinowaną uczennicą. Wspomagała szkolne przedsięwzięcia oraz organizowała pomoc dzieciom z Domu Dziecka. Planowała zostać aktorką. Należała do Czerwonego Krzyża, Towarzystwa Przyjaciół Żołnierza oraz Związku Harcerstwa Polskiego.
Do harcerstwa – do 15 Łódzkiej Żeńskiej Drużyny Harcerek im. „Zośki” (tzw. Małej Piętnastki) – wstąpiła w 1946 roku. Przyrzeczenie harcerskie złożyła 21 czerwca 1947 roku. Była zastępową oraz przyboczną. Przygotowywała się do funkcji drużynowej.
Zginęła w katastrofie na jeziorze Gardno 18 lipca 1948 roku podczas obozu drużyny harcerskiej. Pochowana 21 lipca 1948 roku w gronie współofiar w części katolickiej Starego Cmentarza w Łodzi.
Od lat 70. XX w. krążyły pogłoski o rozpoczęciu w Archidiecezji Łódzkiej procesu beatyfikacyjnego Joanny Skwarczyńskiej. W ramach 70. rocznicy tragedii na jeziorze Gardno, instruktorzy Chorągwi Łódzkiej ZHP oraz kanclerz archidiecezji, ks. dr Zbigniew Tracz, zdementowali przekazywaną od wielu lat pogłoskę. 
Joanna Skwarczyńska była pierwowzorem literackim dla postaci Joanny Stawskiej w książce Jacka Koprowicza pt. „Otchłań”.
Upamiętnienie.
Imię Joanny Skwarczyńskiej noszą drużyny harcerskie w Brzezinach, Łodzi, Radomsku, Bydgoszczy, Gdańsku, Koszalinie, Opolu, Zawadzkiem, Warszawie i Gdyni. 18 października 2003 imię Joanny Skwarczyńskiej nadano Szkole Podstawowej w Gardnie Wielkiej – szkołę zlikwidowano w 2017.

</doc>
<doc id="3945656" url="https://pl.wikipedia.org/wiki?curid=3945656" title="Antonina Mijal">
Antonina Mijal

Antonina Mijal, pseudonim „Tosia” (ur. 17 stycznia 1915 w Warszawie, zm. 9 marca 1986 tamże) – polska lekarka, działaczka społeczna, żołnierz Armii Krajowej, uczestniczka powstania warszawskiego, dama orderów Virtuti Militari, Krzyża Walecznych i Złotego Krzyża Zasługi z Mieczami. Pierwsza żona Władysława Bartoszewskiego.
Życiorys.
Urodziła się w Warszawie. Była córką Tomasza Mijala (brat Kazimierza Mijala) i Bronisławy z d. Wojtczak. W wieku 18 lat rozpoczęła pracę jako świetliczanka w „Domu Dziewcząt” na warszawskim Kole. Od 1934 aktywna w strukturach Przysposobienia Wojskowego Kobiet. Była m.in. kierowniczką Ośrodka Pracy dla uczestniczek PWK, działającego przy ul. Okopowej w Warszawie. W 1937 ukończyła wyższy kurs instruktorski.
W czasie oblężenia Warszawy we wrześniu 1939 służyła jako sanitariuszka. W listopadzie 1939, dzięki znajomości z dr Zofią Franio ps. „Doktór”, wstąpiła w szeregi konspiracyjnej Służby Zwycięstwu Polski. Początkowo służyła jako łączniczka kpt. Jana Kiwerskiego. Później weszła w skład pierwszego kobiecego patrolu minerskiego, zorganizowanego w marcu 1940 przez Zofię Franio. Wiosną 1940 ukończyła specjalny kurs minerski, po czym zorganizowała własny patrol dywersyjny. Jednocześnie służyła w strukturach Biura Badań Technicznych Wydziału Saperów Komendy Głównej ZWZ/AK, gdzie kierowała działem produkcji. Podległy jej zespół był początkowo odpowiedzialny za wytwarzanie prototypów oraz wzorców sprzętu minerskiego dla celów doświadczalnych i szkoleniowych, później natomiast prowadził produkcję min precyzyjnych, ładunków wybuchowych i środków zapalających na potrzeby warszawskich oddziałów dyspozycyjnych ZWZ/AK. Do obowiązków Mijal należało przy tym nie tylko kierowanie produkcją, lecz także uzgadnianie ilości i rodzaju materiałów potrzebnych na akcję oraz daty i miejsca ich przekazania oddziałom bojowym. Uczestniczyła ponadto w prowadzonej przez BBT działalności szkoleniowej.
Pod koniec 1942 (prawdopodobnie w październiku) zdała dowództwo patrolu i kierowanie pracownią, przechodząc na stanowisko zastępcy dowódcy kobiecego oddziału minerskiego „Doktór”. Na tym stanowisku zastał ją wybuch powstania warszawskiego. W 1944 otrzymała stopień kapitana czasu wojny.
Wzięła udział w kilku znanych akcjach bojowych Armii Krajowej. To ona zmontowała bombę zegarową, która 19 maja 1942 posłużyła do zamachu na kasyno przy al. Szucha. Uczestniczyła w akcji „Wieniec” (7/8 października 1942), podczas której w pobliżu stacji Pyry na trasie Okęcie–Piaseczno dowodzony przez nią patrol wysadził tor pod przejeżdżającą lokomotywą. 3 marca 1943 wraz z ppor. „Lasso” z Kedywu Okręgu Warszawskiego AK nadała na Poczcie Głównej dziewięć paczek zaadresowanych do okupacyjnych urzędów w Warszawie, które zawierały bomby ukryte w pudełkach na cygara. W wyniku ich eksplozji zginęło lub zostało rannych kilku urzędników i funkcjonariuszy niemieckich. Uczestniczyła także w dostarczaniu broni do getta warszawskiego. 
W czasie powstania warszawskiego walczyła w Śródmieściu Północnym. Uczestniczyła w produkcji granatów i min, wzięła udział w nieudanej próbie przebicia oddziałów staromiejskich do Śródmieścia. Po upadku powstania opuściła miasto wraz z ludnością cywilną. Zamieszkała w Milanówku, gdzie zaangażowała się w niesienie pomocy wysiedleńcom z Warszawy.
W latach 1942–1944 słuchaczką Prywatnej Szkoły Zawodowej dla Pomocniczego Personelu Sanitarnego doc. Jana Zaorskiego. W 1945 rozpoczęła studia na Wydziale Lekarskim Uniwersytetu Warszawskiego. W tym samym roku została aresztowana przez Urząd Bezpieczeństwa, ostatecznie zwolniono ją jednak po kilku tygodniach. Dyplom lekarza medycyny uzyskała w 1951. W latach 1951–1970 pracowała jako lekarz w Warszawie, Zakopanem i ponownie w stolicy. W listopadzie 1972 wyjechała na ośmiomiesięczny staż do kliniki reumatologicznej w Paryżu. Od 1973 pracowała jako lekarz przemysłowy.
Była jedną z założycielek i wieloletnim sekretarzem Komisji Historii Kobiet w Walce o Niepodległość.
W 1949 poślubiła Władysława Bartoszewskiego. Z ich związku narodził się syn Władysław Teofil (ur. 1955). Małżeństwo z Bartoszewskim zakończyło się rozwodem w 1966.
Zmarła 9 marca 1986 w Warszawie. Spoczęła na cmentarzu Powązkowskim (kwatera 155 pod murem-1-2/3). 
Bibliografia.
 

</doc>
<doc id="3945657" url="https://pl.wikipedia.org/wiki?curid=3945657" title="Kazimiera Olszewska">
Kazimiera Olszewska

Kazimiera Olszewska ps. „Mira” (ur. 1 października 1912 w Łęczycy, zm. 13 grudnia 1985 w Warszawie) – polska nauczycielka, urzędniczka, działaczka społeczna, żołnierz Armii Krajowej, uczestniczka powstania warszawskiego, więzień polityczny okresu stalinizmu, dama orderów Virtuti Militari i Krzyża Walecznych.
Życiorys.
Urodziła się w Łęczycy. Była córką Kazimierza Olszewskiego i Sabiny z d. Salskiej. W okresie międzywojennym studiowała na Wydziale Prawa Katolickiego Uniwersytetu Lubelskiego. Działała w strukturach Przysposobienia Wojskowego Kobiet, m.in. od 1936 roku piastowała stanowisko komendantki koła lokalnego PWK w Białymstoku. W latach 1937–1939 pracowała jako nauczycielka.
Podczas kampanii wrześniowej organizowała kobiecą służbę sanitarną, wartowniczą i ratowniczą. Z ruchem oporu związała się już w październiku 1939 roku. Między innymi kolportowała konspiracyjne pismo „Polska Żyje” w rodzimej Łęczycy, którą w czasie okupacji niemieckiej wcielono w skład tzw. Kraju Warty.
Jesienią 1939 roku przeniosła się do Generalnego Gubernatorstwa, gdzie skierowano ją do służby w szeregach Związku Odwetu. Weszła w skład pierwszego kobiecego patrolu minerskiego, zorganizowanego w marcu 1940 roku przez dr Zofię Franio. Wiosną 1940 roku ukończyła specjalny kurs minerski, po czym zorganizowała własny patrol dywersyjny. Jednocześnie służyła w strukturach Biura Badań Technicznych Wydziału Saperów Komendy Głównej ZWZ/AK. Początkowo pełniła funkcję łączniczki szefa BBT, por. Zbigniewa Lewandowskiego ps. „Szyna”, a w latach 1941–1944 kierowała łącznością Biura. Ponadto członkinie jej patrolu zajmowały się pracami technicznymi związanymi z działalnością wydawniczą BBT (maszynopisanie, kreślenie rysunków technicznych, druk i oprawa instrukcji sabotażowo-dywersyjnych). Prawdopodobnie w 1944 roku otrzymała stopień kapitana czasu wojny.
Wzięła udział w kilku znanych akcjach bojowych Armii Krajowej.
Uczestniczyła w akcji „Wieniec” (7/8 października 1942), podczas której jej patrol, operujący w pobliżu stacji Włochy, wysadził szyny w miejscu rozgałęzień linii w kierunku Skierniewic i Błonia. Wzięła także udział w akcji „Odwet kolejowy” (16/17 listopada 1942), w której trakcie dowodzony przez nią patrol dokonał dywersji kolejowej pod Łukowem. Z kolei na początku czerwca 1943 roku kierowany przez nią trzyosobowy zespół podłożył ładunki termitowe w magazynie mundurowym Wehrmachtu przy ul. Burakowskiej, w składzie drewna w pobliżu ul. Powązkowskiej oraz w trzech wagonach pociągu towarowego stojącego na torach w pobliżu Dworca Gdańskiego.
W czasie powstania warszawskiego walczyła początkowo na Ochocie. Po upadku dzielnicy została wzięta do niewoli i uwięziona na targowisku „Zieleniak”. Zbiegła jednak z transportu do obozu przejściowego w Pruszkowie i powróciła do walczącej stolicy. W czasie obrony Portu Czerniakowskiego kierowała grupą łączniczek. Po upadku Powiśla Czerniakowskiego ponownie znalazła się w niemieckiej niewoli. Zdołała zbiec z transportu do obozu koncentracyjnego Auschwitz-Birkenau. Udała się następnie do Pruszkowa, gdzie zatrudniła się w miejscowych strukturach Rady Głównej Opiekuńczej.
Po wojnie działała w szeregach konspiracyjnego Zrzeszenia „Wolność i Niezawisłość”. W 1946 roku została aresztowana przez Urząd Bezpieczeństwa i skazana na karę 8 lat pozbawienia wolności. Została zwolniona i zrehabilitowana w 1956 roku. W późniejszym okresie pracowała w Ministerstwie Budownictwa i Przemysłu Materiałów Budowlanych, angażowała się także w działalność Komisji Historii Kobiet w Walce o Niepodległość.
Zmarła 13 grudnia 1985 roku w Warszawie. Spoczęła na Cmentarzu Wojskowym na Powązkach (kwatera FIII-10-7).

</doc>
<doc id="3945660" url="https://pl.wikipedia.org/wiki?curid=3945660" title="127 (liczba)">
127 (liczba)

W kalendarzu.
127. dniem w roku jest 7 maja (w latach przestępnych jest to 6 maja). Zobacz też co wydarzyło się w roku 127, oraz w roku 127 p.n.e.

</doc>
<doc id="3945662" url="https://pl.wikipedia.org/wiki?curid=3945662" title="Francis Spufford">
Francis Spufford

Francis Spufford (ur. 1964) – brytyjski pisarz, nauczyciel akademicki, syn historyków Petera i Margaret Spuffordów.
W 1985 ukończył studia licencjackie z zakresu literatury angielskiej na Uniwersytecie Cambridge. Później pracował jako dziennikarz. Otrzymał nagrody literackie – "Writers' Guild Award", "Somerset Maugham Award" i "Banff Mountain Book Prize" (wszystkie za książkę "I May Be Some Time: Ice and the English Imagination"), "Costa Book Awards" (za powieść historyczną "Golden Hill") oraz "Sunday Times Young Writer of the Year Award".
Mieszka w Cambridge.

</doc>
<doc id="3945664" url="https://pl.wikipedia.org/wiki?curid=3945664" title="Frankowicze">
Frankowicze

Frankowicze – potoczna nazwa grupy osób w Polsce, które w latach 90. XX wieku i później zaciągnęły kredyty (głównie mieszkaniowe, hipoteczne) denominowane lub indeksowane we frankach szwajcarskich.
Na przestrzeni kilku lat, w przypadku większości takich kredytów, mimo regularnego spłacania rat, w wyniku zmian kursu walutowego zobowiązania kredytobiorców wzrosły o kilkadziesiąt procent. Wzrosła także wysokość rat.
Według ogólnej kalkulacji „Gazety Finansowej” z lutego 2017 liczbę omawianych umów kredytowych w skali kraju szacowano na 1 milion, łącznie zaś były one obciążeniem dla około 4 milionów obywateli.
Inicjatywy środowiska kredytobiorców.
Część "frankowiczów" utworzyła struktury organizacyjne oraz wielokrotnie urządzała manifestacje publiczne w obronie swoich praw. Pierwszą organizacją w Polsce zrzeszającą "frankowiczów" było założone z inicjatywy Tomasza Sadlika stowarzyszenie "Pro Futuris". Stowarzyszenie to rozpoczęło oficjalną działalność 18 lutego 2015. "Pro Futuris" organizowało manifestacje w całej Polsce, m.in. we Wrocławiu, w Łodzi, w Białymstoku, w Warszawie, w Szczecinie, w Gdańsku. Tomasz Sadlik jako jeden z pierwszych pozywając bank nagłośnił problem umów bankowych zawierających klauzule niedozwolone (abuzywne). W efekcie narastania problemu społecznego powstał współpracujący z "Pro Futuris" ruch społeczny o zasięgu ogólnopolskim "Bankowe Bezprawie". Ruch społeczny "Bankowe Bezprawie" 10 września 2015 przekształcony został w stowarzyszenie "Stop Bankowemu Bezprawiu" stajać się wiodącą organizacją "frankowiczów". Stowarzyszenie to przy współpracy z innymi organizacjami zorganizowało m.in. 16 kwietnia 2016 w Warszawie manifestację pod nazwą "Ogólnopolska Manifestacja Osób Oszukanych przez Banki".
Czołowym działaczem środowiska frankowiczów stał się Maciej Pawlicki, który definiując społeczne konsekwencje kredytów walutowych stwierdził: "A ci, którzy zostali złapani w pułapkę metodą „na franka”, czyli na toksyczne instrumenty pochodne nazwane kredytami walutowymi, w większości już zdali sobie sprawę z tego, że są bezprawnie pozbawiani swojej własności. Koszty społeczne są ogromne – tysiące załamań nerwowych i chorób, tysiące rozbitych rodzin, emigracja, tysiące zniszczonych firm, zabijane nadzieje, lawinowo wzrastająca liczba samobójstw, to już 8000 rocznie".
W 2014 postulowano powołania Polskiej "anty-Partii frankowiczów" jednoczącej potencjalnie około 3 miliony Polaków uwikłanych w kredyt walutowy. Podnoszono, że banki udzielając kredytów nominalnie we frankach szwajcarskich wypłacały złotówki. Kredyt taki był więc w istocie instrumentem finansowym wysokiego ryzyka. Podczas kampanii prezydenckiej 2015 "anty-Partia" wezwała swoich zwolenników do poparcia kandydata Andrzeja Dudę, który zobowiązał się do złożenia w Sejmie Rzeczypospolitej ustawy uwalniającej frankowiczów z jarzma długów walutowych. Prezydent słowa nie dotrzymał. Termin złożenia ustawy, który sam wyznaczył minął 6 listopada 2015. "Anty-Partia frankowiczów" przygotowała własny projekt ustawy i opublikowała go na swojej stronie internetowej, jednak nie został złożony w Sejmie. Strona internetowa "anty-Partii frankowiczów" była wielokrotnie atakowana oraz blokowana przez „nieznanych sprawców”, obecnie jest dostępna jedynie w wersji archiwalnej.
Skala problemu.
Na koniec 2019 w Polsce było 451,63 tys. kredytów mieszkaniowych we frankach szwajcarskich. Kwota do spłaty wynosiła 101,8 mld zł. Jeszcze w trzecim kwartale roku podawano, że ponad 9 tysięcy kredytów zostało przewalutowanych na złote. Ze złotych na franki zostało zamienionych 5,3 tysiące kredytów (94 procent kredytów zamienionych ze złotych na franki zostało w pierwszym kwartale 2009).
Reakcje polityków.
Sytuacja "frankowiczów" stała się przedmiotem szerokiej debaty publicznej. W jej ramach kandydat na prezydenta RP Andrzej Duda w kampanii wyborczej w 2015 złożył obietnicę wniesienia do Sejmu projektu ustawy rozwiązującej węzłowe problemy tej grupy kredytobiorców. Projekt taki wpłynął do parlamentu 2 sierpnia 2016. Został on zakwestionowany przez "Stowarzyszenie Stop Bankowemu Bezprawiu" jako niespełniający oczekiwań tego środowiska.
Prezes partii Prawo i Sprawiedliwość Jarosław Kaczyński w kwietniu 2016 stwierdził: "Kredyty frankowe, w które złapano dziesiątki tysięcy rodzin, stały się formą współczesnego niewolnictwa. (...) bez względu na różne opory i płacze, zapewne także w naszym obozie, uwolnimy Polaków z tej niewoli". Natomiast 10 lutego 2017 ten sam polityk oświadczył, że uregulowanie sytuacji frankowiczów w drodze ustawowej jest niemożliwe, a sami kredytobiorcy powinni dochodzić swych praw przed sądami. Komentatorzy odczytali to jako rezygnację PiS z obietnic dotyczących "frankowiczów".
Wcześniej w 2006 Prawo i Sprawiedliwość wydało komunikat prasowy w sprawie Rekomendacji S (wskazującej na ryzyka systemowe i społeczne będące następstwem udzielania kredytów w walucie obcej), w której stwierdziło, że: "z niepokojem przyjmuje zalecenia Komisji Nadzoru Bankowego tzw. „Rekomendację S” wprowadzające ograniczenia w dostępności do kredytów walutowych, których głównym skutkiem będzie zmniejszenie możliwości nabywania przez obywateli (szczególnie przez młode osoby) własnych mieszkań... Nie podzielamy argumentacji Komisji Nadzoru Bankowego dotyczącej rzekomego zagrożenia dla sytemu bankowego... Niekorzystnym skutkiem „Rekomendacji S” może być sytuacja, w której znaczna część średnio zarabiających Polaków nie będzie w stanie uzyskać dostępu do kredytu z powodu gwałtownego wzrostu jego kosztów. Wprowadzanie sztucznych ograniczeń tamujących naturalny rozwój rynku kredytów nie służy polskiej gospodarce, a już na pewno nie służy obywatelom... Podstawowe uzasadnienie Komisji Nadzoru Bankowego „Rekomendacji S” powołujące się na ogromne ryzyko związane przede wszystkim z nagłymi spadkami wartości walut, możliwością znacznego podniesienia stóp procentowych przez zagraniczne banki centralne, a także na możliwy znaczny spadek wartości złotówki, nie znajduje potwierdzenia w danych makroekonomicznych. Oczywiście nie możemy nie dostrzegać tego ryzyka, ale jeśli weźmiemy pod uwagę ciągły wzrost gospodarczy naszego kraju, niską inflację i umacniającą się złotówkę, to obawy Komisji Nadzoru Bankowego nie znajdują potwierdzenia w faktach..." Obecnie komunikat ten nie jest już dostępny na stronie, został usunięty.
Reakcje instytucji państwowych.
Niektóre organy państwowe podjęły działania informacyjno-doradcze mające na celu pomoc "frankowiczom". M.in. Rzecznik Praw Obywatelskich oraz Rzecznik Finansowy zorganizowali w styczniu 2017 w biurach terenowych RPO akcję dyżurów eksperckich dla zainteresowanych konsumentów. Ponadto Rzecznik Finansowy może wspierać frankowiczów, wydając na ich wniosek Oświadczenie zawierające istotny pogląd dla sprawy, prowadzonej przed sądem. Istotny pogląd Rzecznika Finansowego jest opinią o charakterze pomocniczym, nie jest on wiążący dla sądu, jednak w uzasadnieniu orzeczenia sąd powinien się ustosunkować do argumentów przedstawionych przez Rzecznika Finansowego. Rzecznik Finansowy, w ramach podsumowania tego, co się wydarzyło w ciągu roku po orzeczeniu TSUE, poinformował, że nawet ci frankowicze, którzy już przegrali rozprawy z bankami, mają w swoich rękach narzędzie skargi nadzwyczajnej.
Prezes UOKiK wydał szereg opinii w sprawie klauzul abuzywnych (niedozwolonych) stosowanych w umowach kredytowych denominowanych oraz indeksowanych do walut obcych. Pojawienie się w umowie kredytu klauzuli niedozwolonej może dać kredytobiorcy szansę na ewentualne unieważnienie umowy kredytowej. 
Trybunał Sprawiedliwości.
Trybunał Sprawiedliwości odpowiadając na pytanie prejudycjalne zadane przez Sąd Okręgowy w Warszawie w sprawie Dziubak kontra Raiffeisen Bank (sprawa C-260/18) stwierdził:
"...art. 6 ust. 1 dyrektywy 93/13 należy interpretować w ten sposób, iż nie stoi on na przeszkodzie temu, aby sąd krajowy, po stwierdzeniu nieuczciwego charakteru niektórych warunków umowy kredytu indeksowanego do waluty obcej i oprocentowanego według stopy procentowej bezpośrednio powiązanej ze stopą międzybankową danej waluty, przyjął, zgodnie z prawem krajowym, że ta umowa nie może nadal obowiązywać bez takich warunków z tego powodu, że ich usunięcie spowodowałoby zmianę charakteru głównego przedmiotu umowy."
Pełny tekst dostępny jest na stronie Trybunału →

</doc>
<doc id="3945670" url="https://pl.wikipedia.org/wiki?curid=3945670" title="Eugenika polska">
Eugenika polska

Eugenika polska – system myślowy na ziemiach polskich i w Polsce – wpisujący się w ogólnoświatowy nurt, mający na celu uszlachetnianie rodzaju ludzkiego i przeciwdziałanie jego degeneracji, przez zastosowanie inżynierii społecznej.
Eugenika zakłada możliwość doskonalenia fizycznego i umysłowego człowieka jako gatunku w drodze ulepszania materiału genetycznego.
Pojęcie eugeniki (z języka greckiego – "eu-genes" – dobrze urodzony, dobrego pochodzenia, rasowy) powstało w starożytnej Grecji i związane było z troską o zdrowe i silne społeczeństwo. W czasach nowożytnych kwestię eugeniki podjął wspierany przez Karola Darwina jego kuzyn, brytyjski arystokrata sir Francis Galton, który mniej więcej od roku 1865 rozpoczął badania nad opracowaniem nowej gałęzi wiedzy, opartej na założeniu dziedziczenia cech charakteru i uzdolnień. W pracy "Inquiries into Human Faculty and Its Development" ("Badania uzdolnień człowieka i ich rozwoju") w 1883 r., przedstawił nową dziedzinę wiedzy, mającą zajmować się zagadnieniami związanymi z uszlachetnianiem rasy. Galton napisał, że: „Eugenika jest nauką, która zajmuje się wszelkimi wpływami poprawiającymi wrodzone cechy rasy, łącznie z tymi, które rozwijają je do najwyższego poziomu”.
Kręgi intelektualne natychmiast po „objawieniu” eugeniki przez Galtona podchwyciły jej idee i to prawie we wszystkich rozwiniętych krajach świata. Zataczając coraz szersze kręgi, nurt eugeniczny pobudził również polską myśl do opracowania rodzimej wersji eugeniki.
Początki eugeniki na ziemiach polskich.
Pierwsze wzmianki na temat eugeniki na ziemiach polskich (pod zaborami) pochodzą od przyrodników zajmujących się propagowaniem ewolucjonizmu (Lamarcka, Wallace’a, Darwina), który bezpośrednio wiązany jest z wykreowaniem eugeniki. Na drodze poszukiwania metod doskonalenia "Homo sapiens" poważnego impulsu dostarczył błyskotliwy rozwój wielu nauk: biologicznych, antropologicznych, medycznych (głównie psychiatrii), geologicznych, statystycznych oraz nauk o społeczeństwie (w szczególności pojawienie się nowatorskich teorii Malthusa i Spencera). Dodatkowym bodźcem stały się gwałtowne przemiany w systemie ekonomicznym i społecznym (ekspansja przemysłu, migracje ludności ze wsi do miast, co wzmogło przeludnienie i rozrost biednych dzielnic, wzrost patologii społecznych i przestępczości).
Zwolennikami ewolucjonizmu i, w ślad za nim, eugenizmu stali się w pierwszej kolejności uczeni, filozofowie – głównie pozytywiści, socjaliści i liberałowie, lekarze oraz przeciwnicy Kościoła katolickiego. Największy rozgłos zyskały poglądy Herberta Spencera (jego praca "O wychowaniu umysłowym, moralnym i fizycznym" doczekała się na ziemiach polskich w latach 1879–1908 aż sześciu wydań). Zafascynowany Spencerem był pozytywista Aleksander Świętochowski, czemu dawał wyraz w swej twórczości. W zaborze rosyjskim, po okresie represji związanych z powstaniem styczniowym (1863 r.), zezwolono na swobodniejszą działalność oświatową, naukową, publicystyczną. Propagowanie ewolucjonizmu i rozwijanie eugeniki było nawet wspierane przez władze rosyjskie. Jeszcze lepiej rzecz się miała w zaborze austriackim, gdzie dość swobodnie działały uniwersytety i rozwijało się szkolnictwo.
Wielkim rzecznikiem nowego trendu w naukach przyrodniczych był lekarz i zoolog Benedykt Dybowski, który uchodził za zwolennika antropotechniki, to znaczy eugeniki w wydaniu Ernsta Haeckela. W pracy "Kilka uwag dotyczących stanowiska antropologii i jej przyszłej działalności" wyrażał podziw dla rozwoju antropologii i jej dziejowego przesłania, który wskaże „kierunki dla działalności antropotechniki, mającej na celu uskuteczniać regenerację ras, lub ich uszlachetnienia”. Gdy antropologia pozna „stosunek ciała z duchem” (Dybowski wiązał cechy fizyczne człowieka z psychicznymi), wtedy będzie mogła objąć „należyte przewodnictwo, kierujące działalnością antropotechniki, w dziedzinie kształcenia ras ludzkich, na modłę ideału: dobra, piękna i siły fizycznej wespół z intelektualną”. Był całkowicie przekonany, że kultura posługująca się naukowymi zasadami i metodami, będzie w stanie spotęgować dodatnie cechy natury ludzkiej, a zmniejszyć nałogi, przesądy, „potworności fizyczne, moralne i intelektualne w umyśle jego [człowieka] i ciele”. 
Pod wrażeniem koncepcji Cesarego Lombrosa (włoskiego psychiatry, kryminologa i założyciela włoskiej szkoły pozytywistycznej), który przedstawił teorię „urodzonego przestępcy” znajdowali się m.in. Ludwik Popławski (publicysta, polityk i jeden z twórców ideologii narodowo-demokratycznej), tłumacz jego dzieła oraz Ludwik Krzywicki (socjolog, działacz społeczny, pozytywista, ewolucjonista i propagator idei Marksa). Obaj popularyzowali lombrosowskie ujęcie przestępstwa. Znali także dobrze dzieła Francisa Galtona i często go cytowali w swoich pracach. Przed I wojną światową byli to główni protagoniści darwinizmu oraz eugeniki na ziemiach polskich.
Krytycznie natomiast oceniał nowe nurty – ewolucyjny oraz eugeniczny – Adam Chałupczyński (lekarz i filozof), który jednak nie przeczył teorii darwinowskiej (zasadzie transformizmu itp.), a jedynie podważał pewne jej uzasadnienia. Uważał bowiem, że darwinowska teoria walki o byt poczęła tłumaczyć i usprawiedliwiać poglądy nacjonalistyczne i rasistowskie w krajach anglosaskich. Chałupczyński potwierdza te inspiracje, pisząc wprost, że „błędna teoria Malthusa spłodziła błędne prawa Darwina […]”, chociażby w takim sensie, w jakim on chce, aby były pojmowane dobór naturalny i walka o byt. Źródło tych pojęć widzi w obyczajach i historii angielskiego narodu, który nierzadko stosował gwałt i bezwzględną przemoc w walce o byt. Dlatego tam właśnie mogła narodzić się
 Z powodzeniem mogła być też rozwijana w stylu szekspirowskiego „być albo nie być” teoria „walki o byt”, która zakłada alternatywę, podczas gdy, zdaniem autora, istoty żywe zawsze dążą do „bycia”, choćby i gorszego.
Pierwsze organizacje eugeniczne.
Z początkiem XX stulecia w wielu polskich miastach zawiązywały się liczne towarzystwa higieniczno-społeczne do walki z chorobami, prostytucją i alkoholizmem, z których następnie niektóre się łączyły i modyfikowały swój program. Powstawały też czasopisma o tematyce medycznej i obyczajowej. Jedne i drugie inspirowane były zachodnią myślą eugeniczną. Generalnie przyjmuje się inspiracje lamarkowskie, z zaznaczeniem indywidualnych różnic w poglądach poszczególnych eugeników.
Już wówczas dał się poznać lider późniejszej eugeniki polskiej, Leon Wernic – lekarz dermatolog-wenerolog i działacz społeczny. To z jego inicjatywy w 1902 r. przy redakcji czasopisma „Ogniwo” powstało Towarzystwo Abolicjonistów, które za cel stawiało sobie zwalczanie chorób wenerycznych i nierządu. Natomiast samo czasopismo, redagowane głównie przez lekarzy, wiele miejsca poświęcało tematyce eugenicznej. Pisano m.in. „o przyczynach powstawania płci, o Żydach jako rasie psychicznej, o sprawach wychowania, o typach okrutnych i krwiożerczych”. Około 1906 r. Towarzystwo zostało rozwiązane.
W połowie 1908 r. powstało Towarzystwo dla Walki z Chorobami Sekretnymi i Szerzenia Zasad Abolicjonizmu, które prezentowało podobny program. Chodziło przede wszystkim o zwalczanie chorób wenerycznych (przez likwidowanie domów publicznych i ograniczanie prostytucji), szerzenie wiedzy o higienie, dbanie o czystość moralną i fizyczną, ale też i przygotowanie reformy nauczania dziewcząt, organizowanie przy szpitalach oddziałów dla chorych wenerycznie (oddziałów dla „chorób sekretnych”) oraz bezpłatnych przychodni, poza tym przygotowywanie odczytów, broszur itp.
Rok później nazwa tej organizacji została zmieniona na Towarzystwo dla Zwalczania Chorób Płciowych. W tym czasie pojawiały się liczne publikacje – artykuły w czasopismach, podejmujące problematykę eugeniczną, najczęściej przedstawianą w pochlebnym tonie, jak czynił to np. Leon Wernic (że eugenika, zaproponowana przez Galtona, to „gałąź ściśle naukowa”), ale nie brakowało też powściągliwych głosów, chociażby w osobie Juliana Neugebauera, który w naukowym opracowaniu założenia Galtona określił jako humanitarno-utopijne.
Przy Towarzystwie Higieny Praktycznej im. Bolesława Prusa, w 1915 r., powołano do życia sekcję eugeniczną, która zorganizowała „kursy pielęgniarskie dla niepodległościowych nauczycieli szkół powszechnych”, lazaret dla warszawskiego batalionu legionistów oraz ambulatorium lekarskie dla chorych wenerycznie. Wkrótce sekcja ta usamodzielniła się i przybrała nazwę (w 1916 r.) Polskie Towarzystwo do Walki z Chorobami Wenerycznymi i Nierządem. Polityka okupantów w czasie I wojny światowej była przychylna wobec działalności tego typu organizacji, toteż mogły one swobodnie się rozwijać. Towarzystwo w swoich szeregach skupiało inteligencję: przede wszystkim lekarzy, nauczycieli, uczonych, prawników i działaczy społecznych.
W 1918 r. Towarzystwo do Walki z Chorobami Wenerycznymi zorganizowało zjazd lekarzy w sprawie wyludnienia kraju, którego uczestnikami byli m.in. L. Krzywicki, W. Chodźko, T. Janiszewski, Z. Daszyńska-Golińska, J. Budzińska-Tylicka. Na zjeździe zwrócono uwagę na potrzebę łagodzenia problemów zdrowotnych spowodowanych wojną i niedożywieniem, zapowiadano walkę z chorobami wenerycznymi i nierządem, radzono jak zatroszczyć się o matkę i dziecko oraz sieroty, jak przeciwdziałać ograniczaniu liczby potomstwa, podjęto też kwestię ubezpieczenia.
Po wojnie i zjednoczeniu ziem polskich, w 1919 r., Towarzystwo do Walki z Chorobami Wenerycznymi i Nierządem zostało przemianowane na Towarzystwo Walki ze Zwyrodnieniami Rasy, w którym zaczęto tworzyć (poza kilkoma sekcjami już istniejącymi) sekcję eugeniczną. Z jej inicjatywy przekształcono Towarzystwo w prężną organizację społeczno-medyczną z nowym statutem autorstwa Leona Wernica, która rozszerza zakres swej działalności i w roku 1923 przekształca się w Polskie Towarzystwo Eugeniczne. „W pierwszym zaś naczelnym artykule swego statutu stawia sobie za zadanie «wzmożenie tężyzny fizycznej, umysłowej i moralnej Narodu Polskiego, spotęgowanie jego odporności i sił twórczych»”.
PTE wydawało również swój kwartalnik pt. „Zagadnienia Rasy z Punktu Widzenia Zdrowia Społecznego”, później ze skróconą nazwą – „Zagadnienia Rasy”, przemianowane w roku 1937 na „Eugenika Polska”, co znacznie podnosiło jego rangę. W komitecie redakcyjnym znaleźli się (po roku 1927, gdy poszerzono objętość pisma) m.in. Witold Chodźko, Tomasz Janiszewski, Jan Mydlarski, Ksawery Sieńko, Leon Wernic, Wacław Wesołowski.
Organizacja ta przyjęła program – ustalony przez Stały Międzynarodowy Komitet Eugeniczny – wyznaczający trzy główne kierunki działania dla eugenik narodowych, tj. program eugeniki zapobiegawczej, pozytywnej i negatywnej. Jednakże w Polsce dokonano pewnej modyfikacji: cele eugeniki i program zostały przystosowane do warunków i potrzeb polskich, toteż nasza rodzima eugenika miała swoją specyfikę. Przede wszystkim badania nad dziedzicznością były słabo zaawansowane i – mimo przyjęcia programu międzynarodowego – nikt na razie nie mówił o tworzeniu kolonii wewnętrznych lub o planach wspierania i finansowania rozrodczości osób wartościowych, skupiono się raczej na eugenice zapobiegawczej. Jeśli chodzi o eugenikę negatywną, to wysuwane były projekty dotyczące sterylizacji jednostek niepełnowartościowych, czego największym i wytrwałym orędownikiem był L. Wernic, ale nie spotkały się one z większym zainteresowaniem. Wernic wielokrotnie postulował wystąpienie do władz z apelem o wprowadzenie sterylizacji chorych, opóźnionych w rozwoju, jak również osób zdegenerowanych, przestępców, czy prostytutek.
Program polskiej eugeniki.
Z inicjatywy Towarzystwa Eugenicznego organizowane były odczyty, poradnictwo lekarskie, przychodnie lekarskie i ambulatoria, a także apelowano o intensywniejsze zwalczanie niebezpiecznych chorób oraz zabiegano o regulację sprzedaży alkoholu. Głównym celem tej organizacji była walka z szerzącymi się chorobami wenerycznymi, ale także zakładano konieczność przeciwdziałania zwyrodnieniom rasy. Jeszcze w czasach zaborów zauważono degenerowanie się narodu, m.in. w następstwie chorób – obok wenerycznych – gruźlicy i alkoholizmu głównie, ale również na skutek wyniszczenia jednostek twórczych i wybitnych przez okupantów – zaborców. Reszty dopełniała bieda i zacofanie.
Towarzystwo za najpilniejszą potrzebę uznało odnowę fizyczną i moralną narodu po okresie zaborów, poprawę stanu zdrowia i oświaty, a także odbudowę sił witalnych i zwiększenie populacji, koniecznych do podniesienia jakości narodu oraz do obrony uzyskanej niedawno niepodległości.
Największy radykalizm w polskim ruchu eugenicznym (z tym że radykalizm polski jest nieporównywalny np. z niemieckim, to rozróżnienie ma sens tylko w obrębie polskiej eugeniki) przejawiał niewątpliwie L. Wernic, który darzony był przez działaczy wielkim szacunkiem; był po prostu autorytetem w świecie eugeniki. Ale pomimo to, większość działaczy eugenicznych nie podzielała niektórych jego poglądów. Na Zjeździe Delegatów w 1930 r. zachęcał on do wprowadzenia programu rozrodu w ramach eugeniki pozytywnej, tzn. wspomagania rozrodu zdrowych osobników, pozostając w przekonaniu, że w społeczeństwie, wśród ludzi panują podobne zasady jak w świecie zwierząt, czyli – podobnie jak głosił Galton – osoby, grupy i rasy podlegają tym samym mechanizmom doboru naturalnego co rośliny i zwierzęta. (Hodowlę ludzi na wzór zwierząt wdrażano np. w USA oraz w Niemczech). Postulował, aby nie obarczać „podatników kosztami utrzymywania dużej liczby osobników psychopatycznych i nie szafować środkami społecznymi na beznadziejne akcje ratowania chorych na raka i ciężkie postaci gruźlicy”. Zatem – obok eugeniki pozytywnej – zachęcał do wprowadzenia także eugeniki negatywnej, żeby uniemożliwić rozmnażanie się osobników uznanych za dysgenicznych.
Wernic krytycznie odniósł się do podziału eugeniki „na teoretyczną, czyli naukową, praktyczną, czyli społeczną wreszcie na polityczną”, który pierwotnie był proponowany przez niektórych eugeników; znacznie lepszy, jego zdaniem, jest zaproponowany w 1913 r. przez Francuzów, a przedstawiony na Konferencji Paryskiej w 1923 r. podział eugeniki na eugenikę negatywną, zapobiegawczą i pozytywną. Te trzy rodzaje eugeniki Wernic charakteryzuje następująco:
Na początku lat dwudziestych XX w. eugenicy wspierani przez ministra zdrowia – zwolennika eugeniki – Witolda Chodźkę, mieli jakieś szanse na wprowadzenie założonego programu i odnotowali nawet pewne osiągnięcia w zakresie okiełznania chorób społecznych i prostytucji. Jednakże istniejące od sześciu lat Ministerstwo Zdrowia Publicznego, Opieki Społecznej i Ochrony Pracy na początku 1924 r. zostało zlikwidowane pod wpływem krytyki środowisk robotniczych (za połączenie agend zdrowia i pracy). Aktywność eugeników zatem wydatnie zmalała, głównie z powodu cofniętych dotacji finansowych na działalność propagandową (odczyty, wykłady, piśmiennictwo itp.), ograniczając się do działalności w ramach Towarzystwa. Po 1926 r. eugenicy musieli jeszcze bardziej się rozczarować, ponieważ liczyli na wsparcie Marszałka Piłsudskiego, ale się zawiedli. Mimo że Piłsudski wypowiedział kiedyś zdanie: „Zmienić człowieka, zrobić go lepszym, wyższym, potężniejszym, silniejszym – oto nasze zadanie”, nie myślał ani on, ani jego zwolennicy w kategoriach eugenicznych; dla Marszałka ważniejsze było silne państwo niż silny naród.
Pomimo małych nakładów finansowych, PTE działało niezwykle prężnie: organizowało liczne zjazdy ogólnopolskie i regionalne, poradnie eugeniczne, rozmaite kursy eugeniczne, odczyty, wykłady i pogadanki, drukowało wielonakładowe broszurki i ulotki rozprowadzane wśród uczniów, studentów, lekarzy, nauczycieli, polityków, w różnych organizacjach społecznych; uruchomiono nawet kino, gdzie wyświetlano filmy eugeniczne. Zawiązana w ramach Towarzystwa – Rada Naukowa, wniosła jeszcze w 1938 r. projekt powołania Instytutu Eugenicznego, placówki naukowej mającej zajmować się badaniami praw dziedziczności i źródłami dysgeniczności człowieka oraz badaniami demograficznymi dla potrzeb polityki populacyjnej. Sekcja Eugeniczna Naczelnej Rady Zdrowia uchwaliła przyjęcie wniosku Ludwika Hirszfelda o zwiększenie subwencji dla PTE i przyznanie „funduszy na wydawnictwa i prace eugeniczne, sfinansowanie badań nad bliźniętami oraz zwrócenie się do Ministerstwa Oświaty o wprowadzenie wykładów z zakresu konstytucji dziedzicznej i eugeniki oraz rozszerzenie wykładów eugenicznych w wyższych zakładach naukowych jako obowiązujących”. Ponadto Zarząd Towarzystwa podjął uchwałę o zorganizowaniu zjazdu międzynarodowego w 1939/1940 roku, który jednak z powodu wojny się nie odbył.
Za dość kontrowersyjną postać w polskim ruchu eugenicznym uchodzi antropolog (zatrudniony na Uniwersytecie Poznańskim), działacz społeczny (harcerstwo) i polityczny (obóz narodowy), prof. Karol Stojanowski. Chociaż nie był on bezpośrednio związany z PTE, to na Zjeździe w 1929 r. przewodniczący Towarzystwa L. Wernic docenił zaangażowanie poznańskiego antropologa w sprawy eugeniki i pochwalił jego książkę pt. "Rasowe podstawy eugeniki", wydaną w 1927 r. K. Stojanowski w licznych swoich pracach głównie skupiał się na zagadnieniach antropologicznych oraz społeczno-demograficznych. Żarliwie apelował o ratowanie narodu polskiego, wyniszczonego po zaborach i wojnach, o podniesienie jego poziomu w zakresie zdrowia, kondycji fizycznej i moralnej w ramach eugeniki pozytywnej. Przestrzegał przed zagrożeniami ze strony Niemiec przede wszystkim, ale także i Rosji. Z naszego położenia geograficznego – tłumaczył – wynika, że jesteśmy narażeni na ekspansję sąsiadów. Państwo wymaga zintegrowania i umocnienia, zatem przywódcy państwa muszą brać te aspekty pod uwagę. Polska powinna utrzymywać wysoki przyrost naturalny, „gdyż w obecnych warunkach politycznych jest to kwestia naszego bytu politycznego, a nawet narodowego. Za mało bowiem jest Polaków na naród wielki, a za dużo na naród mały, nieszkodliwy”. Metody eugeniczne miały posłużyć do zwiększenia liczby ludności polskiej.
Za największe zagrożenie dla narodu polskiego uważał Stojanowski mieszkających na terenie Polski Żydów i ich antypolskie nastawienie. Dlatego za najpilniejsze uważał uregulowanie „sprawy żydowskiej”. Pisał: 
Stojanowski opowiadał się za asymilacją Niemców na terenie Polski, pisząc, „ze wszech miar pożądanym jest spolszczenie elementu niemieckiego w Polsce, gdyż jest to element na ogół wartościowy”, natomiast proces asymilacji Żydów uważał za szkodliwy. Sądził, że ich duża płodność i „tendencja do opanowywania centrów życia kulturalnego” – zwłaszcza w obliczu ich związków ze światowym żydostwem – może kompletnie sparaliżować życie narodowe w Polsce. Ponadto – jak pisał – „wielka ilość nerwowców wszelkich odcieni” dopełnia obrazu ich wartości i tłumaczy, dlaczego nie są pożądanym elementem do asymilowania ze względów eugenicznych. Wobec tego – przekonywał Stojanowski – „muszą oni bądź to wyemigrować, bądź to ograniczywszy swój przyrost naturalny, po prostu wymrzeć”. Jednakże rasistowskie wypowiedzi Stojanowskiego nie były powszechnie podzielane przez eugeników. Stojanowski prowadząc badania antropologiczne wykazywał, że Żydzi nie są wcale odrębną rasą, jak głosili chociażby antropolodzy niemieccy (i to rasą niższą), zatem jego niechęć do Żydów miała podłoże nie biologiczne, a społeczne. „Rozważając problemy antropologiczne związane z Żydami należy pominąć wszystkie teorie, ujmujące populację żydowską jako osobny «żydowski» typ czy też rasę. Pojęcie takie nie jest zgodne z wynikami analiz dokonanych nowoczesnymi metodami”.
Zainteresowanie tematyką populacyjną narodu polskiego wykazywał również lekarz i działacz społeczny, aktywny eugenik i minister zdrowia publicznego w roku 1919 – prof. Tomasz Janiszewski. Podobnie jak Stojanowski apelował, żeby nie zapominać o naszym położeniu geograficznym, dostrzegał bowiem zagrożenie ze strony sąsiadów Polski, tj. Niemiec i Rosji (ZSRR). Szczególnie niebezpieczny wydawał mu się zachodni „sąsiad”. 
Wykazywał ponadto niezwykłą troskę o poziom zdrowia Polaków i zaniepokojenie spadającą liczbą urodzeń, co jednocześnie przy zbyt wysokiej śmiertelności, wyraźnie hamowało przyrost naturalny ludności polskiej. Dlatego pisał, że „najważniejszym elementem pojęcia idei państwowej polskiej ze stanowiska higieny społecznej jest dbałość Państwa i społeczeństwa o ten najcenniejszy materiał organiczny, jakim są ludzie, o ich ilość i troska o ich jakość. Stąd wynika obowiązek państwa prowadzenia racjonalnej polityki populacyjnej”.
Janiszewski był prawdziwym społecznikiem i działaczem higieny społecznej, który poświęcał swój czas, energię i finanse na walkę z plagą licznych chorób społecznych (głównie gruźlicą), wspomaganie chorych, ubogich, dzieci niedożywionych itp. Niezwykle ofiarnie – jako młody lekarz – włączył się w poprawę higieny Zakopanego, tzn. w budowę kanalizacji, wodociągów, szpitali i innych placówek służby zdrowia.
Ogólnie rzecz ujmując, Towarzystwo Eugeniczne przyczyniło się do zwiększenia świadomości społecznej na temat niebezpiecznych chorób, jak też poprawy stanu higieny. Zauważony został problem alkoholizmu i prostytucji. Wzrosła świadomość kobiet w kwestii posiadania potomstwa i prawidłowej opieki nad dzieckiem. Ponadto przyjęty w polskiej eugenice lamarkizm zwiastował szeroką akcję humanitarną oraz edukacyjną, propagując prospołeczną politykę państwa. Niestety zapowiadane zwalczanie pewnych groźnych chorób, jak rak czy gruźlica, nie przyniosło spodziewanych rezultatów, chociażby z powodu ogólnego poziomu medycyny, jak również zbyt niskich nakładów finansowych (np. nie wybudowano planowanych szpitali i innych placówek medycznych).
Propozycje legislacyjne.
W latach trzydziestych zaczął nasilać się nurt bardziej zdecydowanych rozwiązań i w 1934 r. przedłożono Najwyższej Radzie Lekarskiej w Departamencie Zdrowia pierwszy projekt ustawy eugenicznej, który został też wydrukowany w „Zagadnieniach Rasy” i poddany pod dyskusję publiczną. Nad projektem dyskutowali również delegaci na dorocznym Zjeździe Polskiego Towarzystwa Eugenicznego 14 października 1934 r. w Łodzi, gdzie referaty na ten temat wygłosili m.in. L. Wernic, A. Tokarski, S. Markusfeld oraz P. Kon. Ustawa nie zyskała przychylności specjalistów, dlatego rok później przedłożono nową złagodzoną ustawę eugeniczną. Nawet nazwy poszczególnych ustaw zostały zmienione.
Nowy projekt dotyczył czterech zagadnień zawartych w czterech działach ustaw. Były to:
W Dziale IV „Projekt ustawy o zmniejszeniu ciężarów związanych z opieką społeczną” zakładał, że
W ustawie mówiono o dobrowolnym zgłoszeniu się chorego bądź zgłoszeniu go przez opiekuna lub przez lekarza – kierownika zakładu, w którym chory jest „internowany”. W sprawie przymusowej sterylizacji „oraz innych zabiegów chirurgicznych, powołane zostaną wydziały do spraw dziedzicznych przy sądach okręgowych, a jako instancje odwoławcze podobne wydziały przy sądach apelacyjnych.
Był to jedynie projekt ustawy, który w rezultacie nie został uchwalony, głównie ze względu na kontrowersje wokół koncepcji sterylizacji („wyjaławiania”) osób obciążonych dziedzicznie. Projekt ten nie był ostatni. Drugi – w znacznym stopniu zmodyfikowany – projekt ustawy został złożony w 1935 r., ale nadal pojawiały się głosy krytyczne wobec niektórych zapisów. W 1936 r. liczne uwagi i wątpliwości natury prawnej do szeregu punktów projektu zgłosił prof. W. Wolter, konkludując, że ustawa w takiej formie jest nie do przyjęcia.
Na zjeździe lekarzy we Lwowie, we wrześniu 1937 r. (materiał opublikowany w marcu 1938 r.), L. Wernic ubolewał nad faktem nieuchwalenia ustawy eugenicznej, pisząc: „Niezrozumiały los tej ustawy utrudnia wszelkie poczynania”. Z jego relacji wynika, że opracowany przez PTE projekt został przesłany Naczelnej Radzie Lekarskiej, „gdzie 2 lata podlega dyskusji i zmianom, znacznie odskakującym od pierwowzoru”. Niektóre ważne z eugenicznego punktu widzenia zapisy zostały usunięte, a z kolei psychiatrzy domagali się zaostrzenia przepisów, wnioskując o przymusową kastrację ludzi umysłowo i psychicznie chorych, co, jak twierdzi Wernic, budzi najwięcej sprzeciwu i wątpliwości i czemu on sam jest przeciwny. Jego zdaniem „[u]stawa została zniekształcona, a następnie poddana zbyt ostrej i bezwzględnej krytyce”. Z artykułu Wernica wynika, że prace nad ustawą jeszcze w 1938 r. trwały, nawet on sam apeluje o jak najszybsze jej uchwalenie i podaje w dziesięciu punktach zapisy, jakie powinny się w niej znaleźć, inne z kolei – poddaje ostrej krytyce.
Na ostatnim przed wojną, 2.06.1939 r., Walnym Zebraniu PTE Oddziału Warszawskiego, gdy przedstawiano sprawozdanie z działalności Zarządu (za okres od 1.06.1938 do 1.06.1939 r.) w porządku obrad nie znalazł się punkt dotyczący ustawodawstwa eugenicznego. Jedynie sędzia Sądu Najwyższego K. Fleszyński o projekcie ustawy eugenicznej powiedział, że „[p]rojekt ten nie został skierowany na drogę ustawową”, a następnie wskazał, jakie „czynniki eugeniczne” zawiera Kodeks Karny z 1932 r., przewidując karę np. za „narażenie na zarażenie chorobą weneryczną, za przerywanie ciąży, stosunki kazirodcze i wprowadza system środków zabezpieczających, jak domy pracy przymusowej dla narkomanów, niepoprawnych przestępców, celem eliminacji jednostek szkodliwych społecznie”.
Narastające spory.
Polacy bacznie przyglądali się, jak funkcjonuje niemiecka eugenika i niektórzy entuzjaści dostrzegali nawet jej pozytywne skutki, ale u sporej części działaczy zrodziły się wątpliwości, co do zasadności idei eugenicznych, które przeniosły się z areny naukowo-badawczej na polityczno-społeczną. Niemałą rolę w ukształtowaniu eugeniki, jak również odrzuceniu ustaw eugenicznych, odegrał Kościół katolicki, który w Polsce zajmował silną pozycję. Duchowni wywierali naciski na polityków, aby nie ingerować w sprawy rodziny i prokreacji. Zdecydowanie sprzeciwili się też zastosowaniu zbyt restrykcyjnych rozwiązań eugenicznych.
Oficjalnie Kościół popierał samą ideę eugeniki (w stylu higieny społecznej), ale sprzeciwiał się jej na poziomie eugeniki negatywnej. „Niektórzy lekarze zrzeszeni w PTE nadal głosili konieczność przymusowej sterylizacji w wypadku cięższych schorzeń psychicznych. Kościół nie zgadzał się z tym i w osobie ks. Kaczyńskiego, szermując starannie dobranymi przykładami, zbijał twierdzenia eugenicznych pionierów”. Autor cytatu (prof. n. med. Ryszard Zabłotniak) podaje, że do eugeniki negatywnej księża katoliccy odnosili się zdecydowanie niechętnie, natomiast kręgi rządowe – z rezerwą.
Ale istnieli również obrońcy eugeniki w łonie Kościoła. Jak pisze M. Lucius, ks. dr Z. Kozubski jest „[g]orącym apologetą zasad eugeniki pozytywnej, który równocześnie zajmuje nieco odmienne i ustępliwsze stanowisko wobec wskazań tejże eugeniki negatywnej”. „Wiedza eugeniczna – twierdzi Kozubski – tworzy poniekąd naturalną podstawę dla chrześcijańskiego prawa moralnego, bo jej prawa nie mogą być inne jak te, które Bóg sam złożył w naturze do zachowania tejże natury, względnie jej regeneracji na wypadek zwyrodnienia. Stąd etyka katolicka nie tylko nie potępia w czambuł eugeniki, ale z radością wita wszelkie zasady i środki, odnoszące się do uszlachetniania rasy ludzkiej, o ile nie są niemoralne”.
Nie obyło się bez licznych i ostrych polemik między zwolennikami głębszej ingerencji eugenicznej w materię biologiczną i mechanizmy społeczne, a uczonymi podchodzącymi do tych nowatorskich pomysłów sceptycznie. Na przykład na łamach czasopisma „Zagadnienia Rasy” lekarz (pracujący m.in. w Domu Zdrojowym „Pod Berłem” w Krynicy), dr Józef Chania pisał, że państwo powinno bronić się przed plagą ludzi chorych, nieudaczników, matołków, ślepych i głuchych, urodzonych zbrodniarzy itp. przez uniemożliwienie im prokreacji, dlatego że stanowią oni i ich potomstwo ciężar dla państwa oraz osłabiają poziom zdrowotny społeczeństwa. Pogląd ten zaatakował lekarz okulista, prof. UW, Kazimierz Noiszewski, stwierdzając, że przeświadczenie, iż świat jest – według eugeniki oraz pewnych teorii socjologicznych i filozoficznych – przeznaczony wyłącznie dla ludzi zdrowych i silnych, a nie słabych i chorych oraz że medycyna przyczynia się do upadku rodzaju ludzkiego, jest nie do przyjęcia, gdyż przede wszystkim podważa zasadność istnienia medycyny oraz jej charakteru niesienia pomocy i leczenia. Noiszewski podkreślił: „Gdyby nie było człowieka chorego, ludzkość nie miałaby Newtona, Spinozy ani Chopina, ani Beethovena”.
W latach trzydziestych wzrosło zainteresowanie psychiatrów ideą eugeniki, czego odbiciem było powołanie w 1935 r. Polskiej Ligi Higieny Psychicznej i pisma „Higiena Psychiczna”. W komitecie redakcyjnym znalazł się Leon Wernic oraz kilku psychiatrów, a redaktorem pisma został psychiatra, dyrektor szpitala psychiatrycznego w Kościanie – Oskar Bielawski. Cele, jakie stawiała sobie higiena psychiczna O. Bielawski przedstawił we "Wprowadzeniu" do pierwszego numeru czasopisma: „Bezsprzecznie zadaniem higieny psychicznej jest pokierowanie całym arsenałem stojących do jej dyspozycji środków (od spełnienia zadań eugenicznych, poprzez właściwe wychowanie dziecka, wybór odpowiedniego zawodu, dobór towarzysza(ki) życia, udzielania porad w chwilach życiowych niepowodzeń, aż do zapobiegania przedwczesnej zgrzybiałości włącznie), ażeby życie człowieka mogło się ułożyć przedmiotowo i podmiotowo jak najkorzystniej, ażeby omijał rozterki, cierpienia i zawody, które na pewno na swej drodze napotyka, idąc przez życie sam, bez błogosławionych wskazań i wydatnej pomocy psychohigienisty”.
Zwolennikami eugeniki i jej negatywnych zastosowań były znane osoby, np. Tadeusz Boy-Żeleński, który rozpętał dyskusję artykułem krytykującym podniesienie kar za aborcję. Jednocześnie domagał się prawnego dozwolenia aborcji ze względów społecznych jako regulatora płodności oraz wprowadzenia sterylizacji. W eugenikę zaangażowani byli ludzie różnych proweniencji i zapatrywań politycznych, ale największe poparcie dla projektów eugenicznych płynęło z kręgów socjalistycznych i demokratyczno-liberalnych, m.in. od lekarza i działacza socjalistycznego, Henryka Kłuszyńskiego (poprzednie nazwisko Chaim Herstal), filozofa i pedagoga zafascynowanego ideami socjalizmu, Władysława Spasowskiego, oraz osób skupionych wokół „Wiadomości Literackich” i „Życia Świadomego”. Poza omówionymi nazwiskami, aktywnymi eugenikami w okresie międzywojennym byli m.in.: Teodora Męczkowska, Henryk Nusbaum (neurolog), Jan Nelken (psychiatra), Władysław Sterling (psychiatra, neurolog), Karol Mikulski (psychiatra), antropolodzy – Jan Mydlarski, Kazimierz Stołyhwo i Stanisław Żejmo-Żejmis oraz politycy i działacze społeczni – Stefan Kramsztyk, Józef Litauer, Edward Loth, a także poeci – Maria Pawlikowska-Jasnorzewska, Jan Lechoń, Antoni Słonimski.
Działaczka eugeniczna i socjalistka Zofia Daszyńska-Golińska, która pełniła funkcję posłanki z ramienia socjalistów, była wielką orędowniczką wprowadzenia ustaw sterylizacyjnych, ale również walczyła o polepszenie losu kobiet, zwłaszcza biednych i nieoświeconych, interesowała się różnymi anomaliami społecznymi, brała udział w wielu posiedzeniach, konferencjach, organizacjach, których ambicją było reformowanie i wprowadzanie wielu regulacji w obszarze zdrowia i obyczajowości. Sprzymierzeńca w walce ze zwyrodnieniami rasy Daszyńska-Golińska widziała w ruchu neomaltuzjańskim, który – jej zdaniem – torował drogę ideom eugenicznym. Jak pisze: „Neomaltuzjanizm rozróżnia połączenie się osobników różnej płci od prokreacji, żąda, aby dawanie życia nie było dziełem przypadku, ale aktem świadomej woli. Stawia zatem dwa warunki:
Jeśli chodzi o obóz narodowej demokracji, głosy były podzielone. Większość związana z Kościołem katolickim była przeciwko eugenice i przeciw wprowadzeniu ustaw, poza wspieraniem rodzin wielodzietnych i pracy higienicznej. Ale niektórzy endecy udzielili poparcia projektowi ustawy eugenicznej. Największymi zwolennikami porządku eugenicznego byli, podobnie jak w innych krajach, lekarze różnych specjalności, a głównie psychiatrzy.
Władze sanacyjne podchodziły niechętnie do projektów sterylizacyjnych, kwestionując pojęcie „osób wartościowych” jako niewiele mówiące, niejednoznaczne, nieprecyzyjne, a całą ustawę oceniano jako chaotyczną. Wydawane były negatywne opinie z powodu trudności w obiektywnej ocenie, która osoba jest wartościowa, a która nie, i kto miałby o tym decydować; krytycznie oceniano zmuszanie do małżeństwa i posiadania potomstwa oraz płacenie podatków przez kawalerów. W późniejszym uściśleniu powodów odrzucenia ustawy wskazano na jej niesprawiedliwy charakter i niezgodność z duchem społecznym:
Krótki żywot eugeniki powojennej.
Po wojnie wszystkie towarzystwa naukowe, również Towarzystwo Eugeniczne, przeszły pod kuratelę utworzonej w 1951 r. PAN i tym samym nie mogły prowadzić samodzielnie swej działalności.
Jednak eugenicy nadal forsowali wprowadzenie ustaw eugenicznych, m.in. nakazu przymusowego leczenia alkoholizmu oraz sterylizacji chorych umysłowo i psychicznie, a np. Stanisław Skowron, który przed wojną „aprobatywnie odnosił się do praktyk sterylizacyjnych w USA i w Niemczech nazistowskich”, po powrocie z obozu koncentracyjnego zamierzał kontynuować program eugeniczny. Mimo siły przebicia przedwojennych eugeników (np. Oskara Bielawskiego) pojawiały się coraz liczniejsze głosy sprzeciwu, co – wraz z odgórnym potępieniem eugeniki – doprowadziło do odejścia od idei eugenicznych. Tym bardziej, że władze ZSRR w „bloku państw komunistycznych” wprowadziły zalecenia rozwijania „łysenkizmu”, pozostającego w sprzeczności z założeniami eugeniki. Polskie Towarzystwo Eugeniczne formalnie zostało rozwiązane w 1952 r., ale już od 1949 r. zaprzestało faktycznie swej działalności.
Bibliografia.
Czasopisma (wybrane egzemplarze)

</doc>
<doc id="3945676" url="https://pl.wikipedia.org/wiki?curid=3945676" title="Gulfstream G600">
Gulfstream G600

Gulfstream G600 – amerykański samolot dyspozycyjny dalekiego zasięgu, zaprojektowany i zbudowany w wytwórni Gulfstream Aerospace Corporation.
Historia.
Wytwórnia ujawniła prace nad nowym modelem samolotu dyspozycyjnego 14 października 2014 roku. Równolegle z projektem G600 prowadzone są prace nad maszyną oznaczoną jako G500. Obydwa samoloty dysponują kabinami pasażerskimi o tych samych rozmiarach i mogą przewieźć maksymalnie do 19 pasażerów na swoich pokładach. W kwietniu 2016 roku połączono kadłub pierwszego prototypu ze skrzydłami. Prototyp G600 został oblatany 17 grudnia 2016 roku. Maszyna wystartowała z lotniska Savannah/Hilton Head. Podczas swojego pierwszego lotu samolot spędził w powietrzu 2 godziny i 53 minuty, a za jego sterami siedzieli piloci doświadczalni Scott Martin i Todd Abler. Na pokładzie obecny był również inżynier Nathaniel Rutland. Według doniesień wytwórni lot przebiegł prawidłowo oraz, co równie ważne, odbył się przed planowanym wstępnie terminem. Maszyna wyposażona jest w zmodernizowany system Enhanced Vision System (EVS III), którego podstawą jest umieszczona w dziobie samolotu kamera termowizyjna, umożliwiająca wyświetlanie obrazu z kamery na wyświetlaczu HUD (w G600 jest to zmodernizowany HUD II). System Synthetic Vision-Primary Flight Display (SV-PFD) wyświetla natomiast pilotowi na ekranie trójwymiarowy obraz znajdującego się przed dziobem maszyny terenu. Awionika Honeywell Primus Epic. Kabina pilotów została wykonana w układzie Symmetry Flight Deck, również firmy Honeywell. Piloci mają do dyspozycji cztery wielofunkcyjne wyświetlacze, z czego trzy to ekrany dotykowe. Sterowanie odbywa się przy użyciu wielofunkcyjnych dżojstików (Active Control Sidesticks) firmy BAE Systems. Zastosowano również trzyosiowy aktywny system sterowania lotem fly-by-wire. 24 lutego 2017 roku, w powietrze po raz pierwszy wzniósł się drugi z wybudowanych prototypów. Samolot wykonał lot trwający 4 godziny i 26 minuty, który według oświadczenie producenta, przebiegał bez żadnych problemów. W tym czasie, pierwszy prototyp miał już za sobą 22 loty i łączny nalot wynoszący 150 godzin spędzonych w powietrzu. W 2017 roku Gulfstream planował otrzymanie certyfikatu typu, a rozpoczęcie dostaw seryjnych egzemplarzy miała wstępnie rozpocząć się w 2018 roku. Podobnie jak to miało miejsce w przypadku samolotu Gulfstream G650, wytwórnia planuje powstanie wersji o wydłużonym zasięgu (Extended Range). 5 maja 2017 roku oblatano trzecią maszynę prototypową. Samolot podczas swojego pierwszego lotu spędził w powietrzu 4 godziny i 35 minut. Trzeci prototyp został wykorzystany do badań zachowania się i pracy systemów pokładowych samolotu w różnych konfiguracjach i warunkach. 21 maja tego samego roku, ten sam samolot wykonał najdłuższy, do tego dnia lot samolotu G600, trwał on 13 godzin i 5 minut. 21 czerwca 2017 roku po raz pierwszy w powietrze wzbiła się czwarta maszyna prototypowa. Lot przebiegł bez zakłóceń i trwał 78 minut. Maszyna została wykorzystana do badań systemów paliwowych samolotu, awioniki oraz systemów automatycznej kontroli lotu. Do tego dnia, wszystkie latające prototypy G600 spędziły w powietrzu 570 godzin w trakcie 130 lotów.
Ostatecznie w próbach nowej konstrukcji wzięły udział cztery prototypy oraz jedna maszyna seryjna. 28 czerwca 2019 roku, G600 otrzymał certyfikat typu i produkcji wydany przez Federal Aviation Administration. Certyfikat umożliwia wytwórni rozpoczęcie dostaw samolotu do klientów. Do czasu otrzymania certyfikatu, pięć wykorzystanych w badaniach w locie samolotów spędziło w powietrzu łącznie 3200 godzin. 11 maja 2020 roku Gulfstream poinformował o przyznaniu G600 certyfikatu typu przez Agencje Unii Europejskiej ds. Bezpieczeństwa Lotniczego co otworzyło maszynie drogę do sprzedaży na rynkach krajów Europy.

</doc>
<doc id="3945677" url="https://pl.wikipedia.org/wiki?curid=3945677" title="128 (liczba)">
128 (liczba)

W kalendarzu.
128. dniem w roku jest 8 maja (w latach przestępnych jest to 7 maja). Zobacz też co wydarzyło się w roku 128, oraz w roku 128 p.n.e.

</doc>
<doc id="3945678" url="https://pl.wikipedia.org/wiki?curid=3945678" title="Nine Lives Tour">
Nine Lives Tour

Nine Lives Tour – siódma trasa koncertowa grupy muzycznej Aerosmith, trwająca od 1997 do 1999 r., obejmująca 202 koncerty.
W 1997 zespół dał 18 koncertów w Europie i 62 w Ameryce Północnej; w 1998 – 76 w Ameryce Północnej i 7 w Japonii. Na skutek kontuzji Stevena Tylera europejska część trasy zaplanowana na rok 1998 została odwołana. W 1999 zespół dał 21 koncertów w Ameryce Północnej i ponownie 18 w Europie.
Lista koncertów.
Koncerty w 1998.
Ameryka Północna - część 2.
Podczas występu w Anchorage 29 kwietnia Steven Tyler doznał kontuzji na skutek uderzenia statywem mikrofonu o pośladki. Z powodu jego kontuzji europejska część trasy zaplanowana na 1998 rok została odwołana. Również Joey Kramer doznał poparzeń na stacji benzynowej.
Odwołane koncerty w Europie na skutek wypadków Stevena Tylera i Joeya Kramera.
Na arenach w Sheffield i Londynie planował wspomóc Aerosmith zespół Run-D.M.C.

</doc>
<doc id="3945683" url="https://pl.wikipedia.org/wiki?curid=3945683" title="Laarne">
Laarne

Laarne – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Laarne liczyła osób. Łączna powierzchnia gminy wynosi 32,07 km², co daje gęstość zaludnienia 390 mieszkańców na km².

</doc>
<doc id="3945685" url="https://pl.wikipedia.org/wiki?curid=3945685" title="Lista światowego dziedzictwa UNESCO w Omanie">
Lista światowego dziedzictwa UNESCO w Omanie

Lista światowego dziedzictwa UNESCO w Omanie – lista miejsc w Omanie wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Oman 6 października 1981 roku.
Obecnie (stan w 2019 roku) na liście znajduje się pięć obiektów dziedzictwa kulturowego.
W 2007 roku Komitet Światowego Dziedzictwa podjął decyzję o usunięciu z listy „rezerwatu oryksów arabskich”, który został wpisany na listę w 1994 roku. Powodem była jednostronna decyzja rządu w Omanie o zmniejszeniu powierzchni rezerwatu o 90%. Był to pierwszy w historii przypadek usunięcia obiektu z listy.
Na omańskiej liście informacyjnej UNESCO – liście obiektów, które Oman zamierza rozpatrzyć do zgłoszenia do wpisu na listę światowego dziedzictwa, znajduje się 7 obiektów (stan w roku 2019).
Obiekty na liście światowego dziedzictwa UNESCO.
Poniższa tabela przedstawia omańskie obiekty na liście światowego dziedzictwa UNESCO:
Obiekty na omańskiej Liście Informacyjnej UNESCO.
Poniższa tabela przedstawia obiekty na omańskiej Liście Informacyjnej UNESCO:

</doc>
<doc id="3945687" url="https://pl.wikipedia.org/wiki?curid=3945687" title="Mobilny dziennik elektroniczny">
Mobilny dziennik elektroniczny

Mobilny dziennik elektroniczny – program komputerowy dostępny w formie aplikacji mobilnej na urządzeniach mobilnych, posiadający funkcje dziennika elektronicznego. Aplikacje takie posiadają wiele ograniczeń i uproszczeń w stosunku do pełnych wersji dostępnych jako serwis internetowy. Dostępne i rozwijane są praktycznie wersje jedynie na system Android oraz iOS. Aplikacje te potrafią pracować w trybie offline, czyli nie potrzebują stałego kontaktu z Internetem. Do aktualizacji danych wymagana jest synchronizacja po połączeniu się z siecią. Pozwala to na pracę na urządzeniach takich jak tablet tylko z komunikacją poprzez Wi-Fi.
Pierwsza prezentacja takiego rozwiązania miała miejsce na konferencji Polskiego Towarzystwa Informatycznego w Szczyrku w roku 2010 przez dr. inż. Marcina Tomanę.
Funkcje mobilnych dzienników elektronicznych.
Do najważniejszych funkcji mobilnych dzienników elektronicznych należą:
Funkcje mniej powszechne to:

</doc>
<doc id="3945701" url="https://pl.wikipedia.org/wiki?curid=3945701" title="Waasmunster">
Waasmunster

Waasmunster – gmina położona w prowincji Flandrii Wschodniej, w Belgii.
Historia.
Pierwsze ślady osad pochodzą z epoki brązu i żelaza; Najstarsze znaleziska podatuje się na ok. 2000 lat p.n.e. W okresie galo-romańskim na obszarze Waasmunster powstała osada "Vicus Pont Rave".
Populacja.
Według szacunków w dniu 1 stycznia 2016 całkowita populacja Waasmunster liczyła osób. Łączna powierzchnia gminy wynosi 31,93 km², co daje gęstość zaludnienia 340 mieszkańców na km².

</doc>
<doc id="3945703" url="https://pl.wikipedia.org/wiki?curid=3945703" title="Akihiko Nakamura">
Akihiko Nakamura

 – japoński lekkoatleta, wieloboista.
Zdyskwalifikowany podczas eliminacji biegu na 400 metrów przez płotki na igrzyskach olimpijskich w Londynie (2012). W 2014 został brązowym medalistą igrzysk azjatyckich w Inczon. Szesnasty wieloboista światowego czempionatu w Pekinie (2015), natomiast rok później reprezentował Japonię podczas rozgrywanych w Rio de Janeiro igrzyskach olimpijskich, gdzie w swojej koronnej konkurencji uplasował się na 22. pozycji.
Złoty medalista mistrzostw Azji oraz mistrzostw Japonii.
Rekordy życiowe: dziesięciobój (stadion) – 8180 pkt. (12 czerwca 2016, Nagano); siedmiobój (hala) – 5831 pkt. (21 lutego 2016, Doha) rekord Japonii.

</doc>
<doc id="3945705" url="https://pl.wikipedia.org/wiki?curid=3945705" title="Wichelen">
Wichelen

Wichelen – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Wichelen liczyła osób. Łączna powierzchnia gminy wynosi 22,87 km², co daje gęstość zaludnienia 500 mieszkańców na km².

</doc>
<doc id="3945710" url="https://pl.wikipedia.org/wiki?curid=3945710" title="Lochristi">
Lochristi

Lochristi – gmina położona w prowincji Flandrii Wschodniej, w Belgii.
Historia.
Pierwsza wzmianka o Denderleeuw pochodzi z 1146 roku i wymienione jest pod nazwą "Lewe". Badania archeologiczne wskazują na wczesne osadnictwo na tych terenach, jeszcze w okresie neolitu; znaleziono tu również monety rzymskie. Pierwotnie ludność koncentrowała się w okolicach Dender.
Populacja.
Według szacunków w dniu 1 stycznia 2016 całkowita populacja Lochristi liczyła osób. Łączna powierzchnia gminy wynosi 60,34 km², co daje gęstość zaludnienia 370 mieszkańców na km².

</doc>
<doc id="3945713" url="https://pl.wikipedia.org/wiki?curid=3945713" title="Drzewiecki Nr 2">
Drzewiecki Nr 2

Drzewiecki Nr 2 – drugi prototyp okrętu półzanurzalnego o wyporności 2,5 tony zbudowany w 1879 roku przez Stefana Drzewieckiego na zamówienie carskiej Armii. Testy okrętu przeprowadzono jesienią 1879 roku, podobno w obecności cara Aleksandra III. Napędzany za pomocą pedałów czteroosobowy okręt mógł być uzbrojony w dwie miny dynamitowe umieszczane na zewnątrz kadłuba, które mogły zostać podłączone do dna wrogiego okrętu. Pierwszy okręt wyposażony w peryskop optyczny.

</doc>
<doc id="3945717" url="https://pl.wikipedia.org/wiki?curid=3945717" title="The Complaint of Lisa">
The Complaint of Lisa

The Complaint of Lisa – wiersz angielskiego poety Algernona Charlesa Swinburne’a, będący – jak wskazuje jego podtytuł (Double Sestina) – podwojeniem sestyny lirycznej. Utwór składa się z dwunastu strof dwunastowersowych i jednej sześciowersowej. W klauzulach wersów wszystkich zwrotek powtarzają się słowa "breath", "her", "way", "death", "sunflower", "sun", "day", "bed", "thee", "dead", "done", "me", które pojawiają się raz jeszcze w końcowym sestecie. Wyrazy te rymują się w parach.
Utwór stanowi poetycko przepracowaną kwestię z "Dekamerona" Giovanniego Boccaccia.

</doc>
<doc id="3945720" url="https://pl.wikipedia.org/wiki?curid=3945720" title="Mike Colter">
Mike Colter

Mike Randal Colter (ur. 26 sierpnia 1976 w Columbii w Karolinie Południowej) – amerykański aktor telewizyjny i filmowy, wystąpił m.in. w roli Luke’a Cage’a w serialach "Jessica Jones" (2015, 2019), "Luke Cage" (2016–2018) i "Defenders" (2017), powiązanych z Filmowym Uniwersum Marvela.

</doc>
<doc id="3945724" url="https://pl.wikipedia.org/wiki?curid=3945724" title="Jadwiga Jurkszus-Tomaszewska">
Jadwiga Jurkszus-Tomaszewska

Jadwiga Jurkszus-Tomaszewska (ur. 13 września 1918 w Sankt-Petersburgu, zm. 11 października 1996 w Toronto) – polska pisarka, reporterka, krytyk literacki.
Życiorys.
Ukończyła gimnazjum w Nowogródku, na następnie studiowała filologię polską na Uniwersytecie Stefana Batorego w Wilnie. Na początku 1940 przedostała się do Warszawy, pracowała w Radzie Głównej Opiekuńczej pomagając uchodźcom ze wschodniej i zachodniej Polski. Równocześnie studiowała na tajnych kompletach Uniwersytetu Warszawskiego z zakresu dziennikarstwa, współpracowała z konspiracyjną prasą oraz była łączniczką w szeregach Armii Krajowej używając pseudonimów "Wiśka, Ada, 909". Również jako łączniczka I Oddziału Organizacyjnego Komendy Głównej Armii Krajowej uczestniczyła w powstaniu warszawskim, po jego upadku została aresztowana i uwięziona w obozie jenieckim. Po zakończeniu działań wojennych podjęła decyzję o pozostaniu na emigracji, zamieszkała w Belgii, gdzie ukończyła na Université Libre de Bruxelles studia dziennikarskie uzyskując tytuł "Licence en Journalism" i prowadziła działalność naukową. W 1949 otrzymała zaproszenie z Instytutu Europy Południowo-Wschodniej przy Uniwersytecie Ottawy i wyjechała do Kanady, otrzymała tam etat wykładowcy literatury polskiej. W 1951 na Uniwersytecie Montrealskim przedstawiła pracę doktorską pt. „Le roman familial polonais comparé avec le méme genre dans la litératur mondiale”, a po jej obronie przeprowadziła się do Toronto, gdzie przez dwadzieścia pięć lat pracowała zawodowo w Ministerstwie Imigracji i Zatrudnienia. W latach 60. XX-wieku redagowała pierwsze w Kanadzie polskie pismo literackie „Prąd”, od 1961 do 1964 była redaktorem dodatku literackiego do „Głosu Polskiego”. Publikowała na łamach „Kultury”, „Orła Białego”, „Wiadomości”, „Oficyny Poetów” i w „Tygodniku Polskim” równocześnie tworząc szkice, eseje i reportaże o życiu w Kanadzie.
Jej mężem był Adam Tomaszewski (1918-2002) – pisarz, działacz polonijny.

</doc>
<doc id="3945725" url="https://pl.wikipedia.org/wiki?curid=3945725" title="Leonia Poznańska">
Leonia Poznańska

Leonia (Łaja) Poznańska z d. Hertz (ur. 1830 w, zm. 17 lutego 1914 w Łodzi) – łódzka filantropka pochodzenia żydowskiego. Żona fabrykanta Izraela Poznańskiego. 
Życiorys.
Urodziła się 1830 roku. Jej rodzicami byli Mojżesz oraz Cypa (z domu Margulis) Hertzowie. Ojciec Leoni pracował jako sekretarz żydowskich szpitali w Warszawie i był dość znaną osobą w kręgu warszawskich kupców.
Leonia Hertz i młodszy od niej o dwa lata Izrael Poznański wzięli ślub 4 marca 1851 roku. Rodziny wcześniej zdecydowały o podpisaniu intercyzy przedmałżeńskiej. Wkładem męża do wspólnoty majątkowej była niewielka manufaktura oparta na produkcji ręcznych krosien, warta wówczas 500 rubli. Natomiast Leonia w posagu wniosła znajdujący się w Warszawie sklep wyrobów bawełnianych oraz umożliwiła Izraelowi nawiązanie cennych kontaktów ze środowiska warszawskiej burżuazji. 
Małżeństwo Poznańskich doczekało się licznego potomstwa: czterech synów – Ignacego, Hermana, Karola i Maurycego – oraz trzy córki – Annę (Ajdlę, późniejszą żonę Jakuba Hertza), Joannę Natalię (późniejszą żonę Zygmunta Lewińskiego) i Felicję (Fajgę, zmarłą w niemowlęctwie). Związek pary zakończyła śmierć Poznańskiego w 1900 roku. 
Leonia Poznańska zmarła w 1914 roku i spoczęła obok męża w mauzoleum na nowym cmentarzu żydowskim w Łodzi. 
Działalność filantropijna.
Leonia Poznańska często angażowała się w działalność charytatywną. Jedną z jej oraz Izraela inicjatyw jest sfinansowanie budowy w latach 80. XIX w. żydowskiego szpitala, który jako pierwszy w Łodzi w 1898 roku otworzył oddział dla chorych na gruźlicę. Szpital istnieje do dzisiaj jako Szpital Kliniczny Nr 3 im. dr Seweryna Sterlinga Uniwersytetu Medycznego.

</doc>
<doc id="3945728" url="https://pl.wikipedia.org/wiki?curid=3945728" title="Prowincja Południowo-Wschodnia (Oman)">
Prowincja Południowo-Wschodnia (Oman)

Prowincja Południowo-Wschodnia (ar. جنوب الشرقية) – ustanowiona w 2011 roku muhafaza (gubernatorstwo) Omanu, położone we wschodniej części kraju, nad Morzem Arabskim od strony wschodniej. Na zachodzie graniczy z Maskatem, Prowincją Północno-Wschodnią i Prowincją Centralną. Centrum administracyjnym jest Sur.
Liczba ludności wynosiła 188 032 osoby według spisu z 2010 roku, a wedle informacji centrum statystyk Omanu, w 2016 roku gubernatorstwo zamieszkiwały 295 603 osoby. 
W jej skład wchodzi 5 wilajetów. :

</doc>
<doc id="3945735" url="https://pl.wikipedia.org/wiki?curid=3945735" title="Prowincja Północno-Wschodnia (Oman)">
Prowincja Północno-Wschodnia (Oman)

Prowincja Północno-Wschodnia (ar. محافظة شمال الشرقية) – ustanowiona w 2011 roku muhafaza (gubernatorstwo) Omanu, położona we wschodniej części kraju, między Maskatem od północy, Prowincją Południowo-Wschodnią od wschodu, Prowincją Centralną na południu i ad-Dachilijją na zachodzie. Centrum administracyjnym jest Ibra.
Liczba ludności wynosiła 162 482 osoby według spisu z 2010 roku, a wedle informacji centrum statystyk Omanu, w 2016 roku gubernatorstwo zamieszkiwały 264 452 osoby.
W jego skład wchodzi 6 wilajetów:

</doc>
<doc id="3945740" url="https://pl.wikipedia.org/wiki?curid=3945740" title="Faustine (poemat)">
Faustine (poemat)

Faustine – poemat angielskiego poety Algernona Charlesa Swinburne’a, opublikowany w tomiku "Poems and Ballads" z 1866. Utwór składa się ze strof czterowersowych i jest oparty na monorymie. Został poprzedzony łacińskim zwrotem "Ave Faustina Imperatrix, morituri te salutant".
Wiersz zawiera wiele przykładów aliteracji, będącej ulubionym i bardzo często stosowanym przez poetę środkiem stylistycznym: "Stray breaths of Sapphic song that blew"; "What adders came to shed their coats?/What coiled obscene/Small serpents with soft stretching throats/Caressed Faustine?". 
Być może, omawiany utwór był napisany z myślą o aktorce Adzie Isaacs Menken.

</doc>
<doc id="3945744" url="https://pl.wikipedia.org/wiki?curid=3945744" title="Okręty podwodne typu Drzewiecki 3">
Okręty podwodne typu Drzewiecki 3

Okręty podwodne typu Drzewiecki 3 – opracowany przez polskiego inżyniera Stefana Drzewieckiego typ rosyjskich okrętów półzanurzalnych o wyporności 2,5 tony na powierzchni, stanowiących rozwinięcie konstrukcji „Drzewiecki Nr 2”.
Historia.
50 jednostek tego typu zostało zbudowanych dla Armii Imperium w latach 1879-1881 w stoczni Newskiej w Piotrogrodzie. Jednostki te wprawiane były w ruch za pomocą pedałów. W odróżnieniu jednak od dwóch wcześniejszych projektów Drzewieckiego – „Nr 1” i „Nr 2” – typ ten wyposażony był jedynie w jeden wał. Jedna z jednostek tego typu, która w 1884 roku stacjonowała w Kronsztadzie, została wyposażona w zasilany z baterii silnik elektryczny o mocy 1,8 KM, który umożliwiał jej rozwinięcie prędkości 4 węzłów w zanurzeniu przez około 10 godzin. Załoga okrętu została w tym wypadku zredukowana do dwóch osób. Inna jednostka została wyposażona w silnik o mocy 1 KM i pędnik wodnoodrzutowy, pozwalający jej rozwijać prędkość 3 węzłów.

</doc>
<doc id="3945750" url="https://pl.wikipedia.org/wiki?curid=3945750" title="Mohamed Al-Saadi">
Mohamed Al-Saadi

Mohamed Al-Saadi (ar.: محمد السعدي, ur. 1 stycznia 1968) – jemeński lekkoatleta, długodystansowiec.
Podczas igrzysk olimpijskich w Atlancie (1996) zajął 101. miejsce w biegu maratońskim z wynikiem 2:40:41 (rekord Jemenu).

</doc>
<doc id="3945758" url="https://pl.wikipedia.org/wiki?curid=3945758" title="Al-Mintakat ad-Dachilijja">
Al-Mintakat ad-Dachilijja



</doc>
<doc id="3945770" url="https://pl.wikipedia.org/wiki?curid=3945770" title="Saeed Basweidan">
Saeed Basweidan

Saeed Basweidan (ar.: سعيد باسويدان, ur. 26 czerwca 1977) – jemeński lekkoatleta, średniodystansowiec.
Podczas igrzysk olimpijskich w Atlancie (1996) odpadł w eliminacjach na 800 metrów z czasem 1:49,35. Miesiąc później na mistrzostwach świata juniorów także odpadł w eliminacjach na tym dystansie (z wynikiem 1:52,21). Wielokrotny rekordzista kraju.

</doc>
<doc id="3945771" url="https://pl.wikipedia.org/wiki?curid=3945771" title="Said Basweidan">
Said Basweidan



</doc>
<doc id="3945812" url="https://pl.wikipedia.org/wiki?curid=3945812" title="I-168">
I-168

I-168 – japoński oceaniczny okręt podwodny typu "KD6" z czasów przedwojennych i II wojny światowej. Okręt został zwodowany 26 czerwca 1933 roku w stoczni w Kure jako I-68, po czym – podobnie jak w przypadku wielu innych jednostek – jego nazwa została zmieniona na I-168.
Przyjęty do służby w japońskiej marynarce wojennej 31 lipca 1934 roku miał wyporność 1400 ton na powierzchni oraz 2440 ton ton w zanurzeniu. Wyposażony był w 6 wyrzutni torpedowych kalibru 533 mm dla 14 torped. Podczas wojny na Pacyfiku, dowodzony przez shōsa Yahachi Tanabe, zatopił pod Midway amerykański duży lotniskowiec USS „Yorktown” (CV-5). 27 lipca 1943 roku został zatopiony przez USS „Scamp” (SS-277).
Konstrukcja.
W momencie wejścia do służby I-168 był najszybszym okrętem podwodnym na świecie. Wprawdzie późniejsze typy japońskich okrętów były jeszcze szybsze, jednak 23 węzły maksymalnej prędkości na powierzchni wciąż pozostawało bardzo dużą prędkością. Prędkość podwodna zaś wynosząca 8,25 węzła nie odbiegała zasadniczo od standardu tego okresu. I-68 przy prędkości 10 węzłów na powierzchni dysponował zasięgiem 14 tys. mil morskich. Okręt ten wykazywał się przy tym dużą autonomicznością wynoszącą 45 dni. Dwukadłubowa struktura kadłuba o długości 105 metrów umożliwiała mu bezpieczne schodzenie na głębokość konstrukcyjną wynoszącą 75 metrów. Wyporność nawodna okrętu wynosiła 1400 ton, w zanurzeniu zaś 2440 ton. W skład uzbrojenia jednostki wchodziło działo kalibru 100 mm L/65 oraz 14 torped Typ 92 lub Typ 95, wystrzeliwanych z czterech wyrzutni 533 mm na dziobie i dwóch tego samego kalibru na rufie. Standardowa załoga składała się z 68 osób.
Historia okrętu.
Budowę okrętu rozpoczęto 18 czerwca 1931 roku, zwodowano go zaś dwa lata później – 26 czerwca 1933 roku w stoczni w Kure. I-68 został przyjęty do służby w marynarce imperium japońskiego 31 lipca 1934 roku, pod dowództwem chūsa (komandor) Nobumichi Tsuruoka. 25 lipca 1941 roku nastąpiła zmiana na stanowisku dowódcy okrętu, którym został shōsa (kmdr por.) Otoji Nakamura. Nowy dowódca wprowadził jednostkę w okres przygotowań do operacji Z, związanej z planowanym atakiem na Pearl Harbor. 11 listopada 1941 roku wiceadmirał Mitsumi Shimizu na pokładzie swojego okrętu flagowego – krążownika lekkiego „Katori” – wprowadził swoich dowódców okrętów 6 Floty w zarys planów ataku na Hawaje. Jeszcze tego samego dnia I-68 opuścił port udając się do bazy w Kwajalein na Pacyfiku.
23 listopada I-68 wyszedł z Kwajalein na swój pierwszy patrol wojenny w okolice Hawajów, gdzie 2 grudnia odebrał zakodowaną wiadomość „Wspiąć się na górę Niitaka”, informującą, że działania wojenne przeciw Stanom Zjednoczonym rozpoczną się 8 grudnia (czasu japońskiego). Pięć dni później 3 Dywizjon Okrętów Podwodnych 6 Floty, w którego skład wchodził I-68, rozmieszczony był na południe od Oʻahu, w celu przechwycenia wszystkich okrętów, które będą próbowały uciec z Pearl Harbor. I-68 miał przydzielony sektor od 25 do 50 mil na południowy zachód od wyspy. 8 grudnia okręt otrzymał rozkaz udania się wraz z I-69 do wyjścia z bazy Pearl Harbor, w celu podjęcia załóg miniaturowych okrętów podwodnych. Gdy jednak żadna z nich nie przybyła na umówione miejsce spotkania, okręty powróciły do swoich sektorów.
13 grudnia okręt został wykryty przez amerykańskie okręty nawodne i w ciągu kilku następnych dni poddany serii 21 osobnych ataków głębinowych. Ostatni z nich zniszczył wiele ogniw baterii i wywołał poważne przecieki rufowych wyrzutni torpedowych. W konsekwencji 17 grudnia shōsa Nakamura zmuszony został do przerwania patrolu i udania się w drogę powrotną do Kwajalein, dokąd przybył 11 dni później. Uszkodzenia okazały się zbyt poważne, aby mogły zostać naprawione na miejscu, toteż ostatniego dnia roku jednostka wyruszyła w celu przeprowadzenia remontu do Kure, gdzie udało się jej dotrzeć 9 stycznia 1942 roku. 17 stycznia Nakamura stawił się na pokładzie pancernika „Yamato”, gdzie, w obecności m.in. admirała Isoroku Yamamoto i jego sztabu, zdał relację z patrolu, przedstawiając też przebieg amerykańskiego polowania na jego okręt. 31 stycznia nastąpiła zmiana na stanowisku dowódcy I-68, które objął shōsa Yahachi Tanabe – były dowódca I-59.
20 maja 1942 roku, w ramach szerszych zmian organizacyjnych w japońskiej flocie podwodnej, oznaczenie I-68 zostało zmienione na I-168.
Bitwa pod Midway.
Po ataku na Pearl Harbor Cesarstwo Japonii prowadziło kolejne działania wojenne przeciw Stanom Zjednoczonym. Jednak wkrótce po zwycięstwie na Hawajach straciło kontrolę nad przebiegiem wydarzeń. Marynarka japońska, nieświadoma wycieku tajnych informacji o japońskich zamiarach, poniosła dotkliwą i odwracającą całą sytuację wojenną na Pacyfiku porażkę w bitwie lotniskowców pod Midway. 4 czerwca po południu – już po zniszczeniu „Akagi”, „Kaga” i „Sōryū” – samoloty pokładowe z pozostającego na północy, nieco na uboczu od nich lotniskowca „Hiryū” zaatakowały USS „Yorktown” i ciężko go uszkodziły trafiając trzema bombami i dwoma torpedami Typ 91. Lotniskowiec jednak nie zatonął, lecz – holowany w eskorcie sześciu niszczycieli – kierował się na południowy wschód ku Pearl Harbor.
Wsparcie inwazji.
Tymczasem shōsa Tanabe, którego zadaniem (wraz z innymi okrętami jego 3 Dywizjonu Okrętów Podwodnych Szóstej Floty) było wspieranie sił inwazyjnych, jeszcze przed bitwą lotniskowców odnotował niezwykle i niespodziewanie intensywny ruch lotniczy w okolicach Midway. W czasie gdy do Midway zbliżał się trzon japońskiej Kido Butai admirała Nagumo, dowódca I-168 odnotowywał około 90 do 100 startów dziennie z Midway oraz samoloty rozpoznawcze spędzające całe dnie patrolując na dystansie 700 mil od atolu. Jednocześnie do shōsa Tanabe docierały raporty dowódców innych okrętów podwodnych z rejonu tankowania w okolicach French Frigate Shoals – między Midway, a Oʻahu – o aktywności Amerykanów.
Analiza tych informacji nasunęła Tanabe wniosek, że amerykańskie okręty podwodne odkryły japoński zespół uderzeniowy i zespoły okrętów admirałów Nagumo oraz Isoroku Yamamoto zostaną zaskoczone wpadając w pułapkę. Tanabe przekazał drogą radiową swoje spostrzeżenia do Tokio, jednak informacje, które powinny wywołać alarm w kręgach japońskiego wywiadu, przeszły bez echa. Mimo ostrzeżenia z I-168 zespół uderzeniowy Kido Butai adm. Nagumo, zespół inwazyjny adm. Nobutake Kondō oraz zespół ubezpieczający adm. Yamamoto nieświadome niebezpieczeństwa nadal zmierzały w kierunku Midway. Było to skutkiem prawdopodobnie podziałów w japońskim dowództwie oraz sferach wywiadu, częściowo zaś być może wywoływaną kolejnymi zwycięstwami pychą i pewnością siebie w japońskich sztabach. Z całą pewnością natomiast, niewykorzystanie przez japońskie dowództwo informacji od Tanabe stanowiło porażkę wywiadu, i wywarło nie mniejszy wpływ na przebieg bitwy, niż ustalenie przez amerykańskie Hypo szczegółów japońskiego ataku na Midway.
Natychmiastowym skutkiem utraty japońskich lotniskowców było odwołanie przez Yamamoto desantu na Midway. Zanim jednak najwyższy dowódca japońskiej floty odwołał operację, I-168 oraz cztery krążowniki otrzymały rozkaz podpłynięcia pod wyspę i ostrzelania amerykańskich instalacji tamże. I-168 wyposażony był w działo kalibru jedynie 100 mm, nie posiadał też precyzyjnego dalmierza, toteż nie był jakkolwiek przystosowany do tego rodzaju działań. Gdy o godzinie 01:30 Tanabe wystrzelił swój pierwszy pocisk, natychmiast odpowiedziały mu ogniem nabrzeżne baterie artyleryjskie wsparte reflektorami, zmuszając japoński okręt do zanurzenia. Co gorsza, okręt podwodny został wkrótce wykryty i ścigany był przez amerykańskie niszczyciele.
Atak na „Yorktown”.
6 czerwca łódź latająca zaobserwowała, że uszkodzony przez samoloty „Hiryū” amerykański „Yorktown” został opuszczony, toteż znajdujący się w pobliżu I-168 otrzymał pilny rozkaz zatopienia lotniskowca, który w tym czasie znajdował się 150 mil na północny wschód od Midway. Tanabe zarządził wszelkie przygotowania do przeprowadzania ataku i, z niemal maksymalną prędkością 21 węzłów, ruszył w kierunku wskazanej pozycji amerykańskiego okrętu. Nad ranem wachtowi obserwatorzy na mostku dostrzegli dużą ciemną masę na wschodzie, którą zidentyfikowali jako lotniskowiec w otoczeniu pięciu lub sześciu niszczycieli.
O godzinie 4:10 rano, dwa dni po głównej bitwie lotniskowców pod Midway, Tanabe upewnił się, że w odległości 12 mil ma przed sobą uszkodzony podczas bitwy USS „Yorktown” wraz z pierścieniem eskorty. Dopiero jednak około 05:30 po wschodzie słońca Tanabe mógł wyraźnie zobaczyć w odległości 11 mil maszty wrogich jednostek. Niszczyciele zbliżały się do lotniskowca w celu dowiezienia z powrotem na „Yorktowna” części jego własnej załogi, która miała przygotować go do holowania do Pearl Harbor. I-168 wciąż zbliżał się na powierzchni, do momentu kiedy Tanabe ocenił, że jego okręt może zostać spostrzeżony. Wydał wówczas rozkaz zanurzenia i rozpoczął powolne podchodzenie do celu. Obserwując sytuację taktyczną przez peryskop, Tanabe ocenił, że aby być pewnym strzału, musi przeniknąć przez pierścień eskorty na odległość nie większą niż 1500 jardów (1370 metrów). Stanowiło to wyzwanie, które zajęło mu 6,5 godziny przy słyszalnych co jakiś czas impulsach sonarów niszczycieli. Tym niemniej przed południem okręt podwodny przepłynął pod okrętami eskorty, a wiązki akustyczne wrogich okrętów niespodziewanie przestały być słyszalne, prawdopodobnie odbite przez gradient temperatury.
Tanabe zanurzył okręt głębiej, chcąc na większej głębokości podejść na pozycję oddaloną o 1500 jardów do celu, kiedy jednak ponownie wynurzył się na głębokość peryskopową stwierdził, że okręt jest w połowie tego dystansu. Zmienił więc kurs na skos na sterburtę w celu oddalenia się od lotniskowca, po czym wykonał zwrot ponownie w kierunku amerykańskiego okrętu, aby dokonać ostatnich obserwacji.
I-168 znalazł się w końcu w odległości 1300 metrów od lewej burty lotniskowca, który stojący przy nim niszczyciel USS „Hammann” (DD-412) zaopatrywał w niezbędną do walki z wciąż trawiącymi lotniskowiec pożarami wodę i energię elektryczną. O godzinie 13:31 Yahachi Tanabe rozkazał wystrzelić dwie salwy po dwie torpedy każda. Dowódca celował w punkt w połowie długości okrętu poniżej pancerza burtowego, z odchyleniem kolejnych torped wynoszącym tylko 2° – w celu maksymalnej koncentracji uderzenia. Pierwszy został trafiony niszczyciel. Torpeda, której głębokość biegu ustawiona była na przejście pod okrętem eskorty, płynęła zbyt płytko i uderzyła w „Hammanna”, który natychmiast złamał się na pół, dwie kolejne torpedy trafiły lotniskowiec jak zaplanowano poniżej mostka, czwarta natomiast zdefektowała i przeszła za rufą. Dwie torpedy Typ 95 (możliwe też, że były to torpedy typu Typ 92), trafiły dokładnie po przeciwległej stronie miejsca, w które wcześniej trafiły torpedy 91 samolotów „Hiryū”, doszczętnie niszcząc pozostałe jeszcze grodzie śródokręcia.
Kontratak.
Tanabe zaplanował przed atakiem zachowanie po jego zakończeniu. Zamierzał schować się przed spodziewanym kontratakiem niszczycieli głębiej, wprost pod lotniskowcem. W chwili ataku znajdował się jednak 1200 jardów (1100 metrów) od okrętu lotniczego, tymczasem amerykańskie niszczyciele, śledząc wstecznie wyraźnie widoczny ślad torped, wykryły I-168, zanim ten zdążył znaleźć schronienie pod „Yorktownem”. W międzyczasie „Hammann” zatonął i dwa niszczyciele zajęte były ratowaniem rozbitków, jednak trzy pozostałe przypuściły zdecydowany kontratak. Nieprzyjacielskie jednostki zrzuciły na japoński okręt podwodny 60 bomb głębinowych – wiele z nich wybuchło w tak niewielkiej odległości od I-168, że eksplozje unosiły okręt. Trwający około 6 godzin atak całkowicie wyłączył zasilanie elektryczne okrętu podwodnego, spowodował przecieki wewnętrznych wrót wyrzutni torpedowej numer 1 oraz pęknięcia ogniw baterii w przednim przedziale akumulatorów, które natychmiast zaczęły uwalniać chlor. Z powodu braku zasilania nie działały pompy, a zalewany wodą okręt tonął dziobem, wkrótce też osiągnął głębokość swojego zanurzenia testowego wynoszącego 75 metrów i kontynuował dalsze pogrążanie się pod kątem 20°. Próbując wypchnąć wodę z przeciążonego dziobu, załoga zużyła zapas sprężonego powietrza. W celu wyrównania przegłębienia zaczęła przenosić z dziobu na rufę worki z ryżem, podczas gdy elektrycy w całkowitych ciemnościach usiłowali izolować zniszczone baterie. Z powodu znacznego ujemnego trymu, pracujący elektrycy musieli być podtrzymywani przez innych członków załogi, aby mogli pracować pod kątem. Zakres uszkodzeń baterii był znacznie większy niż przewidywały dotychczasowe treningi w tym zakresie. Gdy po około dwóch godzinach baterie zostały zaizolowane, a spięcia elektryczne usunięte, załodze udało się uruchomić nieuszkodzone silniki elektryczne.
Usunięcie najpoważniejszych awarii układu elektrycznego powiodło się, jednak załoga wciąż nie mogła uruchomić pomp, gdyż wywołałoby to znaczny hałas. Tymczasem wnętrze okrętu wypełnione było oparami chloru, sprawna część akumulatorów mieściła niewielką już ilość energii, a na powierzchni wciąż słyszane były niszczyciele. Dowódcy I-168 nie pozostało inne wyjście niż wynurzenie i walka na powierzchni. Okręt wynurzył się o godzinie 16:45, w odległości 5 mil od niszczycieli. Amerykańskie okręty omyłkowo wzięły go początkowo za jeszcze jedną amerykańską jednostkę płynącą na pomoc polującym. Zanim ich dowódcy uświadomili sobie swoją omyłkę, upłynęło kilka bezcennych dla okrętu podwodnego minut, w trakcie których mógł nieco przewietrzyć wnętrze i zaczerpnąć powietrza do zbiorników sprężonego powietrza. W międzyczasie niszczyciele zmniejszyły dystans do 2,5 mili, ostrzeliwując I-168. Shōsa wydał rozkaz postawienia zasłony dymnej, aby utrudnić amerykańskim artylerzystom celowanie. Pociski padały jednak coraz bliżej okrętu, toteż dowódca wydał rozkaz zanurzenia, po czym, w celu zmylenia ścigających, zmienił kurs na przeciwny do kursu niszczycieli. Tanabe liczył na to, że duża prędkość okrętów zakłóci odbiór przez ich sonary. Fortel ten udał się w pełni – I-168 nie został usłyszany, a na okrętach nawodnych przyjęto, że japońska jednostka zatonęła na skutek uszkodzeń odniesionych przy poprzednich atakach. Między godziną 20:00 a 20:45 I-168 wynurzył się ponownie i, biorąc kurs na zachód, udał się do Japonii.
Poziom wody w kadłubie trafionego przez I-168 USS „Yorktown” stale wzrastał, łamiąc kolejne grodzie i zalewając coraz to większe połacie okrętu. Grupy żołnierzy usiłujące uratować okręt musiały w końcu przerwać pracę i po raz drugi opuścić go. We wczesnych godzinach następnego dnia okręt przewrócił się do góry dnem, ukazując oczom świadków, zanim ostatecznie zatonął, obraz zniszczeń dokonanych przez japońskie torpedy.
Po powrocie do kraju shōsa Yahachi Tanabe został uznany za bohatera narodowego i – dzięki zatopieniu wielkiego amerykańskiego lotniskowca – pierwszego japońskiego asa wojny podwodnej. Było to w pełni zrozumiałe – zatapiając wielki lotniskowiec, dowódca I-168 odniósł bowiem największe dotąd zwycięstwo jakiegokolwiek okrętu podwodnego w wojnie na Pacyfiku. Krótko potem Yahachi Tanabe został awansowany na stopień chūsa i objął dowództwo całkowicie nowego okrętu I-176.
Operacje zaopatrzeniowe.
Od czerwca do końca sierpnia 1942 roku okręt przechodził remont mający usunąć odniesione uszkodzenia bojowe. W sierpniu jednak rozpoczęła się amerykańska inwazja na Guadalcanal i, wkrótce po zakończeniu remontu, I-168 został skierowany do działań zaopatrzeniowych wojsk japońskich na Guadalcanal, a następnie na innych wyspach. W międzyczasie kilkakrotnie zmienił się dowódca okrętu, sam okręt zaś 15 marca 1943 roku został bezskutecznie zaatakowany torpedami przez stary amerykański okręt typu "S-1" S-20 (SS-125). Od 15 października 1942 roku dowodził nim już shōsa Sakae Nakajima.
Starcie z USS „Scamp”.
Dowodzony przez Waltera Eberta USS „Scamp” (SS-277) nie odniósł dotąd wielu sukcesów. Trapiony powszechnymi w tym czasie w amerykańskiej flocie podwodnej problemami z torpedami, zatopił dotąd zaledwie jeden wartościowy cel, tender wodnosamolotów „Kamikawa Maru” o pojemności 6800 ton. Gdy „Scamp” wychodził z Brisbane na swój trzeci patrol, dowódca otrzymał rozkaz przechwycenia japońskiego okrętu podwodnego zaangażowanego w zaopatrywanie japońskich żołnierzy piechoty. Tymczasem 27 lipca 1943 roku I-168, który dwa dni wcześniej wyszedł z Truk, w drodze do Rabaulu nadał rutynowy raport do dowództwa, który okazał się jego ostatnim komunikatem.
O zmierzchu tego samego dnia I-168 dostrzegł amerykański okręt podwodny idący na powierzchni w cieśninie Steffen. Dowódca okrętu odpalił w jego kierunku pojedynczą torpedę, jednak obserwator na mostku „Scampa” w porę zauważył jej ślad. Okręt wykonał alarmowe zanurzenie do głębokości 220 stóp (67 metrów), w celu umożliwienia zbliżającej się torpedzie przejścia nad SS-277. Jego dowódca, Walter Ebert, polecił następnie wyjść na głębokość peryskopową, gdzie natychmiast odnalazł wciąż idący na powierzchni I-168. Błąd taktyczny japońskiego dowódcy umożliwił Amerykanom przeprowadzenie kontrataku. O godzinie 18:12 Ebert wystrzelił w kierunku japońskiego okrętu salwę czterech torped, z których kilka dosięgło celu, wywołując natychmiastową eksplozję japońskiej jednostki i śmierć całej załogi na pozycji 60 mil od Nowego Hanoweru.

</doc>
<doc id="3945829" url="https://pl.wikipedia.org/wiki?curid=3945829" title="Danuta Chmielowska">
Danuta Chmielowska

Danuta Iwona Chmielowska – polska turkolog i politolog, dr hab. nauk humanistycznych, starszy wykładowca Zakładu Turkologii i Ludów Azji Środkowej Wydziału Orientalistycznego Uniwersytetu Warszawskiego.
Życiorys.
Obroniła pracę doktorską, 28 maja 2008 habilitowała się na podstawie pracy zatytułowanej "Polsko-tureckie stosunki dyplomatyczne w okresie międzywojennym". Pracowała w Wyższej Szkole Studiów Międzynarodowych w Łodzi oraz w Instytucie Orientalistycznym na Uniwersytecie Warszawskim. 
Jest starszym wykładowcą w Zakładzie Turkologii i Ludów Azji Środkowej na Wydziale Orientalistycznym Uniwersytetu Warszawskiego. 
Od 1995 do 1998 piastowała funkcję konsula generalnego w Stambule.
Życie prywatne.
Jej pradziadek, Antoni Łepkowski, był przyjacielem Adama Mickiewicza; towarzyszył mu podczas ostatniej podróży do Stambułu, był też obecny przy jego śmierci w Stambule w 1855 roku. Jej córka Beata Chmielowska-Olech jest dziennikarką.

</doc>
<doc id="3945830" url="https://pl.wikipedia.org/wiki?curid=3945830" title="Głucha Dolina (Barcice)">
Głucha Dolina (Barcice)

Głucha Dolina – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
Osiedle w postaci trzech gospodarstw położone jest na polanie o tej samej nazwie Głucha Dolina.
W latach 1975–1998 Głucha Dolna administracyjnie należała do województwa nowosądeckiego.

</doc>
<doc id="3945842" url="https://pl.wikipedia.org/wiki?curid=3945842" title="Grabowce (Barcice)">
Grabowce (Barcice)

Grabowce – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Grabowce administracyjnie należały do województwa nowosądeckiego.

</doc>
<doc id="3945844" url="https://pl.wikipedia.org/wiki?curid=3945844" title="Kliny (Barcice)">
Kliny (Barcice)

Kliny – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Kliny administracyjnie należały do województwa nowosądeckiego.

</doc>
<doc id="3945847" url="https://pl.wikipedia.org/wiki?curid=3945847" title="Rick Rude">
Rick Rude

Richard Erwin „Rick” Rood (ur. 7 grudnia 1958 w St. Peter, zm. 20 kwietnia 1999 w Alpharetcie), lepiej znany pod swoim pseudonimem ringowym jako „Ravishing” Rick Rude – amerykański wrestler związany w różnych okresach z National Wrestling Alliance, World Championship Wrestling oraz World Wrestling Federation i przez krótki okrez z Extreme Championship Wrestling. W 2017 roku został wprowadzony do WWE Hall of Fame przez Ricky’ego Steamboata.
Wczesne życie.
Richard Erwin „Rick” Rood urodził się 7 grudnia 1958 roku w St. Peter, w stanie Minnesota, a wychowywał się w obszarze niemunicypalnym Robinson. Uczęszczał do liceum razem z innymi przyszłymi wrestlerami – Nikitą Koloffem, Bradym Boone’em i Curtem Henningiem. Następnie rozpoczął i z powodzeniem ukończył studia na Anoka-Ramsey Community College na wydziale wychowania fizycznego. Pracował jako ochroniarz baru Gramma B’s w Minneapolis i trenował siłowanie na rękę.
Kariera wrestlerska.
Został zauważony i przyjęty na ucznia przez trenera wrestlerów Eddiego Sharkeya. Debiutował w 1982 roku.
National Wrestling Alliance (1983–1987).
Dołączył do National Wrestling Alliance (NWA) w 1983 roku. Występował pod pseudonimem ringowym Rick Rood. W ciągu tego jednego roku występował w wielu różnych terytoriach. Zaczynał w terytorium brytyjskiej kolumbijskii NWA All-Star Wrestling (ASW), gdzie grał face’a i jobbera. Ponieważ ta rola nie przypadła mu do gustu przeniósł się do Georgia Championship Wrestling (GCW), a potem do Continental Wrestling Association (CWA) w Memphis. Właściciel tamtejszego terytorium Jerry Jarrett wymyślił dla Rude’a przydomek „Ravishing” (pol. "Porywający"), którego wrestler używał później przez całą karierę. Następnie występował w Jim Crockett Promotions (JCP), a potem powrócił do Memphis, gdzie przyłączył się do stajni Family First, a jego managerem został Jimmy Hart, który wpadł na pomysł aby zmienić pseudonim ringowy Rooda na Rick Rude (z ang. , pol. "niegrzeczny", "nieprzyzwoity"). W CWA rywalizował z Jerrym Lawlerem i utworzył tag team z King Kongiem Bundy’m. Razem zostali mistrzami CWA Tag Team, a Rude mistrzem CWA Heavyweight.
W 1984 roku dołączył do Championship Wrestling from Florida (CWF), a jego managerem został Percy Pringle. W styczniu 1985 roku pokonał Peza Whatley w walce o tytuł Florida Southern Heavyweight Championship. Stracił swój tytuł w kwietniu, ale za to niecały tydzień później zdobył mistrzostwo tag teamów Florida United States Tag Team Championship z Jesse Barrem po tym, jak razem pokonali Marka i Jaya Youngbloodów. Gdy zakończyli swoje panowanie w lipcu, Rude w tym samym miesiącu ponownie został mistrzem Florida Southern Heavyweight pokonując Mike’a Grahama w turnieju o tytuł.
W 1985 roku dołączył do World Class Championship Wrestling (WCCW). Był w tag teamie z The Ultimate Warriorem, a jego managerem była jego siostra Nancy Rood, która grała postać o imieniu Raven. Rywalizował z Kevinem Von Erichem i zdobył pas NWA American Heavyweight Championship. Był ostatnim posiadaczem tego tytułu przed zmianą jego nazwy na WCWA World Heavyweight Championship spowodowaną odłączeniem się WCCW od NWA.
W 1986 roku ponownie dołączył do Jim Crockett Promotions (JCP) i utworzył tag team z Mannym „The Raging Bull” Fernandezem. Razem pokonali drużynę Rock N' Roll Express w walce o tytuł NWA Tag Team Championship. Posiadali go sześć miesięcy, aż do momentu gdy zostali pokonani w walce rewanżowej o mistrzostwo przez Ricky’ego Mortona i Roberta Gibsona.
World Wrestling Federation (1987–1990).
W 1987 roku podpisał kontrakt z World Wrestling Federation (WWF). Dołączył do stajni Heenan Family. 5 lipca miała miejsce jego debiutancka walka w nowej organizacji – przegrał ją z Jerrym Allenem. Jednak w telewizji debiutował dopiero w walce wyemitowanej 9 sierpnia kiedy wspierany przez managera Bobby’ego Heenana pokonał Lanny’ego Poffo.
W WWF Rude odgrywał rolę heela. Wielu analityków uważa go za najbardziej znienawidzonego lub jednego z najbardziej znienawidzonych wrestlerów tamtego okresu. Cztery razy znalazł się na liście najbardziej znienawidzonych wrestlerów sporządzoną przez Pro Wrestling Illustrated – w 1992 roku zajął pierwsze miejsce. Charakterystycznym dla niego nawykiem było obrażanie publiczności w występach promocyjnych poprzedzających walki oraz obdarowywanie wybranej z publiczności młodej kobiety długim pocałunkiem po wygranej walce.
W czasie jednej ze swoich rutynowych celebracji zwycięstwa przypadkowo zaczął flirtować z Cheryl Hagood, żoną wrestlera Jake’a „The Snake” Robertsa. Gdy Cheryl mu się przedstawiła, Rude oświadczył się jej. Doprowadziło to do sporu między nim, a Snekiem. Nowym charakterystycznym elementem ubioru Rude’a stały się spodenki z portretem Cheryl w okolicach krocza. Snake’owi udało się zemścić dopiero w czasie "Survivor Series" 24 listopada 1988, kiedy to w walce 5 na 5 złapał Rude’a od tyłu i wykonał DDT, po czym przypiął go i wyeliminował. Całą walkę wygrała jednak drużyna Rude’a, a on sam wyeliminował Kena Patera.
Rude rywalizował także z The Ultimate Warriorem. W 1989 roku na Royal Rumble odbył się konkurs na pozowanie, w którym udział wziął on i mistrz WWF Intercontinental, The Ultimate Warrior. Jego rywal zwyciężył w każdej kategorii, a on sam w odpowiedzi zaatakował go metalowym prętem i uciekł z ringu. Obaj zawodnicy zmierzyli się ze sobą 2 kwietnia 1989 na "WrestleMania V", w walce o tytuł należący do Warriora. Dzięki pomocy swojego managera Bobby’ego Heenana Rude wygrał i zdobył swoje pierwsze mistrzostwo w WWF. Był mistrzem aż do "SummerSlam" z 28 sierpnia, kiedy to Warrior pokonał go w walce dzięki interwencji Rowdy Roddy Pipera. To zapoczątkowało rywalizację między Rudem, a Piperem, ale w 1990 roku WWF zdecydowało się jednak przywrócić konflikt między Rude’em, a Warriorem. Obaj zawodnicy po raz drugi zmierzyli się na "SummerSlam" 27 sierpnia 1990, było to główne wydarzenie gali i walka w stalowej klatce o WWF Championship. Walka trwała 10 minut, a wygrał ją Warrior.
W październiku 1990 roku Rude odszedł z organizacji w związku ze sporem z zarządem.
World Championship Wrestling (1991–1997).
Pierwszy raz wystąpił w World Championship Wrestling (WCW) w 1991 roku, na gali "Halloween Havoc". Ukrywał się pod maską i pseudonimem ringowym Halloween Phantom. Jeszcze tego samego wieczoru pokonał w walce Toma Zenka i ujawnił swoją prawdziwą tożsamość. Wkrótce dołączył do nowo powstałej stajni o nazwie Dangerous Alliance, do której należeli Paul E. Dangerously, Madusa, Arn Anderson, Bobby Eaton, Larry Zbyszko i Stunning Steve Austin. Trzy tygodnie od swojego dołączenia do organizacji pokonał dotychczasowego mistrza, Stinga, w walce o WCW United States Championship. W 1992 roku nadal będąc mistrzem odszedł z Dangerous Alliance, a jego nową managerką została Madusa. Rywalizował także z Nikitą Koloffem i stoczył przegraną walkę z Ronem Simmonsem o WCW World Heavyweight Championship. W 1993 roku, po 14 miesiącach od zdobycia WCW United States Championship, nabawił się kontuzji i musiał zwakować tytuł.
Po powrocie zaangażował się w konflikt z ówczesnym posiadaczem WCW United States Championship, Dustinem Rhodesem, ale zrezygnował z pretendowania do mistrzostwa Stanów Zjednoczonych w 1993 roku, ponieważ postanowił zdobyć pierwszorzędny tytuł. Na gali "WCW Fall Brawl" pokonał rekordowego mistrza WCW World Heavyweight Championship Rica Flaira i przejął jego pas. Wiele razy z powodzeniem bronił tytułu, aż do 1994 roku, gdy w Japonii odebrał mu go Hiroshi Hase. 8 dni później Rude odzyskał tytuł. W kwietniu 1994 został pokonany przez Stinga w walce o mistrzostwo, ale udało mu się odzyskać pas dwa tygodnie później w japońskim mieście Fukuoka, co czyni go trzykrotnym zdobywcą tytułu. W swojej ostatniej walce ze Stingiem doznał poważnej kontuzji szyi po tym, jak przeciwnik skoczył na niego ze słupka gdy Rude był poza ringiem. Jego głowa uderzyła o podłogę i zauważalnie krwawiła przez resztę występu, ale udało mu się dokończyć walkę. Kontuzja okazała się bardzo poważna, więc Rude zdecydował się zwakować tytuł i przejść na emeryturę.
Powrócił do pracy w organizacji w 1996 roku, jednak już nie jako wrestler, ale jako osobowość telewizyjna.
Extreme Championship Wrestling (1997).
W 1997 roku przez krótki czas występował w Extreme Championship Wrestling (ECW) w jednym tag teamie z Shane’em Douglasem.
Powrót do World Wrestling Federation (1997).
W 1997 roku na krótko wrócił do World Wrestling Federation (WWF). Nie walczył w tej organizacji, ale został managerem w stajni D-Generation X (wówczas Triple H, Shawn Michaels i Chyna). Odszedł z organizacji w geście solidarności z Bretem Hartem, który sam odszedł po tym jak przegrał walkę o tytuł z powodu oszustwa zarządu organizacji i jak sam twierdzi, nie był to keyfabe (wydarzenie to zostało później nazwane Montreal Screwjob).
Powrót do World Championship Wrestling (1997–1999).
W 1997 roku powrócił do World Championship Wrestling, a dzięki jego mediacjom organizacja zgodziła się zatrudnić także Breta Harta. Ponieważ odcinki "WWF Monday Night Raw" były nagrywane przed emisją, a "WCW Nitro" nadawano na żywo, Rick Rude był pierwszym i jedynym wrestlerem w historii, który pojawił się w obu programach tej samej nocy. W WCW odgrywał podobną rolę, co w WWF. Był managerem stajni New World Order. Krótko menedżerował też swojego odwiecznego przyjaciela Curta Henniga.
Śmierć i upamiętnienie.
Zmarł 20 kwietnia 1999 roku w wieku 40 lat z powodu zawału mięśnia sercowego. W jego domu znaleziono puste pojemnika po lekach, więc podejrzewano wówczas, że śmierć nastąpiła w wyniku przedawkowania kwasu 4-hydroksybutanowego i steroidów, ale nigdy nie udało się w pełni udowodnić tej tezy. Z relacji jego rodziny wynika, że przed śmiercią Rude trenował w nadziei na powrót do aktywnej kariery wrestlera. Jego rodzina ogłosiła też, że wpłaty ku jego pamięci można dokonywać na akcję charytatywną American Cancer Society.
Jego pogrzeb odbył się 24 kwietnia 1999 w domu pogrzebowym w Roswell w stanie Georgia. Został pochowany na cmentarzu Green Lawn Cemetery. Przy grobie znajduje się ławka zadedykowana mu przez jego dzieci.
31 marca 2017 roku Rick Rude został dołączony do WWE Hall of Fame. Wprowadził go Ricky Steamboat.
Życie prywatne.
Nigdy nie zdejmował obrączki ślubnej – na czas występu w ringu osłaniał ją białą taśmą. Był narkomanem.
Rodzina.
Miał brata, Michaela Rooda, i trzy siostry: Marcię Wheeler, Nancy Natysin i Kathy Carder. Natysin i Carder pracowały jako showgirls w Las Vegas Strip.
Jego żoną aż do śmierci była Michelle, z którą miał czwórkę dzieci: trzech synów – Coltona, Richarda Ryana i Kaleiha – oraz córkę Merissę. Colton Rood zginął 3 września 2016 roku w Armuchee w stanie Georgia w wypadku motocyklowym.
Gry komputerowe.
Jego postać pojawiła się w czterech grach konsolowych z serii WCW. Były to kolejno: "WCW Super Brawl Wrestling" (NES), "WCW The Main Event" (GB), "WCW/nWo Thunder" (PS) i "WCW Nitro" (N64). Jego postać pojawiła się też w dziewięciu grach z serii WWE, z czego tylko jedna została wydana za jego życia. Były to kolejno: "WWF Wrestlemania Challenge", "", "WWE SmackDown! vs. RAW 2008", "WWE Legends Of WrestleMania", "WWE 2K14", "WWE 2K15", "WWE 2K16", "WWE 2K17" i "WWE 2K18".

</doc>
<doc id="3945850" url="https://pl.wikipedia.org/wiki?curid=3945850" title="Maliniki">
Maliniki

Maliniki – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Maliniki administracyjnie należały do województwa nowosądeckiego.

</doc>
<doc id="3945851" url="https://pl.wikipedia.org/wiki?curid=3945851" title="Paryje (Barcice)">
Paryje (Barcice)

Paryje – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Paryje administracyjnie należały do województwa nowosądeckiego.

</doc>
<doc id="3945857" url="https://pl.wikipedia.org/wiki?curid=3945857" title="United States House of Representatives">
United States House of Representatives



</doc>
<doc id="3945858" url="https://pl.wikipedia.org/wiki?curid=3945858" title="Dział (Wysoki Dział)">
Dział (Wysoki Dział)

Dział (Hruń) (830 m n.p.m.) – szczyt w Bieszczadach Zachodnich, w paśmie Wysokiego Działu.

</doc>
<doc id="3945860" url="https://pl.wikipedia.org/wiki?curid=3945860" title="Democratic Party (United States)">
Democratic Party (United States)



</doc>
<doc id="3945861" url="https://pl.wikipedia.org/wiki?curid=3945861" title="Paryje (Gbiska)">
Paryje (Gbiska)

Paryje – część wsi Gbiska w Polsce, położona w województwie podkarpackim, w powiecie strzyżowskim, w gminie Strzyżów. 
W latach 1975–1998 Paryje administracyjnie należały do województwa rzeszowskiego.

</doc>
<doc id="3945862" url="https://pl.wikipedia.org/wiki?curid=3945862" title="Democratic Party (Stany Zjednoczone)">
Democratic Party (Stany Zjednoczone)



</doc>
<doc id="3945864" url="https://pl.wikipedia.org/wiki?curid=3945864" title="Zhanyl Okoeva">
Zhanyl Okoeva



</doc>
<doc id="3945865" url="https://pl.wikipedia.org/wiki?curid=3945865" title="Dryjówka">
Dryjówka

Dryjówka – część wsi Gbiska w Polsce, położona w województwie podkarpackim, w powiecie strzyżowskim, w gminie Strzyżów. 
W latach 1975–1998 Dryjówka administracyjnie należała do województwa rzeszowskiego.

</doc>
<doc id="3945867" url="https://pl.wikipedia.org/wiki?curid=3945867" title="Pod Przylaskiem">
Pod Przylaskiem

Pod Przylaskiem – część wsi Gbiska w Polsce, położona w województwie podkarpackim, w powiecie strzyżowskim, w gminie Strzyżów. 
W latach 1975–1998 Pod Przylaskiem administracyjnie należało do województwa rzeszowskiego.

</doc>
<doc id="3945870" url="https://pl.wikipedia.org/wiki?curid=3945870" title="Przylaski (Gbiska)">
Przylaski (Gbiska)

Przylaski – część wsi Gbiska w Polsce, położona w województwie podkarpackim, w powiecie strzyżowskim, w gminie Strzyżów. 
W latach 1975–1998 Przylaski administracyjnie należały do województwa rzeszowskiego.

</doc>
<doc id="3945874" url="https://pl.wikipedia.org/wiki?curid=3945874" title="Izydor Borowski">
Izydor Borowski

Izydor Borowski (ur. ok. 1770/1776 (?), zm. 24 czerwca 1838) – generał i wezyr perski; uczestnik powstania kościuszkowskiego (?), rzekomy oficer Legionów Polskich.
Domniemany życiorys.
Informacje na temat pochodzenia i wczesnych lat życia Izydora Borowskiego, przed jego przybyciem do Persji, są sprzeczne i niepewne.
Według jednych źródeł urodził się w Warszawie, miał być synem księcia Radziwiłła (nie wiadomo którego) i Żydówki, po wyjeździe z Polski znalazł się w Ameryce Północnej, potem trafił do Ameryki Południowej, gdzie służył pod dowództwem Simóna Bolívara, następnie znalazł się w Egipcie, gdzie dawał lekcje angielskiego i matematyki samemu Muhammadowi Aliemu, władcy tego kraju.
Inne źródła podają, że urodził się ok. 1770 w Wilnie, mógł być bratem poety Leona Borowskiego (choć polskie źródła to wykluczają), po rozbiorach Polski wyjechał do Anglii, potem służył w Południowej Afryce i w Indiach.
Z kolei, według polskich autorów (m.in. Janusz Fedirko), którzy bezkrytycznie powtarzają informacje podane w książce Wojciecha Sulewskiego "Konterfekty dziwnych Polaków", Izydor Borowski urodził się w 1776, w rodzinie szlacheckiej, w okolicach Pułtuska, brał udział w powstaniu kościuszkowskim, po jego upadku wstąpił w szeregi walczących we Włoszech Legionów gen. Dąbrowskiego i otrzymał oficerski awans, walczył również na San Domingo, gdzie wybuchło antyfrancuskie powstanie byłych niewolników. Tam ponoć porzucił służbę wojskową i przystąpił do powstańców, a następnie przyłączył się do korsarskiego "Bractwa Wybrzeża"; w 1806 miał się przyłączyć się do oddziału gen. Francisco de Mirandy, w 1810 poznał Simóna Bolívara i został jego adiutantem oraz generałem, biorąc udział w wojnie wyzwoleńczej ludów Ameryki Południowej; dowodził wyprawą forsującą Andy i miał znaczący udział w zwycięskiej bitwie z Hiszpanami nad Boyacá (7 sierpnia 1819).
Borowski miał przybyć do Persji około 1821 roku, tam uzyskał nominację na emira, z czasem na wezyra i dowódcę wojsk operujących przeciwko Afganom i emiratom arabskim. Zreorganizował armię perską na wzór francuski. Brał udział w wojnie z Turkmenami w 1838. Poległ jako dowódca wojsk oblegających twierdzę Herat. Pochowano go w Isfahanie; uznawany jest za bohatera narodowego Persji.
Jego syn Antoni Borowski (1803–1858), który z ojcem w 1821 znalazł się w Persji, także został oficerem. W 1850 odznaczył się w walkach przeciwko Afganom, uwieńczonych zdobyciem twierdzy Herat i uzyskał wtedy stopień generała.
Kontrowersje.
Informacjom o służbie Izydora Borowskiego w Legionach Polskich przeczą prace historyka Jana Pachońskiego, autora czterotomowego dzieła 
"Legiony Polskie 1794-1807. Prawda i legenda" oraz słownika biograficznego oficerów Legionów. Historyk ten w ogóle nie wspomina o Izydorze Borowskim, ani o żadnym innym oficerze o takim lub podobnym nazwisku, którego losy byłyby zbliżone do życiorysu I. Borowskiego. 
Biogramu Izydora Borowskiego nie zawiera również "Słownik podróżników polskich" Wacława i Tadeusza Słabczyńskich, ani "Polski Słownik Biograficzny". 
Postaci Izydora Borowskiego nie wymienia czeski historyk , autor biografii "Simón Bolívar" (Wydawnictwo Śląsk, 1988), ani brytyjski historyk Robert Harvey, autor książki "Libertadores. Bohaterowie Ameryki Łacińskiej" (Wydawnictwo W.A.B., 2004), przedstawiającej biogramy m.in. F. de Mirandy oraz S. Bolívara. 
Informacji o pobycie Borowskiego w Ameryce Płd. i jego udziale w walkach przeciwko Hiszpanom nie potwierdzają też dostępne internetowe źródła hiszpańskojęzyczne.

</doc>
<doc id="3945875" url="https://pl.wikipedia.org/wiki?curid=3945875" title="Za Górą (Gbiska)">
Za Górą (Gbiska)

Za Górą – część wsi Gbiska w Polsce, położona w województwie podkarpackim, w powiecie strzyżowskim, w gminie Strzyżów. 
W latach 1975–1998 Za Górą administracyjnie należało do województwa rzeszowskiego.

</doc>
<doc id="3945876" url="https://pl.wikipedia.org/wiki?curid=3945876" title="Antoni Borowski">
Antoni Borowski



</doc>
<doc id="3945886" url="https://pl.wikipedia.org/wiki?curid=3945886" title="Pierzwia">
Pierzwia

Pierzwia – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Pierzwia administracyjnie należały do województwa nowosądeckiego.

</doc>
<doc id="3945888" url="https://pl.wikipedia.org/wiki?curid=3945888" title="Dynastia walentyniańska">
Dynastia walentyniańska

Dynastia walentyniańska – dynastia panująca we wschodnim Cesarstwie Rzymskim w latach 364-378 i w zachodnim Cesarstwie Rzymskim w latach 364-392. Ich rządy we wschodniej części państwa zakończyły się śmiercią cesarza Walensa w 378 w bitwie pod Adrianopolem z Wizygotami. W zachodniej części cesarstwa po śmierci Walentyniana II (392) rządy objął mąż jego siostry Teodozjusz I Wielki.

</doc>
<doc id="3945909" url="https://pl.wikipedia.org/wiki?curid=3945909" title="Kaplica Matki Bożej Nieustającej Pomocy w Domatkowie">
Kaplica Matki Bożej Nieustającej Pomocy w Domatkowie

Kaplica Matki Bożej Nieustającej Pomocy – kaplica znajdująca się w Domatkowie, w zachodniej części przysiółka Brzezówka, w dekanacie Kolbuszowa Zachód w gminie Kolbuszowa, w powiecie kolbuszowskim, w województwie podkarpackim.
Wznoszona była w latach 2001/2002. Erygowana 23 czerwca 2003 roku przez biskupa diecezji rzeszowskiej Edwarda Białogłowskiego. Głównym fundatorem świątyni jest urodzony w Brzezówce ksiądz Władysław Jemioło.
Kaplica w przysiółku Brzezówka spełnia rolę kościoła. 
W 2005 roku nadano kaplicy honorowy sztandar, którego fundatorami jest grupa mieszkańców Brzezówki. Uszyto go w sanktuarium na Janej Górze w Częstochowie. 
Przy kaplicy działa "róża różańcowa" kobiet przypisana parafii Wszystkich Świętych w Kolbuszowej. 

</doc>
<doc id="3945910" url="https://pl.wikipedia.org/wiki?curid=3945910" title="Julija Samojłowa">
Julija Samojłowa

Julija Olegowna Samojłowa (ros. Юлия Олеговна Самойлова; ur. 7 kwietnia 1989 w Uchcie) – rosyjska piosenkarka i kompozytorka, zdobywczyni drugiego miejsca w trzeciej edycji programu "Faktor A" (2013), reprezentantka Rosji w 63. Konkursie Piosenki Eurowizji w Lizbonie (2018).
Życiorys.
Wczesne lata.
Urodziła się 7 kwietnia 1989 w Uchcie, ówcześnie położonej na terytorium Rosyjskiej Federacyjnej SRR.
W wieku 13 lat zdiagnozowano u niej rdzeniowy zanik mięśni, wskutek czego od tamtej pory porusza się na wózku inwalidzkim. Wielokrotnie podkreślała w wywiadach, że jej chorobę spowodowały powikłania po zaszczepieniu przeciwko polio, jednak takie wyjaśnienia zostały podważone przez ekspertów medycznych, którzy wykluczyli możliwość spowodowania choroby o czysto genetycznym podłożu, jaką jest rdzeniowy zanik mięśni przez jakiekolwiek szczepienie.
Po skończeniu liceum studiowała psychologię na akademii humanistycznej w Uchcie, jednak studiów tych nie ukończyła.
Kariera.
Jako kilkuletnia dziewczynka występowała na dziecięcych konkursach muzycznych. W późniejszych latach występowała w restauracji w rodzinnej Uchcie.
W 2003 została laureatką ogólnorosyjskiego festiwalu "На крыльях мечты" (pol. "Na skrzydłach snu") w Moskwie. Dwa lata później zdobyła pierwszą nagrodę za występy w projektach muzycznych w Muromie i Jekaterynburgu.
W 2008 założyła zespół rockowy TerraNova, który działał do 2010. W 2013 wzięła udział w przesłuchaniach do trzeciej edycji programu "Faktor A", będącego rosyjską wersją formatu "The X Factor". Na etapie castingowym zaprezentowała swoją interpretację piosenki „Molitva” Marii Šerifović i zakwalifikowała się do kolejnego etapu. Trafiła do drużyny „Od 16 do 25 roku życia” Romana Jemieljanowa i ostatecznie dotarła do finału, w którym zajęła drugie miejsce. W finale otrzymała statuetkę Złotej Gwiazdy im. Ałły Pugaczowej.
W 2014 wystąpiła podczas ceremonii otwarcia Zimowych Igrzysk Paraolimpijskich 2014 w Soczi.
12 marca 2017 została ogłoszona reprezentantką Rosji z piosenką „Flame Is Burning” w 62. Konkursie Piosenki Eurowizji w Kijowie. Wybór rosyjskiej telewizji spotkał się z mieszanymi reakcjami wśród fanów Eurowizji. Dzień później pojawiły się informacje, jakoby Samojłowa miała zostać niewpuszczona na teren Ukrainy, a nawet aresztowana z powodu nielegalnego (w myśl ukraińskiego prawa) wjazdu na teren Krymu w 2015. Sama zainteresowana tłumaczyła wizytę na terenach uznawanych za okupowane faktem grania tam koncertu. 22 marca ogłoszono, że piosenkarka otrzymała zakaz wjazdu na teren Ukrainy przez okres trzech lat, a tym samym nie wystąpi w Konkursie Piosenki Eurowizji w Kijowie. Tego samego dnia EBU poinformowała, że zaoferowała rosyjskiemu nadawcy udział piosenki w konkursie oraz transmisję jej występu za pośrednictwem satelity. Ten jednak odrzucił ofertę. 13 kwietnia EBU wystosowała oświadczenie, w którym potwierdziła wycofanie się Rosji z udziału.
W styczniu 2018 została ogłoszona reprezentantką Rosji z piosenka „I Won’t Break” w 63. Konkursie Piosenki Eurowizji w Lizbonie. 10 maja wystąpiła jako szósta w kolejności w drugim półfinale i zajęła 15. miejsce, nie kwalifikując się do finału. Została tym samym pierwszą w historii reprezentantką Rosji, która nie wzięła udziału w finale konkursu.
Życie prywatne.
Jej mężem jest kompozytor Aleksiej Taran.

</doc>
<doc id="3945918" url="https://pl.wikipedia.org/wiki?curid=3945918" title="Halowe Mistrzostwa Stanów Zjednoczonych w Lekkoatletyce 2017">
Halowe Mistrzostwa Stanów Zjednoczonych w Lekkoatletyce 2017

Halowe Mistrzostwa Stanów Zjednoczonych w Lekkoatletyce 2017 – halowe zawody lekkoatletyczne, które odbywały się w Albuquerque od 3 do 5 marca.

</doc>
<doc id="3945929" url="https://pl.wikipedia.org/wiki?curid=3945929" title="Odra Opole w europejskich pucharach">
Odra Opole w europejskich pucharach



</doc>
<doc id="3945931" url="https://pl.wikipedia.org/wiki?curid=3945931" title="Cmentarz ewangelicki przy ul. Wichrowej w Poznaniu">
Cmentarz ewangelicki przy ul. Wichrowej w Poznaniu

Cmentarz ewangelicki przy ul. Wichrowej w Poznaniu – nieistniejący cmentarz ewangelicki zlokalizowany dawniej na pograniczu Krzyżownik i Ławicy (przysiółek i karczma nosiły nazwę Michałowo, która zanikła) przy ul. Wichrowej, obecnie na terenie lotniska Ławica.
Historia.
Cmentarz służył niemieckim osadnikom, zamieszkującym rejon Krzyżownik i Michałowa. Tylko jedna niemiecka rodzina w Krzyżownikach wyznawała wiarę katolicką (parafia kierska i cmentarz tamże). Dla protestantów wyznaczono miejsce przy dawnej drodze na Buk (obecnie nieużywanej, przeciętej przez lotnisko, w tej części noszącej nazwę Wichrowa). Być może, że wykorzystano miejsce po wcześniejszej mogile pruskich żołnierzy, którzy zginęli, wycofując się spod Buku ścigani przez powstańców wielkopolskich w 1848. Długo później (do końca XIX wieku) żywa była wśród mieszkańców legenda, według której straszyły w tym rejonie duchy pruskich żołnierzy (można było tam jakoby usłyszeć brzmienie werbli i echa wykrzykiwanych rozkazów). Rejon ten zajęło rozwijające się lotnisko Ławica, choć cmentarz zaznaczany był jeszcze w okresie powojennym - w latach 60., 70. (tylko jako las) i ponownie na planie w 1980.
Po cmentarzu nie zachowały się żadne pozostałości terenowe.

</doc>
<doc id="3945947" url="https://pl.wikipedia.org/wiki?curid=3945947" title="Geofizyka Toruń">
Geofizyka Toruń

Geofizyka Toruń – przedsiębiorstwo świadczące szeroki zakres zintegrowanych usług geofizycznych na potrzeby poszukiwań konwencjonalnych i niekonwencjonalnych złóż ropy naftowej i gazu ziemnego, wód geotermalnych, a także lokalizacji i monitoringu podziemnych zbiorników. Firma świadczy również usługi z zakresu więrceń inżynieryjnych, inżynierskich badań geofizycznych oraz geotechniki. 
Lokalizacja.
Siedziba zakładu znajduje się w północnej części miasta, w dzielnicy Mokre, przy ul. Chrobrego 50.
Charakterystyka.
Geofizyka Toruń jest międzynarodowym kontraktorem geofizycznym, świadczącym usługi w Europie, Azji, Afryce, Ameryce Centralnej i Południowej oraz na Bliskim Wschodzie. Firma realizuje projekty sejsmiczne we wszystkich warunkach terenowych, m.in. na pustyniach, w strefach przejściowych, dżunglach, górach i obszarach zurbanizowanych. Dzięki zaawansowanym rozwiązaniom z zakresu przetwarzania i interpretacji  danych, firma umożliwia skuteczne odwzorowanie budowy geologicznej różnego typu basenów sedymentacyjnych.
Firma oferuje nowoczesne i dopasowane do indywidualnych potrzeb klientów rozwiązania, które zapewniają efektywność badań i wysoką jakość uzyskanych danych sejsmicznych, minimalizując ryzyko poszukiwawcze. Stosowanie najnowocześniejszych technologii sejsmicznych, w tym nodalnych systemów akwizycji danych w połączeniu z doświadczoną kadrą gwarantuje, że badania prowadzone są z poszanowaniem środowiska naturalnego i interesów lokalnych społeczności. 
Historia.
Początek "Geofizyki" w Toruniu datuje się na 1 kwietnia 1966 roku, kiedy to Przedsiębiorstwo Geofizyki Przemysłu Naftowego w Krakowie powołało w Toruniu swoją filię – Zakład Geofizyki Przemysłu Naftowego. 1 stycznia 1968 roku toruński zakład się usamodzielnił. 
W 2016 roku w wyniku złej kondycji finansowej Geofizyki Kraków zapadła decyzja o połączeniu jej z Geofizyką Toruń.
Działalność.
Główne obszary działalności firmy to:
Ponadto firma świadczy kompleksowe usługi na potrzeby geologii, hydrogeologii i ochrony środowiska:
GT świadczy usługi zgodnie z międzynarodowymi normami ISO 9001:2015, ISO 14001:2015 i OHSAS 18001:2007, a także w oparciu o Zintegrowany System Zarządzania Jakością, Bezpieczeństwem i Higieną Pracy oraz Ochroną Środowiska zgodny ze standardami Międzynarodowego Stowarzyszenia Producentów Gazu Ziemnego i Ropy Naftowej (OGP) i Międzynarodowego Stowarzyszenia Kontraktorów Geofizycznych (IAGC).

</doc>
<doc id="3945963" url="https://pl.wikipedia.org/wiki?curid=3945963" title="Puchar Europy w Rzutach 2017">
Puchar Europy w Rzutach 2017

17. Puchar Europy w Rzutach – zawody lekkoatletyczne w konkurencjach rzutowych, które odbyły się pomiędzy 11–12 marca w Las Palmas de Gran Canaria na Wyspach Kanaryjskich.

</doc>
<doc id="3945966" url="https://pl.wikipedia.org/wiki?curid=3945966" title="Stanisław Thor">
Stanisław Thor



</doc>
<doc id="3945968" url="https://pl.wikipedia.org/wiki?curid=3945968" title="Aleksandra Domańska (aktorka)">
Aleksandra Domańska (aktorka)

Aleksandra Katarzyna Domańska (ur. 9 maja 1989 w Garwolinie) – polska aktorka.
Życiorys.
Ukończyła naukę w I Liceum Ogólnokształcącym im. Marszałka Józefa Piłsudskiego w Garwolinie. W 2012 została absolwentką Akademii Teatralnej w Warszawie.
Ma syna Ariela (ur. 2021).
Kariera aktorska.
Od 2009 gra w teatrze i w produkcjach telewizyjnych. W 2010 zajęła drugie miejsce w Międzynarodowym Konkursie Piosenki Aktorskiej w St. Petersburgu „Singing Mask”.
W latach 2014–2020 wcielała się w postać Joanny Zarzyckiej w serialu TVP2 "O mnie się nie martw".
W 2017 zagrała główną rolę Klary w filmie Bartłomieja Ignaciuka "Podatek od miłości" (2018). W 2018 zwyciężyła w finale programu rozrywkowego "Ameryka Express", w którym uczestniczyła z bratem, Dawidem.
Od 2021 gra główną rolę Kasi Porady w serialu "Mecenas Porada".

</doc>
<doc id="3945973" url="https://pl.wikipedia.org/wiki?curid=3945973" title="Brama Przednia">
Brama Przednia



</doc>
<doc id="3945974" url="https://pl.wikipedia.org/wiki?curid=3945974" title="Kopuła Bomby Atomowej">
Kopuła Bomby Atomowej



</doc>
<doc id="3945981" url="https://pl.wikipedia.org/wiki?curid=3945981" title="Świątynia Lamy">
Świątynia Lamy



</doc>
<doc id="3945985" url="https://pl.wikipedia.org/wiki?curid=3945985" title="Zamek Białej Czapli">
Zamek Białej Czapli



</doc>
<doc id="3945986" url="https://pl.wikipedia.org/wiki?curid=3945986" title="Kinkaku-ji">
Kinkaku-ji



</doc>
<doc id="3945992" url="https://pl.wikipedia.org/wiki?curid=3945992" title="Szahara">
Szahara

Szahara (, "Shahārah") – miejscowość w północno-zachodnim Jemenie, w muhafazie Amran. Jest siedzibą administracyjną dystryktu Szahara. To ufortyfikowana miejscowość leżąca na szczycie stromej góry o tej samej nazwie (Dżabal Szahara) o wysokości 2600 m n.p.m. Znajduje się tu wiele domów zbudowanych z kamienia, zbiorniki do przechowywania wody oraz pola tarasowe.
Przez niemal tysiąclecie miejscowość była siedzibą i bastionem oporu imamów, głównie zajdytów (odmiana szyizmu). Trudno dostępne położenie Szahary zapewniało jej izolację. Po raz pierwszy i jedyny Szahara została zdobyta przez Turków osmańskich w 1587 roku, w trakcie pierwszej okupacji Jemenu przez Imperium Osmańskie. Imam Kasim ibn Muhammad odbił miasteczko w czerwcu 1602 roku i uczynił je swoją stolicą. Stało się ono głównym centrum nauczania zajdyckiego. W marcu 1608 roku imam zawarł z Turkami 10-letni traktat pokojowy, na mocy którego przyznano mu Szaharę i inne zdobyte przez niego miejscowości. Ofensywa imama przeciwko Turkom, po jego śmierci kontynuowana przez jego syna, skończyła się wyzwoleniem kraju w 1635 roku. Podczas drugiej okupacji Jemenu w XIX i XX wieku Turcy znów próbowali zdobyć Szaharę, jednak bezskutecznie. W trakcie wojny domowej w latach 60. XX wieku miasteczko stało się jednym z ostatnich bastionów oporu imama i sił rojalistów. Szahara została wówczas zbombardowana przez wspierające republikanów lotnictwo egipskie.
Most w Szaharze.
W pobliżu miejscowości znajduje się słynny most nad przepaścią, zbudowany z wapiennych bloków w XVII wieku z polecenia miejscowego władcy, Al-Usta Saliha. Ma on długość 20 m, a szerokość około 3 m i wznosi się około 200 m nad dnem wąwozu. Zaprojektował go architekt Salah al-Jaman, zaś budowa zajęła ponad trzy lata. Most stanowił jedyny punkt dostępu do Szahary i został zbudowany, aby umożliwić odparcie najeźdźców tureckich (według miejscowych podań, w razie zagrożenia atakiem mógł zostać zniszczony w ciągu kilku minut) oraz zapewnić połączenie z sąsiednią wioską w celu ułatwienia dostaw zapasów.
Most został uwieczniony na jemeńskiej monecie o nominale 10 riali, wprowadzonej do obiegu w 1995 roku.

</doc>
<doc id="3945994" url="https://pl.wikipedia.org/wiki?curid=3945994" title="Robotnica">
Robotnica

Robotnica – przedstawicielka jednej z kast występujących w koloniach społecznych błonkówek.
Charakterystyka.
Robotnice to samice, które nie reprodukują się lub ich reprodukcja jest mocno ograniczona. Wykonują one natomiast prace na rzecz swojej kolonii, takie jak karmienie larw, czyszczenie gniazda czy zbieranie pokarmu. Poszczególne robotnice mogą się specjalizować w określonych zadaniach, zależnie od wieku (młodsze osobniki zwykle wykonują bezpieczniejsze prace wewnątrz gniazda, starsze – poza gniazdem), bądź cech morfologicznych (w przypadku gdy w kolonii występuje kilka grup osobników różniących się wyglądem). Pierwsza forma podziału pracy nazywana jest polietyzmem wiekowym i występuje np. u pszczoły miodnej (pszczoła robotnica) czy u mrówek. Druga forma podziału pracy – występowanie różnych morfologicznie podkast – spotykana jest np. u mrówek z rodzaju "".
Kasta osobników sterylnych lub o ograniczonej płodności występuje również u gatunków eusocjalnych z innych grup, np. u termitów i ssaków (golce), jednak z zasady należą do niej zarówno samce, jak i samice.
Mechanizmy różnicowania się w robotnicę.
Szeroko akceptowanym mechanizmem bezpośrednim różnicowania się jaja i larwy w robotnicę bądź królową są wpływy środowiskowe - tak jest u pszczoły miodnej, gdzie z jaja może powstać zarówno królowa, jak i robotnica, zależnie od tego, jak wykluta zeń larwa będzie karmiona. Możliwy jest również wpływ genetycznego komponentu na różnicowanie się kast, proponowane są także mechanizmy łączące efekty genetyczne i środowiskowe. 
Robotnice produkowane są zwykle przez cały czas funkcjonowania kolonii, podczas gdy formy płciowe są wychowywane w określonym węższym przedziale czasowym.
Robotnice w różnych grupach systematycznych.
Klecanki ("Polistes").
System społeczny u klecanek jest stosunkowo prymitywny - robotnice nie różnią się morfologicznie od królowych (ang. "foundresses"). Różni je natomiast zachowanie. Samice, które mają się reprodukować, opuszczają swoją macierzystą kolonię i zakładają nową, w której ich rolą jest składanie jaj. Robotnice pozostają w kolonii, z której pochodzą, i wykonują prace na jej rzecz, ale nie rozmnażają się. Kiedy królowa kolonii zginie, któraś z robotnic może zająć jej miejsce i po kopulacji rozpocząć produkcję jaj. 
Mrówki.
U większości gatunków mrówek robotnice nie różnią się między sobą morfologicznie w obrębie gatunku. Zróżnicowanie w obrębie robotnic występuje u około 20% gatunków, u części z nich istnieją wyraźnie wyodrębnione podkasty, przystosowane do pełnienia różnych zadań w kolonii. Przykładowo, może występować podkasta żołnierzy charakteryzująca się większym rozmiarem ciała i/lub głowy, oraz mocnymi żuwaczkami, przystosowana do ochrony gniazda. 
Pszczoły.
U różnych gatunków pszczół społecznych, zależnie od stopnia ich uspołecznienia, kasta robotnic może być bardziej lub mniej wyspecjalizowana i różna od królowej. 
Trzmiele.
Kolonia trzmieli jest jednoroczna: na wiosnę królowa wybudza się z hibernacji, zakłada gniazdo i sama wychowuje pierwszą partię potomstwa, składającą się wyłącznie z robotnic. Te pierwsze robotnice są bardzo małe. Przejmują one przynoszenie pokarmu do kolonii oraz pracę wewnątrz gniazda, dzięki czemu królowa może nie opuszczać już gniazda i zajmować się składaniem jaj. Później wychowywane robotnice są większe od tych pierwszych. W koloniach trzmieli międzyosobnicze różnice w rozmiarach ciała są bardzo duże. Nie wiążą się z tym szczególne adaptacje morfologiczne, jednak większe robotnice są bardziej efektywne w zbieraniu pokarmu i częściej wykonują to właśnie zadanie&lt;ref&lt;/ref&gt;. U większości trzmieli robotnice giną na jesień (do kolejnego roku przeżywają tylko młode królowe), chociaż np. w tropikach kolonia może funkcjonować dłużej niż jeden sezon.
Pszczoła miodna.
Jako gatunek eusocjalny, pszczoła miodna ma wyspecjalizowaną kastę robotnic. Robotnice mają bardzo słabo wykształcone jajniki (zwykle mniej niż dwadzieścia rureczek jajnikowych w jajniku, w porównaniu z ponad stoma rureczkami u królowej). Nie kopulują z samcami, nie mają też zbiorniczka nasiennego, więc są w stanie składać tylko jaja męskie, co jednak czynią niezwykle rzadko. Jeśli królowa jest obecna w kolonii, jaja składane przez robotnice są niszczone przez inne robotnice - zjawisko to nosi nazwę "worker policing". Polietyzm wiekowy u pszczoły miodnej jest silnie zaznaczony i przejawia się tym, że młodsze robotnice pracują wewnątrz gniazda (m.in. opieka nad larwami), w miarę starzenia przenosząc się do bardziej ryzykownych prac, np. latania po pokarm lub po wodę. W przypadku jeśli z jakiegoś powodu w kolonii zginie zbyt dużo młodych robotnic, część starszych osobników, które już żerowały, może powrócić do wykonywania zadań w gnieździe.

</doc>
<doc id="3946000" url="https://pl.wikipedia.org/wiki?curid=3946000" title="Rachel Renee Russell">
Rachel Renee Russell

Rachel Renée Russell (ur. 1945) – amerykańska pisarka książek dla dzieci i młodzieży. Urodziła się w Michigan. Miała czworo młodszego rodzeństwa, dwie siostry i braci bliźniaków. Od młodości chciała być pisarką. Pierwszą książkę napisała z myślą o braciach, będąc jeszcze w szkole. Ukończyła studia prawnicze na Midwestern University. Popularność zyskała jako autorka serii "Dzienniki Nikki" ("Dork Diaries", od 2009) oraz "Nieprzypadkowe przypadki Maxa Crumbly. Bohater szkolnej szafki" ("The Misadventures of Max Crumbly. Locker Hero"). Jej książki sprzedały się w dwudziestu milionach egzemplarzy na całym świecie. Ma dwie córki, Erin i Nikki.
Twórczość.
Z początkiem literackiej kariery dzisiejszej autorki bestsellerów wiąże się anegdota. Kiedy Rachel Renee Russell była na studiach zapisała się na kurs pisania. Prowadzący zajęcia profesor stwierdził, że jest ona "najgorszą pisarką na świecie".
Linki zewnętrzne.
Oficjalna strona

</doc>
<doc id="3946003" url="https://pl.wikipedia.org/wiki?curid=3946003" title="Maria Skleraina">
Maria Skleraina

Maria Skleraina (grec. Μαρία Σκληρός, łac. Maria Scleraena; zm. przed 969) – bizantyńska arystokratka.
Życiorys.
Pochodziła z małoazjatyckiego rodu pochodzenia armeńskiego. Jej bratem był Bardas Skleros. Była pierwszą żoną wodza Jana I Tzimiskesa (późniejszego cesarza w okresie 969-976). 

</doc>
<doc id="3946011" url="https://pl.wikipedia.org/wiki?curid=3946011" title="Pałac Al-Alam">
Pałac Al-Alam

Pałac Al-Alam (dosł. z j. arabskiego "flaga") – pałac sułtanów Omanu w Maskacie, w którym odbywają się oficjalne uroczystości z udziałem władcy kraju.
Historia i architektura.
Pałac położony jest na terenie zabytkowej dzielnicy Maskatu, w pobliżu portu nad Zatoką Omańską, pomiędzy zbudowanymi przez Portugalczyków fortami noszącymi dziś nazwy Al Dżalali i Al Mirani. Został zbudowany w latach 70. XX wieku, według innego źródła dokładnie w 1972. Zajmuje teren dawnej ambasady Wielkiej Brytanii. Według miejscowej legendy każdy niewolnik, który dotknął znajdującego się na jego terenie masztu z flagą państwową stawał się wolnym człowiekiem. 
Wejście do pałacu, zwrócone w kierunku morza, zdobione jest czterema filarami w kolorach niebieskim i złotym. Za panowania sułtana Kabusa ibn Sa'ida (od 1972) pałac pełni przede wszystkim funkcje ceremonialne (przykładowo w 2012 sułtan podejmował w nim królową holenderską Beatrycze). Nie jest otwarty dla zwiedzających.

</doc>
<doc id="3946018" url="https://pl.wikipedia.org/wiki?curid=3946018" title="Laus Veneris">
Laus Veneris

Laus Veneris – wiersz angielskiego poety Algernona Charlesa Swinburne’a, opublikowany w zbiorze "Poems and Ballads", wydanym w 1866. Utwór odwołuje się do legendy o Tannhäuserze. Być może został zainspirowany dziełem Richarda Wagnera. Tytuł oznacza "pochwałę Wenus". Poemat jest poprzedzony francuskim wprowadzeniem. Składa się ze 106 strof czterowersowych rymowanych aaba ccbc.
&lt;poem&gt;
&lt;/poem&gt;
Wiersz zawiera typowe dla Swinburne’a aliteracje, jak "Soft, and stung softly — fairer for a fleck" w powyższym cytacie. Poemat był dla ówczesnych odbiorców prowokujący pod względem obyczajowym.
Edward Burne-Jones namalował obraz zatytułowany "Laus Veneris".
Polski przekład pióra Jana Kasprowicza został opublikowany w "Chimerze" w 1907.
&lt;poem&gt;
&lt;/poem&gt;

</doc>
<doc id="3946019" url="https://pl.wikipedia.org/wiki?curid=3946019" title="José Alexander Echenique">
José Alexander Echenique



</doc>
<doc id="3946026" url="https://pl.wikipedia.org/wiki?curid=3946026" title="Wojciech Myślecki">
Wojciech Myślecki

Wojciech Andrzej Myślecki (ur. 22 lipca 1948 we Wrocławiu) – polski elektronik, naukowiec, działacz opozycji w PRL, honorowy profesor Uniwersytetu Przyrodniczego we Wrocławiu (od listopada 2019).
Kariera.
Ukończył studia na Politechnice Wrocławskiej w zakresie elektroniki w 1969. W 1978 zdobył doktorat. W 1994 ukończył 2-letnie studium Management in Free Market Economy.
Między 1965 a 1968 był członkiem Zrzeszenia Studentów Polskich. W marcu 1968 został również członkiem Komitetu Studenckiego Politechniki Wrocławskiej oraz Międzyuczelnianego Komitetu Studentów Wrocławia. W latach 1970 i 1971 pracował na budowie. Po 1971 pracował jako naukowiec na Politechnice Wrocławskiej gdzie pełnił funkcję członka Prezydium Komitetu Założycielskiego NSZZ Solidarność, będąc również członkiem Związku Nauczycielstwa Polskiego (do 1980).
Po upadku PRL był doradcą do spraw polityki gospodarczej Prezesa Rady Ministrów od 1991 do 1992. Od 1991 do 1993 był również Pełnomocnikiem Rektora Politechniki Wrocławskiej do spraw Przekształceń Organizacyjnych. W 1992 był szefem zespołu doradców wojewody wrocławskiego. Między 1996 a 1997 przewodniczył Radzie Nadzorczej Winuelu SA. W 1997 pracował we Wrocławskim Centrum Transferu Technologii jako doradca przewodniczącego Komitetu Badań Naukowych oraz jako członek Rady Naukowej. Między 1998 a 2000 był członkiem Rady Nadzorczej Zarządu Polskich Sieci Elektroenergetycznych SA. Zasiadał też w radach nadzorczych innych spółek, m.in. w Tauron PE S.A. (od grudnia 2015 do listopada 2016), PTE Generali S.A., KGHM (w latach 2016–2018), Alior Banku (od 25 czerwca do 9 sierpnia 2021). Był również prezesem zarządu kilku dużych spółek prawa handlowego; pełni też obowiązki przewodniczącego Zespołu Nowych Technologii Wytwarzania Energii przy Narodowym Centrum Badań i Rozwoju.
Po 1989 należał do Solidarności, Partii Wolności (1990–1994), Ruchu Stu (1995–1999), Akcji Wyborczej Solidarność (1999–2001).
Działania opozycyjne.
Jako student Myślecki współorganizował bojkoty zajęć i stołówek studenckich. W czerwcu 1977 był sygnatariuszem petycji przeciw aresztowaniom działaczy Komitetu Obrony Robotników i domagającej się amnestii dla więzionych uczestników protestów w Radomiu i Ursusie. Od 1980 działał w „Solidarności”, będąc delegatem na pierwszym Wojewódzkim Zjeździe Delegatów Regionu Dolny Śląsk w 1981.
Między 13 a 15 grudnia 1981 współorganizował strajk okupacyjny w Politechnice Wrocławskiej, za co został internowany w Ośrodku Odosobnienia we Wrocławiu, Grodkowie i Nysie od 16 grudnia 1981. Zwolniony w sierpniu 1982, trafił ponownie do aresztu w lutym 1984, po czym władze go zwolniły na mocy amnestii w lipcu tego samego roku.
Od końca 1984 działał w Komitecie Wykonawczym Solidarności Walczącej. Od 1987 był także współpracownikiem Komisji Interwencji i Praworządności „Solidarność”. W sierpniu 1988 współorganizował Międzynarodową Konferencję Praw Człowieka w Krakowie-Mistrzejowicach.
W 1989 był przeciwnikiem obrad Okrągłego Stołu.
W pismach nosił pseudonimy „Andrzej Lesowski”, „Cyprian”, „Dorian”, „Izydor”, „Jerzy Lubicz”, „Teo”, „Teofil”.

</doc>
<doc id="3946027" url="https://pl.wikipedia.org/wiki?curid=3946027" title="Jacques Houdek">
Jacques Houdek

Jacques Houdek, występujący także jako Gospodin Glas, właściwie Željko Houdek (ur. 14 kwietnia 1981 w Velikiej Goricy) – chorwacki piosenkarz, reprezentant Chorwacji w 62. Konkursie Piosenki Eurowizji w 2017 roku.
Życiorys.
Dzieciństwo i edukacja.
Željko Houdek urodził się 14 kwietnia 1981 roku w Velikiej Goricy. Ukończył szkołę muzyczną w klasie fortepianu, po czym uczył się w klasie wokalnej liceum muzycznego oraz w klasie fryzjerskiej szkoły zawodowej. Uczęszczał też na zajęcia wokalne do Viktoriji Badrov. Po skończeniu liceum w 2001 roku dostał się do Berklee College of Music, a w ramach nauki pobierał lekcje też we Francji, Grecji i we Włoszech. W tym czasie pracował też u boku Donny McElroy.
Kariera.
19 lutego 2000 roku zagrał swój pierwszy solowy koncert, który odbył się w zagrzebskim klubie Sax!. W 2002 roku ukazał się jego debiutancki singiel „Čarolija”, który wykonał podczas festiwalu "Dora", będącego zarazem krajowymi eliminacjami eurowizyjnymi. 10 marca wystąpił w koncercie finałowym i zajął dwunaste miejsce. Podczas festiwalu został dostrzeżony przez Zdravko Šljivaca, który zaproponował mu współpracę. Miesiąc później piosenkarz podpisał kontrakt z wytwórnią Croatia Records.
29 marca 2004 roku ukazała się jego debiutancka płyta studyjna zatytułowana "Čarolija". W 2004 roku otrzymał nagrodę Porin w kategorii „Najlepszy debiutant roku”. W czerwcu 2005 roku premierę miał kolejny album długogrający pt. "Kad si sretan". 26 kwietnia 2006 roku na rynku wydał krążek studyjny pt. "Živim za to".
W 2007 roku wystąpił podczas parlamentarnej kampanii wyborczej w Chorwacji, gdzie zaśpiewał hymn „HDZ zna” konserwatywnej Chorwackiej Wspólnoty Demokratycznej. Niedługo później zaśpiewał też podczas kampanii prowadzonej przez kandydata na burmistrza, Milana Bandicia. Na początku września tego samego roku na rynku pojawił się jego album koncertowy zatytułowany "Live in Gavella", a w grudniu ukazała się płyta kompilacyjna pt. "Za posebne trenutke". W październiku 2008 roku ukazała się jego płyta koncertowa pt. "Live in Sax!", zawierająca zapis dźwiękowy z koncertu piosenkarza w klubie Sax!. 26 listopada 2008 roku premierę miał jego nowy album studyjny pt. "Idemo u zoološki vrt", a cztery dni później, tj. 1 grudnia, ukazał się następny krążek długogrający pt. "Crno i bijelo".
W sierpniu 2010 roku nawiązał współpracę z amerykańską piosenkarką Isis Gee, z którą nagrał utwór „Live”. W listopadzie tego samego roku ukazała się jego płyta kompilacyjna zatytułowana "Najljepše ljubavne pjesme". W styczniu 2011 roku zajął czwarte miejsce w finale konkursu "Open Mic UK" organizowanego w londyńskiej O2 Arena. Wziął także udział w przesłuchaniach do programu "The X Factor UK", gdzie wystąpił pod pseudnonimem Croatian Sensation (pol. Chorwacka Sensacja). Pomimo awansu do kolejnego etapu konkursu, nie został dopuszczony do startu z powodu niedostarczenia zezwolenia na pracę w odpowiednim czasie. 25 maja 2012 roku ukazała się jego nowa płyta studyjna zatytułowana "Meni za ljubav".
W 2015 roku został jednym z mentorów w programie "The Voice – Najljepši glas Hrvatske". 12 lipca 2016 roku wydał kolejny album długogrający zatytułowany "Tko je, srce u te dirn’o?". W lutym 2017 roku został ogłoszony reprezentantem Chorwacji w 62. Konkursie Piosenki Eurowizji organizowanym w Kijowie. Jego konkursową piosenką został utwór „My Friend”. 11 maja wystąpił w drugim półfinale konkursu i z ósmego miejsca awansował do finału rozgrywanego 13 maja. Zajął w nim trzynaste miejsce ze 128 punktami na koncie w tym 103 punkty od telewidzów (9. miejsce) i 25 pkt od jurorów (22. miejsce).
Życie prywatne.
W 2006 roku Houdek wziął ślub z Brigitą Krkač, z którą ma dwoje dzieci: córkę Sofiję (ur. 2006) i syna Davida (ur. 2013).
Kontrowersje.
W 2005 roku udzielił wywiadu magazynowi „Tena”, w którym wyznał, że „geje i lesbijki nie mogą być traktowani na równi z innymi obywatelami, ponieważ to oznacza powrót Sodomy i Gomory”. Za te słowa w 2006 roku otrzymał miano „Homofoba roku” za wygraną w plebiscycie chorwackiego serwisu internetowego LGBT "Gay.hr". W 2011 roku był nominowany do tytułu „Homofoba dekady” podczas organizatorów Parady Równości w Zagrzebiu, którzy uznali go za „największego homofoba w [chorwackim] show-biznesie”. W odpowiedzi na krytykę Houdek opublikował oświadczenie na swoim oficjalnym koncie w serwisie Facebook, w którym wyraził swój żal za nominację oraz przyznał, że jest przyjazny homoseksualistom.

</doc>
<doc id="3946029" url="https://pl.wikipedia.org/wiki?curid=3946029" title="Dzienniki Nikki">
Dzienniki Nikki

Dzienniki Nikki (ang. "Dork Diaries") – cykl książek dla dzieci i młodzieży autorstwa Rachel Renee Russell, przetłumaczony na 23 języki. W Polsce ukazało się 9 tomów, nakładem wydawnictwa Akapit Press. Cykl Dzienniki Nikki opisuje przygody nastolatki Nikki Maxwell. Historia ma swój początek w momencie, gdy Nikki rozpoczyna naukę w nowej szkole. .
Tomy Dzienniki Nikki.
Dzienniki Nikki. Nie tylko o szkole!
"Dzienniki Nikki. Nie tylko o szkole!" (oryginalny tytuł: "Dork Diaries") wydano w 2009 roku. Nikki rozpoczyna naukę w nowej szkole Westchester Country Day 
Dzienniki Nikki. Zapraszam na party!
"Dzienniki Nikki. Zapraszam na party!" (oryginalny tytuł: "Dork Diaries 2: Tales from a not-so-popular party girl") wydano w 2010 roku. W powieści Nikki Maxwell oraz MacKenzie Hollister rywalizują o względy kolegi ze szkoły szkolnego fotografa, Brandona Robertsa. Zbliżająca się impreza z okazji Halloween to kolejny powód do walki. Tym razem rozgrywka będzie się toczyć o to z kim Brandon pójdzie na tańce.
Dzienniki Nikki. Chcę zostać gwiazdą!
"Dzienniki Nikki. Chcę zostać gwiazdą!" (oryginalny tytuł: "Dork Diaries 3: Tales from a Not-So-Talented Pop Star") wydano w 2011 roku. 
Dzienniki Nikki. Tańczę na lodzie.
"Dzienniki Nikki. Tańczę na lodzie" (oryginalny tytuł: "Dork Diaries 4: Tales from a Not-so-Graceful Ice Princess") wydano w 2012 roku. Główne wydarzenia "Dzienniki Nikki. Tańczę na lodzie" związane są z Brandonem. Nikki Maxwell postanawia pomóc swojej szkolnej miłości. Angażuje się w ratowanie schroniska dla psów oraz bierze udział w programie dobroczynnym „Święta na Lodzie”. Kłopotów dostarcza jej szkolny wróg MacKenzie Hollister.
Dzienniki Nikki. Ja wiem lepiej!
"Dzienniki Nikki. Ja wiem lepiej!" (oryginalny tytuł: "Dork Diaries 5: Tales from a Not-so-Smart Miss Know-it-All") wydano w 2012 roku. Nikki Maxwell postanawia zaangażować się w pracę w szkolnej gazetce. Ma to związek z plotkarską działalnością MacKenzie Hollister. Przygoda z dziennikarstwem rozpoczyna się od pisania do rubryki z poradami. Odpowiada na listy, w których rówieśnicy dzielą się swoimi problemami i poszukują u niej porady. W działalności dziennikarskiej wspierają Nikki przyjaciółki Chloe i Zoey.
Dzienniki Nikki. Nikki Podrywaczka.
"Dzienniki Nikki. Nikki Podrywaczka" (oryginalny tytuł: "Dork Diaries 6: Tales From a Not-So-Happy Heartbreaker") wydano w 2013 roku. Akcja książki rozpoczyna się krótko przed walentynkową imprezą taneczną. Nikki ma nadzieję, że otrzyma zaproszenie od Brandona i pójdą razem. Uważa, że byłby to dowód sympatii, którego tak bardzo oczekuje. Martwi się jednak, że Brandon zaprosi na bal MacKenzie.
Dzienniki Nikki. Będę w TV!
"Dzienniki Nikki. Będę w TV!" (oryginalny tytuł: "Dork Diaries 7: Tales from a Not-So-Glam TV Star") wydano w 2014 roku. W tej części Nikki Maxwell liczy na pierwszy pocałunek ze szkolną sympatią Brandonem. .
Dzienniki Nikki. To nie moja bajka!
"Dzienniki Nikki. To nie moja bajka!" (oryginalny tytuł: "Dork Diaries 8: Tales from a Not-So-Happily Ever After") wydano w 2014 roku. W Prima aprilis Nikki zostaje uderzona piłką w głowę. W wyniku uderzenia przenosi się w równoległy świat z bajkowymi postaciami, które przypominają jej Brandona, Chloe, Zoey i MacKenzie.
Dzienniki Nikki. Królowa Dramatu.
"Dzienniki Nikki. Królowa Dramatu" (oryginalny tytuł: "Dork Diaries 9: Tales from a Not-So-Dorky Drama Queen") wydano w 2017 roku. Akcja "Dzienniki Nikki. Królowa Dramatu" związana jest z sytuacją, w której dziennik dostaje się w ręce MacKenzie. 

</doc>
<doc id="3946035" url="https://pl.wikipedia.org/wiki?curid=3946035" title="Z-wave">
Z-wave



</doc>
<doc id="3946037" url="https://pl.wikipedia.org/wiki?curid=3946037" title="Muhafazat Dżanub al-Batina">
Muhafazat Dżanub al-Batina

Muhafazat Dżanub al-Batina ( "Ǧanūb al-Bāṭina") – ustanowiona w 2011 roku muhafaza (gubernatorstwo) Omanu, położona w północnej części kraju, nad Zatoką Omańską. Na wschodzie graniczy z Maskatem, od południa z ad-Dachilijją i az-Zahirą, a od zachodu z Szamal al-Batina. Centrum administracyjnym jest Ar-Rustak.
Liczba ludności wynosiła 289 008 osób według spisu z 2010 roku, a wedle informacji centrum statystyk Omanu, w 2016 roku gubernatorstwo zamieszkiwało 398 456 osób. 
W jego skład wchodzi 6 wilajetów:

</doc>
<doc id="3946047" url="https://pl.wikipedia.org/wiki?curid=3946047" title="Muhafazat Szamal al-Batina">
Muhafazat Szamal al-Batina

Muhafazat Szamal al-Batina (ar. شمال الباطنة) – ustanowiona w 2011 roku muhafaza (gubernatorstwo) Omanu, położona w północnej części kraju, nad Zatoką Omańską. Ośrodkiem administracyjnym jest miasto Suhar. Na wschodzie graniczy z Dżanub al-Batina, od południa z az-Zahirą, od zachodu z al-Burajmi, a od północnego zachodu ze Zjednoczonymi Emiratami Arabskimi.
Liczba ludności wynosiła 483 582 osoby według spisu z 2010 roku, a wedle informacji centrum statystyk Omanu, w 2016 roku gubernatorstwo zamieszkiwało 723 050 osób. 
W jego skład wchodzi 6 wilajetów:

</doc>
<doc id="3946057" url="https://pl.wikipedia.org/wiki?curid=3946057" title="Wiktor (Kocaba)">
Wiktor (Kocaba)

Wiktor, imię świeckie Wołodymyr Dmytrowycz Kocaba (ur. 5 czerwca 1983 w Kutach Starych) – ukraiński biskup prawosławny.
Życiorys.
Podstawy edukacji zdobywał w Kutach (szkoła muzyczna), Kutach Starych i Kosowie.
W 2000 r. wstąpił do seminarium duchownego w Kijowie. Od 2004 naukę kontynuował w Kijowskiej Akademii Duchownej, którą ukończył w 2007 otrzymaniem stopnia kandydata teologii na podstawie dysertacji pt. „Zwierzchnik Ukraińskiej Cerkwi Prawosławnej Najprzewielebniejszy Metropolita Włodzimierz – wybitny orędownik prawosławia”. Równolegle (w latach 2002–2008) studiował zaocznie na wydziale prawa Kijowskiego Uniwersytetu Narodowego im. Tarasa Szewczenki, który ukończył ze specjalizacją „Prawoznawstwo”.
W 2007 został wykładowcą w Kijowskiej Akademii Duchownej, a w latach 2008–2012 był jej sekretarzem naukowym. 20 lipca 2008 otrzymał święcenia diakońskie, a 8 dni później – z rąk patriarchy moskiewskiego i całej Rusi Aleksego II – kapłańskie. 21 września 2008 otrzymał godność protojereja. W 2010 został proboszczem parafii Ikony Matki Bożej „Krzew Gorejący” w Plutach.
W 2012 mianowany kierownikiem administracyjnym eparchii kijowskiej. W maju 2013 został dyrektorem stacji telewizyjnej Ukraińskiego Kościoła Prawosławnego Patriarchatu Moskiewskiego „Prawosławnyj wiestnik”. 9 listopada 2014 decyzją Rady Uczelnianej Kijowskiej Akademii Duchownej otrzymał tytuł docenta.
20 marca 2015 przed metropolitą kijowskim i całej Ukrainy Onufrym złożył wieczyste śluby mnisze z imieniem Wiktor, ku czci św. męczennika Wiktora Damasceńskiego. 17 maja 2015 otrzymał godność archimandryty.
27 maja 2017 nominowany przez Święty Synod na biskupa baryszewskiego, wikariusza eparchii kijowskiej, a także przedstawiciela Ukraińskiego Kościoła Prawosławnego Patriarchatu Moskiewskiego przy europejskich organizacjach międzynarodowych. Chirotonia biskupia miała miejsce 5 czerwca 2017 w soborze Trójcy Świętej w Kijowie na Trojeszczynie, pod przewodnictwem metropolity kijowskiego i całej Ukrainy Onufrego. 
17 sierpnia 2022 r. została mu nadana godność arcybiskupa.

</doc>
<doc id="3946058" url="https://pl.wikipedia.org/wiki?curid=3946058" title="2011 Idol Star Athletics – Swimming Championships">
2011 Idol Star Athletics – Swimming Championships

2011 Idol Star Athletics – Swimming Championships () – druga edycja ISAC. Zawody odbyły się 23 stycznia 2011 roku w Jamsil Arena w Seulu (Korea Południowa) i były transmitowane przez stację MBC 5 i 6 lutego 2011 roku od 8:40. 140 zawodników podzielonych na 17 drużyn konkurowało ze sobą w 4 dyscyplinach.

</doc>
<doc id="3946063" url="https://pl.wikipedia.org/wiki?curid=3946063" title="Krzysztof Bielawski">
Krzysztof Bielawski



</doc>
<doc id="3946066" url="https://pl.wikipedia.org/wiki?curid=3946066" title="Stadio Valerio Bacigalupo">
Stadio Valerio Bacigalupo

Stadio Valerio Bacigalupo – wielofunkcyjny stadion w Savonie, we Włoszech. Może pomieścić 4 000 widzów. Jest aktualnie używany głównie dla meczów piłki nożnej. Swoje spotkania rozgrywa na nim Savona 1907 FBC. Obiekt powstał w 1959 i jest własnością miasta.
Stadion znajduje się przy Via Cadorna w dzielnicy Legino i jest aktywny od sezonu 1959/60. Wcześniej zespół piłkarski Savony grał w boisku sportowym Corso Ricci, u zbiegu Letimbro i Lavanestro. Stadion nazwany imieniem Valerio Bacigalupo, byłego bramkarza najpierw Savona FBC, a następnie Grande Torino i włoskiej drużyny narodowej, zginął 4 maja 1949 roku w katastrofie na wzgórzu Superga. 
Obiekt został otwarty w dniu 6 września 1959 roku z krojenia wstęgi ze strony matki bramkarza i meczu otwarcia pomiędzy Savoną a Torino AC (zakończony 3:0 dla granatowych).
Konstrukcja została zbudowana o pojemności 20.000 widzów, a następnie stopniowo została ograniczona do zaledwie 4000 miejsc siedzących. Zamknięto półokrągłe strony stadionu, które nie przystosowane do nowych przepisów dotyczących bezpieczeństwa oraz inne elementy stanowiące problemy w odniesieniu do dróg ewakuacyjnych.
Stadion podzielony na 4 sektory:

</doc>
<doc id="3946078" url="https://pl.wikipedia.org/wiki?curid=3946078" title="Trakt pielgrzymkowy z Reszla do Świętej Lipki">
Trakt pielgrzymkowy z Reszla do Świętej Lipki

Trakt pielgrzymkowy z Reszla do Świętej Lipki – droga z Reszla do Świętej Lipki długości ok. 6 km z barokowymi kapliczkami przydrożnymi.
Od XV wieku traktem szli w „łosierach” pieszo pątnicy do Sanktuarium Maryjnego w Świętej Lipce. Po hołdzie pruskim trakt łączył katolicką Warmię z protestanckimi Mazurami. W czasach biskupa Krzysztofa Jana Szembeka, w latach 1733–1735, zostały wybudowane po obu stronach traktu barokowe kapliczki różańcowe z piaskowca, wykonane w 1734 przez niemieckiego rzeźbiarza Jana Freya wraz z Janem Schmidtem. Wzdłuż alei rosną wiekowe lipy - pomniki przyrody. Zarówno kapliczki, jak i lipy wpisane są do rejestru zabytków.

</doc>
<doc id="3946092" url="https://pl.wikipedia.org/wiki?curid=3946092" title="Ryan Harrow">
Ryan Harrow

Ryan Harrow (ur. 22 kwietnia 1991 w Fort Lauderdale) – amerykański koszykarz, występujący na pozycji rozgrywającego, obecnie zawodnik Quimper UJAP.
W 2010 roku został uznany najlepszym zawodnikiem stanu Georgia szkół średnich. Został też zaliczony do III składu Parade All-American.
W 2011 roku przeniósł się z uczelni NC State do Kentucky. Z powodu przepisów transferowych był zmuszony opuścić sezon 2011/12, właśnie wtedy drużyna Kentucky Wildcats zdobyła mistrzostwo NCAA.
13 marca 2017 został zawodnikiem Rosy Radom. 14 września podpisał umowę z litewskim Pieno žvaigždės Poswol. 21 października zawarł kolejny kontrakt z Rosą Radom. 15 lipca 2018 dołączył do Peristeri GS Ateny.
2 sierpnia 2021 podpisał kontrakt z francuskim Quimper UJAP, występującym w II lidze francuskiej (Pro-B).

</doc>
<doc id="3946103" url="https://pl.wikipedia.org/wiki?curid=3946103" title="Huda Ablan">
Huda Ablan

Huda Ali Ablan (arab. هدى علي أبلان, "Hudà ʿAlī Ablān"; ur. w 1971 w Ibb) – poetka jemeńska. 
Ukończyła studia w zakresie biznesu i ekonomii na Uniwersytecie w Sanie. Otrzymała również tytuł magistra w dziedzinie politologii na tej samej uczelni (1993). Brała udział w wielu festiwalach poetyckich w Europie, recytując swoje wiersze. Wydała sześć tomików. Pierwszy z nich ukazał się w 1989 w Damaszku w Syrii. Jest sekretarzem generalnym Związku Pisarzy Jemenu.

</doc>
<doc id="3946117" url="https://pl.wikipedia.org/wiki?curid=3946117" title="Pomnik konny Fryderyka Wielkiego">
Pomnik konny Fryderyka Wielkiego

Pomnik konny Fryderyka Wielkiego (niem. "Reiterstandbild Friedrichs des Großen") – pomnik, znajdujący się w Berlinie, w dzielnicy Mitte, na końcu wschodniej części alei Unter den Linden. Posąg, umieszczony na szczycie wysokiego, ozdobionego figurami i reliefami cokołu, przedstawia pruskiego króla Fryderyka II Wielkiego (ur. 1712, zm. 1786), dosiadającego konia.
Pomnik został zbudowany według projektu Christiana Daniela Raucha w latach 1840–1851 i był wzorem dla innych tego typu monumentów, wznoszonych w XIX wieku. Po II wojnie światowej, którą przetrwał bez zniszczeń, planowano przenieść pomnik do Parku Sanssouci w Poczdamie, ostatecznie wskutek uszkodzenia przez złomiarzy został rozebrany i umieszczony w częściach w magazynie. W 1962 roku pomnik zmontowano i ustawiono w pobliżu poczdamskiego Pałacu Charlottenhof. W 1980 roku z polecenia władz NRD, które w tamtym czasie dokonały zmiany polityki historycznej, monument został przywrócony blisko pierwotnego miejsca na Unter den Linden w Berlinie. Po zjednoczeniu Niemiec dokonano korekty położenia pomnika, a także poddano go gruntownej renowacji.
Opis i lokalizacja.
Pomnik ma 13,5 m wysokości, z czego posąg Fryderyka II Wielkiego siedzącego na koniu mierzy 5,66 m, natomiast wysokość cokołu wynosi 7,84 m. Cokół składa się z dwóch elementów: granitowej podstawy oraz wykonanej z brązu wyższej części, podzielonej na trzy prostokątne segmenty, z których każdy zwieńczony jest przez lekko wystający gzyms. Na najniżej położonym segmencie umieszczone są tablice z napisami, z których ta z przedniej, wschodniej strony segmentu zawiera napis: "Friedrich dem Großen / Friedrich Wilhelm III. / 1840 / vollendet unter Friedrich Wilhelm IV. 1851" (pol. „Fryderyk Wielki / Fryderyk Wilhelm III. / 1840 / ukończony za panowania Fryderyka Wilhelma IV. 1851”). Z kolei tablice z zachodniej, północnej i południowej strony zawierają nazwiska ważnych osobistości z otoczenia króla.
Środkowy segment otoczony jest przez 74 figury (21 z nich ma naturalną wielkość) ważnych ludzi z czasów władcy, w tym wybitnych dowódców, polityków, naukowców i artystów m.in. Immanuela Kanta i Gottholda Ephraima Lessinga. Najwyżej położony segment zawiera reliefy przedstawiające sceny z życia króla oraz figury symbolizujące cztery cnoty kardynalne umieszczone w jego narożnikach. Wykonany z brązu, posąg na cokole przedstawia Fryderyka II Wielkiego, który siedzi na koniu, ubrany w wojskowy, udekorowany odznaczeniami mundur, na który narzucony jest płaszcz z gronostajów. Władca na głowie ma charakterystyczny trójkątny kapelusz, lewą ręką trzyma wodze konia, natomiast w prawej ma kulę.
Pomnik położony jest na końcu wschodniej części Unter den Linden, na obszarze dawnego, królewskiego założenia urbanistycznego Forum Fridericianum. Tuż za pomnikiem zaczyna się rząd porastających zachodnią część alei lip. Pomnik otacza niskie, ozdobne ogrodzenie wykonane z kutego żelaza.
Historia.
Budowa pomnika Fryderyka II Wielkiego została zlecona przez pruskiego króla Fryderyka Wilhelma III architektowi Christianowi Danielowi Rauchowi w 1839 roku. Rauch był najlepszym uczniem Johanna Gottfrieda Schadowa, który sam przymierzał się do zaprojektowania monumentu i który po poznaniu decyzji króla skomentował ją słowami: „Moja chwała poszła z dymem”. Kamień węgielny pod budowę pomnika został położony w 1840 roku. Pięć lat później, pod kierownictwem pochodzącego z Lauchhammer rzemieślnika Karla Ludwiga Friebela, odlany został konny posąg króla – Rauch projekt konia z posągu oparł na wyglądzie ulubionego wierzchowca Fryderyka II Wielkiego o imieniu Condé. Zmiany w projekcie cokołu pomnika spowodowały opóźnienie prac, przez co posąg został umieszczony na ukończonym cokole dopiero 18 maja 1851 roku. 31 maja tego roku, w 111. rocznicę wstąpienia na tron Fryderyka II Wielkiego pomnik został oficjalnie odsłonięty. Monument, będący jednym z najsłynniejszych dzieł Raucha stał się wzorem dla innych królewskich i książęcych pomników, budowanych w XIX wieku.
Podczas II wojny światowej pomnik został otoczony ochronną konstrukcją z betonowych płyt, dzięki czemu przetrwał działania wojenne bez zniszczeń. W maju 1950 roku magistrat Berlina Wschodniego podjął decyzję o przeniesieniu monumentu do parku przy pałacu Sanssouci w Poczdamie. Niedługo po zdemontowaniu ochronnej konstrukcji pomnik został uszkodzony przez złomiarzy, wskutek czego między 13 a 19 lipca 1950 roku monument rozebrano i w częściach umieszczono w magazynie. Przez następne lata rozważano przetopienie elementów pomnika, ostatecznie w 1962 roku pomnik został zmontowany i umieszczony na hipodromie przy Pałacu Charlottenhof w Poczdamie.
Przy końcu lat 70. XX wieku rząd NRD postanowił zmienić politykę historyczną, a w szczególności stosunek do pruskiego dziedzictwa. W 1979 roku ukazała się napisana przez wschodnioniemiecką historyk Ingrid Mittenzwei biografia Fryderyka II Wielkiego, w której autorka przedstawiła tabu króla i jego kraju z perspektywy niedoktrynalnego materializmu historycznego, pisząc o nim z niezwykłym uznaniem dla jego indywidualnych działań. Książka ta spotkała się z aprobatą generalnego sekretarza rządzącej NRD partii SED Ericha Honeckera, który w wywiadzie udzielonym brytyjskiemu wydawcy Robertowi Maxwellowi 26 sierpnia 1980 roku i opublikowanym później w gazecie „Neues Deutschland” chwalił ją, a także podkreślał, że przywrócenie w najbliższej przyszłości pomnika Fryderyka II Wielkiego w Berlinie byłoby zgodne z wizją świata i podejściem do historii jego środowiska politycznego. 30 listopada 1980 roku pomnik powrócił do Berlina, gdzie został ustawiony w odległości około sześciu metrów na wschód od swojego pierwotnego położenia na Unter den Linden.
Po zjednoczeniu Niemiec Senat Berlina podjął decyzję o gruntownej renowacji pomnika Fryderyka II Wielkiego. Senacki Zarząd Rozwoju Miasta (niem. "Senatsverwaltung für Stadtentwicklung") zlecił wykonanie prac renowacyjnych firmie Betina Roß GmbH, zaś odpowiedzialna za współfinansowanie projektu Niemiecka Fundacja Ochrony Zabytków (niem. "Deutsche Stiftung Denkmalschutz") przyznała na ten cel dotację w wysokości 1 miliona marek. Podczas robót trwających w latach 1997–2000 pomnik został przesunięty do pierwotnej, historycznej lokalizacji, ponadto dokonano dokładnej konserwacji wykonanych z brązu elementów i naprawy uszkodzeń powstałych w 1950 i w 1980 roku. Odtworzono także oryginalne ozdobne, żelazne, niskie ogrodzenie otaczające pomnik oraz historyczne latarnie w pobliżu pomnika. W 2006 roku pomnik został oczyszczony z zabrudzeń z farby i graffiti, a także pokryto go mającą zapobiegać tego typu zniszczeniom ochronną warstwą wosku.

</doc>
<doc id="3946121" url="https://pl.wikipedia.org/wiki?curid=3946121" title="Interchangable Virtual Instrument">
Interchangable Virtual Instrument



</doc>
<doc id="3946122" url="https://pl.wikipedia.org/wiki?curid=3946122" title="Odrodzenie (Bułgaria)">
Odrodzenie (Bułgaria)

Odrodzenie () – nacjonalistyczna partia polityczna w Bułgarii. Została utworzona w 2014 roku. Jej liderem jest Kostadin Kostadinov.
Zarząd partii.
W skład zarządu głównego partii Odrodzenia wchodzą:

</doc>
<doc id="3946132" url="https://pl.wikipedia.org/wiki?curid=3946132" title="Bitwa o Inch'ŏn">
Bitwa o Inch'ŏn



</doc>
<doc id="3946135" url="https://pl.wikipedia.org/wiki?curid=3946135" title="Pamir (żaglowiec)">
Pamir (żaglowiec)



</doc>
<doc id="3946141" url="https://pl.wikipedia.org/wiki?curid=3946141" title="Irena Sławińska (teatrolog)">
Irena Sławińska (teatrolog)



</doc>
<doc id="3946147" url="https://pl.wikipedia.org/wiki?curid=3946147" title="Baden-Baden (statek)">
Baden-Baden (statek)



</doc>
<doc id="3946149" url="https://pl.wikipedia.org/wiki?curid=3946149" title="Konkurs „Wybitny Polak”">
Konkurs „Wybitny Polak”



</doc>
<doc id="3946150" url="https://pl.wikipedia.org/wiki?curid=3946150" title="Leon Fokas">
Leon Fokas

Leon Fokas (IX/X w., grec. Λέων Φωκᾶς) – bizantyński wódz z okresu panowania dynastii macedońskiej, na początku X w.
Życiorys.
Syn wodza bizantyńskiego Nicefora Fokasa, stryj późniejszego wodza i cesarza Nicefora II. Należał do bliskich współpracowników cesarzowej Zoe Karbonopsiny. W 917 jego wojska poniosły klęskę w bitwie pod Anchialos w walce z carem Bułgarii Symeonem. W 918 poniósł kolejną klęskę pod Katasyrtai. Niepowodzenia te ułatwiły dojście do tronu Romanowi I Lekapenowi (920–944). Leon Fokas próbował wystąpić przeciw niemu, ale nie zyskał poparcia wojska. Został schwytany w Goeleon w Azji Mniejszej i oślepiony.

</doc>
<doc id="3946151" url="https://pl.wikipedia.org/wiki?curid=3946151" title="Baden-Baden (1924)">
Baden-Baden (1924)



</doc>
<doc id="3946153" url="https://pl.wikipedia.org/wiki?curid=3946153" title="Paweł Bagriak">
Paweł Bagriak

Paweł Bagriak (ros. Па́вел Багря́к) – zbiorowy pseudonim, pod którym publikowana jest fantastyczna proza wspólnoty sześciu autorów: pisarzy Walerija Agranowskiego, Dmitrija Bilenkina, Jarosława Gołowanowa, Władimira Gubariewa, Wiktora Komarowa i rysownika Pawła Bunina.
Paweł Bagriak – akronim utworzony od imion i nazwisk autorów (Paweł Bunin, Dmitrij Bilenkin, Walerij Agranowski, Jarosław Gołowanow, Wiktor Komarow).

</doc>
<doc id="3946163" url="https://pl.wikipedia.org/wiki?curid=3946163" title="Bracia Dawidowscy">
Bracia Dawidowscy

Spółka Przemysłowo-Handlowa Braci Dawidowskich – polskie przedsiębiorstwo przemysłu mięsnego, działające w Poznaniu w latach międzywojennych. Właścicielami byli bracia Leon, Roman, Aleksander i Stefan Dawidowscy.
Historia.
Spółka powstała w 1920 na ul. Gwarnej 17 w Poznaniu. Były to wtedy: warsztat rzeźnicko-wędliniarski, sklep mięsny i otwarta nieco później jadłodajnia. Szybki rozwój możliwy był dzięki wyjątkowo dobrej koniunkturze na mięso w Polsce okresu międzywojennego. 29 grudnia 1933 zawiązano spółkę komandytową, której celem było wytwarzanie przetworów mięsnych i konserw. Przy ulicy Dąbrowskiego 129, na rogu Wilkońskich, nabyto od Donata Stabrowskiego działkę (2 hektary) z przeznaczeniem na nowy zakład. W ciągu kilku lat przebudowano istniejące na niej obiekty i wybudowano nowe (wszystko ustawione było zasadniczo w kształt litery U). Część produkcji ruszyła jednak już we wrześniu 1934. Maszyny były napędzane elektrycznie, ale miały jeszcze przekładnię transmisyjną. 
W 1935 zatrudniano 321 pracowników, którzy wytwarzali wyroby o wartości 8.300.000 złotych rocznie, przy średnim wynagrodzeniu 90 złotych (pracownicy fizyczni) i 130 złotych (pracownicy umysłowi). Trzon produkcji stanowiło mięso i wędliny oraz konserwy. Ubocznymi produktami były: mączka kostna, ogórki konserwowe (produkowane w dawnej, przebudowanej kotłowni) i przyprawa do zup "Bradin", w zamyśle konkurencyjna w stosunku do "Maggi". Przerabiano surowiec rzeźny z poznańskiej rzeźni miejskiej na Garbarach. Sprzedaż prowadzono w pięciu własnych sklepach. W 1934, jako pierwsi w Polsce, zastosowali na skalę przemysłową przedłużającą trwałość masę do powlekania powierzchni wędlin (wynalazek polski). 
W 1939 ogólny majątek przedsiębiorstwa oceniano na ponad cztery miliony złotych. W tym samym roku czysty zysk wynosił 558.000 złotych. Toczono też pertraktacje na temat uruchomienia filii w Jarosławiu. Leon Dawidowski był wybrany na prezesa Polskiego Związku Wytwórców i Eksporterów Wędlin, natomiast Roman zasiadał w radzie tego związku (obaj publikowali też artykuły w wydawnictwach fachowych). Aleksander Dawidowski współreprezentował Polskę na Międzynarodowym Kongresie Wędliniarskim w Paryżu w 1931.
Dawidowskich wywłaszczyli Niemcy 29 grudnia 1939. Majątkiem zaczęła administrować firma "Scheffler und Hein". W wyniku działań niemieckich przedsiębiorców straty przewyższały zyski w 1945 o 73%. Po zakończeniu działań wojennych w 1945 zabudowania nie doznały większych uszkodzeń. 
22 stycznia 1945 Aleksander Dawidowski został pełnomocnikiem zakładu i uruchomił produkcję, jednak szybko został zwolniony, bo fabrykę zajęła Armia Czerwona na swoje potrzeby. Cywilne władze polskie objęły ją we wrześniu 1945. Aleksander wrócił do pracy, jednak wkrótce powtórnie go zwolniono. W 1946 uruchomił prywatny zakład na ulicy Głogowskiej 168 i 27 Grudnia 14. Wkrótce jednak został wywłaszczony również z tych przedsięwzięć. Zaginął bez śladu w 1949.
29 sierpnia 1949 kierownikiem przetwórni mianowano spolonizowanego Czecha - Wacława Samka. 15 czerwca 1950 przejął ją Centralny Zarząd Przemysłu Mięsnego (był to od wtedy Zakład Mięsny nr 8). Z czasem wchłonęły ją Zakłady Mięsne w Poznaniu. W latach 90. XX wieku wybudowano tu jeszcze nowy sklep mięsny (w miejscu stołówki pracowniczej). Obecnie budynki już nie istnieją - w ich miejscu znajduje się market sieci "Lidl".
Rodzina.
Rodzina Dawidowskich pochodziła z okolic Buku. Leon był z wykształcenia kupcem, Roman - wykwalifikowanym rzeźnikiem, a pozostali dwaj bracia nie posiadali żadnego wyuczonego zawodu. Ożenił się tylko Roman. Miał jedno dziecko - córkę Reginę. Leon był powszechnie uważany za kierującego firmą i jej reprezentanta na zewnątrz. Roman nadzorował przerób i rozbudowę. Aleksander zajmował się zamówieniami i księgowością oraz reklamą. Stefan (najmłodszy) organizował dystrybucję i nadzorował sprawy kadrowe. 
Leon poległ broniąc Warszawy w 1939. Romana zamordowali Niemcy w więzieniu we Wrocławiu (był prawdopodobnie członkiem ruchu oporu). W grudniu 1949 w nieznanych okolicznościach zaginął Aleksander. Tylko Stefan został pochowany w Poznaniu - zmarł w sposób naturalny w 1979. 
Nagrody.
Wyroby Dawidowskich eksportowano m.in. do Wielkiej Brytanii, USA, Japonii, Maroka i Afryki Południowej. Niektóre z nich otrzymywały nagrody, m.in.:

</doc>
<doc id="3946175" url="https://pl.wikipedia.org/wiki?curid=3946175" title="Władysław Leopold Jaworski">
Władysław Leopold Jaworski



</doc>
<doc id="3946178" url="https://pl.wikipedia.org/wiki?curid=3946178" title="Livio Odeschalchi">
Livio Odeschalchi



</doc>
<doc id="3946181" url="https://pl.wikipedia.org/wiki?curid=3946181" title="Nahal">
Nahal



</doc>
<doc id="3946183" url="https://pl.wikipedia.org/wiki?curid=3946183" title="Mewa tybetańska">
Mewa tybetańska

Mewa tybetańska ("Chroicocephalus brunnicephalus") – gatunek średniej wielkości ptaka z rodziny mewowatych (Laridae). Wędrowny; gniazdują w górach południowo-centralnej Azji, zimują na jej południowych i południowo-wschodnich wybrzeżach. Nie są zagrożone wyginięciem.
Taksonomia.
Po raz pierwszy gatunek opisał Thomas Caverhill Jerdon w 1840 na podstawie holotypu z zachodniego wybrzeża Półwyspu Indyjskiego. Nowemu gatunkowi nadał nazwę "Larus brunnicephalus". Obecnie (2020) Międzynarodowy Komitet Ornitologiczny umieszcza mewę tybetańską w rodzaju "Chroicocephalus". Uznaje gatunek za monotypowy. Niektórzy autorzy podtrzymują nazwę "Larus brunnicephalus". Populacja z Pamiru zdaje się mieć cechy pośrednie między mewą tybetańską a śmieszką ("Chroicocephalus ridibundus"), stąd też część autorów uznaje ją za reprezentującą osobny podgatunek śmieszki.
Morfologia.
Długość ciała 41–45 cm, masa ciała 450–714 g. Wyglądem mewy tybetańskie przypominają śmieszki. W odróżnieniu do niej mają jednak jasną tęczówkę i masywniejszy dziób. Ponadto na czarnych końcach lotek I rzędu występuje biała plama. W szacie godowej brązowy obszar na głowie jest jaśniejszy niż u śmieszki, a jego czarna krawędź jest lepiej widoczna. W szacie spoczynkowej wzór na głowie identyczny jak u śmieszki.
Zasięg występowania.
Mewy tybetańskie są wędrowne. Gnieżdżą się w górach południowo-centralnej Azji, między 3000 a 4500 m n.p.m.: w Turkiestanie i zachodnich Chinach (zachodnia część regionu autonomicznego Sinciang), dalej na południe do Pamiru (po jezioro Kara-kul), Ladakh i Tybetu. Zimują na obszarze od południowo-wschodniej Azji przez wybrzeża Indii i północnej Sri Lanki po Półwysep Arabski.
Ekologia i zachowanie.
Mewy tybetańskie gniazdują na wyspach dużych, wysoko położonych jezior o różnym zasoleniu lub na przyległych do nich bagnach. Sezon lęgowy zaczyna się w maju. Gniazdują kolonijnie, kolonie liczą od 50 do kilku tysięcy par. Zimują na wybrzeżach i na rzekach. W sezonie lęgowym dieta urozmaicona; zjadają gryzonie, odpadki, larwy, pozbawione skorup ślimaki i dżdżownicowate; zimą żywią się między innymi rybami, krewetkami.
Status.
IUCN uznaje mewę tybetańską za gatunek najmniejszej troski (LC, "Least Concern") nieprzerwanie od 1988. W 2018 organizacja Wetlands International szacowała liczebność światowej populacji na 100–200 tysięcy osobników. Ze względu na brak istotnych zagrożeń czy dowodów na spadki liczebności BirdLife International ocenia trend populacji jako stabilny. 

</doc>
<doc id="3946191" url="https://pl.wikipedia.org/wiki?curid=3946191" title="Kościół św. Trójcy i Matki Boskiej w Twardogórze">
Kościół św. Trójcy i Matki Boskiej w Twardogórze

Kościół świętej Trójcy i Matki Boskiej – nieużytkowana świątynia ewangelicka znajdująca się w mieście Twardogóra w województwie dolnośląskim.
Kościół został wybudowany w latach 1877 – 1879. Pracami budowlanymi kierował cieśla H. Dresyer. W 1 połowie XX wieku został przebudowany. W latach 70 XX wieku został gruntownie wyremontowany. Jest nazywany Małym lub Polskim.
Jest to budowla szachulcowa, posiadająca jedną nawę oraz konstrukcję słupowo – ramową. Kościół jest orientowany i reprezentuje styl neogotycki. Prezbiterium świątyni jest mniejsze od nawy i jest zamknięte prostokątnie, z boku znajduje się zakrystia. Kościół jest nakryty dachem dwukalenicowym, złożonym z dachówki. Świątynia posiada małą kwadratową wieżę od frontu, umieszczoną na nawie. Jest ona zwieńczona dachem namiotowym posiadającym barokowy metalowy hełm z latarnią. We wnętrzu znajdują się drewniane empory podparte filarami. Nawę oddziela od prezbiterium ozdobny ostrołuk tęczy wycięty z desek. Ołtarz w stylu barokowym i ambona pochodzą z 1746 roku. Epitafium w stylu barokowym rodziny Jakisch z około 1680 roku znajduje się na ścianie prezbiterium. Świątynia posiada także kryptę rodziny von Kockritz.

</doc>
<doc id="3946204" url="https://pl.wikipedia.org/wiki?curid=3946204" title="Anna Hempstead Branch">
Anna Hempstead Branch

Anna Hempstead Branch (ur. 1875, zm. 1937) – poetka amerykańska.
Życiorys.
Anna Hempstead Branch urodziła się w mieście New London w stanie Connecticut jako córka Johna Locke’a Brancha i jego żony Mary Lidii Bolles Branch. Ojciec autorki był z zawodu prawnikiem i prowadził praktykę w Nowym Jorku. Matka była poetką. Ponieważ w New London nie było szkoły dla dziewcząt, młoda Anna w 1893 wyjechała uczyć się w Smith College. Była jednak przywiązana do miejsca swojego urodzenia, co wynikało między innymi z faktu, że jej rodzina mieszkała tam od dawna. Jakkolwiek już wcześniej interesowała się poezją i podejmowała pierwsze próby w tym zakresie, dopiero w Smith College poświęciła się na poważnie twórczości lirycznej. W 1898 wygrała konkurs poetycki dla absolwenów uczelni zorganizowany przez czasopismo "Century Magazine". Wyróżnionym wierszem był utwór "The Road 'Twixt Heaven and Hell". To otworzyło jej drogę do publikowania. Jej pierwszy tomik wydała w 1901 oficyna Houghton &amp; Mifflin. Dużą część życia poetka spędziła w Nowym Jorku. Założyła tam towarzystwo Poets' Guild, do którego wprowadziła między innymi Edwina Arlingtona Robinsona, Margaret Widdimer i Williama Rose’a Benéta, starszego brata Stephena Benéta. Poetka nie założyła rodziny. Zmarła w 1937.
Twórczość.
Anna Hempstead Branch wydała tomiki "The Heart of the Road, and Other Poems" (1901), "Shoes That Danced, and Other Poems" (1902) i "Rose of The Wind, and Other Poems" (1910). Pisała między innymi sonety (cykl "Sonnets for New York City"). Stworzyła też poemat dialogowy wierszem białym "Lazarus". Najambitniejszą próbą poetki był poemat epicki "Nimrod", również napisany nierymowanym dziesięciozgłoskowcem. Posługiwała się tradycyjnymi formami wersyfikacyjnymi.

</doc>
<doc id="3946213" url="https://pl.wikipedia.org/wiki?curid=3946213" title="Placówka Straży Granicznej I linii „Witówka”">
Placówka Straży Granicznej I linii „Witówka”

Placówka Straży Granicznej I linii „Witówka” – jednostka organizacyjna Straży Granicznej pełniąca służbę ochronną na granicy polsko-niemieckiej w okresie międzywojennym.
Geneza.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Placówka Straży Celnej „Witówka” weszła w podporządkowanie komisariatu Straży Celnej „Lipówka” z Inspektoratu SC „Suwałki”.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 2 z 16 stycznia 1939 roku "w sprawie przejęcia odcinka granicy polsko-niemieckiej od Korpusu Ochrony Pogranicza na terenie Mazowieckiego Okręgu Straży Granicznej oraz przekazania Korpusowi Ochrony Pogranicza odcinka granicy na terenie Wschodniomałopolskiego Okręgu Straży Granicznej", komendant Straży Granicznej płk Jan Gorzechowski przeniósł komisariat SG „Janówka” do Raczek.
Rozkazem nr 5 z 3 marca 1939 roku "w sprawie zmian organizacyjnych [...]", komendant Straży Granicznej gen. bryg. Walerian Czuma utworzył placówkę I linii „Witówka”.

</doc>
<doc id="3946216" url="https://pl.wikipedia.org/wiki?curid=3946216" title="Mordechaj Gur">
Mordechaj Gur

Mordechaj Gur, pseud. Motta (hebr.: מרדכי גור, ang.: "Mordechai Gur", ur. 6 maja 1930 w Jerozolimie, zm. 16 lipca 1995 w Tel Awiwie) – izraelski wojskowy i polityk, generał, w latach 1974–1978 szef Sztabu Generalnego Sił Obronnych Izraela (raw alluf), w latach 1984–1986 minister zdrowia, w latach 1988–1990 minister bez teki, w latach 1981–1995 poseł do Knesetu z list Koalicji Pracy i Partii Pracy.
Życiorys.
Urodził się 6 maja 1930 w Jerozolimie w Brytyjskim Mandacie Palestyny.
Jako nastolatek wstąpił do żydowskiej organizacji paramilitarnej Hagana. W czasie wojny o niepodległość Izraela walczył w Brygadzie Negew Palmachu. Następnie dwa lata był żołnierzem – działającym w ramach programu w Nachal łączącego służbę wojskową z pracą rolniczą, by następnie służyć w nowo powstałej Brygadzie Spadochronowej IDF. W 1955 został ranny w operacji antyterrorystycznej w Chan Junus w Strefie Gazy. Od 1957 był zastępcą dowódcy Brygady Spadochronowej i dowodził jej oddziałami podczas różnych operacji, m.in. podczas wojny sueskiej. W latach 1959–1960 studiował na elitarnej francuskiej École Militaire w Paryżu. Ukończył również studia bliskowschodnie na Uniwersytecie Hebrajskim w Jerozolimie.
W 1961 został dowódcą Brygady Golani, a od 1963 był szefem Zarządzania Operacyjnego Sztabu Generalnego Sił Obronnych Izraela. W 1965 został szefem izraelskiej akademii wojskowej, a rok później dowódcą 55. Brygady Spadochronowej (rezerwowej). Podczas wojny sześciodniowej osobiście dowodził oddziałami, które odzyskały jerozolimskie Stare Miasto i Ścianę Płaczu z rąk jordańskich. W Izraelu był zapamiętany jako autor nadanej radiowo informacji o uzyskaniu kontroli nad Wzgórzem Świątynnym. Następnie został dowódcą sił izraelskich w Strefie Gazy i na północnym Synaju.
W 1969 mianowany allufem (odpowiednik generała dywizji) oraz szefem Północnego Dowództwa, którą to funkcję pełnił do 1972. W latach 1972–1973 był attaché wojskowym w Waszyngtonie. Po wojnie Jom Kipur, w styczniu 1974 powrócił na stanowisko szefa Północnego Dowództwa.
Trzy miesiące później – po odejściu na emeryturę generała Dawida Elazara – został szefem Sztabu Generalnego Sił Obronnych Izraela. Najważniejszą funkcję w izraelskim wojsku pełnił przez cztery lata, do 1978, kiedy po przeszło trzydziestu latach odszedł z wojska. W tym czasie miała miejsce między innymi brawurowa operacja Entebbe, podczas której Gur osobiście kierował planowaniem akcji oraz zabezpieczeniem dróg ewakuacji zakładników przetrzymywanych przez terrorystów na lotnisku w Entebbe. Powszechnie krytykowany był z kolei jego błąd w ocenie zamiarów Anwara as-Sadata – Gur niesłusznie ostrzegał izraelskiego premiera Menachema Begina, że ogłoszona wizyta egipskiego prezydenta w Izraelu to pułapka, która doprowadzi do wojny. Tymczasem był to początek procesu pokojowego, który doprowadził do zawarcia porozumienia z Camp David, a następnie podpisania traktatu pokojowego w Waszyngtonie, a Sadatowi i Beginowi przyniósł nagrodę Pokojową Nagrodę Nobla za rok 1978.
W 1979 ukończył studia podyplomowe na Harvard Business School. W latach 1979–1984 był dyrektorem w Koor Industries – przedsiębiorstwie należącym do Histadrutu.
Jak wielu izraelskich byłych wojskowych zaangażował się w politykę. Związał się z opozycyjną wówczas lewicową Koalicją Pracy, z listy której w wyborach parlamentarnych w 1981 po raz pierwszy dostał się do izraelskiego parlamentu. Popierał osadnictwo żydowskie na Zachodnim Brzegu i w Strefie Gazy. W dziesiątym Knesecie zasiadał w komisji spraw zagranicznych i obrony. W kolejnych wyborach uzyskał reelekcję i wszedł w skład zaprzysiężonego 13 września 1984 rządu zgody narodowej premiera Szimona Peresa jako minister zdrowia. Pozostał na stanowisku do końca urzędowania tego rządu 20 października 1986. Nie zgodził się na wejście w skład, powołanego zgodnie z umową koalicyjną, nowego rządu Icchaka Szamira z Likudu. W latach 1986–1988 zasiadał w radzie nadzorczej przedsiębiorstwa Solel Bonech. Ostatecznie znalazł się w rządzie Szamira, jako minister bez teki, 18 kwietnia 1988. W wyborach w 1988 ponownie zdobył mandat poselski, pozostał również ministrem bez teki w kolejnym rządzie wielkiej koalicji kierowanym przez Szamira. Zaangażował się wówczas w negocjacje pokojowe z Palestyńczykami i Syryjczykami. 15 marca 1990 doszło do złamania umowy koalicyjnej przez Likud, a Gur – wraz z pozostałymi lewicowymi ministrami – podał się do dymisji. W dwunastym Knesecie zasiadał w komisjach imigracji i absorpcji imigrantów; spraw zagranicznych i obrony oraz kontroli państwa. Kandydował na stanowisko przewodniczącego Partii Pracy, ostatecznie jednak – w związku z pogarszającym się zdrowiem – zrezygnował i wsparł Icchaka Rabina. W wyborach w 1992 po raz czwarty dostał się do parlamentu. 4 sierpnia dołączył do rządu Icchaka Rabina, jako wiceminister obrony, w ministerstwie kierowanym przez samego premiera. Chorował na nieuleczalnego raka, co ostatecznie doprowadziło go do samobójczej śmierci 16 lipca 1995 w Tel Awiwie. Mandat poselski objął po nim Awraham Kac-Oz.
Płynnie posługiwał się językami angielskim, francuskim i arabskim. Był autorem kilku publikacji książkowych.
W filmie "Atak na Entebbe" w reżyserii Irvina Kershnera w rolę Gura wcielił się Jack Warden.

</doc>
<doc id="3946236" url="https://pl.wikipedia.org/wiki?curid=3946236" title="Varina Howell">
Varina Howell



</doc>
<doc id="3946238" url="https://pl.wikipedia.org/wiki?curid=3946238" title="Dąb galasowy">
Dąb galasowy

Dąb galasowy ("Quercus lusitanica" Lam.) – gatunek roślin z rodziny bukowatych ("Fagaceae" Dumort.). Występuje naturalnie w południowo-zachodniej Hiszpanii, środkowej i południowej części Portugalii oraz Maroku. Rośnie także między innymi w Parku Narodowym Al-Kala w Algierii.
Biologia i ekologia.
Kwitnie od kwietnia do maja, natomiast owoce dojrzewają w tym samym roku. Preferuje suche podłoże. Jest wrażliwy na mróz. 
Zmienność.
Może tworzyć mieszańce z dębem algierskim ("Quercus canariensis") – "Q. x lagunai".

</doc>
<doc id="3946242" url="https://pl.wikipedia.org/wiki?curid=3946242" title="Quercus lusitanica">
Quercus lusitanica



</doc>
<doc id="3946246" url="https://pl.wikipedia.org/wiki?curid=3946246" title="Studyja BM">
Studyja BM

Studyja BM – album studyjny białoruskiego zespołu punk-rockowego Mroja. Został nagrany latem 1988 roku w studiu radia Biełaruskaja Maładziożnaja i wydany na kasetach kompaktowych w tym samym roku. Jesienią 1988 roku grupa nagrała jeszcze pięć utworów pod wspólną nazwą "Studyja BM-2".

</doc>
<doc id="3946255" url="https://pl.wikipedia.org/wiki?curid=3946255" title="Tall Bajdar">
Tall Bajdar

Tall Bajdar (arab. تل بيدر) – wieś w Syrii, w muhafazie Al-Hasaka. W 2004 roku liczyła 958 mieszkańców.

</doc>
<doc id="3946259" url="https://pl.wikipedia.org/wiki?curid=3946259" title="Sum tak zwany olimpijczyk">
Sum tak zwany olimpijczyk

Sum tak zwany olimpijczyk – polski film komediowy stworzony przez Zespół Filmowy Skurcz. Swą premierę miał dnia 7 grudnia 2001 r. Autorami scenariusza są Łukasz Walaszek i Bartosz Walaszek.
Fabuła.
W okolicy pewnego warszawskiego stawu kręci się rosyjska mafia dowodzona przez bezwzględnego Wujka Stiopę. Podczas egzekucji niewygodnej dla mafiozów osoby zostają oni zauważeni przez miejscowego wędkarza Tadka i jego kolegę Rysia. Gangsterzy postanawiają zlikwidować dwójkę pechowców, jednak w drogę wkracza im zamieszkały w stawie gigantyczny sum.
Obsada.
i inni

</doc>
<doc id="3946260" url="https://pl.wikipedia.org/wiki?curid=3946260" title="Halowe Mistrzostwa Europy w Lekkoatletyce 2017 – bieg na 1500 m mężczyzn">
Halowe Mistrzostwa Europy w Lekkoatletyce 2017 – bieg na 1500 m mężczyzn

Bieg na 1500 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Kombank Arena w Belgradzie. Tytułu mistrzowskiego sprzed dwóch lat nie bronił Jakub Holuša.
Rezultaty.
Eliminacje.
Z trzech biegów eliminacyjnych awansowało po dwóch pierwszych zawodników (Q) oraz trzech z najlepszymi czasami (q).
Źródło: .
Finał.
Źródło: .

</doc>
<doc id="3946270" url="https://pl.wikipedia.org/wiki?curid=3946270" title="The Riddle (singel Nika Kershawa)">
The Riddle (singel Nika Kershawa)



</doc>
<doc id="3946289" url="https://pl.wikipedia.org/wiki?curid=3946289" title="136 (liczba)">
136 (liczba)

W kalendarzu.
136. dniem w roku jest 16 maja (w latach przestępnych jest to 15 maja). Zobacz też co wydarzyło się w roku 136, oraz w roku 136 p.n.e.

</doc>
<doc id="3946292" url="https://pl.wikipedia.org/wiki?curid=3946292" title="Halowe Mistrzostwa Europy w Lekkoatletyce 2017 – sztafeta 4 × 400 m mężczyzn">
Halowe Mistrzostwa Europy w Lekkoatletyce 2017 – sztafeta 4 × 400 m mężczyzn

Sztafeta 4 × 400 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Kombank Arena w Belgradzie. Tytułu mistrzowskiego sprzed dwóch lat bronili Belgowie.
Rezultaty.
Finał.
Źródło: .

</doc>
<doc id="3946303" url="https://pl.wikipedia.org/wiki?curid=3946303" title="Wouldn't It Be Good (singel Nika Kershawa)">
Wouldn't It Be Good (singel Nika Kershawa)



</doc>
<doc id="3946316" url="https://pl.wikipedia.org/wiki?curid=3946316" title="David Nwaba">
David Nwaba

David U. Nwaba (ur. 14 stycznia 1993 w Los Angeles) – amerykański koszykarz występujący na pozycji rozgrywającego, obecnie zawodnik Houston Rockets.
12 lipca został zwolniony przez Los Angeles Lakers. 14 lipca 2017 został zawodnikiem Chicago Bulls. 8 września 2018 dołączył do Cleveland Cavaliers.
17 lipca 2019 podpisał umowę z Brooklyn Nets. 3 stycznia 2020 opuścił klub. 23 czerwca zawarł umowę z Houston Rockets.

</doc>
<doc id="3946317" url="https://pl.wikipedia.org/wiki?curid=3946317" title="Wolisko (jezioro)">
Wolisko (jezioro)

Wolisko lub Walisko – jezioro w Polsce w województwie warmińsko-mazurskim, w powiecie giżyckim, w gminie Kruklanki.
Położenie.
Jezioro leży na Pojezierzu Mazurskim, w mezoregionie Puszczy Boreckiej, w dorzeczu Ełk–Biebrza–Narew–Wisła'. Od strony wschodniej wypływa niewielki ciek wodny o nazwie Woliszanka w kierunku jeziora Łękuk. Nad jeziorem położona jest miejscowość Wolisko.
Jezioro leży na terenie obwodu rybackiego jeziora Walisko w zlewni rzeki Ełk – nr 12. Znajduje się na terenie Obszaru Chronionego Krajobrazu Puszczy Boreckiej o łącznej powierzchni 22 860,9 ha.
Morfometria.
Według danych uzyskanych poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt powierzchnia zbiornika wodnego to 13,5 ha, a wysokość bezwzględna lustra wody – 175, m n.p.m.
Według danych Instytutu Rybactwa Śródlądowego maksymalna głębokość zbiornika wodnego to 8,6 m, a objętość jeziora wynosi 620,2 tys. m³. Zgodnie z badaniem z 1991 roku przyznano akwenowi II klasę czystości.

</doc>
<doc id="3946319" url="https://pl.wikipedia.org/wiki?curid=3946319" title="Godthaab">
Godthaab



</doc>
<doc id="3946329" url="https://pl.wikipedia.org/wiki?curid=3946329" title="Cork F.C.">
Cork F.C.

Cork F.C. (irl. "Cumann Peile Chorcaí") – irlandzki klub piłkarski, mający swoją siedzibę w mieście Cork na południu kraju.
Historia.
Chronologia nazw:
Piłkarski klub Ford został założony w miejscowości Cork w 1921 roku z inicjatywy byłego reprezentanta kraju Harry Buckle, który akurat rozpoczął pracę w Ford Motor Company. W sezonie 1921/22 zespół startował w nowo utworzonej lokalnej "South Munster League". Potem zakład zmienił nazwę na Fordson tractor, również klub przyjął nazwę Fordsons F.C. W sezonie 1922/23 ligi z północy i południa Munster połączyły się w jedyną "Munster Senior League", w której startował klub Cork. W 1923 zdobył Munster Senior Cup, a w 1924 został mistrzem ligi. W 1923 klub debiutował w rozgrywkach Pucharu Irlandii, gdzie dotarł do półfinału. W sezonie 1923/24 grał w finale, a w 1925/26 zdobył Puchar kraju.
Klub dołączył do League of Ireland w sezonie 1924/25, zastępując Shelbourne United, który wycofał się z ligi 7 września 1924, dzień po rozpoczęciu oficjalnych rozgrywek. W 1926 zajął trzecie miejsce w mistrzostwach kraju. W sześciu sezonach czterokrotnie był czwartym w końcowej klasyfikacji. Po zakończeniu sezonu 1929/30 Fordsons ogłosił, że rezygnuje z dalszego finansowania klubu. Dlatego w 1930 zmienił nazwę na Cork F.C.
W sezonie 1931/32 klub zdobył wicemistrzostwo, a w 1933/34 wicemistrzostwo i Puchar kraju. W sezonie 1935/36 był trzecim w lidze i dotarł do finału Pucharu kraju. W latach 1943-1945 nie grał z powodu II wojny światowej.
Od sezonu 1936/37 zaczęły się problemy finansowe klubu. W następnym sezonie klub zaczął zbierać fundusze na podróż do meczów wyjazdowych w Dublinie. W dwóch ostatnich sezonach zajmował przedostatnie 11.miejsce w lidze. Z powodów finansowych 8 lutego 1938 roku ogłoszono o dobrowolnej likwidacji klubu.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Mardyke Sports Ground w Cork, który może pomieścić 18000 widzów. Wcześniej do 1930 występował na zakładowym boisku "Ballinlough Road".

</doc>
<doc id="3946330" url="https://pl.wikipedia.org/wiki?curid=3946330" title="Fordsons F.C.">
Fordsons F.C.



</doc>
<doc id="3946331" url="https://pl.wikipedia.org/wiki?curid=3946331" title="Jezioro Wolisko">
Jezioro Wolisko



</doc>
<doc id="3946334" url="https://pl.wikipedia.org/wiki?curid=3946334" title="Superstar K">
Superstar K

Superstar K – południowokoreański program typu muzyczny talent show nadawany na kanale Mnet, organizowany jest co roku. Pierwsza edycja "Superstar K" odbyła się w 2009 roku i wraz z kolejnymi konkurs zyskał większą uwagę. Jest jednym z pierwszych programów wyszukujących talenty w Korei Południowej. Celem "Superstar K" jest znalezienie kolejnej „supergwiazdy”, a zwycięzca edycji wybierany jest za pomocą łącznych ocen jurorów, głosów od widzów i głosowania na stronie online.
Pierwsze cztery sezony "Superstar K" cieszyły się ogromną popularnością, odkrywając takich artystów jak Seo In-guk, Huh Gak, John Park, Ulala Session, Busker Busker, czy też Roy Kim. Jednakże od piątego sezonu nastąpił spadek popularności i oglądalności.
Tradycyjnie zwycięzca każdego sezonu dostaje szansę występu podczas Mnet Asian Music Awards, jak również nagrodę pieniężną.

</doc>
<doc id="3946335" url="https://pl.wikipedia.org/wiki?curid=3946335" title="Nimrod (Branch)">
Nimrod (Branch)

Nimrod – epos amerykańskiej poetki Anny Hempstead Branch, opublikowany w tomiku "Rose of The Wind, and Other Poems", wydanym w 1910. Utwór jest oparty na historii biblijnej. Został napisany wierszem białym (blank verse), czyli nierymowanym pentametrem jambicznym. Bohaterem dzieła jest wspomniany w Księdze Rodzaju legendarny myśliwy Nimrod (Nemrod), syn Kusza i prawnuk Noego. 
Utwór zajmuje 82 strony druku i składa się z siedmiu części. Bezrymowy tok wiersza poetka ozdabia aliteracją: "With my strong ramparts I will storm the sky"; "Blushing with sweetness, all the soft white stone/Smiled like a rose, where vaguely seen as though/From some profound and spiritual air"; "and bright feet/Were spread amid the rock and rushing raiment/Of splendid spirits roared along the stone/For Nimrod when he built"; "With hate ecstatic, first conceived of death;/Or when before the flood the sons of men/Whored fearfully and of adulterous flesh/Bred frightful progeny". Poemat o Nimrodzie jest najobszerniejszym i najprawdopodobniej najbardziej znanym dziełem autorki.

</doc>
<doc id="3946337" url="https://pl.wikipedia.org/wiki?curid=3946337" title="Deuce Carter">
Deuce Carter

Deuce Carter (ur. 28 września 1990 w Saint Thomas) – jamajski lekkoatleta specjalizujący się w biegach płotkarskich.
Brązowy medalista panamerykańskiego czempionatu juniorów w sztafecie 4 × 100 metrów (2009). W 2015 zajął 7. miejsce na dystansie 110 metrów przez płotki podczas mistrzostw NACAC. Półfinalista igrzysk olimpijskich w Rio de Janeiro (2016). 
Medalista mistrzostw Jamajki.
Rekord życiowy w biegu na 110 metrów przez płotki: 13,20 (11 czerwca 2016, Kingston).

</doc>
<doc id="3946339" url="https://pl.wikipedia.org/wiki?curid=3946339" title="Chihiro Onitsuka">
Chihiro Onitsuka

 – japońska piosenkarka, autorka tekstów i pianistka.
W roku 2000 wydała debiutancki singiel "Shine", ale rozpoznawalność zdobyła dopiero dzięki drugiemu singlowi "Gekkō"'. W następnym roku wydała debiutancki album "Insomnia", którym osiągnęła szczyty list przebojów japońskiego Oricon. Album sprzedał się w ponad milionie kopii. .
Onitsuka cierpiała na różne dolegliwości zarówno fizyczne, jak i psychiczne, wynikających z rozwijającej się kariery. W roku 2004 przeszła na dwu i półroczny hiatus aż do marca 2007, po konfrontacjach z wytwórnią muzyczną, z którą związana była od roku 2000.
Na początku lat dwutysięcznych Onitsuka cieszyła się udaną karierą, jako jedna z najbardziej popularnych piosenkarek w kraju. Do roku 2009 wydała 5 albumów studyjnych, 17 singli, 2 kompilacje i kilka DVD, które sprzedały się w ponad 4,1 milionie egzemplarzy.
Życiorys.
Rodzice Onitsuki zachęcali córkę do słuchania zachodniej muzyki. Nim osiągnęła dziesięć lat pisała pierwsze wiersze, dostając za nie pochwały od rodziców, przyjaciół i nauczycieli. Onitsuka wiedziała jednak, że to za mało. Od tamtego momentu próbowała pisać codziennie, a po rozpoczęciu nauki w gimnazjum, zaczęła zyskiwać więcej pewności siebie. W tym okresie, będąc pod wpływem twórczości Alanis Morissette, poznała muzykę Jewel, która towarzysząc jej przez liceum, pchnęła do rozpoczęcia kariery muzycznej.
Mając około 70 własnych kompozycji i doświadczenie w kilku przesłuchaniach, Onitsuka w roku 1998 wzięła udział w Virgin Tokyo Artists Audition, zdobywając główną nagrodę. Mając 17 lat rozpoczęła profesjonalną karierę. Po skończeniu liceum, wiosną 1999 roku przeprowadziła się do Tokio.
Kariera.
2000–2001: Początek, "Gekkō" i "Insomnia".
Chihiro Onitsuka debiutowała singlem "Shine" wydanym 2 marca 2000 roku, pod szyldem Virgin Tokyo wydanym przez Toshiba EMI. Piosenka nie odniosła sukcesu i dopiero drugi singiel "Gekkō" przyniósł jej rozpoznawalność.
Utwór "Gekkō" początkowo użyty został jako temat zamykający do "Trick", TV dramy, w której główne role odgrywali Yukie Nakama oraz Hiroshi Abe, emitowanej przez stację TV Asahi. Piosenka została później wydana jako drugi singiel w sierpniu roku 2000. Debiutował na 30 miejscu japońskiego Oricona i pozostawał na liście przez dziesięć miesięcy. "Gekkō" było jej największym komercyjnym sukcesem, dotarło do 11 miejsca listy przebojów i sprzedało się w 500 000 kopii.
W marcu 2001 roku został wydany pierwszy studyjny album Onitsuki zatytułowany "Insomnia". W albumie znalazł się utwór "Gekkō" wraz z nową wersją "Shine" oraz single: "Cage" oraz "Memai/Edge". Cały album cechuje minimalistyczne podejście do dźwięku produkcji Takefumiego Haketa.
Album "Insomnia" zadebiutował na liście albumów Oriconu ze sprzedażą ponad 400 000 kopii. Całkowita sprzedażą do końca roku 2002 osiągnęła ponad 1,3 miliona egzemplarzy. Sprawiło to, że Onitsuka stała się drugą najmłodszą wokalistką z albumem zajmującym pierwsze miejsce na liście Oricon obok Utady Hikaru, której debiutancki album zdobył pierwsze miejsce (Hikaru miała wówczas 16 lat). W grudniu 2001 roku Onistuka została nagrodzona w kategorii Najlepszy Tekst podczas Japan Record Award za utwór "Memai" oraz rok później w kategorii Rockowy Album Roku za album "Insomnia" na Japan Gold Disc Award.
2001–2003: "This Armor" i "Sugar High".
Po ukazaniu się pierwszego DVD "Me And My Devil" (kolekcji teledysków), Onitsuka wyjechała w swoją pierwszą trasę koncertową "Chihiro Onitsuka Live Tour 2001". Pojawiła się wówczas podczas kilku letnich rockowych festiwali, które miały miejsce w całej Japonii. Podczas występów śpiewała wyłącznie do akompaniamentu pianina.
Podczas gdy album "Insomnia" pozostawał na liście Oriconu, Onitsuka wydała podwójny singiel "Infection/Little Beat Rifle" (wrzesień 2001). Utwór "Infection" użyty został jako tematyczna piosenka do "Hyouten" [氷点] (2001), odświeżonej wersji TV dramy stworzonej na podstawie powieści o tym samym tytule autorstwa Ayako Miury. Jednak to utwór "Little Beat Rifle" został wybrany do promocji singla. Wpływ na to miała zbieżność tekstu utworu z wydarzeniami mającymi miejsce z 11 września w Stanach Zjednoczonych i chęć uniknięcia kontrowersji na tym tle.
W listopadzie 2001 ukazało się pierwsze koncertowe LIVE DVD zatytułowane "Cradle On My Noise".
W 2001 roku muzyka Onitsuki dotarła za granicę. Utwór z albumu "Insomnia" został użyty do telewizyjnej kampanii korporacji Applied Materials powstałej w Dolinie Krzemowej (Kalifornia). Kampania emitowana była na różnych kanałach w tym CNBC i CNN, rezultatem czego było wiele telefonów od telewidzów z pytaniem kim była piosenkarka, którą usłyszeli. Ponadto piosenka "Rasen" została użyta w filmie Luca Bessona "", w którym główne role zagrali Jean Reno oraz Ryōko Hirosue.
Jej drugi album studyjny "This Armor" został wydany w marcu roku 2002. Zawarł w sobie single "Infection" oraz "Ryūseigun", który użyty został jako piosenka tematyczna do sequelu serii "Trick". Na albumie ukazała się nowa wersja utworu "Arrow of Pain", który wydany był wcześniej na singlu "Gekkō" oraz "Little Beat Rifle" z singla "Infection".
Krótko po ukazaniu się albumu "This Armor", Onitsuka rozpoczęła drugą trasę koncertową zatytułowaną "Live Vibe 2002". Piosenkarka zachorowała jednak na nieżyt żołądka i jelit z powodu przepracowania, w wyniku czego przełożyła dwa przedstawienia, które odbyć się miały w Osace i Sendai. Aby zregenerować zdrowie, Onitsuka ogłosiła hiatus po zakończeniu trasy. W listopadzie 2002 powróciła z przedstawienie na żywo w Nippon Budōkan. Koncert nosił tytuł "Ultimate Clash 2002" i został później wydany pod tym samym tytułem na DVD. Podczas występu Onitsuka zaśpiewała kilka nowych piosenek, które ukazały się na trzecim albumie studyjnym – "Sugar High" – wydanym w dziewięć miesięcy po "This Armor". Album uplasował się na drugim miejscu list albumów.
W 2003 Onitsuka wydała 3 single, jednakże osiągnęły mniejszy sukces niż te z początku kariery. Siódmy singiel – "Ii Hi Tabidachi, Nishi e" – był jednym z nielicznych materiałów, które Onitsuka nie napisała sama. Utwór był nową aranżacją przeboju muzycznego o tym samym tytule śpiewanego przez Momoe Yamaguchi w 1978. Do odświeżonej wersji utworu Shinji Tanimura, który skomponował oryginalną wersję, napisał nowe słowa. Interpretacja Onitsuki została użyta jako temat w kampanii Japońskich Kolei "Discover The West". Początkowo Onitsuka planowała uczestniczyć w kampanii, ale później zrezygnowała.
Latem 2003 Onitsuka zachorowała na tzw. guzki śpiewacze. Krótko po wydaniu singla "Ii Hi Tabidachi, Nishi e" przeszła operację, by złagodzić zły stan zdrowia. W tym czasie wydała utwór "Watashi to Waltz wo", który podobnie jak "Gekkō" i "Ryūseigun" stał się jesienią 2003 piosenką końcową do serii "Trick". Utwór wydany został po operacji gardła w listopadzie 2003 i był ostatnim singlem Onitsuki wydanym dla EMI.
Czwarty album studyjny planowany był na luty 2004, a jego numer katalogowy został ustalony. Jednak ostatecznie nie został wydany. Zamiast tego wytwórnia wydała bez jej zgody kompilację wszystkich singli, jakie do tamtej pory się ukazały.
2004–2006: "Sodatsu zassō" oraz przerwa w aktywności.
W maju 2004 Onitsuka porzuciła wytwórnię EMI i podpisała kontrakt z Universal Music, czym zdobyła więcej wolności w swojej pracy. Wydała jeden, rockowy singel – "Sodatsu zassō", który był wielką zmianą w porównaniu do folkowo-popowego stylu wcześniejszych piosenek. Jeszcze przed wydawnictwem odbyła koncert, na którym wykonała singiel i cover Nirvany. W porównaniu do popularnego przekonania, nie ogłosiła przerwy, z tego też powodu brak nowych wydań był wielką zagadką dla fanów Onitsuki, którzy gorliwie i z nadzieją przewidywali nowe wydanie.
Onitsuka poinformowała, że jej przerwa od muzycznej sceny spowodowana była pogorszeniem stanu psychicznego wynikającego z serii wydań i zapełnionego grafika. Jednakże w wywiadzie udzielonym 19 października 2007 na łamach japońskiego magazynu o muzyce popularnej Barfout, Onitsuka poinformowała, że w 2004 roku próbowała popełnić samobójstwo z powodu przedawkowania lekarstw. Dodatkowo napomknęła, że chorowała na polipy na strunach głosowych, jak i cierpiała na zaburzenia łaknienia, co było powodem spadku jej wagi do 36 kg.
2007–2017.
Onitsuka rozpoczęła pełny powrót do przemysłu muzycznego w 2007 wraz z występem na żywo 17 marca w AP BANG! Tokyo Kankyo Kaigi, Studio Coast, Tokyo. Poinformowała również o planach wydania nowego albumu i trasie koncertowej. Pierwszym nowym utworem było "Everyhome", który ukazał się 30 maja. Osiągnął on 9 miejsce na tygodniowej liście Oriconu.
Mimo że Onitsuka pracowała wówczas pod szyldem nowej wytwórni, Toshiba EMI nadal wydawało jej utwory pod postacią DVD oraz kolekcji singli. Kompilacja nie posiadała nawet zdjęć Chihiro na okładce, a zamiast tego przedstawili rysunek.
Singel "Bokura barairo no hibi" osiągnął 13 miejsce na liście top 100 Oriconu.
Przedsprzedaż "LAS VEGAS" sprawiła, że album zajął 4 miejsce na Amazon.com Japan Music Top Sellers. Poza tym osiągnął on 2 miejsce Oricon Daily Charts i 6 miejsce Weekly Charts.
W kwietniu 2011 Onitsuka wydała nowy singiel "Aoi Tori." Krótko po nim ukazał się album zatytułowany "Ken to Kaeda".
W 2013 roku Onitsuka wydała singiel "Itazura Piero" wyłącznie na potrzeby trasy koncertowej rozpoczętej 11 marca, a następnie dała go do sprzedaży 7 maja. 18 grudnia tego samego roku ukazał się singiel "This Silence Is Mine/Anata to SciencE." Utwór "This Silence Is Mine" napisany został na potrzeby promocji gry "Drakengard 3" na konsole PlayStation 3. "Anata to SciencE" posłużyło do promocji nadchodzącej trasy z grupą muzyczną nazwaną Onitsuka Chihiro &amp; BILLYS SANDWITCHES.
W roku 2014 Onitsuka pojawiła się gościnnie w teledysku piosenki "In All Weathers" zespołu Sukekiyo.
Twórczość.
Krytyk muzyczny Tetsu Misaki w 2002 roku zauważył, że Onitsuka była jedną z nielicznych popowych piosenkarek śpiewających o gniewie, cytując słowa tekstu z "Shine" – "isu o keritaoshi" 「椅子を蹴り倒し」(kopać krzesło) – czy z "Gekkō" – "fuhai shita sekai"「腐敗した世界」(zdeprawowany świat). Chwalił on jej „silnego ducha” i pisanie bez wahania, ale zauważył również, że jej teksty nie były jak standardowa poezja, gdyż traktowały o rzeczach bez ogródek.
Ponadto Misaki stwierdził, że słowa jej piosenek były trudne w interpretacji, pomimo faktu, że nie używała skomplikowanych słów. Przeciwstawia on jej teksty, do tych Ayumi Hamasaki, która we wczesnych latach dwutysięcznych pisała o „łatwym do zrozumienia smutku”, podczas gdy nie było takie jasne co powodowało smutek w słowach Onitsuki. Następnie Misaki zauważył, że Onitsuka używała w swych piosenkach słów odnoszących się do części ciała, w szczególności nóg, co nie było na porządku dziennym w popularnej muzyce japońskiej.
Misaki stwierdził również, że tytuły piosenek Onitsuki mają niewiele wspólnego z treścią utworów, co tworzyło dysonans. Jako przykłady wskazał "Gekkō" znaczące "bezksiężycowy", "Memai" niemające nic wspólnego z "zawrotami głowy" oraz "Rasen", które zamiast mówić o "krążeniu po spirali", dla odmiany traktuje o ruchu naprzód.

</doc>
<doc id="3946343" url="https://pl.wikipedia.org/wiki?curid=3946343" title="Chemik Bydgoszcz (piłka nożna)">
Chemik Bydgoszcz (piłka nożna)

Chemik Bydgoszcz – sekcja piłkarska klubu sportowego Chemik w Bydgoszczy. Drużyna założona w 1951 roku występowała w różnych ligach: od rozgrywek regionalnych po zaplecze ekstraklasy. Największym sukcesem jest 5. lokata w II lidze w sezonie 1991/1992. W 2016 roku klub zajmował 124. miejsce w tabeli wszech czasów polskiej I ligi piłkarskiej.
Informacje ogólne.
Piłka nożna jest największą sekcją sportową w BKS Chemik (500 zawodników). Klub prowadzi drużynę seniorów, akademię piłkarską oraz zespoły młodzieżowe, które występują w rozgrywkach Kujawsko-Pomorskiego Związku Piłki Nożnej, klasy sportowe w Zespole Szkół nr 26 im. Huberta Wagnera oraz w XI Liceum Ogólnokształcącym im. Bydgoskich Olimpijczyków. Z zespołów młodzieżowych BKS Chemik rekrutowało się wielu reprezentantów Polski (Stefan Majewski, Adam Kęsy) oraz zawodników zespołów ekstraklasy (Arka Gdynia, Lechia Gdańsk, Legia Warszawa, Miedź Legnica, Śląsk Wrocław, Widzew Łódź) i zespołów zagranicznych (S.S. Lazio).
Historia.
Sekcję piłki nożnej klubu Unia Łęgnowo założono w 1951 roku. W latach 50. i 60. piłkarze grali w rozgrywkach regionalnych, w B- lub A-klasie. Mecze rozgrywano na trawiastym boisku przy ul. Hutniczej, nieopodal bramy Zakładów Chemicznych Zachem. Wzrost poziomu sportowego nastąpił w połowie lat 70. po zmianie nazwy klubu na BKS Chemik oraz rozbudowie bazy sportowej klubu o stadion piłkarski na Wyżynach wraz z kompleksem boisk treningowych. W sezonie 1976/1977 piłkarze grali po raz pierwszy w III lidze, a w sezonie 1979/1980 uczestniczyli po raz pierwszy w rozgrywkach II ligi. W 1979 roku, z okazji awansu Chemika do II ligi, rozegrano mecz towarzyski z zachodnioniemieckim klubem FC Oberrot, który wygrał Chemik 8:0. Mecz oglądało 10.000 widzów. Lata 80. XX w. piłkarze Chemika spędzili w III lidze. Po uzyskaniu w 1991 sponsoringu ze strony firmy Weltinex awansowali na 2 sezony do II ligi (1991-1993). W sezonie 1991/1992 osiągnęli najwyższe w historii klubu 5. miejsce na zapleczu ekstraklasy. Następnie przez 13 sezonów (do 2006) grali w III lidze piłkarskiej. W latach 2001-2004 występowali pod szyldem Chemik/Zawisza Bydgoszcz. Po rundzie jesiennej 2011 roku drużyna wycofała się z rozgrywek III ligi, spadając do klasy okręgowej. Poczynając od 2015 roku drużyna co roku awansowała do wyższej klasy. W sezonie 2017/2018 bierze udział w rozgrywkach IV ligi.

</doc>
<doc id="3946344" url="https://pl.wikipedia.org/wiki?curid=3946344" title="Darja Tałanowa">
Darja Tałanowa

Darja Tałanowa, kir. "Дарья Таланова" (ur. 6 grudnia 1995 roku w Biszkeku) – kirgiska pływaczka specjalizująca się w pływaniu stylem klasycznym.
Kariera.
Początkowo zajmowała się gimnastyką nie planując kariery pływackiej. W 2013 roku wzięła udział w Mistrzostwach Kirgistanu w Pływaniu. Na arenie międzynarodowej zadebiutowała w 2011 roku biorąc udział w Mistrzostwach Świata w Pływaniu, gdzie wystartowała w dwóch konkurencjach: 100 m stylem klasycznym kobiet oraz 50 stylem klasycznym kobiet zajmując odpowiednio 41. lokatę z czasem 1:11,45 (brak kwalifikacji do półfinałów) oraz 42. lokatę z czasem 32,83 (również brak kwalifikacji). 
Dzięki zaproszeniu FINA wzięła udział w Igrzyskach olimpijskich w 2012 roku w konkurencji 200 m stylem klasycznym kobiet. Uzyskała w eliminacjach czas 2:38.01 co dało ostatnią, 34. lokatę oraz brak awansu do półfinałów. Na Mistrzostwach Świata w pływaniu w 2013 roku uzyskała wynik 1:11,45 co pozwoliło jej na zajęcie 41. miejsca. W 2015 roku zdobyła brązowy medal podczas Pucharu Sankt Petersburga w konkurencji 200 m stylem klasycznym kobiet. Również dzięki zaproszeniu Światowej Federacji Pływackiej wzięła udział w Igrzyskach olimpijskich w Rio de Janeiro w tej konkurencji 100 m stylem klasycznym kobiet. Z rezultatem 1:10,94 zajęła 34. miejsce i nie zakwalifikowała się do półfinałów.

</doc>
<doc id="3946348" url="https://pl.wikipedia.org/wiki?curid=3946348" title="Dariya Talanova">
Dariya Talanova



</doc>
<doc id="3946349" url="https://pl.wikipedia.org/wiki?curid=3946349" title="Darija Talanowa">
Darija Talanowa



</doc>
<doc id="3946350" url="https://pl.wikipedia.org/wiki?curid=3946350" title="Miltiadis Tendoglu">
Miltiadis Tendoglu

Miltiadis Tendoglu (gr. Μιλτιάδης Τεντόγλου; ur. 18 marca 1998 w Grewenie) – grecki lekkoatleta specjalizujący się w skoku w dal.
Piąty zawodnik mistrzostw świata juniorów młodszych w Cali (2015). Rok później zdobył srebro na juniorskich mistrzostwach świata w Bydgoszczy oraz bez awansu do finału startował podczas igrzysk olimpijskich w Rio de Janeiro. W 2017 został mistrzem Europy juniorów i nie awansował do finału mistrzostw świata w Londynie. W 2018 został mistrzem Europy z wynikiem 8,25 m. Rok później zdobył złoto mistrzostw Europy w hali oraz młodzieżowego czempionatu Starego Kontynentu. W 2021 zwyciężył na halowych mistrzostwach Europy oraz zdobył złoty medal igrzysk olimpijskich w Tokio. Rok później został wicemistrzem świata oraz zdobył swoje drugie złoto mistrzostw Europy. W 2023 po raz trzeci został halowym mistrzem Europy.
Medalista mistrzostw Grecji.
Rekordy życiowe: stadion – 8,60 (26 maja 2021, Ateny); hala – 8,55 (18 marca 2022, Belgrad) rekord Grecji, 6. wynik w historii światowej lekkoatletyki.

</doc>
<doc id="3946352" url="https://pl.wikipedia.org/wiki?curid=3946352" title="Miltiadis Tentoglou">
Miltiadis Tentoglou



</doc>
<doc id="3946357" url="https://pl.wikipedia.org/wiki?curid=3946357" title="Kochanówka (potok)">
Kochanówka (potok)



</doc>
<doc id="3946362" url="https://pl.wikipedia.org/wiki?curid=3946362" title="Freie Wähler">
Freie Wähler



</doc>
<doc id="3946365" url="https://pl.wikipedia.org/wiki?curid=3946365" title="Zalew Floryda">
Zalew Floryda



</doc>
<doc id="3946399" url="https://pl.wikipedia.org/wiki?curid=3946399" title="Truly Madly Deeply (singel Savage Garden)">
Truly Madly Deeply (singel Savage Garden)



</doc>
<doc id="3946409" url="https://pl.wikipedia.org/wiki?curid=3946409" title="Szypuła">
Szypuła



</doc>
<doc id="3946410" url="https://pl.wikipedia.org/wiki?curid=3946410" title="Dekspantenol">
Dekspantenol



</doc>
<doc id="3946413" url="https://pl.wikipedia.org/wiki?curid=3946413" title="Uniwersytet Sułtana Kabusa">
Uniwersytet Sułtana Kabusa

Uniwersytet Sułtana Kabusa () – omańska publiczna uczelnia wyższa, zlokalizowana w Maskacie.
Uczelnia została utworzona na podstawie dekretu wydanego przez sułtana Omanu Kabusa ibn Sa’ida w 1980 roku. Budowę rozpoczęto w 1982 roku, a pierwszych studentów przyjęto w 1986 roku. Początkowo uczelnia składała się z pięciu wydziałów, z czasem utworzono cztery kolejne. Budynki zostały zaprojektowane w sposób umożliwiający separację mężczyzn i kobiet (osobne wejścia, wydzielone miejsca w salach wykładowych). 
W skład uczelni wchodzą następujące jednostki:

</doc>
<doc id="3946415" url="https://pl.wikipedia.org/wiki?curid=3946415" title="Wojciech Szewko">
Wojciech Szewko

Wojciech Bartłomiej Szewko (ur. 10 lipca 1971 w Warszawie) – polski wykładowca akademicki, publicysta, analityk ds. stosunków międzynarodowych, ekspert Narodowego Centrum Studiów Strategicznych ds. Bliskiego Wschodu.
Życiorys.
W 1995 ukończył z wyróżnieniem studia w Instytucie Stosunków Międzynarodowych Uniwersytetu Warszawskiego. W czasie trwania studiów był stypendystą Ministra Edukacji Narodowej oraz laureatem licznych nagród naukowych, m.in. nagrody imienia prof. Remigiusza Bierzanka oraz Ministra Spraw Zagranicznych. W 2011 obronił na Akademii Humanistycznej im. Aleksandra Gieysztora w Pułtusku pracę doktorską z zakresu nauk o polityce.
W latach 1993–1994 pracował w Komitecie Ekonomicznym Rady Ministrów. Kolejno w latach 1995–1996 był doradcą szefa Urzędu Rady Ministrów. W okresie od 1995 do 1999 był asystentem na Wydziale Dziennikarstwa i Nauk Politycznych Uniwersytetu Warszawskiego. Od 1997 do 2000 był doradcą wicemarszałka sejmu Marka Borowskiego. W 2000 pracował w przedsiębiorstwie Optimus Lockheed Martin Information Technology Group SA (OLM). Od 2000 do 2002 był dyrektorem handlowym w polskim oddziale przedsiębiorstwa Microsoft (Enterprice Group Depth), gdzie odpowiedzialny był za projekty informatyczne w administracji publicznej.
W kampanii wyborczej 2001 działał w komitecie wyborczym Marka Borowskiego. W listopadzie 2001 został współfundatorem fundacji Nowoczesna Polska. Od lutego do 22 lipca 2002 był doradcą Prezesa Rady Ministrów Leszka Millera w jego Gabinecie Politycznym. Od 22 lipca 2002 do 26 kwietnia 2004 był podsekretarzem stanu w urzędzie Komitetu Badań Naukowych, a od 1 kwietnia 2003 wiceministrem nauki i informatyzacji. W 2004 był kandydatem do parlamentu europejskiego z ramienia SdPl. Od 12 stycznia 2012 do 14 marca 2013 pełnił funkcję wiceprzewodniczącego Rady Głównej Nauki i Szkolnictwa Wyższego. Od września 2012 do listopada 2013 był prezesem Fundacji Studiów Strategicznych. Od 2012 do 2014 szefem zespołu doradców ekonomicznych Sojuszu Lewicy Demokratycznej. W 2015 został pełnomocnikiem zarządu SLD. Od sierpnia 2015 jest również prezesem oraz członkiem zarządu Fundacji Międzynarodowej Współpracy i Rozwoju. 
Jest również prezesem Polskiej Agencji Informacyjnej Interpress. 1 stycznia 2016 został ekspertem Narodowego Centrum Studiów Strategicznych. Był wykładowcą w Wyższej Szkole Humanistycznej w Pułtusku i Akademii Obrony Narodowej.
Jest także autorem kilkunastu publikacji z dziedziny gospodarczych stosunków międzynarodowych, organizacji międzynarodowych oraz Bliskiego Wschodu i islamskiego dżihadu. Jego zainteresowania naukowe skupiają się na: międzynarodowych stosunkach gospodarczych, bezpieczeństwie energetycznym, stosunkach międzynarodowych na Bliskim Wschodzie, islamskim dżihadzie oraz Państwie Islamskim. Włada biegle językiem angielskim i rosyjskim.

</doc>
<doc id="3946423" url="https://pl.wikipedia.org/wiki?curid=3946423" title="Wasilij Wanin">
Wasilij Wanin

Wasilij Wasiljewicz Wanin (ros. Васи́лий Васи́льевич Ва́нин; ur. 1900, zm. 1951 w Moskwie) – radziecki aktor filmowy i teatralny. Laureat trzech Nagród Stalinowskich drugiego stopnia (1943, 1946, 1949). Ludowy Artysta ZSRR (1949). Pochowany na Cmentarzu Nowodziewiczym w Moskwie.

</doc>
<doc id="3946424" url="https://pl.wikipedia.org/wiki?curid=3946424" title="Puchowa">
Puchowa



</doc>
<doc id="3946425" url="https://pl.wikipedia.org/wiki?curid=3946425" title="Five Nights at Freddy’s 2">
Five Nights at Freddy’s 2

Five Nights at Freddy’s 2 – gra komputerowa z gatunku survival horror wydana 10 listopada 2014 roku na platformie Microsoft Windows, a w późniejszym okresie na iOS, Android, PlayStation 4, Xbox One oraz Nintendo Switch. Została stworzona przez Scotta Cawthona. Podobnie jak w pierwszej części serii gracz wciela się w postać nocnego stróża w pizzerii. Bohater może podglądać sąsiednie pokoje z ekranu kamer. Znajdujące się tam roboty (tzw. „animatroniki”), początkowo nieaktywne, chcą zabić postać gracza. Celem gry jest przetrwanie pięciu kolejnych nocy i unikanie potworów. W porównaniu do poprzedniczki dostępne wcześniej lokalizacje zostały przebudowane.
Gra spotkała się z mieszanymi reakcjami krytyków, uzyskując w wersji na PC średnią wynoszącą 62/100 według agregatora Metacritic. Nic Rowen z serwisu Destructoid pochwalił mechanikę gry i dodanie nowych robotów. Zauważył, że podczas grania cały czas bał się potworów, które mogą się pojawić w każdym momencie. Jednocześnie uznał ją za zbyt trudną, co psuło doświadczenie płynące z grania.

</doc>
<doc id="3946426" url="https://pl.wikipedia.org/wiki?curid=3946426" title="Romane Dieu">
Romane Dieu

Romane Dieu (ur. 19 grudnia 2000 w Albertville) – francuska skoczkini narciarska. Medalistka mistrzostw świata juniorów i zimowego olimpijskiego festiwalu młodzieży Europy. W 2017 zdobyła indywidualne złoty medal podczas olimpijskiego festiwalu młodzieży Europy w Erzurum, a w zawodach mieszanych wywalczyła srebrny medal. W związku z faktem, iż we francuskiej reprezentacji na tę imprezę znalazło się tylko trzech chłopców, Dieu wystąpiła też w konkursie drużynowym chłopców, umożliwiając tym samym start francuskiego zespołu w tej rywalizacji. W 2018 na mistrzostwach świata juniorów w Kandersteg zdobyła brązowy medal w konkursie drużynowym. Uczestniczka zimowych igrzysk olimpijskich młodzieży (2016).

</doc>
<doc id="3946427" url="https://pl.wikipedia.org/wiki?curid=3946427" title="Five Night at Freddy's 2">
Five Night at Freddy's 2



</doc>
<doc id="3946430" url="https://pl.wikipedia.org/wiki?curid=3946430" title="Świnka (rzeka w Łęcznej)">
Świnka (rzeka w Łęcznej)



</doc>
<doc id="3946436" url="https://pl.wikipedia.org/wiki?curid=3946436" title="Kaczuszka azjatycka">
Kaczuszka azjatycka

Kaczuszka azjatycka ("Nettapus coromandelianus") – gatunek średniej wielkości ptaka z rodziny kaczkowatych (Anatidae). Występuje w południowej i południowo-wschodniej Azji, wschodniej Australii i na Nowej Gwinei. Nie jest zagrożony wyginięciem.
Taksonomia.
Po raz pierwszy gatunek opisał Johann Friedrich Gmelin w 1789 na podstawie holotypu z Coromandel (Indie). Nowemu gatunkowi nadał nazwę "Anas coromandeliana". Obecnie (2020) Międzynarodowy Komitet Ornitologiczny umieszcza kaczuszkę azjatycką w rodzaju "Nettapus". Wyróżnia 2 podgatunki.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi. 30–38 cm. U ptaków podgatunku nominatywnego masa ciała samca 255–312 g, samicy 185–255 g; u ptaków podgatunku "N. c. albipennis" masa ciała samca 311–495 g, samicy 255–439 g. U samca głowa biała z czarnym ciemieniem. Wierzch ciała zielonoczarny. Przez pierś przechodzi czarny pas. Na skrzydle dostrzec można biały pas. Samce w szacie spoczynkowej, samice i młode są bardziej matowe, a przez ich oko przechodzi ciemny pas. Samice z wierzchu są brązowe, nie mają ciemnej obroży i jasnego paska na skrzydle. Dziób krótki, o wysokiej podstawie.
Ekologia i zachowanie.
Kaczuszki azjatyckie zamieszkują słodkowodne zbiorniki wodne, jak jeziora, laguny, mokradła, rzeki o powolnym nurcie i strumienie. Na Nowej Gwinei występują do ok. 2250 m n.p.m. Żywią się nasionami, trawami, zielonymi częściami roślin i owadami. Zwykle przebywają w parach lub niewielkich grupach. Nie są to ptaki często trzymane w niewoli.
Lęgi.
Okres lęgowy zmienny, zwykle zależy od występowania deszczów; w południowo-wschodnim Queensland zniesienia przypadają na okres listopada do lutego. Gniazdo umieszczone jest w dziupli drzewa, zwykle 2–5 m nad ziemią; niekiedy kaczuszki azjatyckie umieszczają je na budynkach. Wyściełane jest pierzem. Zniesienie liczy 6–16 jaj o skorupce barwy kości słoniowej. Inkubacja trwa 21–24 dni; w niewoli odnotowano 28-dniową inkubację. Młode stają się w pełni opierzone po 45–55 dniach życia.
Status.
IUCN uznaje kaczuszkę australijską za gatunek najmniejszej troski (LC, Least Concern) nieprzerwanie od 1988 (stan w 2017).

</doc>
<doc id="3946443" url="https://pl.wikipedia.org/wiki?curid=3946443" title="Rose of The Wind, and Other Poems">
Rose of The Wind, and Other Poems

Rose of The Wind, and Other Poems – tomik wierszy amerykańskiej poetki Anny Hempstead Branch, opublikowany w 1910. Zawiera tytułowy dramat "Rose of The Wind", epos biblijny "Nimrod" (napisany wierszem białym), jak również utwory "The Monk in the Kitchen", "Dream", "The Warrior Maid", "Ere the Golden Bowl is Broken", "Connecticut Road Song", "So I May Feel the Hands of God", "To an Enemy", "Selene", "The Wedding Feast" i "Dominus Vineae, Spiritus Agricola". Książka opatrzona jest dedykacją: "To my Cousin/H. Eugene Bolles/The Best Lover of Poetry/that I have ever known/I dedicate this book".

</doc>
<doc id="3946447" url="https://pl.wikipedia.org/wiki?curid=3946447" title="World Domination Tour (Kiss i Aerosmith)">
World Domination Tour (Kiss i Aerosmith)

World Domination Tour – wspólna trasa koncertowa zespołów muzycznych Aerosmith i Kiss.
Program koncertów.
Kiss.
Druga setlista.
Bisy:

</doc>
<doc id="3946451" url="https://pl.wikipedia.org/wiki?curid=3946451" title="Margherita Caffi">
Margherita Caffi

Margherita Caffi (ur. 1650 lub 1651, prawdopodobnie w Mediolanie, zm. 20 września 1710 tamże) – włoska malarka epoki baroku, działająca w Cremonie i Mediolanie. Znana z martwych natur, mających za główny motyw kwiaty. Do dziś zachowało się około 30 jej prac, znajdujących się w kolekcjach prywatnych oraz muzeach Włoch i Hiszpanii.
Życiorys.
O życiu i twórczości Margherity Caffi zachowało się niewiele informacji. Urodziła się w 1650 lub 1651 roku, prawdopodobnie w Mediolanie, jako córka Francesca Volò, malarza martwych natur i jego żony Veroniki. Od 1668 roku mieszkała w Cremonie, gdzie wyszła za mąż za Lodovica Caffi, malarza martwych natur. W 1670 roku oboje zostali wypędzeni z miasta, po czym udali się do Piacenzy. Mieli co najmniej czworo dzieci. Przez kolejnych 12 lat nazwisko Margherity Caffi pojawiało się regularnie w dokumentach miasta Piacenzy. Artystka najwidoczniej nie mieszkała w nim przez cały czas, jako że liczne jej obrazy znalazły się w starych kolekcjach regionu i okolic, w tym w willi Medyceuszy w Poggio a Caiano. Ostatnie lata życia Margherita Caffi spędziła w Mediolanie, stojąc na czele miejscowej szkoły malarskiej, specjalizującej się w martwych naturach. Tam jej obrazy cieszyły się widocznym powodzeniem, a ona sama została zapamiętana jako jedna z lombardzkich malarek kwiatów w szczytowym momencie swej epoki. Zmarła w Mediolanie 20 września 1710 roku.
Twórczość.
Do dziś zachowało się około 30 obrazów Margherity Caffi. Są to wyłącznie obrazy olejne, spośród których tylko nieliczne zostały sygnowane i datowane.
Styl.
Obrazy Margherity Caffi utrzymane są w tradycji obrazów jej ojca i jako takie różnią od martwych natur z motywem owoców, tworzonych przez współczesnych jej malarzy, stosujących głównie kompozycje asymetryczne. Caffi preferowała układ poziomy, a kompozycje kwiatowe dzieliła na dwie grupy, różniące się wielkością. Czerwone, niebieskie i białe kwiaty, wypełniające większą część obrazu, odcinały się od ciemnego tla. Caffi malując posługiwała się techniką laserunku, dzięki której mogła zmieniać tonacje niższych warstw obrazu. Podobną technikę stosowano w rzymskiej tradycji malowania martwych natur, której czołowym eksponentem był Mario Nuzzi.
Zbiory.
Pierwszego znanego zakupu płócien Margherity Caffi dokonał w 1686 roku w Wenecji Wielki Książę Toskanii Ferdynand Medyceusz. Obrazy te włączył do swojej, budowanej od lat 80. kolekcji dzieł sztuki. Ponieważ miał kilka rezydencji, jego zbiory mieściły się w poszczególnych z nich. We Florencji książę mieszkał w lewym skrzydle piano nobile Palazzo Pitti. Miał on w sumie 8 obrazów Margherity Caffi. Sześć spośród nich znajdowało się w jego willi w Poggio a Caiano, a dwa kolejne w Villa di Castello (obecnie w Palazzo Pitti). Dwa owalne obrazy Margherity Caffi miała w swej kolekcji babcia księcia, Wiktoria della Rovere. Obecnie znajdują się one w Galerii Uffizi. 6 kolejnych obrazów znalazło się w zbiorach rodu Arese. Obrazy Caffi były wysyłane w dużej liczbie do Hiszpanii, choć o jej pobycie w tym kraju nie ma żadnych informacji. Przyjmuje się, przyczyną były tu zażyłe związki pomiędzy dworem hiszpańskim a Medyceuszami we Florencji. W hiszpańskich kolekcjach znalazlo się łącznie 16 prac artystki. W zbiorach mediolańskich znalazło się 6 obrazów, a bolońskich – 2.
Dziś większość obrazów Margherity Caffi znajduje się w kolekcjach prywatnych, a pojedyncze – w muzeach Włoch (Museo Civico w Cremonie, Palazzo Pitti, Galeria Uffizi we Florencji, willa Medyceuszy w Poggio a Caiano) i Hiszpanii (Real Academia de Bellas Artes de San Fernando, Fundación Santamarca i Pałacu Królewskim w Madrycie).

</doc>
<doc id="3946459" url="https://pl.wikipedia.org/wiki?curid=3946459" title="Grande Prêmio Brasil Caixa de Atletismo 2016">
Grande Prêmio Brasil Caixa de Atletismo 2016

Grande Prêmio Brasil Caixa de Atletismo 2016 – 31. edycja międzynarodowego mityngu lekkoatletycznego, który odbył się 19 czerwca 2016 w brazylijskim São Bernardo do Campo. Zawody były kolejną odsłoną cyklu World Challenge Meetings rozgrywanego pod egidą IAAF.

</doc>
<doc id="3946461" url="https://pl.wikipedia.org/wiki?curid=3946461" title="Nikołaj Kriukow (aktor)">
Nikołaj Kriukow (aktor)

Nikołaj Nikołajewicz Kriukow (ros. Никола́й Никола́евич Крю́ков; ur. 1915, zm. 1993) – radziecki aktor filmowy i teatralny. Pochowany na Cmentarzu Serafimowskim w Petersburgu.

</doc>
<doc id="3946463" url="https://pl.wikipedia.org/wiki?curid=3946463" title="141 (liczba)">
141 (liczba)

W kalendarzu.
141. dniem w roku jest 21 maja (w latach przestępnych jest to 20 maja). Zobacz też co wydarzyło się w roku 141, oraz w roku 141 p.n.e.

</doc>
<doc id="3946467" url="https://pl.wikipedia.org/wiki?curid=3946467" title="Nikołaj Kriukow">
Nikołaj Kriukow



</doc>
<doc id="3946468" url="https://pl.wikipedia.org/wiki?curid=3946468" title="Metro (dziennik)">
Metro (dziennik)



</doc>
<doc id="3946470" url="https://pl.wikipedia.org/wiki?curid=3946470" title="Antonia von Romatowski">
Antonia von Romatowski

Antonia von Romatowski (ur. 19 czerwca 1976 w Getyndze) – niemiecka aktorka, piosenkarka, imitatorka głosów i artystka kabaretowa.
Życiorys.
Z wykształcenia jest aktorką. Sławę zyskała w 2005 roku jako imitatorka głosu kanclerz Angeli Merkel w audycji radiowej "Merkel Morningshow". Następnie parodiowała ją w dużych niemieckich stacjach telewizyjnych, między innymi w RTL i Sat.1.
Antonia von Romatowski oprócz kanclerz Merkel naśladuje także głosy innych znanych postaci, w tym Ursuli von der Leyen, Gerharda Schrödera, Ulli Schmidt, Neny, Doris Schröder-Köpf, Lindy de Mol, Kader Loth, Désirée Nick, Jeanette Biedermann, Dolly Buster, Sabriny Setlur. Użyczała głosu również w filmie animowanym "Dieter – Der Film", emitowanym w stacji RTL.
W Polsce zadebiutowała w 2017, wcielając się w rolę niemieckiej kanclerz w 8. odcinku miniserialu "Ucho Prezesa".

</doc>
<doc id="3946479" url="https://pl.wikipedia.org/wiki?curid=3946479" title="Leah Nugent">
Leah Nugent

Leah Nugent (ur. 23 listopada 1992 w Pensylwanii) – jamajska lekkoatletka specjalizująca się w biegach przez płotki.
Urodziła się w Stanach Zjednoczonych, które reprezentowała na początku kariery. Od 22 lipca 2016 reprezentuje na międzynarodowych zawodach Jamajkę, skąd pochodzi jej ojciec.
Niespełna miesiąc po zmianie barw narodowych zajęła 6. miejsce w finale biegu na 400 metrów przez płotki podczas igrzyskach olimpijskich w Rio de Janeiro, natomiast rok później podczas mistrzostw świata w Londynie zmagania zakończyła na półfinale.
Medalistka mistrzostw Jamajki.
Stawała na podium mistrzostw NCAA.

</doc>
<doc id="3946481" url="https://pl.wikipedia.org/wiki?curid=3946481" title="Zwierzęta objęte ścisłą ochroną gatunkową w Polsce (od 2017)">
Zwierzęta objęte ścisłą ochroną gatunkową w Polsce (od 2017)

Zwierzęta objęte ścisłą ochroną gatunkową w Polsce (od 2017) – lista taksonów zwierząt, które zostały objęte ścisłą ochroną gatunkową zgodnie z Rozporządzeniem Ministra Środowiska z dnia 16 grudnia 2016 r. w sprawie ochrony gatunkowej zwierząt. Lista ta zastąpiła poprzednią listę i obowiązuje od 1 stycznia 2017 roku.
Rozporządzenie objęło ścisłą ochroną gatunkową następujące zwierzęta.

</doc>
<doc id="3946485" url="https://pl.wikipedia.org/wiki?curid=3946485" title="Dżabal Samhan">
Dżabal Samhan

Dżabal Samhan (ar. جبل سمحان) – masyw górski w zachodnim Omanie, leżący na terenie prowincji Zufar. W 1997 roku obszar objęto ochroną i utworzono tu rezerwat przyrody.
Geografia.
Dżabal Samhan leży na terenie prowincji Zufar.
Zbudowany jest z wapieni z okresu paleogenu ułożonych na gnejsie poprzerastanym bazaltowymi dajkami z proterozoiku. Wznosi się na wysokość 1500–1800 m n.p.m., na południowym wschodzie strome zbocza tworzą monumentalną skarpę, a na zachodzie opadają łagodnie ku pustyni. Masyw przecinają głębokie wąwozy wyrzeźbione przez rzeki epizodyczne. Na dnie wadi w kilku większych zagłębieniach zbiera się woda pitna, umożliwiając przeżycie zwierząt.
Średnia roczna temperatura to 26 °C, a średnie opady na niższych wysokościach wynoszą ok. 50–100 mm, a w partiach wyższych dochodzą do 100–200 mm.
Flora i fauna.
Odnotowano tu ok. 20 gatunków endemicznych, m.in. "Anogeissus dhofarica", "Lavandula hasikensis", "Maytenus dhofarensis" i "Salvia hillcoatiae". Na obszarach letnich wiatrów monsunowych ("kharif") znad Oceanu Indyjskiego rośnie kadzidłowiec Cartera ("Boswellia sacra").
Występuje tu m.in. krytycznie zagrożony lampart arabski ("Panthera pardus nimr"), tworząc największą populację na Bliskim Wschodzie. Ponadto żyją tu zagrożony wyginięciem koziorożec nubijski ("Capra ibex") i zębiełek omański ("Crocidura dhofarensis"), a także hiena pręgowana ("Hyaena hyaena"), wilk szary ("Canis lupus") i lis afgański ("Vulpes cana").
Rezerwat przyrody Dżabal Samhan.
W 1997 roku, na mocy Królewskiego Dekretu Nr. 48/1997, obszar objęto ochroną i utworzono tu rezerwat przyrody o powierzchni 4500 km² – największy na terenie Omanu.
W 2013 roku rezerwat przyrody Dżabal Samhan został wpisany omańską listę informacyjną UNESCO – listę obiektów, które Oman zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="3946495" url="https://pl.wikipedia.org/wiki?curid=3946495" title="147 (liczba)">
147 (liczba)

W kalendarzu.
147. dniem w roku jest 27 maja (w latach przestępnych jest to 26 maja). Zobacz też co wydarzyło się w roku 147, oraz w roku 147 p.n.e.

</doc>
<doc id="3946501" url="https://pl.wikipedia.org/wiki?curid=3946501" title="Luis Zayas">
Luis Zayas

Luis Enrique Zayas (ur. 7 czerwca 1997 w Santiago de Cuba) – kubański lekkoatleta specjalizujący się w skoku wzwyż. 
Kariera.
Srebrny medalista mistrzostw panamerykańskich juniorów w Edmonton (2015). Rok później zdobył złoto mistrzostw świata juniorów w Bydgoszczy.
Rekord życiowy: stadion – 2,30 m (9 sierpnia 2019, Lima oraz 4 października 2019, Doha); hala – 2,33 m (11 lutego 2020, Bańska Bystrzyca).

</doc>
<doc id="3946504" url="https://pl.wikipedia.org/wiki?curid=3946504" title="Luis Enrique Zayas">
Luis Enrique Zayas



</doc>
<doc id="3946505" url="https://pl.wikipedia.org/wiki?curid=3946505" title="Diamond LMS-9/19">
Diamond LMS-9/19

Diamond LMS-9/19 – niezrealizowany projekt austriacko-rosyjskiego, wielozadaniowego samolotu pasażerskiego zaprojektowanego przez firmę Diamond Aircraft Industries.
Historia.
LMS-9 wraz z większą wersją LMS-19 miał być samolotem przeznaczonym do obsługi połączeń lokalnych na odległych i słabo zurbanizowanych terenach. Prace projektowe prowadziła austriacka firma Diamond Aircraft Industries wraz z rosyjską Rostec, odpowiednie porozumienie o współpracy zostało podpisane w trakcie trwania Międzynarodowego Salonu Lotniczego w Paryżu w czerwcu 2013 roku. LMS-9 miał potencjalnie zastąpić szeroko stosowane maszyny typu An-2. Obydwie maszyny miały się charakteryzować zdolnością do działania w trudnych warunkach terenowych i klimatycznych Syberii i Arktyki. Niskociśnieniowe opony miały umożliwiać start i lądowanie z gruntowych pasów startowych, a w przypadku prowadzenia tych operacji na śniegu, przewidziano możliwość instalacja płóz. Potencjalnie przewidywano również możliwość instalacji pływaków, w celu umożliwienia startów i lądowań z powierzchni zbiorników wodnych. Obydwa samoloty miały być jednak przede wszystkim tanie w produkcji i eksploatacji, niezawodne i proste w obsłudze. Podczas odbywającego się w Żukowskij salonu lotniczego MAKS zaprezentowano modele samolotuów. Skrót LMS oznaczał Liogkij Mnogofunkcjonalnyj Samoliot - lekki samolot wielozadaniowy. W konstrukcji maszyn miano w dużym stopniu wykorzystać materiały kompozytowe. Zaprojektowano je w układzie górnopłatu, napędzane dwoma silnikami o zapłonie samoczynnym, z usterzeniem w kształcie litery T. Wstępne plany zakładały zbudowanie prototypu w 2015 roku, uruchomienie produkcji seryjnej w Austrii w 2016 roku, a następnie w należących do Rostec zakładach UZGA w Jekaterynburgu. Brak informacji o stanie projektu i prowadzonych pracach.

</doc>
<doc id="3946509" url="https://pl.wikipedia.org/wiki?curid=3946509" title="ENFJ">
ENFJ

ENFJ (ang. "Extraverted iNtuitive Feeling Judging " – Ekstrawertyk Intuicyjny Uczuciowiec Sędzia) – jeden z 16 typów osobowości według wskaźnika MBTI oraz innych jungowskich testów osobowości, stanowiący około 2% ludzkiej populacji. Ludzie z tym typem osobowości cechują się charyzmą i zdolnościami przywódczymi.
ENFJ wykazują dużą zdolność do komunikacji interpersonalnej, często przyjmują postawę lidera, gdy, według nich, przychodzi czas działania. Osoby te żywo interesują się swoimi towarzyszami, często angażując się emocjonalnie, przez co obdarzają ludzi zbyt dużym zaufaniem lub przedkładają cudze uczucia ponad własne. ENFJ cechują się także autentycznością, szczerością i altruizmem.

</doc>
<doc id="3946513" url="https://pl.wikipedia.org/wiki?curid=3946513" title="Zele (Belgia)">
Zele (Belgia)

Zele – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Zele liczyła osób. Łączna powierzchnia gminy wynosi 33,06 km², co daje gęstość zaludnienia 630 mieszkańców na km².

</doc>
<doc id="3946516" url="https://pl.wikipedia.org/wiki?curid=3946516" title="Pójdźka bramińska">
Pójdźka bramińska

Pójdźka bramińska ("Athene brama") – gatunek średniej wielkości ptaka z rodziny puszczykowatych (Strigidae), podrodziny sóweczek. Występuje w Azji Południowej i Południowo-Wschodniej oraz w Iranie. Nie jest zagrożony wyginięciem.
Taksonomia.
Po raz pierwszy gatunek opisał Coenraad Jacob Temminck w 1821 na podstawie holotypu z Puducherry (Indie). Nowemu gatunkowi nadał nazwę "Strix brama". Obecnie (2020) Międzynarodowy Komitet Ornitologiczny (IOC) umieszcza pójdźkę bramińską w rodzaju "Athene". Wyróżnia 5 podgatunków. Osobniki z południowego Pakistanu i Iranu bywają umieszczane w osobnym podgatunku – "A. b. albida".
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 19–21 cm, masa ciała 110–115 g. Wierzch ciała ziemistobrązowy, niekiedy bardziej szarawy, a niekiedy rdzawy, pokryty białymi kropkami. Głowa okrągła, tęczówka żółta. Ogon stosunkowo wąski, pokryty białymi pasami. Spód ciała ma barwę od kremowej do płowobiałej, pokryty licznymi ciemnymi pasami, szczególnie na bokach piersi i ciała. Skoki opierzone. Długość skrzydła 134–171 mm, długość ogona 65–93 mm.
Ekologia i zachowanie.
Środowiskiem życia pójdziek bramińskich są różne otwarte tereny, w tym półpustynie, obrzeża wsi, obszarów upraw, zagajniki ze starymi drzewami i ruiny. Unikają gęstych lasów. Odnotowywane były od poziomu morza do około 1600 m n.p.m. Aktywne są głównie wieczorem i nocą, ale widuje się je również za dnia. Żywią się głównie chrząszczami, ćmami i innymi owadami; zjadają również dżdżownicowate, jaszczurki, myszy i niewielkie ptaki.
Lęgi.
Okres lęgowy trwa od lutego do kwietnia w północnej części zasięgu, a od listopada do kwietnia w południowej części zasięgu. Pójdźki bramińskie gniazdują w dziuplach drzew lub zakamarkach budynków. Na terenach półpustynnych, gdzie brakuje drzew, zakładają gniazda w zagłębieniach w stromych skarpach i na klifach. Samica składa zwykle 2 lub 3 jaja (niekiedy do 5) o wymiarach średnio 32,2 na 27,1 mm. Inkubacja trwa 28–32 dni. Samica wysiaduje sama. Młode klują się synchronicznie; opiekują się nimi obydwa ptaki z pary.
Status.
IUCN uznaje pójdźkę bramińską za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność światowej populacji nie została oszacowana, ale ptak ten opisywany jest jako pospolity w większości swego zasięgu występowania. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="3946517" url="https://pl.wikipedia.org/wiki?curid=3946517" title="Melle (Belgia)">
Melle (Belgia)

Melle – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Melle liczyła osób. Łączna powierzchnia gminy wynosi 15,21 km², co daje gęstość zaludnienia 740 mieszkańców na km².

</doc>
<doc id="3946522" url="https://pl.wikipedia.org/wiki?curid=3946522" title="132 (liczba)">
132 (liczba)

W kalendarzu.
132. dniem w roku jest 12 maja (w latach przestępnych jest to 11 maja). Zobacz też co wydarzyło się w roku 132, oraz w roku 132 p.n.e.

</doc>
<doc id="3946529" url="https://pl.wikipedia.org/wiki?curid=3946529" title="Cor Cordium (sonet)">
Cor Cordium (sonet)

Cor Cordium – sonet angielskiego poety Algernona Charlesa Swinburne’a, poświęcony romantykowi Percy’emu Bysshe Shelleyowi. Napis "Cor Cordium" ("Serce Serc") znajduje się na nagrobku Shelleya na cmentarzu ewangelickim w Rzymie. Utwór jest pięciorymowym sonetem włoskim, rymuje się abba abba cde cde.
W wierszu można zaobserwować bardzo wiele aliteracji, jak "True for thy truth's sake, for thy strength's sake strong". Aliteracja, czyli współbrzmienie początkowe, była często stosowana przez Swinburne’a.

</doc>
<doc id="3946530" url="https://pl.wikipedia.org/wiki?curid=3946530" title="Wanda Elbińska">
Wanda Elbińska



</doc>
<doc id="3946534" url="https://pl.wikipedia.org/wiki?curid=3946534" title="MRCNS">
MRCNS

MRCNS (ang. "methicyllin-resistant coagulase-negative Staphylococcus") – metycylinooporny, koagulozo-ujemny szczep bakterii rodzaju "Staphylococcus".
Ich selekcję w środowisku szpitalnym determinuje niewłaściwe i zbyt szerokie zastosowanie antybiotyków beta-laktamowych. Ich oporność zarówno z możliwości produkcji beta-laktamaz rozkładających antybiotyki beta-laktamowe jak i wytworzenia dodatkowego białka wiążącego penicyliny PBP2a o zmniejszonym powinowactwie do antybiotyków beta-laktamowych.
Brak koagulazy warunkuje zmniejszoną wirulencję szczepu oraz brak opłaszczającego i chroniącego przed fagocytozą działania powstałej na skutek obecności enzymu fibryny.

</doc>
<doc id="3946537" url="https://pl.wikipedia.org/wiki?curid=3946537" title="Aharon Amir">
Aharon Amir

Aharon Amir, (hebr. אהרן אמיר, ur. 7 maja 1923 w Kownie na Litwie, zm. 28 lutego 2008 w Tel Awiwie) – izraelski pisarz, poeta, tłumacz i wydawca, jeden z założycieli tzw. ruchu kananejskiego.
Życiorys.
Urodził się w Kownie jako Aharon Lipec (hebr. אהרן ליפֶּץ). Jego ojciec, Dow Lipec, był jednym z najważniejszych hebraistów litewskich i działaczy ruchu syjonistycznego. Wraz z rodziną wyemigrował do brytyjskiego mandatu w Palestynie w roku 1934. Uczęszczał do Gimnazjum Herzlija. Należał do tajnych organizacji zbrojnych Ecel oraz Lechi. W późniejszych latach studiował literaturę i język arabski na Uniwersytecie Hebrajskim w Jerozolimie.
Amir był jednym z członków założycieli ruchu „Młodych Hebrajczyków” znanego powszechnie jako tzw. ruch kananejski, który głosił powstanie nowej tożsamości żydowskiej, budowanej nie na judaizmie i na tradycji powstałej w diasporze, ale na języku hebrajskim i związku z Ziemią Izraela. Wierność swoim ideałom wyrażał również w arabizującej wymowie głosek "ˤain" oraz "ḥet".
W roku 1948, jako członek ruchu „Młodych Hebrajczyków”, utworzył czasopismo „Alef”, którego był redaktorem do zakończenia działalności wydawnictwa w 1953 roku. Czasopismo podejmowało tematy polityczne i komentowało bieżące wydarzenia kulturalne z „kananejskiego” punktu widzenia.
W roku 1958 założył postępowe czasopismo literackie „Keszet”, które było otwarte na wszystkie prądy literackie i wspierało przede wszystkim młodych autorów. Na jego łamach debiutowali przyszli wybitni przedstawiciele literatury izraelskiej: Amos Oz, A.B. Jehoszua, Jeszajahu Koren, Jicchak Ben Ner, Reuwen Miron i wielu innych. Wydawnictwo zakończyło działalność w 1976 roku i niemal ćwierć wieku później zostało wznowione pod nowym tytułem „Keszet ha-Hadasza”. Od 2000 roku ukazały się 22 nowe zeszyty.
Był aktywnym działaczem politycznym. Po wojnie sześciodniowej w 1967 roku powołał do życia „Ruch na rzecz Wielkiego Izraela”, który wspierał osadnictwo na nowo zajętych terenach – Zachodnim Brzegu, Gazie, na Półwyspie Synaj i Wzgórzach Golan. Jednak, w przeciwieństwie do przedstawicieli ideologii nacjonalistycznej, Amir proponował stworzenie nowego świeckiego i demokratycznego państwa i równości Arabów i Żydów. Po zakończeniu okupacji południowego Libanu i wycofaniu wojsk izraelskich w 2000 roku, Amir współtworzył stowarzyszenie na rzecz przyjaźni izraelsko-libańskiej, które libańskich uchodźców w Izraelu.
W roku 1951 otrzymał nagrodę im. Czernichowskiego. Otrzymał również stypendium rządowe im. prezydenta Lewiego Eszkola w 1996 roku. Za swoje liczne tłumaczenia, głównie z języka angielskiego, otrzymał w 2003 rok najważniejszą nagrodę państwową „Pras Israel”.
Jego tłumaczenia obejmują m.in. twórczość Jane Austen, George’a Eliota, Sherwooda Andersona, Hansa Christiana Andersena, Saula Bellowa, Emily Brontë, Williama Goldinga, Henry’ego Jamesa, Roberta Gravesa, Grahama Greene’a, Edgara Lawrence’a Doctorowa, Karen Blixen, Karola Dickensa, O. Henry’ego, Ernsta Hemingwaya, Virginii Woolf, Thomasa Wolfe’a, Marka Twaina, Dawida Herberta Lawrence’a, Toni Morrison, Alana Alexandera Milne’a, Hermana Melville’a, Bernarda Malamuda, Johna Steinbecka, Georges’a Simenona, Jean-Paula Sartre’a, Edgara Allana Poe, Williama Faulknera, Winstona Churchilla, Alberta Camus, Wilkiego Collinsa, Josepha Conrada, Lewisa Carrolla, Salmana Rushdiego, Philipa Rotha, Mordecaia Richlera.
Zmarł w 2008 roku w następstwie choroby nowotworowej.

</doc>
<doc id="3946545" url="https://pl.wikipedia.org/wiki?curid=3946545" title="Lazarus (Branch)">
Lazarus (Branch)

Lazarus – poemat amerykańskiej poetki Anny Hempstead Branch, opublikowany w tomie "The Heart of the Road and Other Poems", wydanym w 1901. Dziesięciostronicowy utwór ma dramatyczny, dialogowy charakter i stanowi zapis rozmowy, którą tłum ludzi prowadzi z wskrzeszonym przez Jezusa Łazarzem. Ludzie są ciekawi, jak to jest umrzeć. Zadają mu pytania jak: "Ay, speak ! What is it like?/Is it terrible to die? Were you afraid?" albo "Is it cold outside the body?". Poemat został napisany wierszem białym (blank verse), czyli bezrymowym pentametrem jambicznym.

</doc>
<doc id="3946559" url="https://pl.wikipedia.org/wiki?curid=3946559" title="Oksyfenonium">
Oksyfenonium



</doc>
<doc id="3946564" url="https://pl.wikipedia.org/wiki?curid=3946564" title="Potoki (Barcice)">
Potoki (Barcice)

Potoki – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Potoki administracyjnie należały do województwa nowosądeckiego.

</doc>
<doc id="3946569" url="https://pl.wikipedia.org/wiki?curid=3946569" title="Skrajnia (Barcice)">
Skrajnia (Barcice)

Skrajnia – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Skrajnia administracyjnie należała do województwa nowosądeckiego.

</doc>
<doc id="3946570" url="https://pl.wikipedia.org/wiki?curid=3946570" title="Skrajnia">
Skrajnia



</doc>
<doc id="3946573" url="https://pl.wikipedia.org/wiki?curid=3946573" title="Strzębiałki (Barcice)">
Strzębiałki (Barcice)

Strzębiałki – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Strzębiałki administracyjnie należały do województwa nowosądeckiego.

</doc>
<doc id="3946574" url="https://pl.wikipedia.org/wiki?curid=3946574" title="Wdżary">
Wdżary

Wdżary – część wsi Barcice w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 Wdżary administracyjnie należały do województwa nowosądeckiego.

</doc>
<doc id="3946588" url="https://pl.wikipedia.org/wiki?curid=3946588" title="Wśród umarłych">
Wśród umarłych



</doc>
<doc id="3946593" url="https://pl.wikipedia.org/wiki?curid=3946593" title="500 (liczba)">
500 (liczba)

W kalendarzu.
Zobacz też co wydarzyło się w roku 500, oraz w roku 500 p.n.e.

</doc>
<doc id="3946596" url="https://pl.wikipedia.org/wiki?curid=3946596" title="Berskie">
Berskie

Berskie – część wsi Izdebki w Polsce, położona w województwie podkarpackim, w powiecie brzozowskim, w gminie Nozdrzec.
W latach 1975–1998 Berskie administracyjnie należało do województwa krośnieńskiego.
Berskie należy do rzymskokatolickiej parafii pw. Zwiastowania Pańskiego w Izdebkach w dekanacie Brzozów.

</doc>
<doc id="3946597" url="https://pl.wikipedia.org/wiki?curid=3946597" title="Potoki (Izdebki)">
Potoki (Izdebki)

Potoki – część wsi Izdebki w Polsce, położona w województwie podkarpackim, w powiecie brzozowskim, w gminie Nozdrzec.
W latach 1975–1998 Potoki administracyjnie należały do województwa krośnieńskiego.
Potoki należą do rzymskokatolickiej parafii pw. Zwiastowania Pańskiego w Izdebkach w dekanacie Brzozów.

</doc>
<doc id="3946599" url="https://pl.wikipedia.org/wiki?curid=3946599" title="Rzeki (Izdebki)">
Rzeki (Izdebki)

Rzeki – część wsi Izdebki w Polsce, położona w województwie podkarpackim, w powiecie brzozowskim, w gminie Nozdrzec.
W latach 1975–1998 Rzeki administracyjnie należały do województwa krośnieńskiego.
Rzeki należą do rzymskokatolickiej parafii pw. Zwiastowania Pańskiego w Izdebkach w dekanacie Brzozów.

</doc>
<doc id="3946600" url="https://pl.wikipedia.org/wiki?curid=3946600" title="Warzyce (Izdebki)">
Warzyce (Izdebki)

Warzyce – część wsi Izdebki w Polsce, położona w województwie podkarpackim, w powiecie brzozowskim, w gminie Nozdrzec.
W latach 1975–1998 Warzyce administracyjnie należały do województwa krośnieńskiego.
Warzyce należą do rzymskokatolickiej parafii pw. Zwiastowania Pańskiego w Izdebkach w dekanacie Brzozów.

</doc>
<doc id="3946601" url="https://pl.wikipedia.org/wiki?curid=3946601" title="Warzyce (ujednoznacznienie)">
Warzyce (ujednoznacznienie)



</doc>
<doc id="3946609" url="https://pl.wikipedia.org/wiki?curid=3946609" title="133 (liczba)">
133 (liczba)

W kalendarzu.
133. dniem w roku jest 13 maja (w latach przestępnych jest to 12 maja). Zobacz też co wydarzyło się w roku 133, oraz w roku 133 p.n.e.
W literaturze.
Amerykański matematyk i polemista z pseudonauką Martin Gardner w "The Numerology of Dr. Matrix" napisał, że numerologiczne interpretując numer książki w katalogu Biblioteci Kongresu "Numerology for everybody" zapisany w klasyfikacji dziesiętnej Deweya to po dodaniu do niego jego niego samego w odwrotnej kolejności cyfr otrzymujemy dwukrotnie liczbę Bestii (133.335 + 533.331 = 666.666).

</doc>
<doc id="3946618" url="https://pl.wikipedia.org/wiki?curid=3946618" title="Militärische Aufklärung der Nationalen Volksarmee">
Militärische Aufklärung der Nationalen Volksarmee



</doc>
<doc id="3946619" url="https://pl.wikipedia.org/wiki?curid=3946619" title="Zofia Mrozowicka">
Zofia Mrozowicka

Zofia Mrozowicka herbu Prus III, ps. „Iza, Z M., Z.Mr., Zofia M.” (ur. 1861 w Sieczkowie (parafia Tuczępy), zm. 10 stycznia 1917 we Lwowie) – polska pisarka pozytywistyczna, publicystka i działaczka społeczna.
Życiorys.
Zofia Mrozowicka urodziła się w zamożnej rodzinie ziemiańskiej w Sieczkowie jako córka ziemianina Stanisława Piotra, członka Towarzystwa Rolniczego w Królestwie Polskim i Eugenii z Załęskich herbu Prus III. Siostrą Zofii była pisarka Irena Mrozowicka (ps. „Nagoda”). Po 1863 rodzina zmuszona była sprzedać majątek i przenieść się około 1872 roku do Lwowa. Mrozowicka wykształcenie zdobywała w domu, zaś w wieku 16 lat, po zdaniu egzaminów na nauczycielkę szkół wydziałowych, rozpoczęła pracę pedagogiczną. Wykształcenie uzupełniała we Lwowie, biorąc udział w wykładach uniwersyteckich. Od 1876 publikowała we lwowskich czasopismach „Tydzień Literacki, Artystyczny, Naukowy i Społeczny” i „Ruch Literacki”. W 1893 założyła pismo dla młodzieży „Wiek Młody”, które do 1900 redagowała samodzielnie, a następnie do 1903 razem z siostrą Ireną. W tym czasie, dzięki odziedziczeniu dużego majątku, mogła skupić się na pracy literackiej i społecznej. W 1905 była współzałożycielką Związku Teatrów i Chórów Włościańskich, dla którego zbierała teksty pieśni ludowych i układała obrazki sceniczne. Zainicjowała też wydawnictwo „Poradnik Teatrów i Chórów Włościańskich”. Współpracowała z licznymi czasopismami lwowskimi, warszawskimi, krakowskimi, wileńskimi, poświęconymi wychowaniu dzieci i młodzieży. Organizowała obchody rocznic narodowych. Była założycielką i przewodniczącą instytucji Ochrona Dziecka. Pochowana została na Cmentarzu Łyczakowskim we Lwowie.
W opracowaniach można spotkać rozbieżne informacje, których pseudonimów używała Zofia, a których Irena. Dotyczy to zwłaszcza pseudonimów „Iza” oraz „Nagoda”. "Słownik pseudonimów pisarzy polskich. XV w. – 1970 r." (1996) podaje, że Zofia używała pseudonimów „Iza; Z.M.; Z.Mr.; Zofia M.”, pseudonimu „Nagoda” używała jej siostra Irena, zaś przypisywanie pseudonimu „Iza” Irenie jest błędne. Takie same pseudonimy przypisuje Zofii przewodnik bibliograficzny "Dawni pisarze polscy od początków piśmiennictwa do Młodej Polski" (2002). W dawniejszych publikacjach można spotkać informacje, że pseudonimu „Iza” używała Irena, zaś „Nagoda” – Zofia.

</doc>
<doc id="3946627" url="https://pl.wikipedia.org/wiki?curid=3946627" title="Oswald Kozioł">
Oswald Kozioł

Oswald Kozioł (ur. 10 grudnia 1903 w Bogucicach, zm. 9 listopada 1974 w Katowicach) – polski harcmistrz, powstaniec śląski, z zawodu kolejarz.
Życiorys.
Był uczestnikiem I powstania śląskiego, w którym pełnił funkcję łącznika pomiędzy oddziałami powstańczymi z Bogucic, Dębu, Dąbrówki Małej oraz Siemianowic Śląskich. W 1920 roku włączył się w organizację harcerstwa na Górnym Śląsku. Dzięki jego staraniom w 1924 roku utworzono w Katowicach I Drużynę Harcerską im. Tadeusza Kościuszki, które to został drużynowym. Zorganizował pierwszą harcówkę, mieszczącą się w „baszcie” na Wełnowcu, które to miejsce było główną bazą katowickiego harcerstwa do 1959 roku (baszta obecnie nie istnieje, a pierwotnie była nadszybiem szybu kopalnianego). W latach 30. XX wieku Oswald Kozioł ukończył najpierw kurs podharcmistrzowski, a następnie kurs instruktorski. W swej pracy z młodzieżą kładł duży nacisk na pogłębianie znajomości języka polskiego oraz historii i geografii Polski. Był również członkiem Towarzystwa Śpiewaczego „Mickiewicz” oraz Towarzystwa Sportowego „Haller”.&lt;br&gt;
We wrześniu 1939 roku jako kolejarz został wraz z rodziną ewakuowany do Dębicy, gdzie przebywał do zakończenia II wojny światowej. Po powrocie do Katowic reaktywował drużynę harcerską w dzielnicy Wełnowiec, która jednak została rozwiązana w 1949 roku z uwagi na promowanie przez władze „czerwonego harcerstwa”. Gdy reaktywowano Związek Harcerstwa Polskiego w 1956 roku, ponownie zorganizował drużyny: żeńską , męską i gromadę zuchową. Drużyny te weszły w skład katowickiego I szczepu im. „Obrońców Katowic”, który powstał w 1961 roku.
Upamiętnienie.
Imieniem Oswalda Kozioła została nazwana w 1998 roku ulica w Katowickiej dzielnicy Wełnowiec, łącząca al. Wojciecha Korfantego z ulicami: C. K. Norwida, Rysia i Modelarską (zmiana nazwy z ul. Grochowej).

</doc>
<doc id="3946634" url="https://pl.wikipedia.org/wiki?curid=3946634" title="Alba Rzym">
Alba Rzym



</doc>
<doc id="3946636" url="https://pl.wikipedia.org/wiki?curid=3946636" title="Ksawery Jaruzelski">
Ksawery Jaruzelski

Franciszek Ksawery Edmund Antoni Jaruzelski (ur. 1 grudnia 1882 w Jaworniku Ruskim, zm. 6 lipca 1930 w Kaczanówce) – polski ziemianin, wojskowy, agronom, poseł na Sejm Rzeczypospolitej Polskiej II kadencji (1928–1930) z listy BBWR.
Życiorys.
Ksawery Jaruzelski urodził się 1 grudnia 1882 w Jaworniku Ruskim. Był synem Józefa Benedykta Jaruzelskiego herbu Ślepowron (właściciel dóbr w Babicach nad Sanem) i Baltazary. Od 1897 (IV klasa) uczył się w C. K. Gimnazjum w Sanoku, gdzie w 1903 ukończył VIII klasę i zdał egzamin dojrzałości (w jego klasie byli m.in. Leopold Dręgiewicz, Józef Ekkert, Ludwik Jus, Feliks Młynarski, Kazimierz Ślączka). Podczas nauki w Sanoku pozostawał pod opieką urzędników: Stanisława Biegi i Władysława Adamczyka. Odbył studia rolnicze w Lipsku.
W czasie I wojny światowej walczył w szeregach cesarskiej i królewskiej Armii. Jego oddziałem macierzystym był Pułk Ułanów Nr 2. W czasie służby awansował na kolejne stopnie w korpusie oficerów rezerwy kawalerii: podporucznika (1 lipca 1915) i porucznika (1 sierpnia 1917).
8 stycznia 1924 został zatwierdzony w stopniu majora ze starszeństwem z 1 czerwca 1919 i 44. lokatą w korpusie oficerów rezerwy kawalerii. Posiadał przydział w rezerwie do 9 Pułku Strzelców Konnych we Włodawie.
Działalność polityczna.
Był prezesem Koła Ziemian i Związku Oficerów Rezerwy w Skałacie. Poseł na Sejm Rzeczypospolitej Polskiej II kadencji (1928–1930) z województwa tarnopolskiego (nr 54 Tarnopol–Trembowla–Skałat–Zbaraż–Podhajce–Czortków–Buczacz–Husiatyn–Borszczów–Zaleszczyki) z listy BBWR. Zmarł 6 lipca 1930 w Kaczanówce w trakcie sejmowej kadencji (Sejm został rozwiązany 30 sierpnia 1930).
Życie prywatne.
Mąż Janiny, córki Stanisława Świdrygiełło-Świderskiego, właściciela dóbr Barysz w powiecie buczackim oraz Kaczanówka w powiecie skałackim, z którą miał dzieci: Antoniego, Katarzynę i Hannę.

</doc>
<doc id="3946640" url="https://pl.wikipedia.org/wiki?curid=3946640" title="Andrzej Nowakowski (historyk)">
Andrzej Nowakowski (historyk)

Andrzej Nowakowski (ur. 7 lipca 1939 w Lublinie , zm. 4 marca 2017) – polski archeolog i profesor Uniwersytetu Mikołaja Kopernika.
Życiorys.
Absolwent studiów archeologicznych Łódzkiego Uniwersytetu, pracował w łódzkim Muzeum Archeologicznym i Etnograficznym, a od 1986 był zatrudniony w Instytucie Archeologii i Etnografii na Wydziale Humanistycznym Uniwersytetu Mikołaja Kopernika. Pełnił również funkcję prodziekana i kierownika Zakładu Historii Uzbrojenia, był pierwszym prodziekanem Wydziału Nauk Historycznych. Od 2005 do 2009 sprawował stanowisko dyrektora Instytutu Archeologii.

</doc>
<doc id="3946650" url="https://pl.wikipedia.org/wiki?curid=3946650" title="Stanisław Dąmbski (poseł)">
Stanisław Dąmbski (poseł)



</doc>
<doc id="3946653" url="https://pl.wikipedia.org/wiki?curid=3946653" title="Bund der Vertriebenen">
Bund der Vertriebenen



</doc>
<doc id="3946662" url="https://pl.wikipedia.org/wiki?curid=3946662" title="Wola Domatkowska">
Wola Domatkowska

Wola Domatkowska – przysiółek wsi Domatków w Polsce położony w województwie podkarpackim, w powiecie kolbuszowskim, w gminie Kolbuszowa. 
W latach 1975–1998 przysiółek administracyjnie należał do województwa rzeszowskiego.
Wola Domatkowska należy do parafii Miłosierdzia Bożego, należącej do dekanatu Kolbuszowa Zachód, diecezji rzeszowskiej.
W latach 1951–1975 Wola Domatkowska wraz z Zagranicą wchodziły w skład wsi Brzezówka, gdzie stanowiły integralne przysiółki tejże wsi. 1 stycznia 1967 roku zniesiono wieś Brzezówkę a jej obszar włączono do wsi Domatków.

</doc>
<doc id="3946663" url="https://pl.wikipedia.org/wiki?curid=3946663" title="Zagranica (Domatków)">
Zagranica (Domatków)

Zagranica – przysiółek wsi Domatków w Polsce położona w województwie podkarpackim, w powiecie kolbuszowskim, w gminie Kolbuszowa. 
W latach 1975–1998 przysiółek administracyjnie należał do województwa rzeszowskiego.
Zagranica należy do parafii Miłosierdzia Bożego, należącej do dekanatu Kolbuszowa Zachód, diecezji rzeszowskiej.
W latach 1951–1975 Zagranica wraz z Wolą Domatkowską wchodziły w skład wsi Brzezówka, gdzie stanowiły integralne przysiółki tejże wsi. 1 stycznia 1967 roku zniesiono wieś Brzezówkę a jej obszar włączono do wsi Domatków.

</doc>
<doc id="3946664" url="https://pl.wikipedia.org/wiki?curid=3946664" title="Stanisław Józef Biegański">
Stanisław Józef Biegański



</doc>
<doc id="3946665" url="https://pl.wikipedia.org/wiki?curid=3946665" title="Juventus Roma">
Juventus Roma

SS Juventus Roma – włoski klub piłkarski, mający swoją siedzibę w stolicy kraju - Rzymie.
Historia.
Chronologia nazw:
Piłkarski klub Juventus Roma został założony w Rzymie 2 czerwca 1905 roku. W 1907 roku klub startował w "Campionato romano" organizowanych przez Virtus Roma. W sezonie 1909/10 brał udział w Terza Categoria "Campionato romano", gdzie był trzecim z czterech uczestników. W kolejnych dwóch rzymskich mistrzostwach zespół zajął drugie miejsce (1910/11) i trzecie (1911/12).
W sezonie 1912/13 po reorganizacji mistrzostw zespół startował w Prima Categoria. Najpierw wygrał w barażach z Alba Roma, a potem zajął drugie miejsce w grupie finałowej Sezione laziale. W następnym sezonie był trzecim w Sezione laziale, a w sezonie 1914/15 zakończył rozgrywki na 5.pozycji. Po przerwie związanej z I wojną światową w 1919 reaktywował swoją działalność. W sezonie 1919/20 klub połączył się z "Audax Roma" i jako "Juventus Audax" zakończył rozgrywki na czwartym miejscu w Sezione laziale. Po fuzji zespół zagrał kilka bardzo dobrych sezonów, zajmując trzecie miejsce w Sezione laziale w sezonie 1920/21, oraz drugie w sezonie 1921/22. W sezonie 1922/23 zajął 5.miejsce, a w 1924 ostatnie 6.miejsce, po czym został wchłonięty przez klub Fortitudo Roma.
Już w 1923 roku oryginalne towarzystwo zostało reaktywowane przez członków Juventusu przeciwnych unii z Audax, a natychmiast po rozpuszczeniu Juventus Audax przywrócono historyczną nazwę SS Juventus Roma. W sezonie 1928/29 startował w "Campionato Meridionale", ale wycofał się Seconda Divisione po sezonie 1929/30.
Również w 1945 roku pojawił się w Serie C Sud, aby połączyć się na stałe z Almas Roma w 1946 roku.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Piazza d'Armi di Roma w Rzymie, który może pomieścić 1000 widzów. Również występował na Campo della Farnesina.

</doc>
<doc id="3946675" url="https://pl.wikipedia.org/wiki?curid=3946675" title="Zarzecze (Domatków)">
Zarzecze (Domatków)

Zarzecze – przysiółek wsi Domatków w Polsce położona w województwie podkarpackim, w powiecie kolbuszowskim, w gminie Kolbuszowa. 
W latach 1975–1998 przysiółek administracyjnie należał do województwa rzeszowskiego.
Zarzecze należy do parafii Miłosierdzia Bożego, należącej do dekanatu Kolbuszowa Zachód, diecezji rzeszowskiej.

</doc>
<doc id="3946679" url="https://pl.wikipedia.org/wiki?curid=3946679" title="Heathens (piosenka)">
Heathens (piosenka)



</doc>
<doc id="3946681" url="https://pl.wikipedia.org/wiki?curid=3946681" title="Shawn Long">
Shawn Long

 
Shawn Long (ur. 29 stycznia 1993 w Morgan City) – amerykański koszykarz występujący na pozycji silnego skrzydłowego, obecnie zawodnik Levanga Hokkaido Sapporo.
28 czerwca 2017 trafił do Houston Rockets w zamian za wybór II rundy draftu 2018 oraz zobowiązania gotówkowe. 26 września został zwolniony przez zespół z Teksasu.
18 czerwca 2021 dołączył do japońskiego Levanga Hokkaido Sapporo.

</doc>
<doc id="3946683" url="https://pl.wikipedia.org/wiki?curid=3946683" title="SIMTRAQ - Symulator pojazdów szynowych">
SIMTRAQ - Symulator pojazdów szynowych

SIMTRAQ – symulator pojazdów szynowych, produkt warszawskiej spółki technologicznej Qumak. Służy szkoleniu maszynistów na trasach istniejących w rzeczywistości, odtworzonych w świecie wirtualnym. Podczas realizacji projektu, Qumak współpracował z Wojskową Akademią Techniczną, Instytutem Kolejnictwa oraz Centrum Kształcenia Ustawicznego w Inżynierii Komunikacyjnej „IKKU”.
Symulator został zrealizowany w ramach konkursu Demonstrator+ Narodowego Centrum Badań i Rozwoju, współfinansowanego ze środków POIG 1.5.
Szkolenia na symulatorze a poprawa bezpieczeństwa ruchu kolejowego.
Symulator umożliwia naukę obsługi maszyn kolejowych w warunkach wirtualnych. W bazie posiada prawdziwe szlaki kolejowe, na których szkoleni są maszyniści. Świat wirtualny charakteryzuje się wiernym odwzorowaniem szczegółów zarówno pod względem obiektów infrastruktury kolejowej, jak również obiektów inżynieryjnych, świata roślinnego, rzeźby terenu, pojazdów drogowych, ludzi i zwierząt.
Obecnie symulator SIMTRAQ posiada wiernie odwzorowaną kabinę zmodernizowanego modelu EN57 w wersji AL, tym niemniej możliwe jest odtworzenie dowolnego pociągu jeżdżącego po każdej trasie na świecie.
Rozwiązanie, umożliwia ćwiczenie prawidłowych reakcji na zdarzenia typowe, nietypowe oraz awaryjne, np. wtargnięcie zwierząt na tory, pożar pociągu, usterki podsystemów pojazdu trakcyjnego czy uszkodzenia infrastruktury kolejowej.
Szkoleni maszyniści zdobywają wiedzę, jak zachować się w sytuacjach kryzysowych i przeprowadzić manewr zgodny z przyjętymi procedurami.
Regulacje prawne dotyczące szkolenia maszynistów.
SIMTRAQ dostosowany jest do polskich uwarunkowań technicznych i formalno-prawnych. Spełnia przepisy określone w Rozporządzeniu Ministra Infrastruktury i Rozwoju z dnia 23 października 2014 r. w sprawie ośrodków szkolenia i egzaminowania maszynistów oraz kandydatów na maszynistów. Jest zgodny z ustawą o ochronie danych osobowych i wytycznymi GIODO dla przechowywania danych sensytywnych osób szkolonych i instruktorów.
Przeznaczenie symulatora.
Modułowa architektura systemu umożliwia szkolenie maszynistów. Pozwala także na przygotowanie systemu szkoleniowego dla osób odpowiedzialnych za bezpieczeństwo ruchu kolejowego, m.in. dyżurnego ruchu, kierownika manewrów czy rewidenta taboru kolejowego. Symulator może być wykorzystywany do szkolenia maszynistów obsługujących zarówno transport pasażerski, jak i towarowy.
Symulator kolejowy przeznaczony jest przede wszystkim dla przewoźników kolejowych, przedsiębiorstw prowadzących szkolenia maszynistów i szkół kolejowych.
Rozwiązanie to może być jednak dostosowane do potrzeb szkoleniowych w sektorze wojskowym oraz lotnictwie.
Klasy symulatorów.
Qumak udostępnia cztery klasy symulatorów, różniące się zaawansowaniem technologicznym:
Mobilne centra szkoleniowe.
Symulatory zamontowane na naczepie ciągnika siodłowego. Urządzenia tej klasy umożliwiają prowadzenie szkoleń w dowolnym miejscu na świecie. Zastosowanie agregatów prądotwórczych o mocy 30KW zapewnia działanie symulatora w dowolnej lokalizacji. Wewnątrz naczepy znajduje się stanowisko instruktorskie, szkoleniowa kabina immersyjna na platformie ruchomej o sześciu stopniach swobody oraz stanowisko obserwacyjne dla 8 osób.
Symulatory stacjonarne.
Symulatory stacjonarne składają się z kabiny maszynisty zbudowanej w oparciu o prawdziwe komponenty pojazdu trakcyjnego. Kabina osadzona jest na sześciostopniowej platformie ruchu, a moduł silnika fizyki nią sterujący odwzorowuje wszystkie siły działające na maszynistę podczas prowadzenia pojazdu. Zainstalowany system audio wykorzystuje cyfrowe procesory dźwięku, a systemy wizualizacji w jakości obrazu Ultra HD pozwalają na szczegółowe odtworzenie świata rzeczywistego.
Rozwiązania Virtual Reality (VR) z użyciem osobistych platform ruchu.
Rozwiązanie obsługuje wiele typów pojazdów trakcyjnych. Wykorzystuje skanery przestrzeni oraz okulary VR do symulacji świata wirtualnego, w których szkolona osoba odbywa trening. Ta klasa symulatora umożliwia pełny zakres symulacji w oparciu o różne bodźce – dźwięk, ruch czy głos.
Symulatory klasy biurkowej.
Oprogramowanie symulacyjne możliwe do zainstalowania w każdym biurze wyposażonym w komputer. Jest złożone z modułów odpowiedzialnych za:
Technologie.
Symulator SIMTRAQ wykorzystuje nowe technologie – m.in. okulary wirtualnej rzeczywistości, sześciostopniowe platformy ruchu, systemy audio z cyfrowymi procesorami dźwięku oraz system wizualizacji Ultra HD.
Zastosowane technologie to m.in.:
Nagrody i wyróżnienia.
Symulator SIMTRAQ uzyskał nominację do nagrody Tech Awards 2016 w kategorii Innowacje i startupy technologiczne.

</doc>
<doc id="3946690" url="https://pl.wikipedia.org/wiki?curid=3946690" title="Stanisław Gaszyński">
Stanisław Gaszyński

Stanisław Gaszyński (ur. 21 kwietnia 1875 – zm. 20 września 1965 roku w Pruszkowie) – polski przemysłowiec, wynalazca, publicysta, senator I kadencji (1922–1927) i II kadencji (1928–1930).
Był inżynierem technologiem. Studiował w Wyższej Szkole Technicznej w Mährisch Schönberg. Wraz z bratem był wynalazcą technologii produkcji elektrycznych akumulatorów do łodzi podwodnych, otrzymał międzynarodowe patenty. Do 1904 roku był przedstawicielem różnych fabryk w Warszawie, od 1906 roku prowadził własną firmę w Moskwie. Współzałożyciel i dyrektor fabryk akumulatorów „Rex” w Petersburgu, Londynie i Paryżu; założyciel ośmiu innych fabryk, kopalni antracytu i złota na terenie Rosji. Był założycielem banku obsługującego jego przedsiębiorstwa. Cały jego majątek (około 5 mln dolarów) został znacjonalizowany przez ZSRR. Po 1918 roku wchodził w skład zarządów spółek, m.in. Len Polski S.A., Futro S.A., Lilpop, Rau i Loewenstein S.A., był członkiem Rady Nadzorczej Zakładów Żyrardowskich. Inicjator zrzeszenia kuśnierzy i praca nad kulturą lnu i konopi w Polsce. Organizator eksportu produktów drzewnych pod firmą Bracia Gaszyńscy i Spółka.
W 1920 roku jako ochotnik w Wydziale Fabrycznym Ministerstwa Spraw Wojskowych. W 1928 roku wybrany senatorem z listy BBWR z województwa kieleckiego. Był autorem wielu artykułów w czasopismach fachowych o elektrochemii, elektromotorach, uprawie lnu i przemyśle futrzanym. Autor książki "O instytutach gospodarczo-społecznych".
Pochowany na cmentarzu Powązkowskim w Warszawie (kwatera 151-1-21). 

</doc>
<doc id="3946694" url="https://pl.wikipedia.org/wiki?curid=3946694" title="Welconomy Forum in Toruń">
Welconomy Forum in Toruń

Welconomy Forum in Toruń – forum gospodarcze, będące corocznym miejscem spotkań przedstawicieli świata polityki, biznesu, nauki oraz samorządowców, odbywające się od 1994 roku a od 2008 roku w Toruniu. Stworzone i organizowane przez Jacka Janiszewskiego.
Charakterystyka.
Welconomy Forum in Toruń jest jednym z najważniejszych wydarzeń ekonomiczno-gospodarczych w Polsce. Zagadnienia podejmowane na Forum, takie jak: energetyka, odnawialne źródła energii, bankowość czy służba zdrowia dotyczą nie tylko Polski, ale także Europy i świata. 
W konferencji uczestniczy średnio ok. ponad dwa tysiące gości z kraju i zagranicy, wśród nich wybitne osobowości świata gospodarki, polityki, nauki i kultury. 
Organizatorem tych spotkań jest stowarzyszenie "Integracja i Współpraca" w Toruniu. 
Uczestnicy.
Dotychczas w Forum uczestniczyli m.in.: Jerzy Buzek, Mirosław Drzewiecki, Cezary Grabarczyk, Danuta Hübner, Michał Kleiber, Bronisław Komorowski, Aleksander Kwaśniewski, Józef Oleksy, Waldemar Pawlak. 

</doc>
<doc id="3946695" url="https://pl.wikipedia.org/wiki?curid=3946695" title="Petersham (Londyn)">
Petersham (Londyn)

Petersham – dzielnica Londynu, w Wielkim Londynie, leżąca w gminie Richmond upon Thames. Leży 16,7 km od centrum Londynu. Petersham jest wspomniana w Domesday Book (1086) jako "Patricesham".

</doc>
<doc id="3946697" url="https://pl.wikipedia.org/wiki?curid=3946697" title="Petersham">
Petersham



</doc>
<doc id="3946701" url="https://pl.wikipedia.org/wiki?curid=3946701" title="Andrzej Zarach">
Andrzej Zarach

Andrzej Zarach (ur. 2 czerwca 1948 w Kościerzynie) – polski matematyk, naukowiec, działacz opozycji PRL.
Życiorys.
Jako uczeń 10. klasy I Liceum Ogólnokształcącego im. Józefa Wybickiego w Kościerzynie zdobył pierwsze miejsce na Ogólnopolskiej Olimpiadzie Matematycznej w 1965 roku. W latach 1966–1971 studiował na Wydziale Matematyki, Fizyki i Chemii Uniwersytetu Warszawskiego. Tytuł magistra uzyskał w 1971 roku. Zdobył I nagrodę w Konkursie im. Józefa Marcinkiewicza na najlepszą pracę studencką. Komitet Warszawski PZPR sprzeciwił się jego zatrudnieniu na stanowisku dydaktycznym. W zamian Uniwersytet Warszawski przyjął go na studia doktoranckie. Pracę doktorską obronił w 1973 roku na Uniwersytecie Warszawskim i w tym samym roku został zatrudniony jako pracownik naukowy na Politechnice Wrocławskiej. W czerwcu 1980 roku otrzymał wymówienie z pracy, lecz został przywrócony we wrześniu tego roku po sprzeciwie Rady Naukowej Instytutu. W 1988 roku wyemigrował do USA, gdzie od roku 1991 pracował na East Stroudsburg University w Pensylwanii, i tamże w 1997 roku został profesorem matematyki.
Działalność opozycyjna.
Działalność polityczna Zaracha sięga wydarzeń marcowych 1968 roku, w których uczestniczył jako aktywista ZMS. Pracując na Politechnice Wrocławskiej, współtworzył miejscową jednostkę Solidarności. Był delegatem na I Krajowy Zjazd Delegatów w 1981 roku i członkiem Prezydium Komisji Krajowej Solidarności.
Po 13 grudnia organizował i działał w strukturach podziemnych. Został internowany dwa razy, 6 stycznia i między 5 a 18 listopada 1982 roku, po czym wielokrotnie zatrzymywały go Służby Bezpieczeństwa. W 1983 roku dołączył do Solidarności Walczącej, w której następnie został członkiem Komitetu Wykonawczego.
W 1987 roku organizował pierwsze w Polsce podziemne serwisy informacyjne rozpowszechniające informacje w formie elektronicznej (na dyskietkach). W tym samym okresie pisał artykuły do pism podziemnych, zostając członkiem redakcji pisma „Solidarność Walcząca” od 1986 do 1990 roku. Od sierpnia 1986 roku był rozpracowywany przez Wydział III/Inspektorat II Wojewódzkiego Urzędu Spraw Wewnętrznych we Wrocławiu w ramach Sprawy Operacyjnej Rozpracowania.
10 listopada 1987 roku (dzień po aresztowaniu Kornela Morawieckiego) oficerowie SB przekazali Zarachowi ofertę porozumienia z Solidarnością Walczącą zawierającą obietnicę legalizacji jej działań, w zamian za rezygnację z wtrącania się w sprawy Związku Socjalistycznych Republik Sowieckich, żądań wyprowadzenia z Polski Armii Radzieckiej i odsunięcia od władzy partii komunistycznej. Kilka tygodni później (po aresztowaniu Andrzeja Kołodzieja) wysłannik generała Kiszczaka w „rozmowie” z Zarachem zaproponował SW współpracę w przygotowywaniu ogólnopolskich strajków planowanych przez SB na maj 1988 roku. Po powrocie Kornela Morawieckiego do Polski (już po strajkach majowych), Zarach osobiście poinformował Kornela Morawieckiego o tych dwóch „ofertach”. Te propozycje zostały przez Solidarność Walczącą odrzucone.
W pismach używał pseudonimów „Andrzej Lesowski”, „Mea”, „Ruth”.

</doc>
<doc id="3946702" url="https://pl.wikipedia.org/wiki?curid=3946702" title="Wayne Selden">
Wayne Selden

 
Wayne Selden Jr (ur. 30 września 1994 w Roxbury) – amerykański koszykarz występujący na pozycji rzucającego obrońcy.
W 2013 wystąpił w meczu gwiazd amerykańskich szkół średnich - McDonald’s All-American.
W 2016 rozegrał 5 spotkań podczas letniej ligi NBA w barwach Memphis Grizzlies.
18 marca 2017 podpisał umowę do kończ sezonu z Memphis Grizzlies.
3 stycznia 2019 trafił w wyniku wymiany do Chicago Bulls. 21 sierpnia został zawodnikiem chińskiego Shandong Golden Stars.
17 stycznia 2020 zawarł kontrakt z South Bay Lakers. 8 grudnia dołączył do izraelskiego Ironi Nes Cijjona. 25 września 2021 został zawodnikiem New York Knicks. 3 stycznia 2022 został zwolniony.

</doc>
<doc id="3946704" url="https://pl.wikipedia.org/wiki?curid=3946704" title="Andrzej Drażyk">
Andrzej Drażyk

Andrzej Drażyk (ur. 16 września 1945 w Świętochłowicach, zm. 3 marca 2017) – polski piłkarz, grający na pozycji skrzydłowego.
Kariera.
Był wychowankiem Ruchu Chorzów, w którego pierwszym zespole zadebiutował w 1968 roku. W chorzowskim zespole grał w latach 1959-1965 oraz 1967-1969, będąc członkiem drużyny, która sięgnęła po mistrzostwo Polski w piłce nożnej w sezonie 1967/1968. W latach 1965-1967 grał w Rakowie Częstochowa, z którym w sezonie 1966/1967 awansował do finału Pucharu Polski. Poza tym występował w zespołach: AKS Chorzów (1969-1970), Górnik Pszów (1970-1971), Unia Racibórz (1972-1979) oraz LKS Zawada (1979-1981). Po zakończeniu kariery zawodniczej pracował jako trener drużyn młodzieżowych Unii Racibórz.

</doc>
<doc id="3946706" url="https://pl.wikipedia.org/wiki?curid=3946706" title="Mortlake">
Mortlake

Mortlake – dzielnica Londynu, w Wielkim Londynie, w gminie Richmond upon Thames, położona na południowym brzegu Tamizy. Leży 13 km od centrum Londynu. Mortlake zostało wspomniane w Domesday Book (1086) jako "Mortelaga"/"Mortelage".
Na terenie dzielnicy znajduje się meta wyścigu wioślarskiego między uniwersytetami w Oksfordzie i Cambridge ("The Boat Race").

</doc>
<doc id="3946714" url="https://pl.wikipedia.org/wiki?curid=3946714" title="Marguerite Churchill">
Marguerite Churchill

Marguerite Churchill (ur. 26 grudnia 1910 w Kansas City, zm. 9 stycznia 2000 w Broken Arrow) – amerykańska aktorka sceniczna i filmowa.
Biografia.
Była córką producenta, który posiadał sieć kin. Jej ojciec zmarł, gdy miała dziesięć lat. Kształciła się w Nowym Jorku w Professional Children's School oraz w Theatre Guild Dramatic School. W wieku szesnastu lat pojawiła się na deskach broadwayowskich teatrów, gdzie uzyskała status gwiazdy. Tam została zauważona przez przedstawiciela przedsiębiorstwa filmowego Fox Company, który podpisał z nią kontrakt. W 1929 roku zadebiutowała jako aktorka filmowa. Pojawiała się w prawie 30 filmach. Najbardziej znanymi filmami z jej udziałem były "Droga olbrzymów" ("The Big Trail", 1930) oraz "Córka Draculi" ("Dracula's Daughter", 1936)
Prywatnie Churchil przez 15 lat była żoną aktora George’a O’Briena. Ich małżeństwo rozpadło się w 1948 roku. Mieli troje dzieci. Jednym z ich synów był powieściopisarz Darcy O’Brien. Ich córka Orin grała na kontrabasie w New York Philharmonic Orchestra. Z kolei ich trzecie dziecko, syn Brian, zmarł w wieku niemowlęcym w 1934 roku.
W 1954 roku Churchill ogłosiła swoje zaręczyny z artystą rzeźbiarzem Peterem Ganine. W "California Marriage Index, 1949-1959", istnieje zapis o małżeństwie z datą 5 czerwca 1954 roku dla Peter Ganine i Marguerite Churchill.
W 1960 roku przeniosła do Rzymu, a w 1970 do Lizbony. W latach dziewięćdziesiątych powróciła do USA.
Zmarła 9 stycznia 2000 w domu opieki w Broken Arrow w stanie Oklahoma.

</doc>
<doc id="3946720" url="https://pl.wikipedia.org/wiki?curid=3946720" title="Mortlake (ujednoznacznienie)">
Mortlake (ujednoznacznienie)



</doc>
<doc id="3946723" url="https://pl.wikipedia.org/wiki?curid=3946723" title="Soham (ujednoznacznienie)">
Soham (ujednoznacznienie)



</doc>
<doc id="3946724" url="https://pl.wikipedia.org/wiki?curid=3946724" title="Muzeum Polin">
Muzeum Polin



</doc>
<doc id="3946726" url="https://pl.wikipedia.org/wiki?curid=3946726" title="Rida">
Rida



</doc>
<doc id="3946728" url="https://pl.wikipedia.org/wiki?curid=3946728" title="Rościsław (1896)">
Rościsław (1896)



</doc>
<doc id="3946730" url="https://pl.wikipedia.org/wiki?curid=3946730" title="The Rocks">
The Rocks

Zobacz też:

</doc>
<doc id="3946731" url="https://pl.wikipedia.org/wiki?curid=3946731" title="Muzeum Historii Żydów Polskich">
Muzeum Historii Żydów Polskich



</doc>
<doc id="3946747" url="https://pl.wikipedia.org/wiki?curid=3946747" title="Rosebery">
Rosebery



</doc>
<doc id="3946755" url="https://pl.wikipedia.org/wiki?curid=3946755" title="Birchgrove">
Birchgrove



</doc>
<doc id="3946763" url="https://pl.wikipedia.org/wiki?curid=3946763" title="44 Wojskowy Oddział Gospodarczy">
44 Wojskowy Oddział Gospodarczy

44 Wojskowy Oddział Gospodarczy (WOG) – jednostka wojskowa sformowana do zabezpieczenia finansowego i logistycznego jednostek wojskowych w przydzielonym rejonie odpowiedzialności; w przypadku 44 WOG jest to garnizon Krosno Odrzańskie, Sulechów, Zielona Góra. 44 WOG jest jednostką budżetową w rozumieniu ustawy o finansach publicznych (na podstawie Statutu oraz ustanowienia dysponenta III stopnia przez Ministra Obrony Narodowej).
Historia.
Jednostka powstała na podstawie decyzji MON Nr Z-105/Org./P1 z 9 grudnia 2010 roku oraz rozkazu Szefa Inspektoratu Wsparcia SZ Nr PF-19/Org. z 9 marca 2011 roku. Jej formowanie rozpoczęto w pierwszej połowie, a ukończono 31 grudnia 2011 roku. Oficjalnie zaczęła funkcjonować od 1 stycznia 2012 roku.
&lt;br&gt;21 czerwca 2011 jednostka budżetowa „44 WOG w Krośnie Odrzańskim” połączona została z jednostkami budżetowymi: 
Decyzją Nr 251/MON Ministra Obrony Narodowej z 29 lipca 2016 r. wprowadzono odznakę pamiątkową oraz oznaki rozpoznawcze 44. Wojskowego Oddziału Gospodarczego.
Wysunięte elementy oddziału.
Bezpośrednie zadania wykonywane są przez wysunięte elementy oddziału:
Adres.
ul. Słubicka 10
66-600 Krosno Odrzańskie

</doc>
<doc id="3946767" url="https://pl.wikipedia.org/wiki?curid=3946767" title="Kaplica I Zboru Chrześcijan Baptystów &quot;Wspólnota Nowego Narodzenia&quot; w Poznaniu">
Kaplica I Zboru Chrześcijan Baptystów &quot;Wspólnota Nowego Narodzenia&quot; w Poznaniu



</doc>
<doc id="3946768" url="https://pl.wikipedia.org/wiki?curid=3946768" title="Kingsford">
Kingsford



</doc>
<doc id="3946771" url="https://pl.wikipedia.org/wiki?curid=3946771" title="Cmentarz ewangelicki św. Mateusza w Poznaniu">
Cmentarz ewangelicki św. Mateusza w Poznaniu

Cmentarz ewangelicki św. Mateusza w Poznaniu – nieistniejący cmentarz ewangelicki zlokalizowany dawniej na Wildzie, przy południowej części ulicy Traugutta, po wschodniej stronie ul. Rolnej.
Historia.
Cmentarz został założony najprawdopodobniej po 1910 dla protestanckiej społeczności Wildy, związanej z kościołem ewangelickim św. Mateusza (obecnie katolickim - pod wezwaniem Maryi Królowej). Był zaznaczany na planach Poznania m.in. z lat: 1927, 1940 i 1950. W listopadzie 1948 był niwelowany. W 1958 był zaznaczony jako Park Partyzancki. Obecnie nie ma po nim zachowanych śladów - na jego miejscu stoi Szkoła Podstawowa nr 5 wraz z parkiem przyszkolnym. Południowym skrajem przebiega Trasa Hetmańska.

</doc>
<doc id="3946777" url="https://pl.wikipedia.org/wiki?curid=3946777" title="Punkt zapalny (serial telewizyjny)">
Punkt zapalny (serial telewizyjny)

Punkt zapalny (ang. "Shots Fired") – amerykański limitowany serial telewizyjny (dramat) wyprodukowany przez Imagine Television oraz 20th Century Fox Television, którego pomysłodawcami są Gina Prince-Bythewood i Reggie Rock Bythewood.
Premierowy odcinek został wyemitowany 22 marca 2017 przez stację FOX, która 16 maja tego samego roku ogłosiła anulowanie serialu po jednym sezonie.
W Polsce serial był emitowany od 10 lipca 2017 do 11 września 2017 roku przez Fox Polska.
Fabuła.
Serial opowiada o czarnym policjancie, który w wyniku strzelaniny zabija białego człowieka. Od tego momentu w Karolinie Północnej zaczynają wybuchać bójki na tle rasowym.
Produkcja.
11 grudnia 2015 roku, stacja zamówiła FOX zamówiła limitowany serial "Shots Fired".
W lutym 2016 roku, ogłoszono, że DeWanda Wise, Conor Leslie i Manny Perezdołączyli do dramatu. W kolejnym miesiącu, ogłoszono dużą część obsady do której dołączyli: Stephan James, Tristan Wilds, Aisha Hinds, Helen Hunt, Richard Dreyfuss, Stephen Moyer, Will Patton oraz Jill Hennessy. W kwietniu 2016 roku, Clare-Hope Ashitey, Alicia Sanz, Edwina Findley, Marqus Clae i Shamier Anderson dołączyli do "Shots Fired".

</doc>
<doc id="3946778" url="https://pl.wikipedia.org/wiki?curid=3946778" title="Anna Kędzior">
Anna Kędzior

Anna Kędzior (ur. 19 maja 1977 w Kielcach) – polska koszykarka występująca na pozycji skrzydłowej, reprezentantka polski.
Karierę sportową zakończyła przedwcześnie z powodu kontuzji kręgosłupa w 2005 roku.

</doc>
<doc id="3946787" url="https://pl.wikipedia.org/wiki?curid=3946787" title="Hulme (ujednoznacznienie)">
Hulme (ujednoznacznienie)

Osoby:

</doc>
<doc id="3946798" url="https://pl.wikipedia.org/wiki?curid=3946798" title="Hermaphroditus">
Hermaphroditus

Hermaphroditus – cykl liryczny angielskiego poety Alegrnona Charlesa Swinburne’a, opublikowany w tomiku Poems and Ballads z 1866. Cykl składa się z czterech sonetów. Sonety te reprezentują model włoski gatunku i rymują się abba abba cdc dcd i abba abba cdd ccd (ostatni utwór).
Cykl został opatrzony informacja o miejscu i czasie jego powstania: "Au Musee du Louvre, Mars 1863". Odwołuje się do starogreckiego mitu o Hermafrodycie, czyli bożku, mającym cechy obydwu płci. Wierzenia o Hermafrodycie przekazał w "Metamorfozach" Owidiusz.

</doc>
<doc id="3946799" url="https://pl.wikipedia.org/wiki?curid=3946799" title="Leon z Trypolisu">
Leon z Trypolisu

Leon z Trypolisu (grec. Λέων ὸ Τριπολίτης) – grecki renegat, wódz arabskich korsarzy z X wieku.
Życiorys.
Na czele syryjskiej floty z siedzibą z bazy w Trypolisie najeżdżał tereny bizantyńskie. W 904 roku skierował się przeciwko Konstantynopolowi, zawrócił jednak spod Parion i zaatakował Tesalonikę. 31 lipca 904 po trzech dniach oblężenia zdobył i splądrował miasto. W 912 roku wraz z Damianem z Tarsu pokonał koło Lesbos flotę bizantyńską. W 924 pokonał go kolo wyspy Lemnos Jan Kurkuas. Źródła nie wzmiankują o jego późniejszych losach.

</doc>
<doc id="3946800" url="https://pl.wikipedia.org/wiki?curid=3946800" title="Jarosław Gołowanow">
Jarosław Gołowanow

Jarosław Kiriłłowicz Gołowanow (ros. Яросла́в Кири́ллович Голова́нов; ur. 1932 w Moskwie zm. 2003 tamże) – radziecki pisarz i dziennikarz. Autor utworów science fiction. Wchodził w skład zespołu pisarzy tworzących wspólnie pod pseudonimem Paweł Bagriak. Zwycięzca dwóch nagród dziennikarskich "Złote Pióro Rosji". Zasłużony Pracownik Kultury RFSRR (1982). Pochowany na Cmentarzu Daniłowskim w Moskwie.

</doc>
<doc id="3946808" url="https://pl.wikipedia.org/wiki?curid=3946808" title="Memoriał Janusza Kusocińskiego 2016">
Memoriał Janusza Kusocińskiego 2016

62. Memoriał Janusza Kusocińskiego – międzynarodowy mityng lekkoatletyczny, który odbył się 18 czerwca 2016 na Miejskim Stadionie Lekkoatletycznym im. Wiesława Maniaka w Szczecinie. Zawody zaliczane były do cyklu European Athletics Permit Meeting.
Rywalizacja w rzucie młotem kobiet i mężczyzn zaliczana była do IAAF Hammer Throw Challenge.
Głównym wydarzeniem mityngu było ustanowienie dwóch rekordów memoriału (oba rezultaty były wówczas najlepszymi wynikami na świecie): Anita Włodarczyk w rzucie młotem osiągnęła odległość 79,61, natomiast w skoku wzwyż Kamila Lićwinko pokonała poprzeczkę zawieszoną na wysokości 1,99 m, czym wyrównała swój rekord życiowy na stadionie.
Główny bieg memoriałowy na 800 metrów wygrał Marcin Lewandowski z rezultatem 1:45,68.

</doc>
<doc id="3946819" url="https://pl.wikipedia.org/wiki?curid=3946819" title="Placówka Straży Granicznej II linii „Łomża”">
Placówka Straży Granicznej II linii „Łomża”

Placówka Straży Granicznej II linii „Łomża” – jednostka organizacyjna Straży Granicznej pełniąca służbę wywiadowczą na granicy polsko-niemieckiej w okresie międzywojennym.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną.
Rozkazem nr 1 z 12 marca 1928 roku "w sprawach organizacji Mazowieckiego Inspektoratu Okręgowego" Naczelny Inspektor Straży Celnej gen. bryg. Stefan Pasławski określił strukturę organizacyjną komisariatu SG „Kolno”. 
Rozkazem nr 9 z 18 października 1929 roku "w sprawie reorganizacji mazowieckiego Inspektoratu Okręgowego" komendant Straży Granicznej płk Jan Jur-Gorzechowski określił numer i nową strukturę komisariatu. 
Placówka Straży Granicznej II linii „Łomża” znalazła się gospodarczo w jego strukturze. Z dniem 1 stycznia 1932 posterunek SG „Rydzewo” przydzielony został do placówki II linii „Łomża”.
Z dniem 1 lipca 1939 placówka Straży Granicznej II linii „Łomża” przydzielona została do Obwodu Straży Granicznej „Łomża”.

</doc>
<doc id="3946825" url="https://pl.wikipedia.org/wiki?curid=3946825" title="Dworzec Autobusowy w Krakowie">
Dworzec Autobusowy w Krakowie



</doc>
<doc id="3946830" url="https://pl.wikipedia.org/wiki?curid=3946830" title="Troodos Botanical Garden „A.G. Leventis”">
Troodos Botanical Garden „A.G. Leventis”

Troodos Botanical Garden „A.G. Leventis” – ogród botaniczny założony w 2004 roku w miejscu nieczynnej kopalni azbestu położonej w obrębie Troodos National Forest Park w górach Trodos na Cyprze, na wysokości 1400 m n.p.m. Ogród jest zarejestrowany w Botanic Gardens Conservation International (BGCI) i w European Botanic Gardens Consortium (jako jedna z trzech tego typu placówek cypryjskich). Gromadzona jest tu kolekcja roślin typowych dla Cypru, zarówno rodzimych, jak i częściej tu uprawianych, ze szczególnym uwzględnieniem gatunków rodzimych dla gór Trodos.
Ogród powstał w ramach programu rekultywacji terenu pogórniczego. Sąsiaduje z Troodos Geopark. Wstęp do ogrodu jest darmowy i możliwy od godzin rannych do wczesnego przedpołudnia, w weekendy do późnego popołudnia.
W placówce znajduje się centrum obsługi odwiedzających, punkt widokowy i herbarium. Ogród składa się z części prezentujących kolekcje: roślin endemicznych dla Cypru i gór Trodos, drzew i krzewów (arboretum), roślin typowych dla siedlisk nadrzecznych, roślin tradycyjnie uprawianych i aromatycznych wraz z sekcją tradycyjnych odmian uprawnych drzew i krzewów owocowych.

</doc>
<doc id="3946833" url="https://pl.wikipedia.org/wiki?curid=3946833" title="Seo In-guk">
Seo In-guk

Seo In-guk (hangul: 서인국; ur. 23 października 1987 w Ulsan) – południowokoreański piosenkarz i aktor. Karierę muzyczną rozpoczął po wygraniu talent show "Superstar K" w 2009 roku i zadebiutował jako aktor w serialu "Eungdaphara 1997" stacji tvN. Jego inne znane role telewizyjne to "Słońce Pana" (2013), "Gogyocheosewang" (2014), "38 sagidongdae" (2016) oraz "Król zakupów Louie" (2016).
Biografia.
Wczesne życie i edukacja.
Seo urodził się 23 października 1987 roku w Ulsan. Postanowił zostać piosenkarzem w wieku dziesięciu lat, zainspirowany muzykiem rockowym Kim Jung-minem. Występował na spotkaniach rodzinnych i imprezach szkolnych, ukończył studia na kierunku muzyki stosowanej w Daebul University. Podczas studiów brał udział w różnych przesłuchaniach w agencjach rozrywkowych. Po wielokrotnym odrzuceniu i argumentowanym zbyt dużą wagą, przez pewien czas zmagał się z bulimią.
2009–2012: "Superstar K" i "Eungdapara 1997".
W 2009 Seo wziął udział w konkursie wokalnym stacji Mnet – "Superstar K", zostając zwycięzcą pierwszego sezonu.
W roku 2012, Seo zagrał w musicalu "Gwanghwamun Love Song" i zadebiutował na małym ekranie z drugoplanową rolą w serialu "Sarangbi". Tego samego roku zagrał swoją pierwszą główną rolę "Eungdapara 1997". Seo wcielił się w nastolatka zakochanego bez wzajemności w najlepszej przyjaciółce z dzieciństwa, rola przyniosła mu pochwałę publiczności i krytyków. Nagrał również dwa utwory do ścieżki dźwiękowej serialu (oba w duecie z Jung Eun-ji), a jeden z nich, „All For You”, stał się jednym z najlepiej sprzedających się singli roku na liście Gaon Single Chart. Niedługo potem zagrał w serialu "Adeulnyeoseogdeul" stacji MBC.
2013–2015: japoński debiut, występy w programach rozrywkowych i powrót do aktorstwa.
Seo od stycznia do czerwca 2013 roku dołączył do nowego reality show odmiany "I Live Alone". Na scenę muzyczną powrócił 11 kwietnia 2013 roku z nowym singlem „With Laughter or with Tears” (kor. 웃다 울다). 24 kwietnia ukazał się debiutancki japoński singel „Fly Away”.
W czerwcu 2013 roku został obsadzony w "Słońce Pana", serialu napisanym przez siostry Hong, wcielił się w byłego żołnierza, który służył w Zaytun Division i zostaje szefem ochrony w firmie zajmującej się handlem. W październiku 2013 roku zagrał główną rolę w filmie "No Breathing", o dwóch rywalach pływackich, u boku Lee Jong-suka i Kwon Yu-ri.
Następnie zagrał podwójną rolę w 5-odcinkowym miniserialu "Eotteon annyeong", o mężczyźnie i kobiecie, którzy spotykają się w końcowym momencie ich życia i spędzają razem jeden wyjątkowy dzień. Serial został wyprodukowany przez LOEN Entertainment, premiera miała miejsce 17 lutego 2014 roku na należącym do Taekwang Group kanale kablowym Dramacube (również emitowanym na BTV i YouTube).
15 stycznia 2014 roku Seo wydał swój pierwszy japoński album studyjny zatytułowany "Everlasting", w skład którego weszły wcześniej wydane single „Fly Away” i „We Can Dance Tonight”. Seo zdobył później nagrodę Best 3 New Artists (Asia) podczas Japan Gold Disc Awards. W tym samym roku Seo uświetnił kolejną serialową komedię romantyczną "Gogyocheosewang", w której zagrał licealistę i sławnego hokeistę prowadzącego podwójne życie, kiedy zmuszony został podjąć pracę starszego brata jako dyrektor wykonawczy w firmie IT. W tym samym roku Seo zagrał w swoim pierwszym serialu historycznym "Wang-ui eolgul" wcielając się w nieślubnego księcia Gwanghae, który zostaje rywalem swego ojca króla Seonjo w polityce i miłości. Zdobył uznanie za wspaniałą ekspresję różnych emocji.
W 2015 roku, od marca do maja, był częścią do obsady programu rozrywkowego "Law of the Jungle" (sezon Indochiny). Następnie został obsadzony w roli genialnego profiler w policyjnym serialu "Neoreul gi-eokhae", który miał swoją premierę w czerwcu 2015 roku na KBS2. Tego samego roku wziął udział, wraz z innymi artystami z Jellyfish Entertainment, w nagraniu utworu „Love In The Air” (Hangul: 사랑 난로) do albumu "Jelly Christmas 2015 – 4 랑".
Od 2016.
W 2016 roku Seo po raz drugi wystąpił w programie "Law of the Jungle", w sezonie w Mongolii. Wystąpił także w serialu stacji OCN "38 sagidongdae". Serial najwyższą oglądalność spośród seriali OCN, a Seo zdobył nagrodę specjalną za swoją rolę na 11. Asian TV Drama Conference. Następnie wcielił się główną rolę w komedii romantycznej "Król zakupów Louie".
W lutym 2017 roku ogłoszono, że Seo otrzymał oficjalną datę rekrutacji do wojska – 28 marca. Doniesiono, że rozpocznie służbę bez relacji w mediach. Zamiast tego Seo wydał teledysk do autorskiej piosenki „Better Together”, skierowanej do jego fanów. Film został wydany na YouTube 26 marca. Jednak z powodu złamanej kostki został zwolniony z obowiązkowej służby wojskowej zaledwie cztery dni po wstąpieniu do wojska i został skierowany na ponowne badanie lekarskie w celu ustalenia, czy jest on zdolny do powrotu do służby. Jego agencja opublikowała wyniki ponownego badania ujawniając, że u artysty zdiagnozowano chorobę Königa. W rezultacie został zwolniony z obowiązków wojskowych.
4 sierpnia 2017 roku potwierdzono, że kontrakt Seo z Jellyfish Entertainment wygasła i że nie przedłuży swojej umowy. 7 sierpnia ogłoszono, że Seo podpisał umowę z BS Company.
W 2018 roku zagrał w serialu "Haneul-eseo naerineun il-eokgaeui byeol" będącym remakiem japońskiego serialu "Sora kara furu ichioku no hoshi" z 2002 roku. W 2019 roku został obsadzony w thrillerze kryminalnym "Pipeline", którego premiera odbędzie się w 2020 roku.

</doc>
<doc id="3946834" url="https://pl.wikipedia.org/wiki?curid=3946834" title="Nothofagus betuloides">
Nothofagus betuloides

Nothofagus betuloides (Mirb.) Oerst. – gatunek rośliny z rodziny bukanowatych ("Nothofagaceae"). Występuje naturalnie w południowych częściach Chile i Argentyny, między innymi na Ziemi Ognistej. Był jednym z pierwszych gatunków bukanu, który został sprowadzony do Europy (około 1830 roku), jednak obecnie jest rzadko spotykany w uprawie.
Biologia i ekologia.
Rośnie w lasach zrzucających liście. Występuje na wysokości do 1200 m n.p.m. Jest częściowo mrozoodporny – znosi spadki temperatury do -5°C. Najlepiej rośnie na stanowiskach w pełnym nasłonecznieniu.
Należące do tego gatunku karłowate drzewo rosnące na chilijskiej wyspie Hornos jest najdalej na południe wysuniętym drzewem na Ziemi.

</doc>
<doc id="3946842" url="https://pl.wikipedia.org/wiki?curid=3946842" title="Five Nights at Freddy's 2">
Five Nights at Freddy's 2



</doc>
<doc id="3946846" url="https://pl.wikipedia.org/wiki?curid=3946846" title="Amidek sodu">
Amidek sodu

Amidek sodu, – nieorganiczny związek chemiczny z grupy amidków, sól sodu i amoniaku (który pełni w tym przypadku rolę kwasu).
Otrzymywanie.
Otrzymać go można w wyniku przepuszczania amoniaku nad metalicznym sodem w temp. 350–360 °C (w warunkach przemysłowych 350–400 °C):
Wymagana jest sucha atmosfera beztlenowa.
Natomiast reakcja sodu z ciekłym amoniakiem prowadzi do wytworzenia kationów sodowych i tzw. "solwatowanych elektronów" o intensywnym, głębokoniebieskim kolorze:
Właściwości fizyczne.
Rozpuszcza się w ciekłym amoniaku, lecz jedynie w niewielkim stopniu (0,14g /100g  w 0 °C); z roztworu takiego można go uzyskać w postaci krystalicznej, przy czym nie tworzą się amoniakaty.
Właściwości chemiczne.
Reaguje gwałtownie z wodą z wydzieleniem wodorotlenku sodu i amoniaku:
Jest silną zasadą. Jako medium do reakcji z jego udziałem stosuje się ciekły amoniak lub węglowodory. Jego reakcja z solami amonowymi ma taki sam charakter, jak neutralizacja standardowych kwasów i zasad w środowisku wodnym, np. :
Jego zasadowość jest na tyle duża, że jest zdolny do odrywania kwasowych atomów wodoru niektórych węglowodorów, np. acetylenu lub di- i trifenylometanu, i tworzenia z nimi soli sodowych.
Stosowany jest do otrzymywania alkinów z dichloroalkanów, syntezy amin aromatycznych, inicjowania polimeryzacji anionowej oraz w reakcji Cziczibabina.

</doc>
<doc id="3946848" url="https://pl.wikipedia.org/wiki?curid=3946848" title="Progowanie obrazu">
Progowanie obrazu

Progowanie (ang. "thresholding") – metoda uzyskiwania obrazu binarnego na podstawie obrazu kolorowego lub w odcieniach szarości. Polega na wyznaczeniu dla danego obrazu progu jasności, a następnie piksele jaśniejsze od wyznaczonego progu otrzymują jedną wartość, a ciemniejsze drugą. Częstym zastosowaniem progowania jest oddzielenie obiektów pierwszoplanowych od tła.
Progowanie globalne i lokalne.
Progowanie globalne polega na wyznaczeniu jednego progu jasności dla całego obrazu. W przypadku progowania lokalnego, dla każdego piksela obrazu wejściowego wyznacza się inny próg. Progowanie globalne jest szybsze, jednak w niektórych przypadkach może dawać słabe rezultaty (np. dla zdjęć nierówno oświetlonych obiektów).
Techniki progowania.
W celu dokonania progowania często używa się metod opartych na analizie histogramu. Metody te można podzielić na metody statystyczne oraz metody oparte na kształcie. Metody statystyczne opierają się na obliczaniu takich wartości, jak średnia arytmetyczna, wariancja czy entropia. Metody oparte na kształcie analizują rozkład histogramu, poszukując ekstremów.
Przykładem metody wykorzystującej statystyczną analizę histogramu jest metoda Otsu. Metoda ta polega na sprawdzeniu wszystkich możliwych progów i wyborze takiego, aby wariancja wewnątrzklasowa była jak najmniejsza lub wariancja międzyklasowa była jak największa. Obliczenie wariancji międzyklasowej wymaga mniejszego nakładu obliczeniowego, niż w przypadku optymalizacji wariancji wewnątrzklasowej. 
W progowaniu czasami wykorzystywana jest wiedza "a priori", np. procentowe pokrycie obrazu obiektami pierwszego planu. Nie istnieje uniwersalna metoda progowania, która będzie najlepsza w każdych warunkach. Skuteczność metody progowania zależy od specyfiki danego obrazu.
Binaryzacja z podwójnym progiem.
Innym rodzajem progowania jest binaryzacja z podwójnym progiem. Podczas takiego progowania wyznaczane są dwa progi jasności. Następnie piksele, których poziom jasności znajduje się pomiędzy tymi progami (o wartościach większych od niższego progu i jednocześnie mniejszych od wyższego progu), przyporządkowywane są do jednej klasy, a pozostałe piksele – do drugiej. Metoda ta może być zastosowana np. do wyznaczania konturów.
Progowanie wielopoziomowe.
Uogólnieniem progowania jako metody binaryzacji jest wieloprogowanie (ang. "multithresholding"), określane również jako progowanie wielopoziomowe. W przypadku progowania wielopoziomowego wyznacza się większą liczbę progów, dzieląc w ten sposób obraz na więcej niż dwie klasy – rezultatem takiego progowania nie jest zatem obraz binarny.

</doc>
<doc id="3946852" url="https://pl.wikipedia.org/wiki?curid=3946852" title="Bahamy na Letnich Igrzyskach Olimpijskich 2016">
Bahamy na Letnich Igrzyskach Olimpijskich 2016

Bahamy na Letnich Igrzyskach Olimpijskich 2016, które odbyły się w Rio de Janeiro, reprezentowało 28 zawodników - 19 mężczyzn i 9 kobiet.
Był to szesnasty start reprezentacji Bahamów na letnich igrzyskach olimpijskich.

</doc>
<doc id="3946858" url="https://pl.wikipedia.org/wiki?curid=3946858" title="Indahash">
Indahash

indaHash – aplikacja mobilna i międzynarodowa platforma do influencer marketingu łącząca marki z popularnymi użytkownikami w mediach społecznościowych (tzw. influencerzy), założona w styczniu 2016 przez Barbarę Sołtysińską oraz Własa Chorowca. Influencerzy zarejestrowani w aplikacji publikują odpłatnie treści (zdjęcia lub wideo) na zlecenie marek na swoich profilach: Instagram, Facebook, Snapchat i Twitter.
Spółka zarejestrowana w Irlandii, posiada biura w Niemczech, Wielkiej Brytanii, Polsce, Dubaju, Stanach Zjednoczonych, Singapurze oraz RPA. Ponadto aplikacja jest dostępna na 75 rynkach na całym świecie.
Informacje.
Od 2016 roku indaHash przeprowadził ponad 1500 kampanii na całym świecie dla takich marek, jak  P&amp;G, Coca-Cola, Adidas, Sephora, Telekom, L'Oréal, Lancôme, Heineken, Nestlé, GAP,  Huawei, UberEats i wiele innych. Według danych spółki w aplikacji zarejestrowanych jest ponad pół miliona inflluencerów.
Użytkownicy.
Aplikacja mobilna jest darmowa i dostępna na smartfony z systemem iOS oraz Android. Użytkownicy, którzy spełniają odpowiednie wymagania zarabiają pieniądze, publikując treści zgodnie z zadaniami przesyłanymi przez marki. Zaakceptowani influencerzy otrzymują dostęp do wyboru kampanii, dla których spełniają kryteria określone przez marki. Indywidualna stawka (wynagrodzenie) za opublikowany post wyliczana jest przez system automatycznie na podstawie zasięgu oraz wzbudzanego zaangażowania danego influencera.
Treści.
Materiały publikowane przez influencerów w ramach kampanii objęte są licencją przez reklamodawcę. Oznacza to, że marka ma pełne prawo do moderowania i wykorzystywania ich na własnych kontach w mediach społecznościowych oraz stronach internetowych.
Incydenty etyczne.
We wrześniu 2017 roku portal Spider's Web opublikował artykuł Karola Kopańki, w którym ujawniono szereg nieetycznych praktyk ze strony autorów aplikacji. Wśród nich znalazło się zmuszanie influencerów do komponowania osi czasu głównie z kryptoreklam nieoznaczonych jako posty sponsorowane, a także wykorzystywanie i poniżanie stażystów odpowiedzialnych za zwiększanie dochodów spółki. Portal odnotował też, że redakcja oraz informatorzy, dzięki którym udało się zebrać dane na temat spółki, byli przedmiotem zastraszania. Kopańko w swoim tekście przypomniał, że współzałożyciel spółki indaHash, Włas Chorowiec, przedtem prowadził spółkę Leadbullet, w której udziały miał Marek Falenta, skazany na 2,5 roku więzienia za nagrywanie polityków w aferze podsłuchowej.

</doc>
<doc id="3946866" url="https://pl.wikipedia.org/wiki?curid=3946866" title="Kaplica Świętej Rodziny w Cieszynie">
Kaplica Świętej Rodziny w Cieszynie

Kaplica Świętej Rodziny w Cieszynie – publiczna kaplica katolicka z 2 poł. XIX wieku na terenie zespołu klasztornego sióstr boromeuszek, przy ul. Wyższa Brama 1.
Kaplica jest własnością Zgromadzenia Sióstr Miłosierdzia św. Karola Boromeusza gałęzi mikołowskiej. Kapelanię zakładu opiekuńczo–leczniczego prowadzą franciszkanie z pobliskiego klasztoru Świętego Krzyża. Msze święte odprawiane są codziennie. Kaplica jest też kościołem szkolnym dla dziewcząt mieszkających w prowadzonej przez zakonnice bursie.
Historia.
Boromeuszki przybyły do Cieszyna w 1876. Po zakupieniu kamienic przy Górnym Rynku, stopniowo rozbudowywano klasztor, który stał się siedzibą instytucji wychowawczych i edukacyjnych. Siostry wzniosły kaplicę na potrzeby szkół w latach 1877-1878. Autorem projektu był Antoni Jonkisch. Poświęcenia kaplicy dokonał 5 maja 1878 cieszyński wikariusz generalny Franciszek Śniegoń.
Architektura i sztuka.
Kaplica jest jednonawowa. Pierwotnie posiadała trzy ołtarze. Po reformie soboru watykańskiego II pozostawiony został jedynie neogotycki drewniany ołtarz główny w zwężonym prezbiterium. Drewniane wyposażenie kaplicy wykonał stolarz Putze, który z siostrami osiadł w Cieszynie. W ołtarzu głównym znajdują się obrazy: "Święta Rodzina", "Św. Karol Boromeusz", "Św. Jadwiga Śląska" z końca XIX wieku, autorstwa Juliusa Heinischa. Na drzwiczkach tabernakulum znajduje się malowany motyw pelikana. W nastawie, po obu stronach miejsca na wystawienia umieszczono rzeźbione anioły podtrzymujące świeczniki. W 1912 w prezbiterium zainstalowano bogate w szczegóły witraże ze scenami "Zwiastowania" i "Narodzenia Pańskiego". Sufit kaplicy zdobią drewniane kasetony z geometryczną ornamentyką.

</doc>
<doc id="3946882" url="https://pl.wikipedia.org/wiki?curid=3946882" title="Dża’ar">
Dża’ar

Dża’ar (arab. جعار, "Ja'ār") – miasto w południowo-zachodnim Jemenie, w muhafazie Abjan. Leży około 11 km na północny zachód od stolicy muhafazy, Zindżibaru.
28 marca 2011 roku doszło tu do eksplozji w fabryce amunicji, w której zginęło około 150 osób. Dzień wcześniej uzbrojeni bojownicy, prawdopodobnie z Al-Ka’idy, opanowali fabrykę i wywieźli z niej znaczne ilości amunicji. Do wybuchu doszło w trakcie przeszukiwania opuszczonej fabryki przez miejscową młodzież.
Od wiosny 2011 roku Dża’ar i sąsiedni Zindżibar były okupowane przez bojowników powiązanych z Al-Ka’idą, 12 czerwca 2012 roku wyzwoliła je armia jemeńska. 2 grudnia 2015 roku oba miasta zostały ponownie zajęte przez Al-Ka’idę. Bojownicy jeszcze kilkukrotnie opuszczali Dża’ar i Zindżibar i do nich wracali, aż w końcu 14 sierpnia 2016 roku zostali wyparci przez armię jemeńską.

</doc>
<doc id="3946889" url="https://pl.wikipedia.org/wiki?curid=3946889" title="Władimir Gubariew">
Władimir Gubariew

Władimir Stiepanowicz Gubariew (ros. Владимир Степанович Гу́барев; ur. 1938, zm. 25 stycznia 2022) – radziecki pisarz i dziennikarz. Autor utworów science fiction. Wchodził w skład zespołu pisarzy tworzących wspólnie pod pseudonimem Paweł Bagriak. 
Laureat Nagrody Państwowej ZSRR.
Pochowany na Cmentarzu Trojekurowskim w Moskwie.

</doc>
<doc id="3946897" url="https://pl.wikipedia.org/wiki?curid=3946897" title="Ryszard Jaszkowski">
Ryszard Jaszkowski

Ryszard Jaszkowski (ur. 2 listopada 1959 w Sosnowcu) – polski lekkoatleta, sprinter, mistrz i reprezentant Polski.
Kariera sportowa.
Był zawodnikiem Wawelu Kraków.
Na mistrzostwach Polski seniorów na otwartym stadionie wywalczył dziewięć medali: siedem w sztafecie 4 x 400 metrów, w tym cztery złote (1983, 1985, 1986 i 1987) oraz trzy srebrne (1981, 1988 i 1989, a także dwa brązowe w biegu na 400 m - w 1984 i 1987. W 1984 i 1986 zdobył brązowe medale halowych mistrzostw Polski seniorów w biegu na 400 m.
Reprezentował Polskę na mistrzostwach Europy juniorów w 1977, gdzie odpadł w półfinale biegu na 400 m, z wynikiem 49,13, a w sztafecie 4 x 400 metrów zajął 4. miejsce, z czasem 3:10,1 oraz na zawodach Pucharu Europy w 1985, gdzie zajął 5. miejsce w sztafecie 4 x 400 m, z wynikiem 3:05,8.
Rekord życiowy na 400 m: 46,86 (22.08.1987).

</doc>
<doc id="3946901" url="https://pl.wikipedia.org/wiki?curid=3946901" title="KOT">
KOT



</doc>
<doc id="3946907" url="https://pl.wikipedia.org/wiki?curid=3946907" title="Bitwa pod Bosforem">
Bitwa pod Bosforem

Bitwa pod Bosforem – starcie morskie podczas I wojny światowej 10 maja 1915 roku (27 kwietnia starego stylu) pomiędzy rosyjską Flotą Czarnomorską a niemieckim krążownikiem liniowym „Goeben” (formalnie osmańskim „Yavuz Sultan Selim”) na Morzu Czarnym, na północ od Bosforu, zakończone taktycznym zwycięstwem rosyjskim. Do starcia doszło w trakcie operacji głównych sił Floty Czarnomorskiej podjętej w celu ostrzeliwania umocnień Bosforu. Akcja „Goebena” doprowadziła do przerwania operacji, lecz nie zdołał on zadać strat flocie rosyjskiej, odnosząc samemu niewielkie uszkodzenia.
Tło bitwy.
Po rozpoczęciu działań wojennych między Rosją a Imperium Osmańskim (29 października 1914 roku), operacje morskie na Morzu Czarnym obejmowały przede wszystkim ostrzał celów nadmorskich oraz stawianie min. Trzon floty rosyjskiej na tym akwenie tworzyło pięć przestarzałych pancerników generacji przeddrednotów, których główne uzbrojenie stanowiły po 4 działa kalibru 305 mm, z wyjątkiem słabszego „Rostisława” z działami kalibru 254 mm. Głównym przeciwnikiem rosyjskiej Floty Czarnomorskiej był niemiecki krążownik liniowy „Goeben”, który po przedarciu się do Konstantynopola, wraz z krążownikiem „Breslau”, został formalnie wcielony do marynarki osmańskiej jako „Yavuz Sultan Selim”, aczkolwiek nadal był znany w praktyce pod oryginalną nazwą. Przewyższał on znacząco każdy z rosyjskich okrętów istniejących na początku wojny, zarówno prędkością, jak i opancerzeniem oraz artylerią, obejmującą 10 dział kalibru 28 cm, o większej szybkostrzelności od ciężkich dział rosyjskich. Wymuszało to na Rosjanach konieczność operowania zespołami liczącymi przynajmniej trzy pancerniki, w celu wyrównania szans w walce artyleryjskiej. Przy tym, na skutek starszej budowy rosyjskich pancerników, każde trafienie mogło mieć dla nich poważne konsekwencje, zwłaszcza przy pojedynku z dużej odległości, kiedy padające stromo pociski mogły przebić pokład. Do pierwszego nierozstrzygniętego starcia Floty Czarnomorskiej z „Goebenem” doszło 18 listopada 1914 roku koło przylądka Sarycz, w którym okręty obu stron odniosły uszkodzenia.
Równolegle z rozpoczęciem przez zachodnie państwa ententy kampanii dardanelskiej rosyjskie dowództwo zarządziło prowadzenie działań demonstracyjnych w celu rozproszenia uwagi Turków, obejmujących ostrzeliwanie pozycji i możliwy lokalny desant w rejonie Bosforu. W tym celu 28 marca, 25 kwietnia, 2 i 3 maja 1915 roku Flota Czarnomorska ostrzeliwała tureckie umocnienia na północ od Bosforu, wykorzystując w akcji także wodnosamoloty przenoszone przez okręty-bazy. Akcje te nie doprowadziły jednak do większych zniszczeń. 6 maja okręty rosyjskie wróciły do bazy w Sewastopolu po ostatnim rajdzie, w toku którego zatopiono także 10 tureckich statków (w tym 4 parowce), poważnie utrudniając turecki transport węgla, i zagarnięto włoski statek przewożący kontrabandę. Tego samego dnia (6 maja) w rajd na Morze Czarne zostały wysłane najlepsze okręty, którymi dysponowali Turcy: „Goeben” i krążowniki „Midilli” i „Hamidiye”. 8 maja rano „Goeben” przeszedł wzdłuż wybrzeża Krymu, jednakże nie doszło do spotkań z flotą lub żeglugą rosyjską, ani też do ostrzeliwania brzegu z powodu ograniczonych zapasów amunicji. Okręty tureckie następnie wróciły pod wieczór do portów.
Około południa 8 maja główne okręty rosyjskie wyszły z Sewastopola, lecz nie napotkały już wroga. Wobec tego, główne siły Floty Czarnomorskiej po południu wyruszyły na kolejną operację ostrzału tureckich pozycji i rajdu lekkimi siłami w rejon tureckiego zagłębia węglowego wokół Zonguldaku. Zespół rosyjski składał się z 5 pancerników, 2 krążowników pancernopokładowych, nieopancerzonego krążownika lotniczego („Ałmaz”), 15 niszczycieli (7 z nich nowoczesnych, o napędzie turbinowym), 6 trałowców morskich (przystosowanych statków parowych) oraz transportowca wodnosamolotów „Impierator Aleksandr I” z 5 wodnosamolotami (3 Curtiss i 2 M-5).
Rankiem 9 maja krążownik „Kaguł” i niszczyciel „Biespokojnyj” przeprowadziły rekonesans w rejonie Zonguldak – Kozlu, uszkadzając dwa statki tureckie, a krążownik „Pamiat' Mierkurija” i niszczyciel „Dierzkij” ostrzelały port Ereğli, wywołując pożary i topiąc jeden statek. Rosjanie próbowali też, w celu dokonania zniszczeń w porcie, wysadzić z łodzi motorowej z szalupą na holu grupę sabotażową, lecz musiała ona zawrócić (bez strat) z uwagi na ogień karabinowy.
Po doniesieniach o ostrzale Ereğli krążownik liniowy „Goeben” otrzymał rozkaz przeprowadzenia akcji przeciw zespołowi rosyjskiemu i po południu wyszedł z Bosforu. W tym czasie jednak rosyjskie okręty odeszły już spod Ereğli. O 14.38 „Goeben” zauważył na powierzchni rosyjski dozorujący okręt podwodny „Tiuleń” i zawrócił, pozorując powrót w stronę Bosforu, przez co okręt podwodny nie zameldował o obecności krążownika liniowego. Przed wejściem do cieśniny „Goeben” popłynął jednak na wschód, pozostając na Morzu Czarnym, aby odnaleźć rosyjskie główne siły następnego dnia i w miarę możliwości zaskoczyć je, gdy będą rozdzielone.
Bitwa.
10 maja o świcie okręty rosyjskie znalazły się ok. 22 mile przed Bosforem. Jako zespół dokonujący bombardowania wydzielono starszy pancernik „Tri Swiatitiela” (pod flagą dowódcy 2. Brygady Okrętów Liniowych kontradmirała N. Putiatina) oraz nowszy „Pantielejmon”, który zastąpił w tym zespole najsłabszego „Rostisława” z uwagi na większy zasięg dział. Zespół ten o 5.40 skierował się ku brzegowi, za trałowcami mającymi zrobić przejście w zagrodach minowych, w eskorcie sześciu starszych niszczycieli 4. i 5. Dywizjonu, które również holowały parami trały, oraz dwóch nowszych niszczycieli 1. Dywizjonu. Pancerniki „Jewstafij”, „Ioann Złatoust” i „Rostisław” z pozostałymi niszczycielami stanowiły grupę przykrycia, osłaniającą zespół bombardujący od strony morza. Krążowniki „Kaguł” i „Pamiat' Mierkurija” wysłano na pełnienie dozoru odpowiednio na zachód i wschód; ten drugi zatopił przy tym mały turecki żaglowiec z ładunkiem węgla. Wysłano także w powietrze wodnosamolot Curtiss.
O godzinie 5.40 rano rosyjska flota została wykryta przez dozorujący przed Bosforem turecki niszczyciel „Nümune-i Hamiyet”, który zameldował o jej obecności przez radio. Niszczyciel później podszedł bliżej, kiedy rosyjski zespół wykonywał już zwrot, i o 7.10 ostrzelał trałowce z odległości 4,1 mili morskiej. Sam został ostrzelany nieskutecznie przez pancernik „Pantielejmon”, po czym wycofał się. „Pantielejmon” oddał też siedem strzałów do większego okrętu, dostrzeżonego w głębi cieśniny (uznanego za pancernik typu „Turgut Reis”).
Podchodzący od wschodu z dużą prędkością „Goeben” został wykryty przed godziną 7.00 przez dozorujący krążownik „Pamiat' Mierkurija” oraz wodnosamolot, które zaalarmowały siły główne. Rosyjski krążownik powrócił z maksymalną prędkością do zespołu, żeby ujść przed szybszym „Goebenem”. Po otrzymaniu informacji o przeciwniku, rosyjski głównodowodzący adm. Eberhard skierował pancerniki zespołu osłony na południe, aby przybliżyć się do zespołu bombardowania. Jednocześnie nakazano powrót odłączonym pancernikom, które odeszły już na odległość ok. 15 mil morskich. Zwrot zespołu bombardowania na przeciwny kurs zajął 18 minut z powodu konieczności zawrócenia w wąskim przetrałowanym kanale. O 7.41, po dojściu do granicy płytszych wód, na których mogły znajdować się już zagrody minowe, pancerniki sił głównych ponownie zawróciły na północ, mając przeciwnika podchodzącego od prawej burty w odległości ok. 15 mil. Dzięki zaskoczeniu rozdzielonych sił rosyjskich Niemcy mieli potencjalną możliwość odniesienia zwycięstwa, nawet nad całym zespołem rosyjskim.
Pancerniki „Jewstafij”, „Ioann Złatoust” i „Rostisław” podjęły walkę w szyku torowym, „Goeben” zmienił kurs na równoległy, płynąc z ich prawej strony. O 7.51 „Ioann Złatoust” i „Goeben” otworzyły do siebie ogień z odległości 9,4 mili morskiej, następnie dołączył do nich także flagowy pancernik „Jewstafij”. Zgodnie z procedurami wypracowanymi we Flocie, „Ioann Złatoust” kierował scentralizowanym ogniem obu pancerników. Oba zespoły ostrzeliwały się, jednakże początkowo nieskutecznie. Kolejne pięciodziałowe salwy zaczęły obramowywać flagowy „Jewstafij” zalewając dalmierze słupami wody i uszkadzając odłamkami szalupy i drewniane elementy, nie osiągnięto jednak bezpośrednich trafień. Rosyjskie salwy początkowo były za krótkie, jednak słupy wody, które wywoływały, nieco utrudniały Niemcom celowanie. „Rostisław” (dowodzony przez kpt. I rangi Kazimierza Porębskiego) nie brał udziału w ostrzale, żeby nie przeszkadzać w korygowaniu ognia armat 305 mm silniejszych pancerników. Dowódca rosyjskiego zespołu i całej Floty Czarnomorskiej adm. Andriej Eberhard umiejętnie manewrował, wprowadzając korekty kursu i prędkości, żeby utrudnić wstrzelanie się przeciwnikowi. W szczególności, zamiast zwiększyć prędkość kolumny po uzyskaniu przez Niemców nakrycia, zmniejszył ją z 10 do 9 węzłów, przez co kolejna salwa spadła przed „Jewstafim”. Ułatwił też tym samym podejście pozostałych pancerników.
W toku starcia, około godziny 8.05, do rosyjskiego zespołu zdołały dołączyć pancerniki „Tri Swiatitiela” i „Pantielejmon”, płynące z maksymalną mocą maszyn („Pantielejmon” wyprzedził przy tym pod koniec manewru okręt flagowy 2. Brygady, rozwijając według relacji prędkość 17,5 węzła – większą, niż na próbach). Zrównując się z ostatnim „Rostisławem” „Pantielejmon” otworzył korygowany samodzielnie ogień z dział kalibru 305 mm i już w drugiej salwie, wystrzelonej o 8.13 z bliskiej maksymalnej donośności odległości około 10,4 mili morskiej, uzyskał trafienie jednym pociskiem w lewą burtę „Goebena”. Pocisk trafił na śródokręciu pod linią wodną, rozrywając się na dolnej krawędzi pasa pancernego. Doszło do miejscowego zalania burtowego korytarza (bez wpływu na prędkość krążownika liniowego) oraz wyłączenia z akcji jednego działa kalibru 15 cm. W ciągu najbliższych minut „Pantielejmon”, a za nim „Tri Swiatitiela”, weszły na miejsce w szyku torowym przed ustępującym im „Rostisławem”. Admirał Eberhard zarządził wówczas niewielki zwrot w prawo, starając się zmniejszyć dystans, i odległość pojedynku spadła do 7,3 mili morskiej. Rosyjskie niszczyciele pozostawały po lewej burcie pancerników, w gotowości do ewentualnego ataku torpedowego. „Goeben” został trafiony jeszcze dwoma pociskami, w część dziobową i skrzynię sieci przeciwtorpedowych, które zwiesiły się za burtę. Pociski te również nie przyniosły mu większych szkód, niemniej o 8.16 przerwał pojedynek i odszedł w prawo. Niemiecki dowódca, starając się odciągnąć Rosjan od Bosforu, uchodził na północ utrzymując dystans 12–13 mil morskich. Zespół rosyjskich pancerników ścigał „Goebena” jeszcze przez kilka godzin, licząc na to, że doznane uszkodzenia spowodują spadek jego prędkości. W końcu jednak „Goeben”, po zwrocie na wschód, przyspieszył i z łatwością oderwał się od przeciwnika, uchodząc z pola widzenia ok. godziny 15.
Po bitwie.
W celu wsparcia „Goebena”, po spostrzeżeniu rosyjskiej floty pod Bosforem, dowódca floty osmańskiej – niemiecki kontradmirał Wilhelm Souchon – polecił podnieść parę i wyjść z portu także krążownikowi „Midilli”. Ten jednak zdołał dotrzeć na miejsce dopiero około południa, po odejściu Rosjan. W celu osłony powracających krążowników przed ewentualnymi okrętami podwodnymi z Bosforu wyszedł następnie także turecki krążownik torpedowy „Peyk-i Şevket” i niszczyciel „Yadigar-i Millet”. Jednostki nie natrafiły jednak na przeciwnika, gdyż „Tiuleń” zszedł z patrolu z powodu usterek w silniku, a wysłana na zamianę „Nierpa” nie dotarła na czas.
Rosyjski admirał rozważał odesłanie trałowców do bazy i powrót siłami głównymi pod Bosfor, jednakże nocny sztorm spowodował, że cała flota wróciła do Sewastopola 11 maja.
Strona niemiecko-turecka przerwała rosyjską operację ostrzeliwania umocnień Bosforu, jednak mimo korzystnej sytuacji taktycznej, nie zdołała zadać żadnych strat flocie przeciwnika. Wysoko oceniane jest dowodzenie rosyjskim zespołem i manewrowanie nim przez admirała Eberharda, które doprowadziło do sprawnego połączenia sił uderzeniowych i utrudnienia wstrzelania się artylerzystów niemieckich. Mimo że Niemcy nie osiągnęli żadnych trafień na 126 wystrzelonych pocisków kalibru 28 cm, ich ogień był oceniany przez Rosjan w początkowym etapie bitwy jako dokładny, o dobrym skupieniu i prowadzony umiejętnie. Pomimo taktycznego zwycięstwa, pewną krytykę wywołał fakt niewielkiej skuteczności rosyjskiego ostrzału, biorąc pod uwagę liczbę wystrzelonych pocisków. „Jewstafij” wystrzelił 60 pocisków 305 mm i 32 – 203 mm, „Ioann Złatoust” 75 pocisków 305 mm i 4 – 203 mm, „Pantielejmon” 16 pocisków 305 mm i „Tri Swiatitiela” 13 pocisków 305 mm (łącznie 164 pociski głównego kalibru i 36 kalibru 203 mm – ok. 1,5% trafień). W szczególności nie spełniło ponownie oczekiwań zastosowanie w praktyce techniki centralnego kierowania ogniem. Krytykowana była także decyzja znacznego oddalenia od siebie zespołu bombardowania i zespołu osłony, stwarzająca ryzyko zniszczenia któregoś z nich, do czego nie doszło dzięki szczęśliwemu dla Rosjan przebiegowi bitwy i umiejętnemu dalszemu dowodzeniu. Działania floty zostały mimo to uznane za sukces, a część oficerów i marynarzy rosyjskich – zwłaszcza z pancernika „Pantielejmon” – otrzymała odznaczenia.
Bitwa pod Bosforem była jednym z dwóch największych starć morskich na Morzu Czarnym podczas I wojny światowej, obok bitwy koło przylądka Sarycz; stoczonych z udziałem sił głównych obu stron, chociaż w ich wyniku nie zatonął żaden okręt.

</doc>
<doc id="3946908" url="https://pl.wikipedia.org/wiki?curid=3946908" title="Tadeusz Rogiński">
Tadeusz Rogiński

Tadeusz Rogiński (ur. 9 lutego 1958 w Łomży) – polski lekkoatleta, sprinter, medalista mistrzostw Polski, reprezentant Polski.
Kariera sportowa.
Był zawodnikiem Narwi Łomża, AZS Lublin i Startu Lublin.
Na mistrzostwach Polski seniorów na otwartym stadionie wywalczył trzy medale w sztafecie 4 x 400 metrów, w tym dwa srebrne (1985, 1986) i jeden brązowy (1987). Najlepsze miejsce indywidualnie zajął w 1982 - czwarte w biegu na 400 m. 
Reprezentował Polskę na zawodach Pucharu Europy w 1983, gdzie zajął 7. miejsce w sztafecie 4 x 400 m, z wynikiem 3:07,41.
Rekordy życiowe:.

</doc>
<doc id="3946924" url="https://pl.wikipedia.org/wiki?curid=3946924" title="Aszot Gabrielian">
Aszot Gabrielian

Aszot Gabrielian (orm. Աշոտ Գաբրիելյան; ur. 13 grudnia 1979 w Surenawanie k. Araratu) – ormiański poeta.
Od 1997 do 1999 roku służył w Siłach Zbrojnych Armenii. W 2007 roku ukończył studia na Wydziale Filologicznym Państwowego Uniwersytetu Erywańskiego, a następnie podjął pracę w Instytucie Literatury im. Manuka Abeghiana. Autor zbiorów poetyckich "Anioły na czubku igły" (2001), "Uwierz, bo nie uwierzysz" (2004), "Wiersze kieszonkowe" (2012). W 2011 roku założył filologiczną encyklopedię "Litopedia".

</doc>
<doc id="3946926" url="https://pl.wikipedia.org/wiki?curid=3946926" title="Wiktor Komarow">
Wiktor Komarow

Wiktor Nojewicz Komarow (ros. Ви́ктор Но́евич Комаро́в; ur. 1926, zm. 18 marca 2001 roku w Moskwie) – radziecki pisarz i dziennikarz. Autor fantastyki. Członek Związku Pisarzy ZSRR. Wchodził w skład zespołu pisarzy tworzących wspólnie pod pseudonimem Paweł Bagriak. 

</doc>
<doc id="3946931" url="https://pl.wikipedia.org/wiki?curid=3946931" title="Świątynia Minerwy Medica">
Świątynia Minerwy Medica

Świątynia Minerwy Medica – datowana na IV wiek starożytna budowla, wznosząca się przy via Gilotti na rzymskim Eskwilinie.
Budowla znajduje się w pobliżu dworca kolejowego Roma Termini, niedaleko bramy Porta Maggiore, na terenach przypuszczalnie wchodzących w starożytności w skład ogrodów cesarza Galiena ("Horti Liciniani"). Wzniesiona na planie dziesięciokąta, ma 24 m średnicy i oryginalnie liczyła 33 m wysokości. Do jej konstrukcji użyto betonu okładanego cegłą, ściany (zarówno zewnętrzne, jak i wewnętrzne) wyłożono marmurem, wnętrze natomiast ozdobione zostało mozaikami. W dolnym poziomie budowli znajduje się portal wejściowy oraz dziewięć nisz, w których przypuszczalnie umieszczone były posągi, w górnym natomiast wysokie, łukowate okna. Całość nakryta była pierwotnie kopułą, która zawaliła się w 1838 roku. W trakcie przeprowadzonych w latach 1875–1878 prac archeologicznych w ruinach budowli odkryto dwa posągi przedstawiające rzymskich urzędników ciskających chustę ("mappa") – sygnał do rozpoczęcia wyścigów rydwanów.
W XV wieku budowlę określano nazwą "Le Galluzze", której znaczenie jest dzisiaj niejasne. Swoją obecną, niemającą żadnego źródłowego potwierdzenia nazwę uzyskała w XVIII wieku w związku z rzekomym odnalezieniem w niej, znajdującego się w kolekcji rodziny Giustiniani, posągu Minerwy z wężem, który w rzeczywistości został odkryty w zupełnie innym miejscu. Również sama identyfikacja budowli jako świątyni jest błędna – najprawdopodobniej było to nimfeum.

</doc>
<doc id="3946936" url="https://pl.wikipedia.org/wiki?curid=3946936" title="Kościół Wniebowstąpienia Pańskiego w Twardogórze">
Kościół Wniebowstąpienia Pańskiego w Twardogórze

Kościół Wniebowstąpienia Pańskiego – rzymskokatolicki kościół pomocniczy należący do parafii Najświętszej Maryi Panny Wspomożenia Wiernych w Twardogórze.
Historia.
Jest to świątynia wzniesiona w 1869 roku jako rzymskokatolicki kościół parafialny. W 1965 roku wnętrze kościoła zostało wymalowane, natomiast w latach 1972-73 wyremontowane zostały elewacje zewnętrzne oraz 16-głosowe organy. W świątyni odbywa się całodzienna adoracja Najświętszego Sakramentu.
Architektura.
Kościół został wybudowany z surowej cegły w stylu neogotyckim. Nazywany jest przez mieszkańców "małym".

</doc>
<doc id="3946942" url="https://pl.wikipedia.org/wiki?curid=3946942" title="Anna Ślipiko">
Anna Ślipiko

Anna Ślipiko (ur. 11 czerwca 1958 w Olsztynie) – polska lekkoatletka, mistrzyni i reprezentantka Polski.
Kariera sportowa.
Była zawodniczką AZS Olsztyn i Gwardii Olsztyn.
Na mistrzostwach Polski seniorek na otwartym stadionie zdobyła pięć medali: złoty w biegu na 100 m (1983), dwa srebrne w biegach na 100 m i 200 m (oba w 1982) i dwa brązowe (w biegu na 200 m w 1981 oraz w sztafecie 4 x 400 metrów w 1986). 
Reprezentowała Polskę w finale A Pucharu Europy w 1983, zajmując 7. miejsce w sztafecie 4 x 100 m, z wynikiem 44,38.
Rekordy życiowe:

</doc>
<doc id="3946947" url="https://pl.wikipedia.org/wiki?curid=3946947" title="Uhla garbonosa">
Uhla garbonosa

Uhla garbonosa ("Melanitta deglandi") – gatunek dużego ptaka z podrodziny kaczek (Anatinae) w rodzinie kaczkowatych (Anatidae).

</doc>
<doc id="3946948" url="https://pl.wikipedia.org/wiki?curid=3946948" title="Birdwood">
Birdwood



</doc>
<doc id="3946958" url="https://pl.wikipedia.org/wiki?curid=3946958" title="135 (liczba)">
135 (liczba)

W kalendarzu.
135. dniem w roku jest 15 maja (w latach przestępnych jest to 14 maja). Zobacz też co wydarzyło się w roku 135, oraz w roku 135 p.n.e.

</doc>
<doc id="3946962" url="https://pl.wikipedia.org/wiki?curid=3946962" title="Ewa Piasek">
Ewa Piasek

Ewa Piasek (ur. 9 marca 1961 w Warszawie) – polska lekkoatletka, biegaczka i wieloboistka, halowa mistrzyni Polski, reprezentantka Polski.
Kariera sportowa.
Była zawodniczką Skry Warszawa i WKS Ciechanów.
Na mistrzostwach Polski seniorek na otwartym stadionie zdobyła cztery medale: dwa srebrne w sztafecie 4 x 400 metrów w 1980 i 1981, srebrny w biegu na 400 m w 1983 i brązowy w sztafecie 4 x 100 m w 1982. W 1983 została halową mistrzynią Polski seniorek w biegu na 400 m.
Reprezentowała Polskę na mistrzostwach Europy juniorów w 1979, zajmując 12. miejsce w pięcioboju oraz w finale A Pucharu Europy w 1983 (7 miejsce w sztafecie 4 x 400 m, z wynikiem 3:32,60). 
Rekordy życiowe:

</doc>
<doc id="3946967" url="https://pl.wikipedia.org/wiki?curid=3946967" title="American Housewife">
American Housewife



</doc>
<doc id="3946974" url="https://pl.wikipedia.org/wiki?curid=3946974" title="Koktajl (album Borixona)">
Koktajl (album Borixona)

Koktajl – ósmy studyjny album polskiego rapera Borixona, wydany 17 marca 2017 roku nakładem oficyny New Bad Label. Za mix i master odpowiada Marek Walaszek.
Gościnnie udzielili się ZetHa, Żabson oraz ReTo.
Album zadebiutował w zestawieniu OLiS na czwartym miejscu, utrzymując się w nim przez pięć tygodni. W maju 2018 roku płyta "Koktajl" powróciła na OLiS na tydzień na szesnastym miejscu. W lipcu 2019 nagrania uzyskały status złotej płyty.
Lista utworów.
Źródło.

</doc>
<doc id="3946976" url="https://pl.wikipedia.org/wiki?curid=3946976" title="The Mick">
The Mick



</doc>
<doc id="3946980" url="https://pl.wikipedia.org/wiki?curid=3946980" title="Clément Lenglet">
Clément Lenglet

Clément Lenglet (ur. 17 czerwca 1995 w Beauvais) – francuski piłkarz występujący na pozycji obrońcy w angielskim klubie Tottenham Hotspur, do którego jest wypożyczony z FC Barcelony. Wychowanek AS Nancy, w swojej karierze grał także w Sevilli. Reprezentant Francji.
Kariera klubowa.
Lenglet reprezentował juniorskie zespoły AMS Montchevreuil, US Chantilly oraz AS Nancy. W 2013 roku zadebiutował w pierwszym zespole AS Nancy. W 2016 roku wraz z zespołem awansował do Ligue 1. W 2017 roku został piłkarzem hiszpańskiego klubu Sevilla FC. Rok później przeniósł się do FC Barcelony. W sezonie 2018/19 piłkarz zdobył z zespołem Superpuchar Hiszpanii oraz La Liga oraz dotarł do 1/2 Ligi Mistrzów. Lewonożny środkowy obrońca wystąpił wtedy w 45 meczach, w których zdobył 2 gole, zaliczył asystę, otrzymał 11 żółtych kartek oraz 1 czerwoną.
Kariera reprezentacyjna.
Lenglet był młodzieżowym reprezentantem Francji. Reprezentował drużyny U-16, U-17, U-18, U-19, U-20 oraz U-21. W seniorskiej reprezentacji zadebiutował 11 czerwca 2019 w wygranym 4:0 meczu z Andorą.

</doc>
<doc id="3946983" url="https://pl.wikipedia.org/wiki?curid=3946983" title="Walter Montoya">
Walter Montoya

Walter Iván Alexis Montoya (ur. 21 lipca 1993 w Machagai) – argentyński piłkarz występujący na pozycji prawego pomocnika w meksykańskim Cruz Azul.

</doc>
<doc id="3946984" url="https://pl.wikipedia.org/wiki?curid=3946984" title="Wybory parlamentarne w Holandii w 2017 roku">
Wybory parlamentarne w Holandii w 2017 roku

Wybory parlamentarne w Holandii w 2017 roku – wybory do holenderskiego parlamentu, Tweede Kamer izby niższej Stanów Generalnych odbyły się 15 marca 2017 roku.
Zarejestrowane komitety wyborcze.
Pod koniec grudnia 2016 Rada Wyborcza poinformowała, że otrzymała łącznie 81 wniosków od partii politycznych. W dniu 30 stycznia 2017, Rada Wyborcza ogłosiła, że 33 partie przedstawiły listy kandydatów. Jeden wspólny komitet wystawiły Partia Człowieka i Ducha, Partia Dochodu Podstawowego i V-R. 3 lutego 2017 holenderski organ wyborczy poinformował o unieważnieniu list kandydatów ugrupowań: Dumni z Holandii, Partia Kobiet (VP) i Szacunek z powodu nieuiszczenia kaucji w wysokości 11 250 €. Ostatecznie proces rejestracji został zamknięty w dniu 15 marca 2017.
Kampania.
11 marca doszło do poważnego incydentu dyplomatycznego na linii Amsterdam-Ankara wywołanego wydaleniem tureckiej minister ds. rodziny i polityki społecznej Fatmy Betül Sayan Kaya z Holandii.
Problemy.
Ze względu na stosunkowo wysoką frekwencję w tych wyborach, pojawiły się problemy z liczbą kart do głosowania. W ciągu dnia wyborcy byli kierowani do innych lokali wyborczych. W kilku miastach m.in. Nijmegen, Utrechcie i Hadze lokale wyborcze pracowały dłużej, poza ustawową godzinę 21:00.
Wyniki wyborów parlamentarnych.
Wybory parlamentarne wygrała rządząca państwem od 2010 roku konserwatywno-liberalna Partia Ludowa na rzecz Wolności i Demokracji na którą oddano 21,30% głosów. Drugie miejsce zajęła narodowo-liberalna antyislamska Partia Wolności. Frekwencja wyborcza wyniosła 81,90%.

</doc>
<doc id="3946985" url="https://pl.wikipedia.org/wiki?curid=3946985" title="Filipiny na Letnich Igrzyskach Olimpijskich 2016">
Filipiny na Letnich Igrzyskach Olimpijskich 2016

Filipiny na Letnich Igrzyskach Olimpijskich 2016, które odbyły się w Rio de Janeiro, reprezentowało 13 zawodników - 7 mężczyzn i 6 kobiet.
Był to dwudziesty pierwszy start reprezentacji Filipin na letnich igrzyskach olimpijskich.

</doc>
<doc id="3946996" url="https://pl.wikipedia.org/wiki?curid=3946996" title="James Farmer">
James Farmer

James Leonard Farmer junior (ur. 12 stycznia 1920 w Marshall, zm. 9 lipca 1999 we Fredericksburgu w Wirginii) – amerykański działacz praw człowieka, jeden z czterech przywódców amerykańskiego ruchu obrońców Afroamerykanów w latach 50. i 60. XX wieku (obok Roya Wilkinsa, Martina Luthera Kinga i Whitneya Younga).
W 1942 był jednym z założycieli Committee of Racial Equality (CORE), organizacji walczącej o zniesienie segregacji rasowej w Ameryce bez stosowania przemocy. Inicjował wiele działań, które miały na celu zwrócenie uwagi mediów i ludności Ameryki na prawa Afroamerykanów. W 1966 został wykładowcą Lincoln University, zaś w 1968 otrzymał od prezydenta Richarda Nixona szereg zadań w sektorze ochrony zdrowia i oświaty. Po wycofaniu się z polityki w 1975 założył Fund for an Open Society, licząc na większą integrację społeczeństwa amerykańskiego. W 1985 opublikował autobiografię pt. "Lay Bare the Heart", zaś od 1984 do 1998 zajmował się nauczaniem. Od prezydenta Billa Clintona otrzymał Presidential Medal of Freedom. Zmarł z powodu powikłań wywołanych cukrzycą.
Był synem Jamesa L. Farmera seniora, profesora Wiley College, autora esejów, teologa i pierwszego Afroamerykanina z Teksasu, który uzyskał doktorat (Uniwersytetu Bostońskiego). W filmie "Klub dyskusyjny" ("The Great Debaters", 2007, reż. Denzel Washington) w rolę Farmerów wcielili się Forest Whitaker (senior) i Denzel Whitaker (junior).

</doc>
<doc id="3946997" url="https://pl.wikipedia.org/wiki?curid=3946997" title="Steven Biegler">
Steven Biegler

Steven Biegler (ur. 22 marca 1959 w Mobridge) – amerykański duchowny katolicki, biskup Cheyenne od 2017.
Życiorys.
Święcenia kapłańskie otrzymał 9 lipca 1993 i został inkardynowany do diecezji Rapid City. Pracował głównie jako duszpasterz parafialny był także m.in. dyrektorem formacji duszpasterskiej w Papieskim Kolegium Północnoamerykańskim w Rzymie, kapelanem szkół diecezjalnych, tymczasowym administratorem diecezji oraz jej wikariuszem generalnym.
16 marca 2017 papież Franciszek mianował go ordynariuszem diecezji Cheyenne. Sakry udzielił mu 5 czerwca 2017 metropolita Denver - arcybiskup Samuel Aquila.

</doc>
<doc id="3947000" url="https://pl.wikipedia.org/wiki?curid=3947000" title="Carlos Soler">
Carlos Soler

Carlos Soler Barragán (ur. 2 stycznia 1997 w Walencji) – hiszpański piłkarz występujący na pozycji pomocnika we francuskim klubie Paris Saint-Germain oraz w reprezentacji Hiszpanii. Srebrny medalista Igrzysk Olimpijskich 2020, uczestnik Mistrzostw Świata 2022.

</doc>
<doc id="3947003" url="https://pl.wikipedia.org/wiki?curid=3947003" title="Bernikla północna">
Bernikla północna

Bernikla północna ("Branta hutchinsii") – gatunek dużego ptaka z podrodziny gęsi (Anserinae) w rodzinie kaczkowatych (Anatidae), dawniej uznawany za podgatunek bernikli kanadyjskiej. Gniazduje w północnoamerykańskiej tundrze (Kanada, Alaska). Zimuje głównie na zachodzie i południu kontynentu (po Meksyk), natomiast w Japonii obecnie spotykane są zimujące osobniki z reintrodukowanej na Aleutach populacji podgatunku "B. h. leucopareia" (wcześniej zimowała tam wymarła populacja "B. h. asiatica").
Systematyka, zasięg występowania.
Berniklę północną i berniklę kanadyjską łączono dawniej w jeden gatunek ("B. canadensis"). Bernikla północna występuje w zależności od podgatunku:
Proponowany podgatunek "B. h. asiatica", lęgnący się na Aleutach i Wyspach Komandorskich, a zimujący w Japonii, został zsynonimizowany z "B. h. leucopareia". Populacja ta wymarła do lat 40. XX wieku.
Sporadycznie pojawia się w Polsce (do 2021 odnotowano 21 stwierdzeń), ze względu jednak na to, że nie ma pewności, czy były to pojawy naturalne, gatunkowi temu nadano kategorię D w klasyfikacji AERC i nie jest on zaliczany do krajowej awifauny.
Morfologia.
Nieco mniejsza od bernikli kanadyjskiej, podobnie do niej ubarwiona: szarobrązowe skrzydła, czarna szyja i głowa, biała plama na policzku. Dziób, szyja i nogi krótsze niż u bernikli kanadyjskiej.
Mierzy 55–110 cm, masa ciała wynosi 1,65–2,38 kg ("hutchinsii"), 1,095–1,89 kg ("minima").
Status.
Międzynarodowa Unia Ochrony Przyrody (IUCN) uznaje berniklę północną za gatunek najmniejszej troski (LC – "Least Concern"). W 2020 roku organizacja Partners in Flight szacowała liczebność populacji lęgowej na około 4,5 miliona osobników. W tym samym roku organizacja Wetlands International oceniała globalny trend liczebności populacji jako wzrostowy.

</doc>
<doc id="3947004" url="https://pl.wikipedia.org/wiki?curid=3947004" title="Kino Polska">
Kino Polska



</doc>
<doc id="3947007" url="https://pl.wikipedia.org/wiki?curid=3947007" title="John MacWilliam">
John MacWilliam

John Gordon MacWilliam M. Afr. (ur. 20 listopada 1948 w Londynie) – brytyjski duchowny katolicki, biskup Laghouat w Algierii od 2017.
Życiorys.
Święcenia kapłańskie przyjął 4 lipca 1992 w zgromadzeniu Ojców Białych. Po święceniach i studiach w Rzymie został skierowany do Algierii, a w latach 2008–2015 pracował w Tunezji. W 2015 wybrany przełożonym północnoafrykańskiej prowincji zakonnej.
16 marca 2017 został mianowany biskupem Laghouat. Sakry udzielił mu 20 maja 2017 arcybiskup Michael Fitzgerald.

</doc>
<doc id="3947008" url="https://pl.wikipedia.org/wiki?curid=3947008" title="Enumerator">
Enumerator



</doc>
<doc id="3947010" url="https://pl.wikipedia.org/wiki?curid=3947010" title="Leon Lempke">
Leon Lempke

Leon Lempke, pseudonim „Senator”, „Leon” (ur. 27 czerwca 1884, zm. 23 kwietnia 1946 w Warszawie) – senator I kadencji (1922–1927) i II kadencji (1928–1930) z listy BBWR, wybrany z listy państwowej, urzędnik kolejowy, działacz związkowy, publicysta.
Życiorys.
Syn Władysława, uczestnika powstania styczniowego, i matki Aleksandry z domu Buczkowskiej. Absolwent szkoły handlowej inż. Hanzena (1900) i kursów administracyjnych WWP w Warszawie. Urzędnik kolejowy (dietariusz) w ekspedycji towarowej w Aleksandrowie Kujawskim (1901-), w którym to okresie był członkiem PPS i Związku Postępowo-Demokratycznego, oraz brał udział w przerzutach przez granicę zbiegów politycznych i nielegalnej literatury w zaborze rosyjskim. Jednocześnie był członkiem Towarzystwa Kultury Polskiej, w ramach którego organizował odczyty konspiracyjne, oraz członkiem organizacji pracowników Drogi Żelaznej Warszawsko-Wiedeńskiej „Jedność”. Następnie przebywał w Warszawie (1910). W okresie I wojny światowej był ewakuowany do Witebska, skąd powrócił w 1918. Początkowo członek ZZK, następnie założyciel Zrzeszenia Pracowników Biurowych (1919). W 1924 został zwolniony z PKP i w tym samym roku połączył Zrzeszenie ze Związkiem Urzędników Kolejowych RP z siedzibą w Poznaniu, przejmując jego nazwę, zaś siedzibę przenosząc do Warszawy. Rok później zostaje prezesem związku. Był też jednym z założycieli Warszawskiego Klubu Społeczno-Politycznego (1933).
W okresie okupacji był członkiem Korpusu Bezpieczeństwa (kpt.) i uczestnikiem powstania warszawskiego.
Odznaczony Krzyżem Walecznych.
Opublikował broszury z dziedziny kolejnictwa, ruchu zawodowego i spółdzielczości mieszkaniowej, również artykuły w „Łączniku”, „Nowinach Politycznych”, „Spólnocie Pracy”.
Pochowany na cmentarzu Powązkowskim w Warszawie (kw. 252-5-25).

</doc>
<doc id="3947011" url="https://pl.wikipedia.org/wiki?curid=3947011" title="Systemy irygacyjne afladż w Omanie">
Systemy irygacyjne afladż w Omanie

Systemy irygacyjne afladż – system podziemnych kanałów nawadniających (kanatów) w Omanie. Pięć z ponad 3 tysięcy działających systemów tego typu zostało wpisanych na listę światowego dziedzictwa UNESCO. Systemy te funkcjonują od V w. n.e., czerpiąc wodę z głębokich podziemnych źródeł i rozprowadzając ją podziemnymi kanałami na pola uprawne dzięki sile grawitacji. Oprócz samych systemów irygacyjnych, na listę wpisane są też powiązane z nimi struktury, jak wieże wartownicze, budowane dla ich obrony, a także domy, meczety, zegary słoneczne itp. Ze względu na stały niedobór wody w Omanie, jej sprawiedliwy podział stanowił podstawę bytu całych społeczności, które musiały dostosować sposób zarządzania ziemią do warunków klimatycznych.
Systemy irygacyjne są kluczowym elementem umożliwiającym przeżycie w warunkach niedoboru wody. Podziemne systemy, zwane kanatami, pobierające wodę z podziemnych warstw wodonośnych i transportujące ją nierzadko na wiele kilometrów, wymagały wielkich nakładów i specjalistycznej wiedzy. W ich budowę, użytkowanie i zarządzanie zaangażowane więc były całe społeczności. Kanaty najprawdopodobniej po raz pierwszy powstały w Iranie w I tysiącleciu p.n.e., niemniej niewykluczone jest także, że wynaleziono je w wielu miejscach niezależnie. Jako jedną z potencjalnych pierwotnych lokalizacji wymienia się także Oman. Według hipotezy o rozpowszechnieniu się kanatów z Iranu, technologia ta miała dotrzeć na południowe brzegi Zatoki Perskiej w VI w. p.n.e. Oman do dziś należy do krajów najintensywniej wykorzystujących takie systemy nawadniania.
"Afladż" to liczba mnoga od "faladż", które wywodzi się od czasownika "faladża" oznaczającego „rozdzielać”. Systemy irygacyjne należą do państwa (rzadko) lub prywatnych właścicieli. W przypadku małych systemów, właścicielem może być pojedyncza rodzina, ale najczęściej kanał ma wielu współwłaścicieli. Każdy z nich ma określone prawo do wody: publiczne (do picia, mycia, pojenia zwierząt) i prywatne (do nawadniania pól). Możliwe są różne kombinacje własności i użytkowania wody i ziemi: można być właścicielem obydwu, właścicielem jednego z dóbr, a dzierżawcą drugiego, lub dzierżawić obydwa.
W Omanie udziałowcy na ogół rekomendują nadzorcę, "wakila" (którego potem mianuje lokalny szejk), odpowiedzialnego za zarządzanie całym systemem. Ma on do pomocy zazwyczaj dwóch pomocników ("arif"), jednego od prac nadziemnych, a drugiego – podziemnych, bankiera ("kabid") i wyspecjalizowanych robotników. Bankier zarządza finansami przedsięwzięcia, arifowie są odpowiedzialni m.in. za właściwy podział wody, w zależności od posiadanych udziałów.
Udziały (zazwyczaj niezmienne) dzielone są proporcjonalnie do posiadanej ziemi i wkładu wniesionego w budowę systemu. Udziały mają postać prawa do poboru wody, wyrażanego w czasie poboru (mierzonego w okresach długich, dwunastogodzinnych i krótkich, półgodzinnych) oraz częstotliwości poboru wody (przykładowo, raz na 5 dni lub raz na 10 dni). Czas poboru może się różnić w zależności od pory roku, rozróżnia się też pobór nocny i dzienny. Tradycyjnie do pomiaru czasu i wyznaczania cykli używało się wodnych klepsydr i zegarów słonecznych, obecnie zastąpionych nowoczesnymi zegarkami.
Między 1997 a 1999 rokiem omańskie ministerstwo środowiska i zasobów wodnych przeprowadziło spis istniejących systemów irygacyjnych, który wykazał, że w Omanie istnieje 4112 afladżów, z których 3017 wciąż działa. Kolejny spis wykazał, że w 2001 roku łączna długość nadziemnych i podziemnych kanałów wynosiła 2900 km; nawadniały one 17 600 ha pól. W zależności od wykorzystywanego źródła wody, systemy te dzieli się na trzy typy, zwane lokalnie:
Z pięciu wpisanych na listę UNESCO systemów irygacyjnych, cztery są podziemne ("dawudi"), a jeden czerpie ze źródła powierzchniowego ("ajni"). Wybrane systemy to: Faladż Daris i Faladż al-Chatmajn (wilajet Nizwa), Faladż al-Malaki (wilajet Izki, oba w prowincji Ad-Dachilijja), Faladż al-Mujassar (wilajet Ar-Rustak, prowincja Dżanub al-Batina) i Faladż al-Dżajla (wilajet Sur, Prowincja Południowo-Wschodnia).

</doc>
<doc id="3947018" url="https://pl.wikipedia.org/wiki?curid=3947018" title="Walerij Arganowski">
Walerij Arganowski

Walerij Abramowicz Agranowski (ros. Вале́рий Абра́мович Аграно́вский; ur. 2 sierpnia 1929, zm. 11 listopada 2000 roku) – radziecki pisarz, dramaturg i dziennikarz. Członek Związku Pisarzy ZSRR. Wchodził w skład zespołu pisarzy tworzących wspólnie pod pseudonimem Paweł Bagriak. Zasłużony Pracownik Kultury RFSRR. Jako dziennikarz pracował w gazecie "Komsomolskaja Prawda" oraz w czasopiśmie "Ogoniok". Pochowany na Cmentarzu Wwiedieńskim w Moskwie.

</doc>
<doc id="3947020" url="https://pl.wikipedia.org/wiki?curid=3947020" title="CAM ship">
CAM ship



</doc>
<doc id="3947024" url="https://pl.wikipedia.org/wiki?curid=3947024" title="Myszołów mongolski">
Myszołów mongolski

Myszołów mongolski ("Buteo hemilasius") – gatunek dużego ptaka z rodziny jastrzębiowatych (Accipitridae). Występuje w centralnej i wschodniej Azji. Nie jest zagrożony wyginięciem.
Taksonomia.
Gatunek po raz pierwszy opisali Coenraad Jacob Temminck i Hermann Schlegel w 1844 na podstawie holotypu z Japonii. Nowemu gatunkowi nadali nazwę "Buteo hemilasius". Jest ona obecnie (2020) podtrzymywana przez Międzynarodowy Komitet Ornitologiczny (IOC). IOC uznaje myszołowa mongolskiego za gatunek monotypowy. Myszołów mongolski blisko spokrewniony jest z kurhannikiem ("B. rufinus"); Hartert (1914) i R. I. Meineitzhagen (1954) uznawali je za przedstawicieli jednego gatunku, jednak badania molekularne temu zaprzeczają. W centralnej Azji kurhanniki i myszołowy mongolskie powszechnie krzyżują się.
Morfologia.
Długość ciała wynosi 66–71 cm; masa ciała samców 950–1400 g, samic 970–2050 g. Myszołowy mongolskie są większe od podobnych myszołowów himalajskich ("B. refectus"), ponadto mają dłuższe skrzydła i ogon. Skok opierzony jest przynajmniej w ¾ (nie ½, jak u pozostałych przedstawicieli "Buteo"). Myszołowy mongolskie występują w dwóch odmianach barwnych (patrz: polimorfizm) – jasnej i ciemnej. U ptaków jasnej odmiany na wierzchu skrzydła na lotkach I rzędu można dostrzec dużą białą plamę. Ogon szaro-biały, paskowany. Głowa i spód ciała białawe, pokryte brązowymi paskami. Nogawice brązowe. W okolicy nadgarstka występuje czarna plama (bardzo podobna, jak u niektórych myszołowów himalajskich).
Zasięg występowania.
Myszołowy mongolskie występują na obszarze od wschodniego Kazachstanu, południowej Syberii i Mongolii na wschód po północno-wschodnie Chiny i dalej na południe po centralne Chiny, Tybet i północno-zachodnie Indie (Ladakh). Zimowiska ciągną się od południowego Ałtaju po Himalaje, centralne i wschodnie Chiny oraz Koreę.
Ekologia i zachowanie.
Myszołowy mongolskie gniazdują na stepach i obszarach pustynnych. W Rosji odnotowywane były w lasostepie i na otwartych terenach z pagórkami i skalnymi wychodniami. W Kazachstanie występują na półpustyniach, pustyniach, zboczach gór i w górach, natomiast w Tybecie na polach i innych otwartych terenach. Żywią się gryzoniami, takimi jak norniki, susły, myszoskoczki i szczekuszkowate, oraz niewielkimi ptakami. W Mongolii, gdzie gniazduje większa część populacji, myszołowy mongolskie jedzą głównie chinorniki stepowe ("Lasiopodomys brandtii"); w dużej mierze sukces lęgowy myszołowów zależy od zagęszczenia tych ssaków.
Lęgi.
Zniesienia przypadają na kwiecień i maj, okres lęgowy trwa do czerwca–sierpnia. Gniazdo niewielkie, zbudowane z gałęzi, umieszczone na klifie, skalistym zboczu, pod krzewem lub na stosie kamieni. Wyściełane jest wełną, skrawkami materiału i suchym łajnem. Zniesienie liczy 3–4 jaja, mają białą skorupkę z żółtobrązowymi plamami. Inkubacja trwa około 30 dni. Młode opuszczają gniazdo po blisko 45 dniach. 
Status.
IUCN uznaje myszołowa mongolskiego za gatunek najmniejszej troski (LC, "Least Concern") nieprzerwanie od 1988 (stan w 2020). Trend liczebności populacji uznaje się za stabilny.

</doc>
<doc id="3947026" url="https://pl.wikipedia.org/wiki?curid=3947026" title="London Sevens 2005">
London Sevens 2005

London Sevens 2005 – piąta edycja wchodzącego w skład IRB Sevens World Series turnieju London Sevens przeznaczonego dla męskich reprezentacji narodowych w rugby 7. Odbyła się w dniach 4–5 czerwca 2005 roku na Twickenham Stadium w Londynie będąc szóstym turniejem sezonu 2004/2005.
Informacje ogólne.
Rozegrane na Twickenham Stadium zawody były szóstym turniejem sezonu 2004/2005 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Podział na grupy i rozkład gier zostały opublikowane pod koniec kwietnia 2005 roku.
W pierwszym dniu najbardziej zacięta była rywalizacja w grupie B, gdzie o awansie do ćwierćfinałów zadecydowała różnica małych punktów, formą imponował natomiast Joe Rokocoko. W turnieju zwyciężyli reprezentanci RPA, którzy w fazie pucharowej kolejno pokonali Australię, Nową Zelandię i obrońców tytułu, Anglików. Ćwierćfinałowe zwycięstwo Nowozelandczyków nad Francją dało im szósty z rzędu triumf w klasyfikacji generalnej cyklu. Najwięcej przyłożeń i punktów w zawodach zdobył Samoańczyk David Lemi.
Turniej był transmitowany na żywo m.in. przez stacje Sport+, ITV, Setanta Sports, Sport TV czy TVNZ.

</doc>
<doc id="3947028" url="https://pl.wikipedia.org/wiki?curid=3947028" title="Andronik Paleolog (zm. 1344)">
Andronik Paleolog (zm. 1344)

Andronik Paleolog , (gr. Ἀνδρόνικος Παλαιολόγος, zm. w czerwcu 1344) – bizantyński arystokrata i wojskowy, jeden z dowódców w wojnie domowej w Bizancjum w latach 1341-1347. 
Życiorys.
Andronik był synem Konstantyna Paleologa, gubernatora Serres, wuja cesarza Andronika III Paleologa (1328-1341). Po raz pierwszy jest wspomniany 19 listopada 1341 roku, kiedy z okazji koronacji Jana V Paleologa. Niedługo potem Jan VI Kantakuzen uczynił go protostratorem i mianował do gubernatorem regionu Rodopów. Po dotarciu na miejsce Andronik przeszedł na stronę regentów Jana V Paleologa - Anny Sabaudzkiej i Aleksego Apokauka. O opowiedzeniu w wojnie domowej po stronie regencji zadecydowały względy rodzinne. Córka Aleksego Apokauka była żoną Andronika Paleologa. Podczas oblężenia twierdzy Pytio w Tracji w lipcu 1344 Andronik utonął w rzece Marica.

</doc>
<doc id="3947030" url="https://pl.wikipedia.org/wiki?curid=3947030" title="Paavo Nurmi Games 2016">
Paavo Nurmi Games 2016

54. Paavo Nurmi Games – międzynarodowy mityng lekkoatletyczny, który odbył się 29 czerwca 2016 na stadionie im. Paavo Nurmiego w fińskim Turku. Zawody zaliczane były do cyklu European Athletics Permit Meeting.
Rywalizacja w rzucie młotem mężczyzn zaliczana była do IAAF Hammer Throw Challenge.
Rekordy.
Podczas mityngu ustanowiono 1 krajowy rekordów w kategorii seniorów:

</doc>
<doc id="3947035" url="https://pl.wikipedia.org/wiki?curid=3947035" title="Romet Rental Systems">
Romet Rental Systems

Romet Rental Systems – operator bezobsługowych miejskich stacji wypożyczania rowerów na terenie Polski.
Lokalizacja.
Operator prowadził wypożyczalnie rowerów w Rzeszowie (RoweRes) w latach 2010–2018 i w Toruniu (Toruński Rower Miejski) w latach 2014 - 2017

</doc>
<doc id="3947036" url="https://pl.wikipedia.org/wiki?curid=3947036" title="Brennivin">
Brennivin



</doc>
<doc id="3947037" url="https://pl.wikipedia.org/wiki?curid=3947037" title="Amstel Gold Race 2017">
Amstel Gold Race 2017

52. edycja wyścigu kolarskiego Amstel Gold Race odbyła się 16 kwietnia 2017 na trasie o długości 261 km. Start wyścigu miał miejsce w Maastricht, a meta w Valkenburgu. Wyścig zaliczany był do światowego cyklu UCI World Tour 2017.
Uczestnicy.
Na starcie tego klasycznego wyścigu stanęło 24 zawodowych ekip, 18 drużyn UCI World Tour i 6 profesjonalnych zespołów zaproszonych przez organizatorów z tzw. "dziką kartą".

</doc>
<doc id="3947039" url="https://pl.wikipedia.org/wiki?curid=3947039" title="Tomasz Bąk">
Tomasz Bąk



</doc>
<doc id="3947043" url="https://pl.wikipedia.org/wiki?curid=3947043" title="Diecezja Zhouzhi">
Diecezja Zhouzhi

Diecezja Zhouzhi (łac. "Dioecesis Ceucevensis", chiń. 天主教盩厔教区) – rzymskokatolicka diecezja ze stolicą w Zhouzhi, w prowincji Shaanxi, w Chińskiej Republice Ludowej. Biskupstwo jest sufraganią archidiecezji xi’ańskiej.
Historia.
17 czerwca 1932 papież Pius XI brewe "Cum Vicarius" erygował prefekturę apostolską Zhouzhi. Dotychczas wierni z tych terenów należeli do wikariatu apostolskiego Xi’anfu (obecnie archidiecezja xi’ańska). 10 maja 1951 prefekturę apostolską Zhouzhi podniesiono do rangi diecezji.
Z 1950 pochodzą ostatnie pełne, oficjalne kościelne statystyki. Prefektura apostolska Zhouzhi liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Bp Louis Li Boyu był jednym z nielicznych biskupów wyświęconych przed prześladowaniami, którzy przeżyli rewolucję kulturalną, jednak zmarł niedługo po jej zakończeniu. Patriotyczne Stowarzyszenie Katolików Chińskich w swoich strukturach zlikwidowało diecezję Zhouzhi dzieląc jej terytorium pomiędzy diecezje Fengxiang, Sanyuan i Xi’an. Działa ona jednak w wiernym papieżowi Kościele podziemnym.
W 1982 sakrę biskupią przyjął Paul Fan Yufei. Nie została ona jednak uznana przez rząd pekiński, który uznał jedynie jego święcenia prezbiteratu. Bp Fan Yufei pracował jednak otwarcie. Podczas masowych aresztowań katolików w Shaanxi w 1992 zamknięty w areszcie domowym. Później władze próbowały go zdyskredytować wśród wiernych. Zmarł w 1995. Diecezja liczyła wtedy 31 księży, 100 sióstr zakonnych i około 50 000 wiernych - głównie rolników z biednych obszarów górskich, których przodkowie również byli katolikami.
W 2005 potajemnie i za zgodą papieża na biskupa został wyświęcony Joseph Wu Qinjing. Wcześniej Wu Qinjing był kapłanem Kościoła prorządowego. Po ujawnieniu informacji o sakrze bp Wu Qinjing został umieszczony przez policję w areszcie domowym w Xi’an. Patriotyczne Stowarzyszenie Katolików Chińskich odmówiło uznania go biskupem zarzucając mu uleganie wpływom Watykanu. Władze świeckie zaaprobowały go w 2015. Mógł wtedy powrócić do diecezji i jawnie pełnić posługę biskupią.

</doc>
<doc id="3947044" url="https://pl.wikipedia.org/wiki?curid=3947044" title="Deutsche Bischofskonferenz">
Deutsche Bischofskonferenz



</doc>
<doc id="3947053" url="https://pl.wikipedia.org/wiki?curid=3947053" title="Fumika Segawa">
Fumika Segawa

Fumika Segawa (ur. 23 maja 1999 w Nayoro) – japońska skoczkini narciarska. Medalistka mistrzostw świata juniorów (2017).
W lipcu 2014 zadebiutowała w cyklu FIS Cup. Zdobyła brązowy medal w konkursie drużyn mieszanych na Mistrzostwach Świata Juniorów 2017.

</doc>
<doc id="3947054" url="https://pl.wikipedia.org/wiki?curid=3947054" title="Federico Vega">
Federico Vega

Federico "Fede" Darío José Vega (ur. 4 lutego 1993 w Don Torcuato) – argentyński piłkarz występujący na pozycji obrońcy w Lorce.

</doc>
<doc id="3947059" url="https://pl.wikipedia.org/wiki?curid=3947059" title="Zbigniew Ilski">
Zbigniew Ilski

Zbigniew Ilski (ur. 16 marca 1970 we Wrocławiu) – polski piłkarz, grający na pozycji obrońcy, pomocnika i napastnika.
Kariera.
Do 1990 roku był piłkarzem Ślęzy Wrocław. Następnie został zawodnikiem Śląsk Wrocław. W klubie tym występował do 1997 roku, rozgrywając 158 ligowych spotkań, z czego 103 w I lidze. Po okresie spędzonym w Śląsku przeszedł do niemieckiego SC Leinefelde 1912, po czym wrócił do Polski, występując w Sparcie Brodnica i Pogoni Świebodzin. W latach 2000–2005 był zawodnikiem Holsteinu Kiel. Karierę zakończył w 2007 roku w TSV Lütjenburg. Następnie pełnił funkcję asystenta trenera w klubach Preetzer TSV i PSV Neumünster.

</doc>
<doc id="3947065" url="https://pl.wikipedia.org/wiki?curid=3947065" title="Sokole Okno">
Sokole Okno

Sokole Okno – jaskinia, a właściwie schronisko, w Dolinie Kościeliskiej w Tatrach Zachodnich. Ma dwa otwory wejściowe położone w południowo-wschodniej ścianie Raptawickiej Turni, powyżej Szczeliny nad Mylną, na wysokości 1200 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinia składa się z dwóch poziomych korytarzyków zaczynających się w niewielkich otworach wejściowych położonych obok siebie i łączących się w jeden, również poziomy, korytarz. Zwęża się on po kilku metrach w szczelinę nie do przejścia.
Przyroda.
W jaskini brak jest nacieków i roślinności.
Historia odkryć.
Jaskinię odkryli J. Kiełkowski i A. Skwierczyński podczas wspinaczki ścianą Raptawickiej Turni w 1966 roku. Pierwszy jej plan i opis sporządził B. Uchmański w 1968 roku.

</doc>
<doc id="3947068" url="https://pl.wikipedia.org/wiki?curid=3947068" title="Placówka Straży Granicznej II linii „Szczygłowice”">
Placówka Straży Granicznej II linii „Szczygłowice”



</doc>
<doc id="3947074" url="https://pl.wikipedia.org/wiki?curid=3947074" title="Schronisko nad Bramą">
Schronisko nad Bramą

Schronisko nad Bramą – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w żlebie Głębowiec, bocznym odgałęzieniu żlebu Żeleźniak, ponad Żeleźniakową Bramą, na wysokości 1310 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi nyża znajdująca się zaraz za dużym, szczelinowym otworem wejściowym. Przechodzi ona w ciasny, szczelinowy korytarzyk kończący się namuliskiem po 2,5 metrów.
Przyroda.
W jaskini brak jest nacieków. Na ścianach rosną mchy, glony, porosty oraz rośliny zielone.
Historia odkryć.
Jaskinia była znana od dawna. Zachowały się wyryte na ścianach znaki poszukiwaczy skarbów. Pierwszy plan i opis jaskini sporządziła I. Luty przy pomocy A. Ciach i M. Kapełusia w 1981 roku.

</doc>
<doc id="3947077" url="https://pl.wikipedia.org/wiki?curid=3947077" title="Legends of Tomorrow">
Legends of Tomorrow



</doc>
<doc id="3947080" url="https://pl.wikipedia.org/wiki?curid=3947080" title="Ekspatriant">
Ekspatriant



</doc>
<doc id="3947081" url="https://pl.wikipedia.org/wiki?curid=3947081" title="DENK">
DENK

Myślcie (niderl. "DENK") – holenderska partia polityczna o profilu lewicowym, reprezentujące głównie środowisko tureckich imigrantów w Holandii.
Historia.
Partię założyli dwaj posłowie tureckiego pochodzenia, Tunahan Kuzu i Selçuk Öztürk, który do listopada 2014 działali w Partii Pracy. Nowej grupie parlamentarnej nadali nazwę DENK, po czym opublikowali manifest polityczny ustanawiający ruch na rzecz imigrantów.
DENK jako partia polityczna formalnie powstała 9 lutego 2015. W swoim programie ugrupowanie zaczęło głosić hasła skierowane przede wszystkim do muzułmańskich środowisk imigranckich (tureckich i marokańskich), przedstawiło postulaty większej tolerancji, wprowadzenia „rejestru rasizmu”, utworzenia „policji antyrasistowskiej”, prowadzenia polityki akceptacji zamiast integracji. Odwołało się także do krytyki dawnej polityki kolonialnej Holandii. DENK zaczęto krytykować za wprowadzanie w społeczeństwie podziałów, ugrupowaniu zarzucono także bliskie związki i uzyskiwanie wsparcia od prezydenta Turcji Recepa Tayyipa Erdoğana.
Formacja wystartowała w wyborach parlamentarnych w 2017, uzyskując 2,1% głosów i 3 mandaty w Tweede Kamer. Liderem ugrupowania był Tunahan Kuzu, w marcu 2020 funkcję tę przejął Farid Azarkan. W 2021 partię poparło 2,0% głosujących, co ponownie przełożyło się na 3 mandaty w niższej izbie parlamentu

</doc>
<doc id="3947084" url="https://pl.wikipedia.org/wiki?curid=3947084" title="Denk">
Denk



</doc>
<doc id="3947089" url="https://pl.wikipedia.org/wiki?curid=3947089" title="Mokry Schron">
Mokry Schron

Mokry Schron (JM3) – jaskinia, a właściwie schronisko, w Dolinie Małej Łąki w Tatrach Zachodnich. Wejście do niej znajduje się w Niżniej Świstówce, w zachodnim zboczu Mnichowych Turni, na wysokości 1530 metrów n.p.m. Długość jaskini wynosi 6 metrów, a jej deniwelacja 2,5 metrów.
Opis jaskini.
Jaskinię stanowi sala ze stromo opadającym dnem, do której prowadzi obszerny otwór wejściowy z okapem.
Przyroda.
W jaskini brak jest nacieków. Odwiedzają ją nietoperze. Na ścianach rosną mchy, glony, porosty oraz rośliny zielone.
Historia odkryć.
Jaskinia była znana od dawna. Pierwszy jej plan i opis sporządziła I. Luty przy pomocy M. Lasoty w 1978 roku.

</doc>
<doc id="3947094" url="https://pl.wikipedia.org/wiki?curid=3947094" title="Jegor Krid">
Jegor Krid

Jegor Krid (), znany także jako Jegor Kreed, właściwie Jegor Mikołajewicz Bułatkin (ros. ) (ur. 25 czerwca 1994 w Penzie) – rosyjski piosenkarz i raper.
Życiorys.
Wczesne lata.
Urodził się w Penzie w europejskiej części Rosji. Jest synem Mikołaja Borysowicza Bułatkina,
przedsiębiorcy, i Mariny Pietrownej Bułatkiny. Ma siostrę, Polinę Mikołajewną, która jest aktorką, piosenkarką, kompozytorką, pisarką i reżyserką.
Ukończył liceum nowoczesnej technologii zarządzaniem nr 2 w Penzie. Od bardzo młodego wieku interesował się muzyką hip-hopową.
W wieku szkolnym czuł wenę twórczą w stosunku do muzyki. W okresie dorastania pisał piosenki o problemach międzyludzkich i doświadczeniach miłosnych, a także o swoich przeżyciach emocjonalnych.
Jest studentem Akademii Muzycznej im. Gniesinych na wydziale producenta.
Kariera.
W 2011 wydał debiutancki teledysk do piosenki „Lubow w sieci”. W 2012 zdobył nagrodę w kategorii „Najlepszy projekt hip-hopowy” w konkursie "Zwiezda Vkontaktie – Piatyj kanał", organizowanym w rosyjskim serwisie internetowym Vkontakte. Wystąpił ze swoją piosenką „Wdochnowenie” na jednych z głównych miejsc festiwalowych w Sankt Petersburgu w sali koncertowej Oktabrski.
Po wydaniu coveru piosenki „Nie schodi s uma” Timatiego zwróciła na niego uwagę wytwórnia płytowa Black Star Inc, który zaproponowała mu współpracę. W 2014 wypuścił singiel „Samaja samaja”, który dotarł do pierwszego miejsca list przebojów. Teledysk do piosenki w kwietniu przekroczył wynik 100 milionów odsłon w serwisie YouTube.
2 kwietnia 2015 wydał swój debiutancki album studyjny, zatytułowany "Chołostiak", który promowany był przez singiel „Niewiesta”. 25 lipca wystąpił na festiwalu Europa Plus LIVE 2015, który odbył się na stadionie „Łużniki” w Moskwie. 31 grudnia uczestniczył w koncercie sylwestrowym "Nowogodniaja nocz na pierwom", podczas którego zaśpiewał piosenkę „Samaja samaja”. 1 stycznia 2016 zaśpiewał razem z Iosifem Kobzonem remake utworów „Samaja samaja” i „Niewiesta” podczas koncertu "Nowogodniem gołubom ogonkie 2016". 26 marca 2016 nie został wpuszczony na terytorium Ukrainy z powodu prowadzenia sprzedaży biletów na swoje koncerty odbywające się na terytorium Krymu.
Nocą z 20 na 21 lipca 2018 wraz z Timatim na ulicy Wielka Dymitrówka w Moskwie przeprowadzili nieautoryzowaną wielotysięczną masową imprezę, stworzywszy na dachu samochodu koncert, zablokowawszy uliczny ruch. Dana akcja była poświęcona otwarciu salonu piękności Timati'ego. Następnego dnia prawnik Aleksandr Chamińskij podał wniosek o wszczęcie spraw w sprawie tego incydentu do Departamentu Ministerstwa Spraw Wewnętrznych Twerskiego Rejonu i Moskiewskiej Policji Ruchu Drogowego. Sąd w danej sprawie wyznaczył rozprawę na 1 sierpnia bieżącego roku.
Życie prywatne.
W 2015 spotykał się z Ksenią Deli. Jego zainteresowania to paintball i tenis ziemny.

</doc>
<doc id="3947095" url="https://pl.wikipedia.org/wiki?curid=3947095" title="Mała Szczelina">
Mała Szczelina

Mała Szczelina – jaskinia w Dolinie Kościeliskiej w Tatrach Zachodnich. Wejście do niej znajduje się w zboczu Zbójnickiej Turni, w pobliżu Jaskini Ziobrowej, na wysokości 1087 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi wąski, szczelinowy, na początku idący w dół, a następnie w górę, korytarzyk zaczynający się w małym, szczelinowym otworze wejściowym, a kończący zawaliskiem.
Przyroda.
W jaskini brak jest nacieków. Ściany są suche, rosną na nich glony i porosty.
Historia odkryć.
Pierwszą wzmiankę o jaskini opublikował Z. Wójcik w 1966 roku. Jej plan i opis sporządził R.M. Kardaś przy pomocy M. Burkackiego i J. Szarana w 1976 roku.

</doc>
<doc id="3947101" url="https://pl.wikipedia.org/wiki?curid=3947101" title="Kōji Hashimoto">
Kōji Hashimoto



</doc>
<doc id="3947109" url="https://pl.wikipedia.org/wiki?curid=3947109" title="Tunahan Kuzu">
Tunahan Kuzu

Tunahan Kuzu (ur. 5 czerwca 1981 w Stambule) – holenderski polityk tureckiego pochodzenia, poseł do Tweede Kamer, założyciel i lider partii DENK.
Życiorys.
Urodził się w Turcji, po osiedleniu się w Holandii zamieszkał w Maassluis. W 2000 ukończył szkołę średnią w Rotterdamie, od 2001 do 2006 studiował administrację publiczną na Uniwersytecie Erazma w Rotterdamie. Pracował jako konsultant w zakresie opieki zdrowotnej m.in. w PricewaterhouseCoopers.
Zaangażował się w działalność polityczną w ramach Partii Pracy. W latach 2008–2012 był radnym Rotterdamu, pełnił funkcję sekretarza frakcji radnych PvdA. W wyborach w 2012 uzyskał mandat posła do Tweede Kamer. W listopadzie 2014 opuścił laburzystów, w lutym 2015 założył nową partię pod nazwą DENK, kierując jej program polityczny głównie do środowiska tureckich imigrantów.
We wrześniu 2016 odmówił uściśnięcia ręki premiera Izraela Binjamina Netanjahu w trakcie jego wizyty w siedzibie Stanów Generalnych, zyskując pewne zainteresowanie ze strony zagranicznych mediów. W wyborach w 2017 jego ugrupowanie zdobyło 3 miejsca w niższej izbie parlamentu, a Tunahan Kuzu jako lider listy wyborczej uzyskał poselską reelekcję. W marcu 2020 zrezygnował z funkcji lidera partii DENK. W 2021 ponownie został wybrany w skład niższej izby holenderskiego parlamentu.

</doc>
<doc id="3947111" url="https://pl.wikipedia.org/wiki?curid=3947111" title="Wyżni Okap nad Tomanową">
Wyżni Okap nad Tomanową

Wyżni Okap nad Tomanową – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej położone jest w zboczu Rzędów Tomanowych opadającym do Doliny Tomanowej, na wysokości 1960 metrów n.p.m. Długość jaskini wynosi 6 metrów, a jej deniwelacja 3 metry.
Opis jaskini.
Jaskinię stanowi obszerna sala znajdująca się zaraz za dużym, półokrągłym otworem wejściowym. Odchodzi od niej kilka krótkich korytarzyków z niewielkimi prożkami.
Przyroda.
W jaskini brak jest nacieków. Ściany są wilgotne, rosną na nich porosty, glony, mchy, trawy i rośliny zielone.
Historia odkryć.
Jaskinia była prawdopodobnie znana od dawna. Pierwszy jej plan i opis sporządził J. Nowak w 2008 roku.

</doc>
<doc id="3947115" url="https://pl.wikipedia.org/wiki?curid=3947115" title="Karol IV w stroju dworskim">
Karol IV w stroju dworskim

Karol IV w stroju dworskim (hiszp. "El rey Carlos IV en traje de corte") – obraz olejny hiszpańskiego malarza Francisca Goi (1746–1828). Portret znajduje się w zbiorach Prado.
W 1788 roku zmarł Karol III, król Hiszpanii, na którego dworze pracował Goya. Jego najstarszy żyjący syn infant Karol (1748–1819) był królem Neapolu i Sycylii, zrzekł się jednak swojego królestwa na rzecz syna i przybył do Madrytu w 1789 roku, aby objąć tron Hiszpanii jako Karol IV. Nowy król podobnie jak jego ojciec cenił prace Goi i mianował go swoim nadwornym malarzem.
Obraz powstał z okazji objęcia tronu. Król przedstawiony w pozycji stojącej ma na sobie strój z czerwonego jedwabiu ozdobionego srebrnymi haftami. Na jego piersi widnieją biało-błękitna wstęga i krzyż Orderu Karola III, czerwona wstęga neapolitańskiego Orderu Świętego Januarego i niebieska wstęga francuskiego Orderu Ducha Świętego. Order Złotego Runa, którego był wielkim mistrzem, jest zawieszony na szyi na czerwonej wstędze i oprawiony diamentami. Atrybuty władzy takie jak korona i purpurowy płaszcz z gronostajowym podbiciem zostały przedstawione w dyskretny sposób po prawej stronie, zgodnie z hiszpańską tradycją. 
Portret króla jest pendantem "Królowej Marii Ludwiki w sukni na panier".

</doc>
<doc id="3947117" url="https://pl.wikipedia.org/wiki?curid=3947117" title="Eta Eridani">
Eta Eridani

Eta Eridani ("Azha", "η Eri") – gwiazda w gwiazdozbiorze Erydanu, odległa od Słońca o około 137 lat świetlnych.
Nazwa.
Tradycyjna nazwa gwiazdy, Azha, wywodzi się od arabskiego lub jego perskiego odpowiednika , co oznacza „strusie gniazdo” i nawiązuje do arabskiego asteryzmu. Międzynarodowa Unia Astronomiczna w 2016 roku formalnie zatwierdziła użycie nazwy Azha dla określenia tej gwiazdy.
Charakterystyka.
Eta Eridani jest olbrzymem należącym do typu widmowego K1. Azha jest 59 razy jaśniejsza niż Słońce i ma 12 raza większą średnicę, ma temperaturę fotosfery równą 4650 K. W jądrze gwiazdy zachodzą reakcje syntezy helu w węgiel i tlen, a w jego otoczce trwa synteza wodoru w hel.
Są różne oszacowania zawartości metali w tej gwieździe, najprawdopodobniej jest ona bliska słonecznej, z lekkim wzbogaceniem w pierwiastki o parzystych liczbach atomowych, jak bar. Eta Eridani jest w umiarkowanym stopniu gwiazdą barową, czasem określaną jako „pół-barowa”. Chociaż większość gwiazd barowych jest w układach podwójnych, dotychczas nie odkryto towarzysza tej gwiazdy.

</doc>
<doc id="3947118" url="https://pl.wikipedia.org/wiki?curid=3947118" title="Azha">
Azha



</doc>
<doc id="3947120" url="https://pl.wikipedia.org/wiki?curid=3947120" title="Szczelina na Drodze Steckiego">
Szczelina na Drodze Steckiego

Szczelina na Drodze Steckiego – jaskinia w Dolinie Miętusiej w Tatrach Zachodnich. Wejście do niej znajduje się w Wielkiej Świstówce, w zachodniej części ściany Progu Litworowego, na wysokości 1480 metrów n.p.m. Długość jaskini wynosi 6 metrów, a jej deniwelacja 2 metry.
Opis jaskini.
Jaskinię stanowi wąski, szczelinowy, idący do góry korytarzyk zaczynający się w małym, szczelinowym otworze wejściowym i kończący po 6 metrach.
Przyroda.
W jaskini brak jest nacieków. Ściany są suche, rosną na nich glony i mchy.
Historia odkryć.
Jaskinię odkryli K. Stecki (jr.) i towarzysze podczas wspinaczki ścianą Progu Litworowego w 1957 roku. Pierwszy jej plan i opis sporządził R.M. Kardaś przy pomocy R. Kardaś w 1995 roku.

</doc>
<doc id="3947125" url="https://pl.wikipedia.org/wiki?curid=3947125" title="Squalicorax">
Squalicorax

Squalicorax – wymarły rodzaj ryby chrzęstnoszkieletowej żyjący w późnej kredzie.
Budowa.
Z powodu chrzęstnej budowy szkieletu zachowało się niewiele szkieletów przedstawicieli tego taksonu i jest on znany głównie ze skamieniałości w postaci zębów. Korona zęba jest asymetryczna, szeroka, trójkątna, z ostrymi, wyraźnie ząbkowanymi krawędziami i ostro zakończonym wierzchołkiem. Szacuje się, że największy z gatunków, "S. pristodontus" przekraczał 3 m długości.
Zasięg wiekowy.
Alb – mastrycht.
Występowanie.
Rodzaj kosmopolityczny, znany z całego świata.
Tryb życia.
Morski, pelagiczny, dobrze i szybko pływający, w znacznym stopniu żywił się padliną ryb, gadów morskich, a nawet dinozaurów.

</doc>
<doc id="3947126" url="https://pl.wikipedia.org/wiki?curid=3947126" title="A Forsaken Garden">
A Forsaken Garden

A Forsaken Garden – wiersz angielskiego poety Algernona Charlesa Swinburne’a, opublikowany w tomie "Poems and Ballads. Second Series", wydanym w 1878 w Londynie i wznowionym w 1885 w Nowym Jorku. Utwór składa się ze strof ośmiowersowych, zakończonych krótkim, trójsylabowym wersem.
W wierszu można zaobserwować wiele przypadków zastosowania aliteracji, czyli współbrzmienia nagłosowego, będącego ulubionym środkiem stylistycznym poety: "To the low last edge of the long lone land"; "The sun burns sere and the rain dishevels/ One gaunt bleak blossom of scentless breath"; "And the same wind sang and the same waves whitened".

</doc>
<doc id="3947128" url="https://pl.wikipedia.org/wiki?curid=3947128" title="Memoriał im. Istvána Gyulai 2016">
Memoriał im. Istvána Gyulai 2016

6. Memoriał im. István Gyulai – międzynarodowy mityng lekkoatletyczny, który odbył się w dniach 17–18 lipca 2016 na Bregyó közi Regionális Atlétikai Központ w węgierskim Székesfehérvár. Zawody zaliczane były do cyklu European Athletics Permit Meeting.
Rywalizacja w rzucie młotem kobiet i mężczyzn zaliczana była do IAAF Hammer Throw Challenge.
Rekordy.
Podczas mityngu ustanowiono 2 krajowe rekordy w kategorii seniorów:

</doc>
<doc id="3947131" url="https://pl.wikipedia.org/wiki?curid=3947131" title="Memoriał im. István Gyulai 2016">
Memoriał im. István Gyulai 2016



</doc>
<doc id="3947133" url="https://pl.wikipedia.org/wiki?curid=3947133" title="SMER – sociálna demokracia">
SMER – sociálna demokracia



</doc>
<doc id="3947134" url="https://pl.wikipedia.org/wiki?curid=3947134" title="Koji Hashimoto">
Koji Hashimoto



</doc>
<doc id="3947137" url="https://pl.wikipedia.org/wiki?curid=3947137" title="Tomoyasu Ando">
Tomoyasu Ando



</doc>
<doc id="3947138" url="https://pl.wikipedia.org/wiki?curid=3947138" title="Toru Araiba">
Toru Araiba



</doc>
<doc id="3947139" url="https://pl.wikipedia.org/wiki?curid=3947139" title="Jadłodzielnia">
Jadłodzielnia

Jadłodzielnia – punkt służący do nieodpłatnej wymiany żywności pomiędzy użytkownikami w ramach "foodsharingu". 
Opis.
W jadłodzielni każdy może przyjść i wziąć z półek lub lodówek żywność, której potrzebuje. W przypadku przynoszonej żywności mogą obowiązywać ograniczenia dotyczące tych produktów, w przypadku których trudno jest określić ich termin przydatności do spożycia (np. surowe mięso, jaja, niepasteryzowane mleko).
W Polsce pierwsza jadłodzielnia powstała w maju 2016 r. w Warszawie, następnie powstały: m.in. w sierpniu w Toruniu i w Krakowie, a w grudniu tego samego roku we Wrocławiu.

</doc>
<doc id="3947144" url="https://pl.wikipedia.org/wiki?curid=3947144" title="Antonio Puertas">
Antonio Puertas

Antonio José Rodríguez Díaz (ur. 21 lutego 1993 w Benahadux) – hiszpański piłkarz występujący na pozycji napastnika w Granadzie.

</doc>
<doc id="3947148" url="https://pl.wikipedia.org/wiki?curid=3947148" title="Parafia Podwyższenia Krzyża Świętego w Mińsku">
Parafia Podwyższenia Krzyża Świętego w Mińsku

Parafia Podwyższenia Krzyża Świętego w Mińsku – rzymskokatolicka parafia znajdująca się w archidiecezji mińsko-mohylewskiej, w dekanacie Mińsk-Zachód, na Białorusi.
Kościół parafialny pw. Podwyższenia Krzyża Świętego w Mińsku znajduje się na terenie Cmentarza Kalwaryjskiego.
W latach 1904-1905 proboszczem parafii był ks. Zygmunt Łoziński, późniejszy biskup miński i piński.

</doc>
<doc id="3947150" url="https://pl.wikipedia.org/wiki?curid=3947150" title="Gmina związkowa Betzdorf-Gebhardshain">
Gmina związkowa Betzdorf-Gebhardshain

Gmina związkowa Betzdorf-Gebhardshain (niem. "Verbandsgemeinde Betzdorf-Gebhardshain") – gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajduje się w mieście Betzdorf. Powstała 1 stycznia 2017 z połączenia dwóch gmin związkowych: Betzdorf oraz Gebhardshain.
Podział administracyjny.
Gmina związkowa zrzesza 17 gmin, w tym jedną gminę miejską "(Stadt)" oraz 16 gmin wiejskich "(Gemeinde)":

</doc>
<doc id="3947153" url="https://pl.wikipedia.org/wiki?curid=3947153" title="Betzdorf-Gebhardshain">
Betzdorf-Gebhardshain



</doc>
<doc id="3947160" url="https://pl.wikipedia.org/wiki?curid=3947160" title="Ypsilon2 Eridani">
Ypsilon2 Eridani

Ypsilon² Eridani ("Theemin", "υ² Eri") – gwiazda w gwiazdozbiorze Erydanu, odległa od Słońca o około 214 lat świetlnych. Jest to żółty olbrzym należący do typu widmowego G8.
Nazwa.
Tradycyjna nazwa gwiazdy, Theemin, przypuszczalnie wywodzi się od arabskiego , co oznacza „bliźnięta” i odnosi się do pary tworzonej przez tę gwiazdę i pobliską υ¹ Eri. Dawniej nazwę tę odnoszono do siedmiu gwiazd, od υ¹ Eri do υ⁷ Eri. Międzynarodowa Unia Astronomiczna zatwierdziła użycie nazwy Theemin dla określenia tej gwiazdy.

</doc>
<doc id="3947164" url="https://pl.wikipedia.org/wiki?curid=3947164" title="Theemin">
Theemin



</doc>
<doc id="3947172" url="https://pl.wikipedia.org/wiki?curid=3947172" title="Hawajka szkarłatna">
Hawajka szkarłatna

Hawajka szkarłatna ("Himatione fraithii") – gatunek małego ptaka z rodziny łuszczakowatych (Fringillidae). Występował endemicznie na wyspie Laysan wchodzącej w skład Północno-Zachodnich Wysp Hawajskich; wymarł w 1923.
Taksonomia.
Po raz pierwszy gatunek opisał Walter Rothschild w 1892 na łamach "The Annals and magazine of natural history". Nowemu gatunkowi nadał nazwę "Himatione fraithii". Holotyp odłowił na Laysan Henry Palmer 18 czerwca 1892. Choć w pierwszym opisie gatunku Rothschild użył epitetu gatunkowego "fraithii", w "The avifauna of Laysan and the neighbouring islands" zamienił go na "freethi". Pochodzenie tego epitetu nie jest jasne. Być może upamiętnia George’a Douglasa Freetha, zarządcę wyspy Laysan i dyrektora firmy wydobywającej na niej guano. Łącznie w literaturze pojawiły się 4 różne epitety gatunkowe: "fraithii, freethi, fraithi" i "freethii". Międzynarodowy Komitet Ornitologiczny (IOC) uznaje nazwę "Himatione fraithii".
Niektórzy autorzy uznają hawajkę szkarłatną i karminową ("H. sanguinea") za jeden gatunek; IOC uznaje ją jednak za odrębny gatunek. Po raz pierwszy takiej klasyfikacji dokonał Ernst Hartert w 1919, uznawało ją wielu XX-wiecznych ornitologów. Olson &amp; James (1982) zaproponowali podniesienie hawajki szkarłatnej do rangi gatunku, co poparli późniejsi autorzy (m.in. Pratt &amp; Pratt [2001], James [2004] &amp; Pratt [2005]).
Morfologia.
Długość ciała 13–15 cm. U holotypu długość górnej krawędzi dzioba wyniosła około 14 mm, długość skrzydła 67 mm, długość ogona 60 mm, długość skoku 23 mm. Broda, gardło, pierś i górna część brzucha jaskrawa, szkarłatna ze złotopomarańczowym nalotem. Wierzch ciała pomarańczowoczerwony. Niższa część brzucha popielata. Pokrywy podogonowe szarawe. Skrzydła, ogon, dziób, nogi i stopy ciemnobrązowe. Tęczówka czarna. Samica upierzona była podobnie jak samiec, ale nieco mniej intensywnie.
Zasięg, ekologia.
Hawajka szkarłatna była endemitem wyspy Laysan. Według Palmera hawajki te zwykle przebywały w parach, poruszały się bardzo energicznie. Żywiły się owadami i nektarem. Pieśń składała się z kilku niskich dźwięków, była przyjemna w odbiorze. Freeth przekazał Palmerowi, że najlepiej rozwinięte pieśni hawajki te śpiewały w styczniu i lutym, do tego o tej porze roku u hawajek szkarłatnych na głowie pojawiał się złoty połysk. Zdaniem Palmera właśnie wtedy trwał sezon lęgowy tych ptaków.
Status.
IUCN uznaje gatunek za wymarły (EX, "Extinct"). Tragiczne w skutkach dla hawajek okazało się wprowadzenie na wyspę królików, które wyjadły większość roślinności wyspy. Na wyspie około 1890 rozpoczęto wydobycie guana. W 1904 okazało się, że kopalnie są nierentowne, w związku z czym zadecydowano o wprowadzeniu na wyspę królików, aby sprzedawać ich mięso. Do 1923 króliki zjadły całą roślinność na wyspie, pozostawiając jedynie piaszczysty obszar z pojedynczymi drzewami. W 1911 populacja tych ptaków wynosiła około 300 osobników. Do 1923 przeżyły trzy, zaobserwowali je członkowie ekspedycji "Tanager" (m.in. Alexander Wetmore). W 1923 wyspę nawiedził silny sztorm, podczas którego padły ostatnie 3 hawajki szkarłatne.

</doc>
<doc id="3947174" url="https://pl.wikipedia.org/wiki?curid=3947174" title="Five Nights at Freddy’s 4">
Five Nights at Freddy’s 4

Five Nights at Freddy’s 4 – gra komputerowa z gatunku survival horror wydana 23 lipca 2015 roku na platformie Microsoft Windows, a następnie na iOS, Androidzie, PlayStation 4, Xbox One oraz Nintendo Switchu. Została stworzona przez Scotta Cawthona. W przeciwieństwie do poprzednich części gracz jest małym chłopcem, zamkniętym w swojej sypialni. Postać musi unikać przeciwników, mając do dyspozycji jedynie latarkę. Znajdujące się w mieszkaniu roboty, zwane w grze „animatronikami”, początkowo nieaktywne, chcą zabić postać gracza. Celem gry jest przetrwanie kilku kolejnych nocy i unikanie przeciwników. Według zapowiedzi twórcy miała być to ostatnia gra z serii, jednak później powstała kolejna odsłona.
Średnia ocen na agregatorze Metacritic wynosi 51 na 100. Nic Rowen krytycznie odniósł się do gry. Poradził graczom że nawet jeśli lubili tę serię, to nie muszą grać w "Five Nights at Freddy’s 4". Jego zdaniem lepiej obejrzeć film z rozgrywki na stronie YouTube.

</doc>
<doc id="3947178" url="https://pl.wikipedia.org/wiki?curid=3947178" title="La hora de los valientes">
La hora de los valientes



</doc>
<doc id="3947181" url="https://pl.wikipedia.org/wiki?curid=3947181" title="Abraham Penzik">
Abraham Penzik

Abraham Penzik (ur. 20 maja 1891 w Sanoku, zm. 1945 w Nowym Jorku) – polski Żyd, doktor praw, działacz socjalistyczny, dziennikarz, publicysta.
Życiorys.
Abraham Penzik urodził się w 20 maja 1891 w Sanoku jako syn Mojżesza Penzik i Salomei z domu Leffel. Kształcił się w C. K. Gimnazjum w Sanoku, gdzie w 1912 ukończył VIII klasę bez uzyskania świadectwa dojrzałości (w jego klasie był Kazimierz Kubala). Według źródła gimnazjalnego w tym okresie zamieszkiwał z macochą Frimet Penzik, żoną kupca i trudniącą się kupiectwem, pod adresem ulicy Tadeusza Kościuszki lub ulicy Adama Mickiewicza 233 w Sanoku. W trakcie edukacji w tym mieście wstąpił do Żydowskiej Partii Socjalno-Demokratycznej (ŻPSD). Podczas I wojny światowej w listopadzie 1916 został mianowany w c. i k. armii kadetem pospolitego ruszenia w szeregach 45 pułku piechoty. 
Od 1917 studiował na Wydziale Prawa Uniwersytetu Jagiellońskiego. Ukończył studia uzyskując stopień doktora praw. Będąc kandydatem adwokackim uchwałą Rady Miejskiej w Sanoku z około 1920/1921 został uznany przynależnym do gminy Sanok. Jako były koncypient adwokacki z Sanoka i prezes tamtejszego Bundu został wymieniony w piśmie Dowództwa Garnizonu Wojskowego Okręgu Generalnego w Krakowie, Wydział II Sztab z 15 kwietnia 1921, w którym ewidencjonowano osoby inwigilowane i podejrzane - wyłącznie Żydzi - głównie zbiegli za granicę przed poborem wojskowym. W okresie II Rzeczypospolitej pracował w Sanoku jako adwokat. W połowie lat 30. był przypisany do adresu przy ulicy Jagiellońskiej 32-33, tj. budynku kamienicy „Weinerówka”, a do 1939 był przypisany do adresu przy ulicy Adama Mickiewicza 7.
W okresie II RP (tuż po odzyskaniu przez Polskę niepodległości w Sanoku aktywnie działała ŻPSD) był czołowym działaczem socjalistycznym spośród ludności żydowskiej Sanoka, kierował w mieście organizacją Bundu, później był aktywistą Polskiej Partii Socjalistycznej i członkiem władz centralnych tej partii. W wyborach parlamentarnych w 1922 jako kandydat adwokacki w Sanoku kandydował w okręgu 48 z listy Ogólnego Żydowskiego Związku Robotniczego. W połowie 1928 jako przedstawiciel Bundu został kandydatem stowarzyszenia Perec (skupiającego przedstawicieli Poalej Syjonu) do kahału w Sanoku. W październiku 1928 został wybrany do Rady Powiatowej Kasy Chorych w Sanoku. Planował założenie organizacji oświatowo-kulturanej im. Szaloma Asza, jednak nie otrzymał na to zezwolenia władz na przełomie 1931/1932. Przed wyborami do rady miejskiej w Sanoku w 1932 tworzył Komitet Ludowy. 14 marca 1934 wyrokiem Sądu Okręgowego w Sanoku został skazany na karę trzech lat pozbawienia wolności w zawieszeniu na dwa lata za występek z art. 152 kodeksu karnego popełniony poprzez kolportaż ulotek Bundu. W 1936 był więziony przez kilka tygodni po tym jak uczestniczył w wystąpieniach skierowanych przeciw ograniczaniu swobód obywatelskich. Współpracował z pismem „Świat Niewidomych”. Był osadzony w Miejscu Odosobnienia w Berezie Kartuskiej. Został opisany przez żydowskiego pisarza Kalmana Segala w reportażowej powieści pt. "Nad dziwną rzeką Sambation", napisanej w 1955 i wydanej w 1957, w której – określony jako "adwokat P." – został opisany jako "obrońca doskonały" oraz z przekonań "komunista".
W lipcu 1939 przybył do Stanów Zjednoczonych. W maju 1940 wraz z Oskarem Langem działał na rzecz powstania "Comittee of Friends of Polish Democracy". Od sierpnia 1940 był w redakcji utworzonego wówczas pisma „Wolność”, wygłaszał także odczyty (także z inicjatywy Federacja Polskich Organizacji Postępowych) oraz prelekcje radiowe o charakterze socjalistycznym. Publikował także w czasopismach „Robotnik Polski”, „The New Masses”. W 1941 był jednym z założycieli komitetu PPS w USA pod nazwą Związek Polskich Socjalistów i został przewodniczącym tej organizacji. Od lutego 1941 był sekretarzem Stowarzyszenia Prawników Polskich w Stanach Zjednoczonych. Pełnił funkcję przewodniczącego Polish Labour Group. Działał w ramach Stowarzyszenia „Polonia”. W poglądach – zarówno podczas jak i po zakończeniu II wojny światowej – był zwolennikiem utrzymywania współpracy ze Związkiem Radzieckim. W trakcie konferencji założycielskiej ONZ działał jako przedstawiciel PAP. W 1944 był jednym z autorów zbiorowej publikacji pt. "W przededniu", wydanej w Nowym Jorku w opozycji do rządu RP na uchodźstwie oraz m.in. do działań płk. Ignacego Matuszewskiego. W 1945 na łamach wydawanego w Montrealu pisma „Prawo Ludu” Penzikowi zarzucono, iż jest w grupie osób uprawiających propagandę komunistyczną, oraz że podczas wojny "otrzymał tysiące dolarów od rządu polskiego", po czym "odszedł, gdy nie otrzymał takiej posady, jaką sobie życzył". Był współpracownikiem organów prasowych, wydawanych w języku polskim, jidysz i angielskim.
Zmarł w 1945 w Nowym Jorku. Jego żoną była Antonina z domu Katz (także jako Tonka, ur. 1891, siostra Juliusza Katza). Ich córkami były Albina (1922-1923) oraz Irena Narell (1923-2004, nauczycielka historii, asystentka przy ONZ, pisarka, właścicielka Art Originals Gallery).

</doc>
<doc id="3947187" url="https://pl.wikipedia.org/wiki?curid=3947187" title="Teresa Abramowicz-Gerigk">
Teresa Abramowicz-Gerigk

Teresa Abramowicz-Gerigk (ur. 9 maja 1960 w Białymstoku) – doktor habilitowany nauk technicznych, profesor Uniwersytetu Morskiego w Gdyni.
Życiorys.
W 1984 ukończyła Instytut Okrętowy Politechniki Gdańskiej, uzyskując tytuł magistra inżyniera mechanika i rozpoczęła pracę w Katedrze Eksploatacji statku Wydziału Nawigacyjnego Akademii Morskiej w Gdyni. Prowadziła tam zajęcia z manewrowania statkiem, ratownictwa morskiego, teorii i budowy okrętu, mechaniki technicznej.
W 1997 obroniła na Politechnice Gdańskiej pracę doktorską "Analiza numeryczna pracy układu kadłub-śruba-ster przy wykorzystaniu otwartej bazy danych parametrów statku" (promotorem był prof. Jan Szantyr). W 2012 habilitowała się na Wydziale Transportu Politechniki Warszawskiej, na podstawie pracy "Bezpieczeństwo manewrów krytycznych statków w systemie transportowym autostrady morskiej". W 2013 została profesorem nadzwyczajnym Uniwersytetu Morskiego w Gdyni.
Jej zainteresowania naukowe dotyczą bezpieczeństwa transportu morskiego, mechaniki ruchu okrętu oraz modelowania zjawisk hydrodynamicznych. Brała udział w kilkunastu projektach badawczych, badając między innymi:
W latach 1990-1992 prowadziła zajęcia laboratoryjne na University of Newcastle upon Tyne, a w 2000-2001, w ramach programu Erasmus wykładała w Cork Institute of Technology.
W Akademii Morskiej wypromowała 30 magistrów i 20 inżynierów. Opracowała program kursu procedur awaryjnych dla pilotów. W dorobku naukowym ma 85 publikacji (w tym 1 monografię, 50 artykułów w czasopismach naukowych i 35 artykułów w materiałach konferencyjnych. Pięciokrotnie otrzymała Nagrodę Rektora Akademii Morskiej.

</doc>
<doc id="3947198" url="https://pl.wikipedia.org/wiki?curid=3947198" title="Canal+ Polska">
Canal+ Polska



</doc>
<doc id="3947201" url="https://pl.wikipedia.org/wiki?curid=3947201" title="Skip James">
Skip James

Skip James (właśc. Nehemiah Curtis James; ur. 9 czerwca 1902, zm. 3 października 1969) – amerykański bluesman, wokalista, gitarzysta i pianista reprezentujący country blues. Jeden z najbardziej oryginalnych bluesmanów z Delty w Missisipi.
Biografia.
Początki.
Urodził się na Plantacji Woodbine 1.5 mili od miejscowości Bentonia w gminie (hrabstwie) Yazoo na północ od Jackson. Jego ojciec, wielebny Eddie James, był pastorem kongregacji baptystów, tak zaangażowanym, że w chwili narodzin syna wygłaszał kazanie do wiernych na plantacji. Jego matką była Phyllis James.
Oto jak sam James opisał nadanie mu przydomka "Skip": "W dzieciństwie lubiłem tańczyć i skakałem (ang. to skip) po różnych zabawach, które ludzie urządzali w swoich domach, więc dali mi przezwisko "Skippy"". Kiedy wydoroślał, "Skippy" zmienił się w "Skip". Był jedynym dzieckiem i dorastał wędrując po brzegach rzeki Big Black, która płynęła za plantacją. Jako chłopiec zaczął uczyć się grać na pianinie i organach, i wkrótce rozpoczął akompaniować podczas nabożeństw w kościele swojego ojca. W przeciwieństwie do większości bluesmanów z rejonu Delty w Missisipi, uczęszczał do szkoły w Yazoo City. Mniej więcej w tym samym czasie zaczął naukę gry na gitarze. Jego nauczycielami byli dwaj muzycy z Bentonii: Rich Griffin i Henry Stuckee (Stackey). Od nich James zaczerpnął pierwsze muzyczne idee. Był to duet (gitara i skrzypce). Nauczyli kilku utworów młodego Jamesa i jeden z nich – "Drunken Spree" – został nawet przez niego nagrany w lutym 1931 r. dla firmy Paramount (13111).
W tym okresie wykształciły się podstawy złożonego i wyraziście oryginalnego trzypalcowego stylu Skipa. Jak wspominał, pierwszym bluesem, którego się nauczył w wieku lat 12, był "Alabama Blues".
Z powodu bardzo bliskich związków z matką i ojcem Skip właściwie nigdy nie opuścił Południa, chociaż jako młodzieniec był niespokojnym chłopcem i wędrował po całym Południu. Ze swoim dobrym wykształceniem mógł łatwo zostać nauczycielem, ale zamiast tego wolał w swoistym dryfie włóczyć się po różnych częściach rejonu i pracować jako robotnik. Niezbyt łatwo przychodziło mu także zarówno śpiewanie w zajazdach czy salach tanecznych, jak i naśladowanie ojca w kościołach.
Po ukończeniu szkoły przeprowadził się do stanu Arkansas, gdzie pracował w tartaku w miejscowości Weona. Poznał wtedy pianistę Willa Crabtree, który pracował w barze przy ulicy Market w Marked Tree. Crabtree nauczył go grać bluesa na pianinie i James zaczął wypracowywać swój własny styl na tym instrumencie. W 1918 r. Skip James akompaniował na gitarze pianiście w czasie występów. W 1926 r. (lub 1927) grał na pianinie w jednym z domów publicznych w Memphis. Był wtedy na występach Bessie Smith i Clarence'a Williamsa.
Po powrocie do Missisipi pracował jako muzyk za 50 centów lub dolara za noc. Występował także w duecie z Henrym Stuckeyem, prawdopodobnie do 1929 r. Mniej więcej w tym czasie poznał w Yazoo City bluesowego pianistę Little Brother Montgomery'ego, z którym udał się do Vicksburga. James włączył do swojego repertuaru "Special Rider Blues" Mongomery'ego, a Montgomery włączył do swojego repertuaru słynnego "Vicksburg Blues". Wiadomo także, że w Jackson występował w duecie z bluesowym gitarzystą Johnniem Temple.
Artysta nagrywający.
Podczas jednego z pobytów Jackson spotkał się z H. C. Spearsem z firmy Paramount, który poszukiwał wartych nagrania bluesmanów. Gdy następnego dnia James zjawił się w sklepie Spearsa, było tam już około 50 bluesmanów, ale po przesłuchaniach tylko on został zaakceptowany i to po zaśpiewaniu zaledwie 2 zwrotek "Devil Got My Woman". Obydwaj panowie sporządzili kontrakt wiążący na dwa lata artystę z firmą Paramount. W lutym 1931 r. James wsiadł w autobus, który dowiózł go do Grafton w stanie Wisconsin, gdzie odbyły się dwie sesje nagraniowe, podczas których James nagrał 18 różnorodnych bluesów, wśród nich swój najsłynniejszy "Devil Got My Woman". Sam James wspominał, że w ciągu 3 dni nagrywania zarejestrował 26 bluesów; większość z nich to były znane już bluesy z Delty, a reszta został skomponowana "ad hoc" w czasie sesji. Jak sam powiedział: "Mogłem skomponować kawałek w ciągu trzech minut". Reżyserem nagrań był Arthur Laiblee. Ostatniego popołudnia Laiblee wspomniał o popularnym bluesie "Forty-four Blues" i spytał Jamesa, czy mógłby zrobić nagranie porównywalne z tym bluesem. James postanowił zmniejszyć kaliber rewolweru i tak w ciągu 3 minut powstał blues "22-20", który został nagrany z akompaniamentem na pianinie.
James nigdy nie otrzymał pełnej zapłaty za nagrania, a firma zbankrutowała jeszcze przed dystrybucją jego nagrań.
Pastor.
Po skończeniu kariery bluesmana rozczarowany James po przeprowadzce do Dallas w Teksasie przez następnych 5 lat występował ze swoim ojcem w The Dallas Texas Jubilee Singers wykonując gospel.
W 1936 r. został pastorem w kościele baptystów i całkowicie poświęcił się działalności religijnej. W 1942 r. przeprowadził się do Birmingham w Alabamie, gdzie pracował jako górnik. Od 1951 pracował w miejscowości Tunica na farmie.
W 1964 r. odnaleźli go w szpitalu entuzjaści folku i bluesa: John Fahey, Henry Vestine i Bill Parth. Po operacji gardła i żołądka powrócił do zdrowia.
Ponownie bluesman.
W 1964 r. zaczął ponownie występować jako bluesman w Bitter Lemon Coffeehouse w Memphis. W tym samym roku wystąpił na Newport Folk Festival w Newport i cztery utwory z koncertu zostały wydane przez Vanguard (Vanguard LP 9181). Następnie wystąpił na Mariposa Festival w Toronto w Kanadzie, a później w takich klubach i miejscach jak Ontario Place (Waszyngton DC), Montgomery Junior (Takoma Park, MD), The Unicorn (Boston, MA), The Gaslight (Nowy Jork, NY), Second Fret (Filadelfia, Pensylwania.
16 grudnia 1964 r. nagrał kilka bluesów dla firmy Melodeon w Falls Church oraz Herwin w Bostonie.
W latach 1964-1965 odbył tournée z Johnem Hurtem po Wschodnim Wybrzeżu. Przez cały 1965 i 1966 r. był bardzo aktywny, występując w różnych klubach i na festiwalach (Philadelphia Folk Festival w Spring Mount w Pensylwanii). W 1967 r. poza klubami wziął udział w Newport Folk Festival, Chicago Folk Festival w Chicago, Illinois, American Folk Blues Festival w Europie. W 1968 r. występował na Hampton Institute Jazz Festival w Hampton w Wirginii, w Fillmore East w Nowym Jorku, na Festival of American Folklife w Waszyngtonnie.
Pod koniec 1968 r. zaprzestał działalności z powodu choroby. Leczony był w Pennsylvania Hospital i tam zmarł na raka. Został pochowany na Mercon Cemetery w Bala-Cynwyd w Pensylwanii.
Był dwukrotnie żonaty.
Krytyka i ocena.
W 1992 r. został wprowadzony do Blues Hall of Fame.
Każdy z bluesmanów z Delty w Missisipi musiał samemu znaleźć rozwiązanie konfliktu między porywczym i gorącym chrześcijaństwem południowych baptystów i metodystów a uważaną za niemoralną i diabelską muzyką, którą uprawiali. Charley Patton właściwie pozornie bezkonfliktowo przechodził pomiędzy oboma stronami sporu. Inni mieli z tym spore nierozwiązywalne problemy – typowym tego przykładem jest Son House, który nieustannie toczył walkę pomiędzy grzechem a odkupieniem, co skończyło się dla niego ciężkim alkoholizmem. Sam Skip James wydaje się, nie miał większych problemów. Nawet w "Devil Got My Woman" James jakby "pomiędzy wersami" przemyca komfortowe dla niego przekonanie, że on na pewno nie spłonie w ogniu piekielnym. Pierwsza część jego życia poświęcona była grzesznemu bluesowi. W drugiej części życia oddał co boskie Bogu i został pastorem. W trzeciej części życia, znowu był bluesmanem.
Jego nagrania z 1931 r. nie spotkały się z większym zainteresowaniem wśród Czarnych słuchaczy. Jednak przyciągnęły one tych białych kolekcjonerów, którzy zaważyli, że są one tak różne od wszystkiego nagranego w tym okresie. Nie są tylko unikatowe, ale są całkowicie "nadnaturalne" – to spowodowało ukształtowanie się swoistej mitologii wokół nich. Niektórzy wciąż wierzą, że James był eksponentem jakieś "szkoły Bentonii" w grze na gitarze i fortepianie oraz w śpiewaniu, chociaż zaledwie kilku bluesmanów można w niej umieścić, a jednym z nich byłby zapewne Jack Owens. Podejrzewano nawet, że James (i inni bluesmani z tej domniemanej szkoły) używali jakiś "szczególnych" gitar nie produkowanych do masowej sprzedaży i wkrótce po dokonaniu nagrań zaprzestano ich wytwarzania. Oczywiście było to nieprawdą i nawet w jego strojeniu (np. w e-moll) nie było niczego ezoterycznego.
Skip James był całkowicie oryginalnym bluesmanem, począwszy od jego niezwykłego melizmatyczego falsetu, kompletnie innego od falsetu Tommy'ego Johnsona i oczywiście od cięższego tonu muzyków z Delty. Według Francisa Davisa, dziś ten intensywny falset kojarzymy z miłosnym urzeczeniem lub z wybawieniem duszy, chociaż w jego przypadku jest w nim coś więcej, coś tak zimnego, że można się domyślać odrzucenia jego nagrań przez Afroamerykanów.
Jego wyróżniającą się cechą charakterystyczną była także rytmiczna subtelność oraz takie wykorzystywanie melodii i harmonii, że ostatecznie były bardziej molowe od bluesów innych wykonawców. W większości swoich bluesów używał dwóch rodzajów strojenia: standardowego e-a-d-g-b-e' oraz jak go nazywał "skrzyżowanego" e-b-e-g-b-e", bowiem wg niego Dur i moll krzyżują się w czasie gry. Gdy grał w otwartym strojeniu, zwykle był to e-moll, lecz dla pozycji tonicznej zwykle trzymał swój pierwszy palec na pierwszym progu struny g, czyli podnosił dźwięk do g#. Jednym z jego typowych brzmień w akompaniamencie było toniczne grupowanie nad niskim zasadniczym e. Grał otwartą strunę e swoim kciukiem a następnie schodził na górne pierwsze i trzecie struny, e" i g, z siódmego progu do piątego i do trzeciego, a następnie do otwartych górnych strun, trzymając g# na trzeciej strunie. Zwykle grał linię melodyczną unisono z głosem, tak jak większość śpiewaków z Delty, ale wypełniał otwarcia pomiędzy frazami wokalu rytmicznymi figurami, które mają swoją wyróżniającą się złożoność.
Jego styl był jednym z najbardziej wyróżniających się spośród muzyków Missisipi. Był zdominowany przez intensywną poetykę tekstu, która kształtowała każdy z elementów muzycznych. Jego śpiew był blisko powiązany z "polnymi zawołaniami" (ang. field holler, lub field call) i był zdecydowanie bardziej swobodny w warstwie rytmicznej od śpiewu takich bluesmanów jak np. Charley Patton czy Son House.
Na jego twórczość wpłynęli tacy muzycy jak Will Crabtree, Rich Griffith, Little Brother Montgomery i Henry Stuckey
Skip James wpłynął na Roberta Johnsona i Johnniego Temple
Wybrana dyskografia i filmografia.
Płyty/CD
DVD

</doc>
<doc id="3947203" url="https://pl.wikipedia.org/wiki?curid=3947203" title="Imre Boba">
Imre Boba

Imre Boba (ur. 23 października 1919 w Győrze, Węgry, zm. 11 stycznia 1996 w Seattle, Stany Zjednoczone) – węgierski historyk polskiego pochodzenia, doradca polityczny Radia Wolna Europa.
Życiorys.
Był synem Polaka Władysława Boba i Węgierki Ilony z domu Faludi, od śmierci ojca w 1929 mieszkał w Polsce. Po wybuchu II wojny światowej powrócił na Węgry, gdzie w 1941 zdał maturę w liceum z polskim językiem wykładowym. Z powodu niepełnosprawności nie mógł walczyć, był zaangażowany w pomoc polskiemu ruchowi oporu, którego był członkiem oraz pomagał polskim oficerom przedostawać się do Europy Zachodniej. Współpracował również z węgierskim rządem w sprawach dotyczących polskich uchodźców, a także z wysłannikami 2 Korpusu Polskiego we Włoszech za co został odznaczony przez rząd Rzeczypospolitej Polskiej na uchodźstwie Srebrnym Krzyżem Zasługi z Mieczami. Studiował filozofię w tajnym Uniwersytecie Budpeszteńskim, po zakończeniu działań wojennych kontynuował naukę, którą ukończył w 1946. W 1952 emigrował do Republiki Federalnej Niemiec, gdzie przez siedem lat pracował w polskiej sekcji Radia Wolna Europa jako doradca polityczny. W 1959 przeniósł się z rodziną do Stanów Zjednoczonych i zamieszkał w Seattle, podjął studia podyplomowe na University of Washington, w 1962 uzyskał w tytułu doktora filozofii w dziedzinie historii. Następnie został asystentem na Wydziale Historycznym, wykładał tam historię średniowiecza, w 1967 został mianowany profesorem, od 1971 zaczął dodatkowo wykładać historię Rosji w Studium Europy Wschodniej. Poza pracą wykładowcy prowadził badania naukowe nad wczesnośredniowiecznymi wędrówkami ludów w Europie Wschodniej, dzięki nim powstało wiele rozbieżności dotyczących m.in. powstania miast na Morawach oraz wpływu św. Metodego na osadnictwo na południe od Dunaju na terenie obecnej Serbii. Jego praca naukowa "Novi pogled na povijest Moravie" wywołała liczne kontrowersje, szczególnie w Czechach i Słowacji, ponieważ zmieniło podejście historyczne do wiedzy na temat Wielkiego Księstwa Morawskiego. Imre Boba uważał, że Wielkie Księstwo Morawskie nie było samodzielnym państwem, ale księstwem wchodzącym w skład państwa "Sclavonia". W 1990 przeszedł w stan spoczynku otrzymując honorowy tytuł profesora-seniora.

</doc>
<doc id="3947206" url="https://pl.wikipedia.org/wiki?curid=3947206" title="Kasja ostrolistna">
Kasja ostrolistna



</doc>
<doc id="3947207" url="https://pl.wikipedia.org/wiki?curid=3947207" title="Siężybób ostrolistny">
Siężybób ostrolistny



</doc>
<doc id="3947208" url="https://pl.wikipedia.org/wiki?curid=3947208" title="Senes ostrolistny">
Senes ostrolistny



</doc>
<doc id="3947212" url="https://pl.wikipedia.org/wiki?curid=3947212" title="145 (liczba)">
145 (liczba)

W kalendarzu.
145. dniem w roku jest 25 maja (w latach przestępnych jest to 24 maja). Zobacz też co wydarzyło się w roku 145, oraz w roku 145 p.n.e.

</doc>
<doc id="3947214" url="https://pl.wikipedia.org/wiki?curid=3947214" title="Knesselare">
Knesselare

Knesselare – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Knesselare liczyła osób. Łączna powierzchnia gminy wynosi 37,27 km², co daje gęstość zaludnienia 220 mieszkańców na km².

</doc>
<doc id="3947216" url="https://pl.wikipedia.org/wiki?curid=3947216" title="Destelbergen">
Destelbergen

Destelbergen – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Destelbergen liczyła osób. Łączna powierzchnia gminy wynosi 26,56 km², co daje gęstość zaludnienia 670 mieszkańców na km².

</doc>
<doc id="3947218" url="https://pl.wikipedia.org/wiki?curid=3947218" title="400 (liczba)">
400 (liczba)

W kalendarzu.
Zobacz też co wydarzyło się w roku 400, oraz w roku 400 p.n.e.

</doc>
<doc id="3947219" url="https://pl.wikipedia.org/wiki?curid=3947219" title="Afladż">
Afladż



</doc>
<doc id="3947220" url="https://pl.wikipedia.org/wiki?curid=3947220" title="Zdzisław Bogdanowicz">
Zdzisław Bogdanowicz

Zdzisław Bogdanowicz (ur. 2 marca 1947 w Marwicach) – polski nauczyciel, absolwent Akademii Wychowania Fizycznego w Poznaniu, historyk sportu, trener, regionalista, działacz sportowy i samorządowy związany z Ziemią Łobeską. W roku 2017 nagrodzony zaszczytnym honorowym tytułem i odznaczeniem Zasłużony dla Powiatu Łobeskiego.
Życiorys.
Zdzisław Bogdanowicz jest najmłodszym synem Czesława i Marii (z domu Kłodzińska). Ma starsze rodzeństwo – siostrę Czesławę i brata Zygmunta. Jest żonaty, żona Bogumiła (z domu Rajtar) i ma trzy córki. Był uczniem Szkoły Podstawowej nr 1 w Łobzie, później Liceum Ogólnokształcącego w Łobzie, gdzie w 1965 uzyskał świadectwo dojrzałości. W latach 1965-67 w dwuletnim Studium Nauczycielskim w Koszalinie, uzyskał dyplom nauczyciela wychowania fizycznego i biologii. W trybie studiów zaocznych ma tytuł magistra wychowania fizycznego na Akademii Wychowania Fizycznego w Poznaniu (1974). Na tej samej uczelni w ramach 2-letnich studiów podyplomowych ukończył kurs trenerski o specjalności lekkiej atletyki (1980). W latach 1967-79 pracuje jako nauczyciel w Szkole Podstawowej nr 1 w Łobzie, a w latach 1979-1992 jest dyrektorem Międzyszkolnego Ośrodka Sportowego w Łobzie, a następnie w 1992-1997 jest nauczycielem w Zespole Szkół im. T. Kościuszki w Łobzie.
W roku 1980 Ministerstwo Oświaty i Wychowania wyróżniło go wyjazdem na Igrzyska Olimpijskie do Moskwy.
Osiągnięcia trenerskie.
Najważniejsze osiągnięcia trenerskie:
Animator sportu i turystyki.
Współtwórca i organizator masowych imprez sportowych o zasięgu regionalnym: 

</doc>
<doc id="3947223" url="https://pl.wikipedia.org/wiki?curid=3947223" title="Loża Nr 2 Walerian Łukasiński">
Loża Nr 2 Walerian Łukasiński

Loża Nr 2 Walerian Łukasiński – warszawska loża wolnomularska. Należy do Wielkiej Loży Narodowej Polski (WLNP), zakonu pracującego w oparciu o patent Zjednoczonej Wielkiej Loży Anglii z 1781 r., przyjmującego wyłącznie mężczyzn. Zgodnie z tradycją wolnomularstwa regularnego (anglosaskiego) kandydat starający się o przyjęcie do loży musi „być człowiekiem wolnym i dobrych obyczajów”. Musi mieć ukończone 25 lat i zadeklarować wiarę w Istotę Najwyższą.
Członkowie regularnych lóż na poziomie rytualnym nie utrzymują kontaktów z tzw. wolnomularstwem liberalnym (nieregularnym).
Historia do 1938 r..
Wraz z  odzyskaniem przez Polskę niepodległości w 1918 r. odrodził się także ruch wolnomularski. Kilkanaście lóż zjednoczyło się tworząc Wielką Lożę Narodową Polski. Do wspólnych prac stanęli masoni inicjowani w lożach zagranicznych (m.in. państw zaborczych) oraz nowi adepci Sztuki Królewskiej.
Wielu braci w fartuszkach czasu międzywojnia było działaczami organizacji niepodległościowych. Wraz z nimi pracowali m.in. legioniści marszałka Józefa Piłsudskiego oraz działacze organizacji politycznych i społecznych, przeważnie liberalnych lub lewicowych. Nazwy ówczesnych lóż nawiązywały do dawnych mian z okresu niepodległości, Księstwa Warszawskiego i Królestwa Kongresowego. Kilka lóż gromadzących wielu oficerów Wojska Polskiego przyjęło jako swoich patronów bohaterów walk niepodległościowych. Wśród nich była Loża Walerian Łukasiński, której światła zapalono w grudniu 1920 r. Walerian Łukasiński (1786-1868) był majorem Wojska Polskiego, założycielem Wolnomularstwa Narodowego i Towarzystwa Patriotycznego. Więziony przez władze carskie przez prawie pół wieku, większość czasu spędził w lochach twierdzy szliselburskiej.
Po przewrocie majowym w 1926 r. wielu braci wybrało aktywność polityczną i opuściło lożę, której patronował Łukasiński. Pozostali zasilili inne loże warszawskie, a światła „Łukasińskiego” zgaszono w grudniu 1926 r.
Jednak pamięć o Walerianie Łukasińskim wśród polskich wolnomularzy przetrwała. Wielka Loża Narodowa Polski przypomniała postać narodowego bohatera w uchwale z jesieni 1930 r. Na jej mocy zmieniono nazwę Loży „Sowiński” nadając jej imię nowego patrona – Łukasińskiego. Wspomniana loża pracowała w kilkunastoosobowym składzie do listopada 1938 r. Wtedy to bracia, uprzedzając dekret prezydenta RP zakazujący działalności wolnomularskiej w Polsce, podjęli decyzję o jej uśpieniu.
Historia po 1991 r..
Po II wojnie światowej polscy wolnomularze pracowali w paryskiej Loży Kopernik i innych warsztatach zagranicznych. W 1961 r. obudzono lożę w Warszawie. Prace loży miały charakter konspiracyjny, a sama placówka nosiła to samo miano co loża paryska.  Rok 1989 pozwolił polskiej masonerii na wyjście z konspiracji. 2 grudnia 1991 r. z Loży-Matki Kopernik wyłoniły się kolejne dwie loże: Loża Nr 2 Walerian Łukasiński w Warszawie i Loża Nr 3 Przesąd Zwyciężony w Krakowie. Dzięki tym trzem placówkom możliwe było powołanie do życia niezależnego zakonu, który swą nazwą nawiązuje do obediencji międzywojennej.
„Walerian Łukasiński” dziś.
Stołeczna loża szybko stała się placówką „misyjną” WLNP, z której wyłaniają się kolejne polskie loże. Jej członkowie zbierają się – z małymi wyjątkami – dwa razy w miesiącu. Lożę Nr 2 łączą szczególne więzy z braćmi należącymi do Szwedzkiego Zakonu Wolnomularzy. Ich wyrazem są regularne wizyty szwedzkich wolnomularzy w Polsce i polskich w Szwecji.
Postać patrona, wielkiego masona i bohatera narodowego, przypominana jest na uroczystych posiedzeniach loży z okazji kolejnych rocznic urodzin i śmierci Waleriana Łukasińskiego, a jego wizerunek zdobi oficjalne dokumenty i klejnoty lożowe.

</doc>
<doc id="3947224" url="https://pl.wikipedia.org/wiki?curid=3947224" title="Lovendegem">
Lovendegem

Lovendegem – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Lovendegem liczyła osób. Łączna powierzchnia gminy wynosi 19,48 km², co daje gęstość zaludnienia 490 mieszkańców na km².

</doc>
<doc id="3947225" url="https://pl.wikipedia.org/wiki?curid=3947225" title="Merelbeke">
Merelbeke

Merelbeke – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Merelbeke liczyła osób. Łączna powierzchnia gminy wynosi 36,65 km², co daje gęstość zaludnienia 660 mieszkańców na km².

</doc>
<doc id="3947229" url="https://pl.wikipedia.org/wiki?curid=3947229" title="Mistrzostwa Holandii w piłce nożnej mężczyzn">
Mistrzostwa Holandii w piłce nożnej mężczyzn

Mistrzostwa Holandii w piłce nożnej (niderl. "Nederlands landskampioenschap voetbal") – rozgrywki piłkarskie, prowadzone cyklicznie – corocznie lub co sezonowo (na przełomie dwóch lat kalendarzowych) – mające na celu wyłonienie najlepszej męskiej drużyny w Holandii.
Historia.
Mistrzostwa Holandii w piłce nożnej rozgrywane są od 1888 roku. Obecnie rozgrywki odbywają się w wielopoziomowych ligach: Eredivisie, Eerste Divisie, Topklasse, Hoofdklasse, Eerste Klasse, Tweede Klasse, Derde Klasse, Vierde Klasse, Vijfde Klasse, Zesde Klasse, Zevende Klasse oraz niższych klasach.
15 września 1879 w Haarlemie powstał pierwszy niderlandzki klub piłkarski Koninklijke HFC, potem następne. Po założeniu niderlandzkiej federacji piłkarskiej – KNVB w 1889 roku, rozpoczął się proces zorganizowania pierwszych oficjalnych Mistrzostw Holandii w sezonie 1897/98.
W sezonie 1954/55 po raz pierwszy wystartowały rozgrywki w Eerste klasse. W sezonie 1955/56 liga zmieniła nazwę na Hoofdklasse.
Rozgrywki zawodowej Eredivisie zainaugurowano w sezonie 1956/57.
Statystyka.
Klasyfikacja według klubów.
W dotychczasowej historii Mistrzostw Holandii na podium oficjalnie stawało w sumie 56 drużyn. Liderem klasyfikacji jest Ajax Amsterdam, który zdobył 36 tytułów mistrzowskich.
Stan na maj 2022.
Klasyfikacja według miast.
Siedziby klubów: Stan na maj 2022.
Uczestnicy.
Są 50 zespołów, które wzięli udział w 63 sezonach Mistrzostw Holandii, które były prowadzone od 1956/57 aż do sezonu 2018/19 łącznie. Tylko Ajax, Feyenoord i PSV były zawsze obecne w każdej edycji.
Pogrubione zespoły biorące udział w sezonie 2018/19.
Uwagi:
1 Blauw Wit, De Volewijckers i DWS połączyły się w FC Amsterdam, który został rozwiązany w 1982. Teraz reaktywowany jako Blauw-Wit Amsterdam
2 Fortuna 54 połączyła się z Sittardia Sittard w FSC, później zmienił nazwę na Fortuna Sittard.
3 ADO połączył się z Holland Sport w FC Den Haag, później zmienił nazwę na ADO Den Haag
4 Schiedamse Voetbal Vereniging (SVV) i Drecht Steden 79 (DS'79) połączyły się w SVV/Dordecht'90. Obecnie FC Dordrecht.

</doc>
<doc id="3947231" url="https://pl.wikipedia.org/wiki?curid=3947231" title="163 (liczba)">
163 (liczba)

W kalendarzu.
163. dniem w roku jest 12 czerwca (w latach przestępnych jest to 11 czerwca). Zobacz też co wydarzyło się w roku 163, oraz w roku 163 p.n.e.

</doc>
<doc id="3947232" url="https://pl.wikipedia.org/wiki?curid=3947232" title="Tod">
Tod



</doc>
<doc id="3947233" url="https://pl.wikipedia.org/wiki?curid=3947233" title="TOD">
TOD



</doc>
<doc id="3947235" url="https://pl.wikipedia.org/wiki?curid=3947235" title="SIEŤ">
SIEŤ



</doc>
<doc id="3947237" url="https://pl.wikipedia.org/wiki?curid=3947237" title="Sme Rodina">
Sme Rodina



</doc>
<doc id="3947242" url="https://pl.wikipedia.org/wiki?curid=3947242" title="Poems and Ballads. Second Series">
Poems and Ballads. Second Series

Poems and Ballads. Second Series – tomik wierszy angielskiego poety Algernona Charlesa Swinburne’a, opublikowany w Londynie w 1878 roku przez spółkę wydawniczą Chatto &amp; Windus i wznowiony w Nowym Yorku w 1885. Stanowi nawiązanie do wcześniejszego zbiorku "Poems and Ballads" z 1866. Tom został zadedykowany Richardowi F. Burtonowi. Zawiera między innymi utwory "The Last Oracle", "In the Bay", "A Forsaken Garden", "Relics", "At a Month's End", "The Year of the Rose", "A Wasted Vigil", "The Complaint of Lisa", "A Vision of Spring in Winter", "For the Feast of Giordano Bruno", "Ave Atque Vale", "Memorial Verses on the Death of Théophile Gautier" i "Triads". Ponadto w tomiku znalazł się cykl "Four Songs of Four Seasons". Do omawianego tomiku Swinburne włączył również swoje tłumaczenia wierszy francuskiego średniowiecznego poety François Villona, w tym "Epitaph in Form of a Ballad". Utwory składające się na zbiorek charakteryzują się kunsztowną formą wersyfikacyjną. Są wśród nich sonety, sestyny liryczne i ballady francuskie. Swinburne posługuje się też często swoim ulubionym środkiem instrumentacji głoskowej, aliteracją, na przykład:
Dwa utwory Swinburne poświęcił poecie, którego lubił i wysoko cenił, Wiktorowi Hugo, autorowi cyklu epickiego "Legenda wieków" i popularnych powieści jak "Nędznicy" i "Katedra Marii Panny w Paryżu". Są to sonety "To Victor Hugo" i "Victor Hugo in 1877". W tomiku zamieścił też sonet "To Louis Kossuth", mówiący o osobie węgierskiego bohatera narodowego Lajosa Kossutha.

</doc>
<doc id="3947243" url="https://pl.wikipedia.org/wiki?curid=3947243" title="Dom mieszkalny profesorów Uniwersytetu Jagiellońskiego (plac Inwalidów)">
Dom mieszkalny profesorów Uniwersytetu Jagiellońskiego (plac Inwalidów)

Dom mieszkalny profesorów Uniwersytetu Jagiellońskiego – zabytkowy budynek znajdujący się w Krakowie w Dzielnicy V Krowodrza przy placu Inwalidów 4.
Historia.
Modernistyczny budynek ukończony został w 1926 roku. Był jedną z kilku kamienic wybudowanych w latach 20. XX wieku dla kadry profesorskiej Uniwersytetu Jagiellońskiego. Zaprojektowany został w stylu art déco przez Ludwika Wojtyczkę, we współpracy ze Stefanem Żeleńskim i Piotrem Jurkiewiczem.
Jest to trzypiętrowy budynek na rzucie prostokąta. Główna klatka schodowa doświetlona jest od góry świetlikiem, od strony podwórka znajduje się druga, zewnętrzna, przeznaczona początkowo dla służby. Elewacja ozdobiona jest sgraffitową dekoracją o geometryczno-roślinnych motywach.
W listopadzie 1939 roku, po zajęciu Krakowa przez Niemców, mieszkańcy kamienicy otrzymali nakaz eksmisji. Mieli czterdzieści osiem godzin na opuszczenie lokali, pozwolono im zachować dobytek, gdyż pomieszczenia w budynku przeznaczono na biura. Budynek gra w filmie Andrzeja Wajdy "Człowiek z marmuru", którego główny bohater Mateusz Birkut w jednej ze scen rozbija szybę w bramie kamienicy.

</doc>
<doc id="3947245" url="https://pl.wikipedia.org/wiki?curid=3947245" title="Długość (rozmiar)">
Długość (rozmiar)



</doc>
<doc id="3947246" url="https://pl.wikipedia.org/wiki?curid=3947246" title="Ri (długość)">
Ri (długość)



</doc>
<doc id="3947247" url="https://pl.wikipedia.org/wiki?curid=3947247" title="Ri">
Ri



</doc>
<doc id="3947250" url="https://pl.wikipedia.org/wiki?curid=3947250" title="Ken (długość)">
Ken (długość)



</doc>
<doc id="3947267" url="https://pl.wikipedia.org/wiki?curid=3947267" title="Amma">
Amma



</doc>
<doc id="3947285" url="https://pl.wikipedia.org/wiki?curid=3947285" title="Królewska Marynarka Wojenna Omanu">
Królewska Marynarka Wojenna Omanu

Oman ma bardzo długą (ok. 2900 km) linię brzegową oraz współdzieli z Iranem wody cieśniny Ormuz, jednej z najbardziej strategicznych dróg wodnych świata – przez którą przechodzi znaczna część ropy naftowej eksportowanej przez państwa Zatoki Perskiej. Zadaniem Królewskiej Marynarki Wojennej Omanu (arab. البحرية السلطانية العمانية) są: obrona wybrzeża, ochrona omańskiej strefy ekonomicznej (w szczególności łowisk ryb) i zapobieżenie próbom przerwania transportu przez cieśninę Ormuz. Marynarka omańska jest stosunkowo dobrze wyposażona i wyszkolona, ma znaczny potencjał bojowy, aczkolwiek nie jest w stanie samodzielnie pokonać najsilniejszych flot w regionie jak np. irańskiej. Może jednak liczyć na wsparcie Royal Navy i United States Navy, z którymi utrzymuje bliskie kontakty i często uczestniczy we wspólnych ćwiczeniach.
Historia.
Oman ma długą tradycję morską, lecz w latach 60. XX wieku jego siły morskie zredukowane były do niewielkiej liczby pomocniczych jednostek typu dau, prowadzących przybrzeżne patrole antyprzemytnicze. W 1970 roku Królewska Marynarka Wojenna została oficjalnie powołana do życia, jako jeden z głównych rodzajów sił zbrojnych Omanu. Pierwszą jednostką zbudowaną dla floty był „Al Said”, przewidziany jako jacht królewski, ale wykorzystywany w czasie konfliktu w Zufarze.
W latach 70. nastąpiła szybka budowa floty: w 1973 roku pozyskano trzy szybkie okręty patrolowe („Al Bushra”, „Al Mansur” i „Al Najah”) oraz przeniesiono główną bazę floty do Chaur al-Mukalla w Maskacie. Dwa lata później do służby weszły dwa trałowce, przebudowane na patrolowce; kolejnymi jednostkami były trzy okręty desantowe („Sulhafat Al Bahr”, „Al Sansool” i „Al Doghs”). Pod koniec dekady, w 1978 roku w Sur zostało otworzone centrum treningowe marynarki. Początkowo kadra oficerska składała się głównie z Brytyjczyków, a podoficerska – z Pakistańczyków, ale dzięki rozwojowi szkolenia morskiego, w latach 80. ograniczano obcy personel do specjalizacji technicznych.
W następnych dekadach marynarka szybko się rozwijała. Personel zwiększył się z 2000 w latach 80. do 3200 w 1992 i 4200 w 1995 roku. Oprócz bazy w Maskacie, stworzono kolejne: na wyspie Al-Ghanam, w Mina Rajsut koło Salali, Wuzam Alwa i Chasab; główną bazą, zbudowaną w latach 1977–1988, stała się Al-Masna’a al-Wuzam.
W latach 80. podstawową siłą uderzeniową były cztery szybkie jednostki rakietowe typu "Dhofar", zbudowane w Wielkiej Brytanii przez Vosper Thornycroft, wypierające ok. 400 ton, uzbrojone w armatę OTO Melara 76 mm, podwójne działo Breda kal. 40 mm i 6–8 pocisków rakietowych MM-40 Exocet. W latach 1996–1997 dołączyły do nich dwie pełnomorskie korwety typu "Qahir", także produkcji Vosper Thornycroft. Były to odpowiednio „Qahir Al Amwaj” i „Al Mua’zzar”, o wyporności pełnej ok. 1500 ton, przenoszące oprócz pocisków Exocet także rakiety bliskiej obrony przeciwlotniczej Crotale i mające możliwość przyjęcia na pokład helikoptera. Ze względu na koszty remontu zrezygnowano natomiast z leasingu fregaty „Oliver Hazard Perry”.
W latach 90. większość personelu floty składała się z Omańczyków, aczkolwiek marynarka wciąż była uzależniona od brytyjskich specjalistów ds. technicznych. Oprócz współpracy z Brytyjczykami, Oman zawarł też porozumienia o współpracy z Francją w 1989 roku i w następnych latach zamówił tam serię trzech szybkich, 450-tonowych patrolowców (pierwsze, „Al-Bushra” i „Al-Mansour”, dostarczono w 1995 roku), które miały zastąpić używane dotąd cztery przybrzeżne patrolowce typu "Al Wafji". Dwa z tych ostatnich, dostarczonych z końcem lat 70. przez stocznię Brooke Marine, przenosiły pociski Exocet.
W pierwszej dekadzie XXI w. Oman nie zakupił większych jednostek, złożył jednak zamówienia, które poskutkowały dostarczeniem w latach 2013–2014 dużych korwet typu "Khareef", zbudowanych w Wielkiej Brytanii, oraz czterech pełnomorskich okrętów patrolowych, zbudowanych w Singapurze w latach 2014–2016. W tym ostatnim roku do marynarki Omanu dołączyły też dwa szybkie katamarany transportowe.

</doc>
<doc id="3947299" url="https://pl.wikipedia.org/wiki?curid=3947299" title="Wypychy Mchów">
Wypychy Mchów

Wypychy Mchów – część wsi Lubomin Rządowy w Polsce położona w województwie kujawsko-pomorskim, w powiecie włocławskim, w gminie Boniewo.
W latach 1975–1998 Wypychy Mchów administracyjnie należały do województwa włocławskiego.

</doc>
<doc id="3947302" url="https://pl.wikipedia.org/wiki?curid=3947302" title="Jastrzębiec (Wola Uchańska)">
Jastrzębiec (Wola Uchańska)

Jastrzębiec – przysiółek wsi Wola Uchańska w Polsce położony w województwie lubelskim, w powiecie hrubieszowskim, w gminie Uchanie.
W latach 1975–1998 przysiółek administracyjnie należał do województwa zamojskiego.

</doc>
<doc id="3947305" url="https://pl.wikipedia.org/wiki?curid=3947305" title="Whig Party (United States)">
Whig Party (United States)



</doc>
<doc id="3947308" url="https://pl.wikipedia.org/wiki?curid=3947308" title="Republican Party (United States)">
Republican Party (United States)



</doc>
<doc id="3947317" url="https://pl.wikipedia.org/wiki?curid=3947317" title="President of the United States">
President of the United States



</doc>
<doc id="3947318" url="https://pl.wikipedia.org/wiki?curid=3947318" title="Zawisza Czarny (1934)">
Zawisza Czarny (1934)

Zawisza Czarny – duży jacht morski należących do Związku Harcerstwa Polskiego, zbudowany w 1902 (lub 1901) roku, zakupiony przez ZHP w 1934 roku i używany do czasu wybuchu II wojny światowej. Nazwa żaglowca pochodzi od rycerza Zawiszy Czarnego z Garbowa, uznawanego za wzór cnót rycerskich. Pierwszy z dwóch żaglowców Harcerskich o tej samej nazwie.
Historia.
"Zawisza Czarny" został zakupiony przez ZHP w 1934 roku w Danii. Był to drewniany szkuner szwedzkiej produkcji o nazwie "Petrea", zbudowany w 1902 roku – solidny żaglowiec, dostosowany do żeglugi podbiegunowej. Został zakupiony w całości ze składek społecznych, wyremontowany i przerobiony systemem gospodarczym na statek szkolny – prawie w całości przez harcerzy i studentów, którzy również później na nim pływali. Głównym inicjatorem powstania "Zawiszy" był Witold Bublewski – kierownik Harcerskich Drużyn Żeglarskich, a komendantem aż do wojny był gen. Mariusz Zaruski. "Zawisza Czarny" był wówczas największym skautowym żaglowcem i wzbudzał zazdrość i podziw nawet w kolebce skautingu – w Anglii.
W czasie wojny, do 1943 r. używany przez Niemców jako „Schwarzer Husar”, został przez nich w końcu porzucony i niszczał. Po odnalezieniu po wojnie, sprowadzony do Gdyni nie nadawał się już do remontu i w 1949 r. został odholowany i zatopiony na wodach Zatoki Puckiej.
W połowie lat 90. statek do badań podwodnych Centralnego Muzeum Morskiego zlokalizował dokładną pozycję wraku – , na głębokości ok. 8 metrów. W 2011 roku została zorganizowana pierwsza harcerska wyprawa nurkowa, której celem był wrak pierwszego "Zawiszy". Płetwonurkowie wypłynęli jachtem Zjawa IV. Po ponad 60 latach, na pierwszym Zawiszy Czarnym znowu pojawili się harcerze. Wrak, jak na swój wiek i płytkie wody, jest w nienajgorszym stanie. Z piasku wystają niestety tylko nieliczne elementy. Podczas wyprawy udało się także wydobyć na powierzchnię drobne elementy, które później zostały przekazane Centralnemu Muzeum Morskiemu.
„Zawisza Czarny” był drewnianym trzymasztowym szkunerem gaflowym, o powierzchni żagli 432 m², dł. całk. 30,98 m, szer. 8,1 m, wys. 27 m, zan. 3,1 m, 168 BRT, załoga liczyła 52 osoby.

</doc>
<doc id="3947319" url="https://pl.wikipedia.org/wiki?curid=3947319" title="S/y Zawisza Czarny">
S/y Zawisza Czarny



</doc>
<doc id="3947329" url="https://pl.wikipedia.org/wiki?curid=3947329" title="United States Congress">
United States Congress



</doc>
<doc id="3947332" url="https://pl.wikipedia.org/wiki?curid=3947332" title="Erwin Vierow">
Erwin Vierow

Erwin Vierow (ur. 15 maja 1890 w Berlinie, zm. 1 lutego 1982 w Tecklenburg) – niemiecki dowódca wojskowy z czasów II wojny światowej w stopniu generała piechoty.
Vierow wstąpił do armii 21 sierpnia 1908 w stopniu podchorążego. Po wybuchu I wojny światowej był adiutantem 64 Pułku Piechoty. W grudniu 1917 roku przeniesiony Sztabu Generalnego. W okresie międzywojennym w Reichswerze pełnił funkcje sztabowe.
W czasie kampanii wrześniowej dowodził 96 Dywizją Piechoty. W sierpniu 1940 roku został powołany na stanowisko dowódcy 9 Dywizji Piechoty. Służąc na froncie wschodnim jako dowódca LV Korpusu Armijnego po kapitulacji Charkowa 24 października 1941 roku został komendantem wojskowym.
1 lipca 1943 roku został mianowany dowódcą armii w północno-zachodniej Francji, obejmujące regiony Laon, Orléans i Rouen. Funkcję pełnił do czerwca 1944 roku kiedy został mianowany na dowódcę "Generalkommando Somme". Piastował to stanowisko aż do poddania się Brytyjczykom 1 września 1944 roku.

</doc>
<doc id="3947333" url="https://pl.wikipedia.org/wiki?curid=3947333" title="Jastrzębiec (Miłoszewo)">
Jastrzębiec (Miłoszewo)

Jastrzębiec – przysiółek wsi Miłoszewo w Polsce, położony w województwie pomorskim, w powiecie wejherowskim, w gminie Linia.
W latach 1975–1998 przysiółek administracyjnie należał do województwa gdańskiego.

</doc>
<doc id="3947334" url="https://pl.wikipedia.org/wiki?curid=3947334" title="Karpaty (Miłoszewo)">
Karpaty (Miłoszewo)

Karpaty – przysiółek wsi Miłoszewo w Polsce, położony w województwie pomorskim, w powiecie wejherowskim, w gminie Linia.
W latach 1975–1998 przysiółek administracyjnie należał do województwa gdańskiego.

</doc>
<doc id="3947335" url="https://pl.wikipedia.org/wiki?curid=3947335" title="Giovanni Malagodi">
Giovanni Malagodi

Giovanni Francesco Malagodi (ur. 12 października 1904 w Londynie, zm. 17 kwietnia 1991 w Rzymie) – włoski polityk i bankowiec, długoletni parlamentarzysta, minister, lider Włoskiej Partii Liberalnej (PLI), w 1987 przewodniczący Senatu. Uznawany za jednego z najwybitniejszych przedstawicieli kultury liberalnej we Włoszech.
Życiorys.
Syn Olinda Malagodiego, pisarza i dziennikarza, liberała oraz zwolennika Giovanniego Giolittiego. W 1926 ukończył w Rzymie studia prawnicze. Podjął pracę w banku Banca Commerciale Italiana, po kilku latach zaczął obejmować w nim stanowiska dyrektorskie. Bankiem kierował wówczas Raffaele Mattioli, Giovanni Malagodi stał się jego bliskim współpracownikiem. W 1937 powołany na dyrektora generalnego banku Sudameris, przeniósł się do Paryża, a w 1940 do Buenos Aires. Powrócił do Włoch w 1947, był doradcą rządu i jego przedstawicielem na różnych konferencjach, od 1949 formalnie zatrudniony w resorcie spraw zagranicznych.
Zaangażował się w działalność polityczną w ramach Włoskiej Partii Liberalnej. W 1953 po raz pierwszy z jej ramienia uzyskał mandat posła do Izby Deputowanych. Pięciokrotnie z powodzeniem ubiegał się o reelekcję, zasiadając w niższej izbie włoskiego parlamentu do 1979. Od 1954 do 1972 kierował PLI jako jej sekretarz. W 1955, wkrótce po objęciu tej funkcji, doszło do rozłamu w partii, gdy związane z czasopismem „Il Mondo” skrzydło lewicowe Maria Pannunzio powołało Partię Radykalną. W trakcie przywództwa Giovanniego Malagodiego Włoska Partia Liberalna zwróciła się w stronę liberalizmu Luigiego Einaudiego, wyrażając sprzeciw wobec upaństwowienia sektora energii elektrycznej czy poglądów centrolewicy. W wyborach z 1963 ugrupowanie uzyskało najlepszy wynik w historii (około 7%), po czym stopniowo traciło poparcie.
W 1972 polityk odszedł z funkcji sekretarza PLI. Od czerwca 1972 do lipca 1973 po raz jedyny w swojej karierze pełnił funkcję rządową – był ministrem skarbu w drugim gabinecie Giulia Andreottiego. Przez kilka lat zajmował techniczno-organizacyjne stanowisko przewodniczącego partii, ustąpił z niego w drugiej połowie lat 70., nie zgadzając się z linią nowego sekretarza Valeria Zanone. W 1979, 1983 i 1987 był wybierany na senatora. Od kwietnia do lipca 1987 sprawował urząd przewodniczącego Senatu. Zmarł w trakcie X kadencji parlamentu.

</doc>
<doc id="3947337" url="https://pl.wikipedia.org/wiki?curid=3947337" title="Cieszonko (Miłoszewo)">
Cieszonko (Miłoszewo)

Cieszonko – część wsi Miłoszewo w Polsce, położona w województwie pomorskim, w powiecie wejherowskim, w gminie Linia.
W latach 1975–1998 Cieszonko administracyjnie należało do województwa gdańskiego.

</doc>
<doc id="3947339" url="https://pl.wikipedia.org/wiki?curid=3947339" title="Malinowy Rów">
Malinowy Rów

Malinowy Rów – część wsi Miłoszewo w Polsce, położona w województwie pomorskim, w powiecie wejherowskim, w gminie Linia.
W latach 1975–1998 Malinowy Rów administracyjnie należał do województwa gdańskiego.

</doc>
<doc id="3947341" url="https://pl.wikipedia.org/wiki?curid=3947341" title="Republic of Texas">
Republic of Texas



</doc>
<doc id="3947343" url="https://pl.wikipedia.org/wiki?curid=3947343" title="Włodzimierz Tadeusz Kowalski">
Włodzimierz Tadeusz Kowalski

Włodzimierz Tadeusz Kowalski (ur. 17 kwietnia 1934 w Łodzi, zm. 23 września 1990 w Warszawie) – polski historyk i prawnik, badacz dziejów najnowszych.
Życiorys.
W 1956 ukończył studia prawnicze na Uniwersytecie Łódzkim, w latach 1960-1968 był pracownikiem Polskiego Instytutu Spraw Międzynarodowych, w 1962 obronił pracę doktorską, w 1968 habilitował się. W latach 1968-1972 był pracownikiem Zakładu Historii Stosunków Polsko-Radzieckich Polskiej Akademii Nauk, w latach 1972-1975 Instytutu Krajów Socjalistycznych PAN, w latach 1975-1984 ponownie pracował w PISM, od 1984 był zatrudniony w Wyższej Szkole Pedagogicznej w Olsztynie. Członek PZPR od 1969. Profesor nadzwyczajny od 1974 roku, profesor zwyczajny od 1986.
Zajmował się historią II wojny światowej i polityką międzynarodową. Autor i współautor scenariuszy filmów fabularnych: "Operacja Himmler" (1979); "Polonia Restituta" (1980); "Polonia Restituta" (1982); "Katastrofa w Gibraltarze" (1983) i spektakli telewizyjnych: "Poczdam" (1975); "Przed Burzą" (1977). W latach siedemdziesiątych i osiemdziesiątych XX wieku gospodarz programów telewizyjnych o tematyce historycznej. Wracając z podróży naukowych do Europy Zachodniej zajmował się szmuglowaniem do kraju wydawnictw emigracyjnych (m.in. "Zeszytów Historycznych"). Paryska "Kultura" odnotowując jego śmierć zaznaczyła, że "zbyt często jednostronnie oceniał wydarzenia najnowszej historii".
Według materiałów zgromadzonych w archiwum Instytutu Pamięci Narodowej był w latach 1970–1980 konsultantem (kontaktem operacyjnym) Służby Bezpieczeństwa o pseudonimie "Witek".
W PRL odznaczony Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski, dwukrotnie Srebrnym oraz dwukrotnie Brązowym Medalem „Za zasługi dla obronności kraju”. Laureat Nagrody PISM II stopnia (1965), Nagrody PISM (1972), Nagrody Ministra Obrony Narodowej II stopnia (1972), Nagrody tygodnika "Polityka" (1978), Nagrody specjalnej na Festiwalu Twórczości TV za spektakl Teatru TV "Przed burzą" (1978, wspólnie z Ryszardem Frelkiem) oraz Nagrody Złotego Ekranu (1978, również wspólnie z Ryszardem Frelkiem).

</doc>
<doc id="3947349" url="https://pl.wikipedia.org/wiki?curid=3947349" title="Juventus Audax Roma">
Juventus Audax Roma



</doc>
<doc id="3947350" url="https://pl.wikipedia.org/wiki?curid=3947350" title="Lech Konopka (lekarz)">
Lech Konopka (lekarz)

Lech Jerzy Konopka (ur. 3 lutego 1938 w Wilnie, zm. 13 marca 2017) – polski lekarz hematolog, profesor nauk medycznych.
Życiorys.
Był absolwentem IV Liceum Ogólnokształcącego im. Henryka Sienkiewicza w Częstochowie (1955). W 1963 ukończył studia w Akademii Medycznej w Warszawie. Następnie rozpoczął pracę w Instytucie Hematologii i Transfuzjologii, w 1968 obronił pracę doktorską, habilitował się w 1975, 1987 otrzymał tytuł profesora nauk medycznych, w latach 1997–2002 był dyrektorem Instytutu. Był autorem wielu publikacji poświęconych metodom diagnostycznym i leczniczym białaczek i chłoniaków złośliwych. W latach 1987–1995 pełnił funkcję sekretarza generalnego Polskiego Związku Hematologów i Transfuzjologów,
Działał w Krajowej Partii Emerytów i Rencistów. W 2005 został przewodniczącym komitetu wyborczego Andrzeja Leppera jako kandydata w wyborach prezydenckich. Zrezygnował z tej funkcji w trakcie kampanii w związku z zerwaniem współpracy wyborczej pomiędzy KPEiR a Samoobroną RP.

</doc>
<doc id="3947352" url="https://pl.wikipedia.org/wiki?curid=3947352" title="Nothofagus fusca">
Nothofagus fusca

Nothofagus fusca (Hook.f.) Oerst. – gatunek rośliny z rodziny bukanowatych ("Nothofagaceae"). Występuje naturalnie w Nowej Zelandii, na południe od 37. równoleżnika. 
Biologia i ekologia.
Rośnie w lasach zrzucających liście. Występuje na wysokości do 1000 m n.p.m. 
Zmienność.
W obrębie tego gatunku wyróżniono jedną odmianę:
Zastosowania.
Drewno tego gatunku jest wykorzystywane do produkcji podłkadów kolejowych.

</doc>
<doc id="3947354" url="https://pl.wikipedia.org/wiki?curid=3947354" title="Rally">
Rally



</doc>
<doc id="3947364" url="https://pl.wikipedia.org/wiki?curid=3947364" title="Edward Nawarecki">
Edward Nawarecki

Edward Nawarecki (ur. 1 lipca 1936, zm. 15 marca 2017) – polski informatyk, profesor nauk technicznych.
Życiorys.
Absolwent Hutniczej Akademii Górniczo-Hutniczej i Wydziału Elektrotechniki Górniczej. W 1967 został doktorem w zakresie nauk technicznych, a w 1975 habilitował się. Od 1978 do 1981 był prodziekanem Wydziału Elektrotechniki, Automatyki i Elektroniki. Od 1990 profesor nauk technicznych. Od 1992 do 1993 sprawował stanowisko zastępcy dyrektora Instytutu Informatyki. Od 1994 do 2002 kierownik Katedry Informatyki, od 2003 kierownik Studiów Doktoranckich Wydziału Elektrotechniki, Automatyki, Informatyki i Elektroniki. W 2006 odszedł na emeryturę. Autor 12 monografii i wydawnictw zbiorowych, a także opublikował i był współautorem ok. 280 publikacji. Pochowany na Cmentarzu Salwatorskim w Krakowie, kwatera L1-1-13.

</doc>
<doc id="3947367" url="https://pl.wikipedia.org/wiki?curid=3947367" title="Przemysław Nadolski">
Przemysław Nadolski

Przemysław Nadolski (ur. 1970 w Bytomiu) – polski historyk, archiwista, specjalizuje się głównie w historii przemysłu i komunikacji na Górnym Śląsku, autor wielu publikacji na temat historii miast górnośląskich, działacz stowarzyszenia „Euromost”.
Życiorys.
Jego rodzina pochodzi z Wołynia oraz terenów obecnego województwa lubelskiego. Absolwent II Liceum Ogólnokształcącego im. Stefana Żeromskiego w Bytomiu oraz Wydziału Nauk Społecznych Uniwersytetu Śląskiego w Katowicach na kierunku historia. Pierwotnie jego zainteresowania oscylowały wokół broni i uzbrojenia, a następnie komunikacji i transportu (głównie szynowego). Pierwszą jego samodzielną publikacją był album "Bytom wczoraj". Bierze udział w projektach badawczych, dotyczących historii i kultury materialnej. Autor kilkudziesięciu publikacji, dotyczących miast przemysłowej części Górnego Śląska w XIX i XX wieku oraz wielu artykułów naukowych i popularnonaukowych, tłumacz tekstów z języka niemieckiego. Autor tekstów naukowych do prac zbiorowych i pokonferencyjnych (m.in. do „Zeszytów Gliwickich”, „Rocznika Świętochłowickiego”, „Rocznika Muzeum w Gliwicach” i monografii Katowic z 2012).
Inicjator odnowienia i przywrócenia w pierwotnym miejscu pomnika prezydenta rejencji opolskiej hrabiego von Quadta w Koźlu. Zainicjował także umieszczenie w nawierzchni jezdni ul. Dworcowej w Bytomiu fragmentu torowiska tramwajowego, upamiętniającego istniejącą w tym miejscu dawną linię tramwajową. W 2006 przyczynił się do przewiezienia z Warszawy do Bytomia oryginalnej figury lwa, pierwotnie znajdującej się na bytomskim rynku („Lew śpiący” autorstwa rzeźbiarzy Teodora Kalidego i Christiana Raucha). Nadolski zajmuje się także poszukiwaniem starych dzwonów, zrabowanych lub wywiezionych z górnośląskich parafii.
W 2006 odznaczony nagrodą „Muza”, przyznawaną w dziedzinie kultury przez Prezydenta Miasta Bytom.

</doc>
<doc id="3947368" url="https://pl.wikipedia.org/wiki?curid=3947368" title="Delta Draconis">
Delta Draconis

Delta Draconis ("Altais", "δ Dra") – gwiazda w gwiazdozbiorze Smoka, odległa od Słońca o około 97 lat świetlnych.
Nazwa.
Słowo Altais ("al Tāis") oznacza w języku arabskim „koza”, jednak tradycyjna nazwa tej gwiazdy ma inne pochodzenie. Powstała ona ze zdeformowanego arabskiego słowa oznaczającego węża ("al Tinnīn") i określającego cały gwiazdozbiór. Inna nazwa gwiazdy, Nodus Secundus, oznacza „drugi węzeł” ciała Smoka. Międzynarodowa Unia Astronomiczna zatwierdziła użycie nazwy Altais dla określenia tej gwiazdy.
Charakterystyka.
Delta Draconis jest żółtym olbrzymem należącym do typu widmowego G9. Jest 63 razy jaśniejsza niż Słońce i ma 11 razy większą średnicę, temperatura jej fotosfery to 4830 K. Ma około 700 milionów lat, w jej jądrze zachodzą reakcje syntezy helu w węgiel i tlen. Po zakończeniu syntezy helu gwiazda pojaśnieje, a w końcu odrzuci otoczkę, pozostawiając odsłonięte jądro – białego karła o średniej masie.
Jest to gwiazda okołobiegunowa, widoczna cały rok dla obserwatorów na północ od Zwrotnika Raka. Ma obserwowaną wielkość gwiazdową 3,07 i w pobliżu bieguna niebieskiego ustępuje jasnością tylko gwiazdom Polaris, Pherkad i Kochab z konstelacji Małej Niedźwiedzicy.
Nie ma pewności, czy Altais jest gwiazdą pojedynczą czy też podwójną. W odległości 82 sekund kątowych od niej znajduje się inna gwiazda o wielkości 12,58, która może przypadkowo sąsiadować na niebie z Delta Draconis lub stanowić powiązany grawitacyjnie układ. W tym drugim przypadku gwiazdy dzieliłoby w przestrzeni 2500 au, a jeden obieg wspólnego środka masy zajmowałby co najmniej 75 000 lat. Słabsza gwiazda jest najprawdopodobniej czerwonym karłem typu widmowego M1.

</doc>
<doc id="3947369" url="https://pl.wikipedia.org/wiki?curid=3947369" title="Altais">
Altais



</doc>
<doc id="3947375" url="https://pl.wikipedia.org/wiki?curid=3947375" title="Schronisko dla Bezdomnych Zwierząt „Na Paluchu”">
Schronisko dla Bezdomnych Zwierząt „Na Paluchu”

Schronisko dla Bezdomnych Zwierząt w Warszawie, Schronisko „Na Paluchu” – schronisko dla zwierząt będące jednostką budżetową miasta Warszawy powołaną uchwałą Rady m.st. Warszawy Nr XXX/406/2000 z dnia 21 grudnia 2000 roku.
Schronisko „Na Paluchu” jest największą tego typu instytucją w Warszawie. Przeciętnie przebywa w nim ok. 800 zwierząt. Miesięcznie do schroniska trafia ok. 300 zwierząt (ok. 200 psów i 100 kotów).
Schronisko znajduje się przy ul. Paluch 2 w dzielnicy Włochy. Zajmuje powierzchnię 3 ha, z czego 1 ha należy do miasta Warszawy, a pozostałe 2 ha są dzierżawione od Przedsiębiorstwa Państwowego „Porty Lotnicze”.
Misja.
Misja schroniska wyraża się w haśle: "Chronimy bezdomne zwierzęta, Stwarzamy im druga szansę. Wiemy, że czują".
Schronisko jest jednym z wykonawców "Warszawskiego Programu Przeciwdziałania Bezdomności Zwierząt", przygotowywanego corocznie przez Biuro Ochrony Środowiska Urzędu m.st. Warszawy.
Działalność.
W schronisku całodobowo działa Biuro Przyjęć i Adopcji Zwierząt, w którym przyjmowane są zwierzęta dostarczane przez Straż Miejską i osoby prywatne. Każde zwierzę, które trafia do schroniska, jest ewidencjonowane, przechodzi badanie lekarskie oraz zostaje zaczipowane. Następnie przechodzi przez 15-dniowy okres kwarantanny.
W latach 2010–2011 odnotowano największa liczbę zwierząt przebywających w Schronisku – blisko 2400 psów i kotów. Dzięki rosnącej liczbie adopcji liczba zwierząt przebywających „Na Paluchu” stale maleje. W roku 2016 przyjęto do Schroniska 2489 psów i 1282 kotów. Adoptowanych zostało 1550 psów i 988 kotów, a 1003 psów i 143 koty zostały odebrane przez właścicieli. 1 grudnia 2019 w schronisku przebywało 558 psów i 66 kotów.
Procedura adopcyjna polega na wypełnieniu ankiety przedadopcyjnej i rozmowie z pracownikiem biura adopcji, a także (w wypadku psów dorosłych) na odbyciu minimum dwóch spacerów zapoznawczych i uzyskaniu pozytywnej opinii stałego opiekuna lub wolontariusza zwierzęcia. Następnie odbywa się odprawa weterynaryjna (badanie lekarskie, omówienie stanu zdrowia, informacje o szczepieniach, wystawienie książeczki zdrowia zwierzęcia, wprowadzenia danych właściciela do ogólnokrajowej bazy zwierząt zaczipowanych) oraz zawarcie umowy adopcyjnej o charakterze cywilnoprawnym.
Schronisko prowadzi akcje promocyjne i edukacyjne, które mają na celu kształtowanie właściwych postaw wobec zwierząt towarzyszących. Od 2015 roku schronisko organizuje akcję „Adoptuj Warszawiaka” – psy w asyście wolontariuszy pojawiają się w charakterystycznych miejscach Warszawy, organizowane są profesjonalne sesje fotograficzne.
W 2016 roku miała miejsce pierwsza edycja Warszawskiego Dnia Zwierząt. Na Polu Mokotowskim zgromadziło się ok. 8 tys. osób. Odbyły się wówczas warsztaty dot. behawiorystki zwierząt, profilaktyki zdrowotnej, szkolenia.
Kolejne edycje Warszawskiego Dnia Zwierząt odbywają się co roku w maju. W 2016 roku schronisko wydało edukacyjną grę planszową „Piesku, szukaj domu”, ukazującą problem bezdomności zwierząt, sposób funkcjonowania schroniska i samą procedurę adopcji zwierzęcia. W 2017 roku schronisko opracowało psi „Poradnik po adopcji”. W 2018 roku powstała jego kocia edycja. Poradnik w formie książeczki otrzymują wszystkie osoby adoptujące zwierzęta ze schroniska.
W schronisku pracuje 63 etatowych pracowników. Są oni podzieleni na 3 sekcje: biuro przyjęć i adopcji zwierząt, opieka bytowa i ambulatorium. W schronisku działa także 290 wolontariuszy podzielonych na 20 grup. Na czele każdej z nich stoi lider, koordynujący pracę wolontariuszy. Każde zwierzę posiada swojego wolontariusza. Nabór do wolontariatu jest prowadzony w sposób ciągły.

</doc>
<doc id="3947380" url="https://pl.wikipedia.org/wiki?curid=3947380" title="Gubernatorzy Tennessee">
Gubernatorzy Tennessee

W haśle została przedstawiona lista gubernatorów amerykańskiego stanu Tennessee.
Kadencja gubernatora jest ograniczona przez konstytucję stanu Tennessee. Pierwszą konstytucję uchwalono w 1796 roku, w której ustanowiono dwuletnią kadencję gubernatora i ustalono warunek, by żadna osoba nie będzie mogła piastować stanowiska gubernatora przez więcej niż sześć lat w okresie ośmiu lat. Za sprawą poprawki do konstytucji, przyjętej w 1953 roku, kadencja urzędu została wydłużona do czterech lat, bez możliwości ubiegania się o kolejne. Na podstawie obowiązujących przepisów konstytucji stanowej zmienionej w 1978 roku, gubernator wybierany jest na czteroletnią kadencję, i może służyć nie dłużej niż przez dwie kolejne kadencje.
Według "Tennessee Blue Book", stan Tennessee miał 49 gubernatorów, włącznie z obecnym Billem Haslamem. Ta lista nie uwzględnia Williama Blounta ("territorial governor") lub Roberta L. Caruthersa (nigdy nie objął stanowiska), chociaż "Blue Book" zawiera ich obu w zestawieniu gubernatorów.
Terytorium Południowo-Zachodnie.
Obszar na południe od rzeki Ohio, powszechnie nazywane Terytorium Południowo-Zachodnim ("Southwest Territory") utworzono w 1790 roku z terenów przekazanych rządowi Stanów Zjednoczonych przez Karolinę Północną. W 1796 roku terytorium, jako stan Tennessee, zostało przyznane Unii.
Inne stanowiska objęte przez gubernatorów.
Wszyscy wpisani poniżej senatorowie i członkowie Izby Reprezentantów reprezentowali stan Tennessee z wyłączeniem tych zaznaczonych. (*) oznacza te stanowiska, z których gubernator zrezygnował.

</doc>
<doc id="3947387" url="https://pl.wikipedia.org/wiki?curid=3947387" title="Janusz Kuczyński">
Janusz Kuczyński

Janusz Lucjan Kuczyński (ur. 21 sierpnia 1930 w Konewce, zm. 12 marca 2017) – polski filozof, profesor nauk humanistycznych, w czasach PRL m.in. dziennikarz "Po Prostu" i publicysta tygodnika "Argumenty".
Życiorys.
W latach 1944–1945 służył w Armii Krajowej, w oddziale Antoniego Hedy. Do 1952 studiował na Uniwersytecie Łódzkim, do 1954 na Uniwersytecie Warszawskim, w latach 1954-1957 kierował działem filozoficznym tygodnika "Po Prostu", w latach 1957-1967 był publicystą tygodnika "Argumenty".
Od 1957 pracował na Uniwersytecie Warszawskim, gdzie w 1962 obronił pracę doktorską (jej promotorem był Leszek Kołakowski), w 1969 otrzymał stopień doktora habilitowanego, a w 1975 tytuł profesora nadzwyczajnego. Kierował tam m.in. Centrum Uniwersalizmu i Zakładem Historii Filozofii Współczesnej. W latach 1968–1979 był zastępcą redaktora naczelnego, następnie redaktorem naczelnym pisma "Studia Filozoficzne", w latach 1969–1981 wchodził w skład prezydium Komitetu Nauk Filozoficznych Polskiej Akademii Nauk.
W latach 1986–1989 był członkiem Rady Konsultacyjnej przy Przewodniczącym Rady Państwa.
Pracował także w Wyższej Szkole Ekologii i Zarządzania w Warszawie. Był założycielem i prezydentem International Society for Universal Dialogue, w latach 1973–2014 redaktorem naczelnym pisma noszącego kolejne nazwy "Dialectics and Humanism", "Dialogue and Humanism", "Dialogue and Universalism", w którym głosił tzw. teorię uniwersalizmu. 
Pochowany na cmentarzu Bródnowskim (kwatera 8B-1-15).

</doc>
<doc id="3947389" url="https://pl.wikipedia.org/wiki?curid=3947389" title="Danger (singel BTS)">
Danger (singel BTS)

„Danger” – koreański singel południowokoreańskiej grupy BTS, wydany 20 sierpnia 2014 roku. Utwór, wspólnie z „Hormone Jeonjaeng (War of Hormone)”, promował album studyjny "DARK &amp; WILD". Sprzedał się w nakładzie egzemplarzy w Korei Południowej.
Utwór został nagrany ponownie w języku japońskim i wydany jako trzeci japoński singel zespołu 19 listopada 2014 roku. Singel został wydany w trzech wersjach: regularnej i dwóch limitowanych (CD+DVD). Osiągnął 5 pozycję w rankingu Oricon i pozostał na liście przez 3 tygodnie, sprzedał się w nakładzie egzemplarzy.
"MISS RIGHT" jest japońską wersją utworu z minialbumu "Skool Luv Affair".

</doc>
<doc id="3947391" url="https://pl.wikipedia.org/wiki?curid=3947391" title="Horizon Zero Dawn">
Horizon Zero Dawn

Horizon: Zero Dawn – fabularna gra akcji stworzona przez studio Guerrilla Games, a wydana przez Sony Interactive Entertainment 28 lutego 2017 roku na konsoli PlayStation 4. Gracz wciela się w Aloy, łowczynię żyjącą w świecie opanowanym przez maszyny, próbującą poznać swoją przeszłość. Do dyspozycji gracza oddano włócznię, bronie dystansowe oraz możliwość skradania się. Drzewko rozwoju zapewnia dostęp do nowych umiejętności i premii. Gracz może przemierzać otwarty świat, w którym odkrywa nowe lokacje i może wykonywać zadania poboczne. W 2020 roku gra udostępniona została na komputery osobiste z systemem operacyjnym Microsoft Windows.
"Horizon: Zero Dawn" jest pierwszą nową marką Guerrilla Games od czasu wydanego w 2004 roku "Killzone", a zarazem pierwszą grą fabularną studia. Prace nad nią rozpoczęły się w 2011 roku, po ukończeniu "Killzone 3". Według jej reżysera, Mathijsa de Jongego, był to najbardziej ryzykowny z projektów, jakie mogli w tamtym czasie zrealizować. Gra stworzona została na odpowiednio zmodyfikowanym silniku Decima opracowanym na potrzeby "". Ponieważ akcja osadzona jest w postapokaliptycznym świecie, podczas prac nad grą twórcy konsultowali się z antropologami, chcąc nadać mu bardziej realistyczny charakter. Ścieżka dźwiękowa napisana została przez Jorisa de Mana we współpracy z zespołem The Flight.
Gra chwalona była przez recenzentów za otwarty świat, fabułę, oprawę techniczną, walkę, stylistykę i grę aktorską Ashly Burch, obiektem pewnej krytyki były jednak dialogi, walka w zwarciu oraz modele postaci. "Horizon: Zero Dawn" zdobyło liczne tytuły gry roku, a do lutego 2022 roku sprzedano ponad 20 milionów egzemplarzy, co czyni ją jedną z najlepiej sprzedających się gier w historii PlayStation 4. W listopadzie 2017 roku ukazał się dodatek do gry zatytułowany "The Frozen Wilds", a miesiąc później "Horizon: Zero Dawn – Edycja kompletna", zawierająca grę wraz z rozszerzeniem oraz cyfrowymi dodatkami. 18 lutego 2022 na PlayStation 4 i PlayStation 5 premierę miała kontynuacja, "Horizon Forbidden West". W produkcji znajduje się serial na podstawie gry tworzony dla Netfliksa.
Rozgrywka.
"Horizon: Zero Dawn" to fabularna gra akcji z perspektywą trzeciej osoby. Gracz steruje Aloy, wojowniczką przemierzającą postapokaliptyczną krainę rządzoną przez mechaniczne stworzenia. Aloy może likwidować przeciwników na różne sposoby, w tym zastawiając na nich pułapki, strzelając do nich z łuku albo używając włóczni czy materiałów wybuchowych. Części zabitych maszyn, w tym przede wszystkim elektronika i metal, służą zarówno jako waluta, jak i do wytwarzania przedmiotów, takich jak amunicja, torby na zasoby, kołczany, antidota, pułapki czy mikstury regenerujące zdrowie oraz wytrzymałość. Bronie wyposażone są w miejsca na ulepszenia, które zwiększają zadawane obrażenia. Aloy nosi fokus, niewielkie urządzenie rzeczywistości rozszerzonej, które pozwala skanować otoczenie i maszyny, żeby znaleźć ich położenie, słabe strony, poziom i komponenty, jakie otrzyma za ich pokonanie. Maszyny stosują taktyki zarówno ofensywne, jak i defensywne, a w zależności od sytuacji, atakują albo bezpośrednio, albo – jeśli są w nie wyposażone – za pomocą pocisków. Niektóre maszyny – zarówno naziemne, jak i latające – poruszają się w stadach. O ile Aloy nie użyje na nich narzędzia do dominacji, maszyny nie walczą ze sobą. Aloy walczy również z ludźmi, takimi jak bandyci i kultyści znani jako Zaćmienie.
Żeby uniknąć ciosów, może używać uników, odtaczania się albo sprintu, z kolei przyczajenie się w wysokiej trawie i zaatakowanie niespodziewającego się przeciwnika może go natychmiast wyeliminować. Do cichego eliminowania wrogów służy również pływanie i ukrywanie się pod wodą, pozwalające też dostać się w niedostępne inaczej miejsca. Za pomocą narzędzia do dominacji Aloy może hakować określone maszyny, część z nich następnie wykorzystać jako tymczasowe wierzchowce, a kolejne nadające się do zdominowania maszyny odblokowują się po ukończeniu ruin znanych jako „kotły”. Drzewko umiejętności podzielone jest na trzy kategorie: „Tropicielka” – umiejętności rozwijające skradanie; „Wojowniczka” – umiejętności zwiększające efektywność w walce oraz „Karmicielka” – umiejętności doskonalące leczenie i zbieranie surowców. Żeby osiągnąć kolejny poziom, Aloy zdobywa punkty doświadczenia za zabijanie przeciwników i wykonywanie zadań. Ulepszenia w każdej kategorii drzewka zwiększają biegłość w posługiwaniu się umiejętnościami, np. „Tropicielka” pozwala wykonywać ciche eliminacje, „Wojowniczka” celować z łuku w zwolnionym tempie, a „Karmicielka” zwiększa pojemność torby na przedmioty lecznicze. W "The Frozen Wilds" wprowadzono czwarte drzewko, „Podróżniczka”, pozwalające m.in. atakować przeciwników po zeskoczeniu z wierzchowca. W grze zaimplementowany został system dnia i nocy oraz dynamicznie zmieniającej się pogody.
Mapa świata gry podzielona jest na obszary leśne, dżunglowe, pustynne i górskie. Tereny górskie przemierza się za pomocą parkouru oraz umieszczonych w świecie lin do wspinaczki. W świecie natrafić można również na niebezpieczne obszary, zamieszkiwane przez spaczone maszyny wykazujące się większą agresją. W celu odkrycia większych połaci mapy, Aloy musi wspiąć się na żyrafa i zdominować go. W grze znajduje się dwadzieścia pięć rodzajów maszyn. Po odkryciu ognisk możliwe jest zapisywanie stanu gry oraz szybka podróż. W ramach głównego wątku fabularnego Aloy przemierza cały świat gry, z kolei zadania poboczne koncentrują się na poszczególnych klanach i ich terenach. W ramach zadań pobocznych Aloy proszona jest np. o zebranie surowców, uratowanie postaci niezależnych, rozwiązanie zagadek, przejęcie kontroli nad obozem bandytów, wyeliminowanie przestępców i trudniejszych maszyn, wykonanie prób na terenach łowieckich czy zdobycie starożytnej zbroi, która czyni ją niemal niewrażliwą na obrażenia. Rozmowy z postaciami niezależnymi prowadzone są za pomocą koła dialogowego. Wśród przedmiotów do zebrania znajdują się punkty widokowe zawierające informacje o Świecie Metalu, metalowe kwiaty z poezją i relikty poprzedniej cywilizacji, takie jak np. kubki.
Opis.
Świat gry.
Fabuła osadzona jest w XXXI wieku w postapokaliptycznych Stanach Zjednoczonych, na terenach dzisiejszych stanów Kolorado, Wyoming i Utah. Olbrzymi kataklizm doprowadził do wyginięcia niemal całego życia, a ludzie, którzy przetrwali, żyją w rozproszonych strukturach plemiennych o różnych poziomach zaawansowania technologicznego. Ich wysoko zaawansowani poprzednicy, których ruiny i technologie zdobią florę, nazywani są „Przedwiecznymi”. Władcami planety są sztucznie tworzone stworzenia znane jedynie jako „maszyny”, dotychczas koegzystujące w pokoju z ludźmi, którzy okazjonalnie polują na nie dla części. W pewnym momencie doszło jednak do wydarzenia nazywanego „Czerwonym Obłędem”, po którym maszyny stały się bardziej agresywne i zaczęły pojawiać się większe oraz bardziej zabójcze ich rodzaje. Świat gry zamieszkiwany jest przez trzy główne klany: Norów, Carjów, Oseramów i Banuków. Norowie są zahartowanymi łowcami żyjącymi w górach i czczącymi naturę, nazywaną przez nich „Wszechmatką”. Zamieszkujący pustynię Carjowie czczą Słońce, Oseramowie to zmyślni rzemieślnicy, znani ze swoich wyrobów metalurgicznych, alkoholi i kłótliwości, a Banukowie to wędrowne klany łowców i szamanów zamieszkujących śnieżne góry obecnego Parku Narodowego Yellowstone w Montanie, czczące „niebieskie światło” maszyn.
Fabuła.
Aloy zostaje wygnana przez klan Norów tuż po urodzeniu i przekazana na wychowanie wyrzutkowi Rostowi. Jako dziecko znajduje fokus, niewielkie urządzenie rzeczywistości rozszerzonej, które pozwala jej widzieć rzeczy niewidoczne dla innych. Po osiągnięciu dorosłości Aloy bierze udział w wyzwaniu Norów, wygrywając go i stając się pełnoprawną członkinią plemienia. Na finiszu klan zostaje zaatakowany przez kultystów pod dowództwem Helisa, większość uczestniczących w wyzwaniu ginie, a Rost poświęca się, żeby uratować Aloy. Kiedy dziewczyna odzyskuje przytomność, od matron dowiaduje się, że kultyści zyskali zdolność wypaczania maszyn oraz że jako niemowlę została znaleziona przy zamkniętych wrotach w Sercu Matki, świętej górze Norów. Oseramski podróżnik Olin informuje Aloy, że kultyści należą do grupy zwanej Zaćmieniem, a ich celem była ona, ponieważ przypomina naukowiec z poprzedniej cywilizacji, doktor Elisabet Sobeck. Aloy udaje się znaleźć pozostałości po megakorporacji Faro Automated Solutions i odkryć, że Świat Metalu upadł blisko 1000 lat wcześniej po tym, jak firma straciła kontrolę nad zautomatyzowanymi wojskowymi robotami tworzonymi pod płaszczykiem zapewnienia pokoju. Napędzone biomasą roboty posiadające zdolność samodzielnej replikacji opanowały całą planetę i wyniszczyły wszelkie życie, w tym ludzi, przerabiając je na swoje paliwo. Doktor Sobeck stała na czele supertajnego projektu „Nowy Świt” (ang. "Zero Dawn"), mającego na celu stworzenie zautomatyzowanego systemu terraformowania, który po wyginięciu ludzi wyłączyłby roboty i przywrócił życie na Ziemi.
Z Aloy kontaktuje się Sylens, zainteresowany poznaniem prawdy na temat losu „Przedwiecznych”. Aloy udaje się dowiedzieć, że doktor Sobeck celem ukończenia projektu „Nowy Świt” udała się do bazy orbitalnej, obecnie znajdującej się pod Cytadelą – główną siedzibą Zaćmienia. Na miejscu odkrywa, że „Nowy Świt” był rozległym podziemnym systemem baz danych, faktorii i placówek do klonowania, kontrolowanych przez sztuczną inteligencję nazwaną Gają. Kiedy całe życie na Ziemi zostało unicestwione, Gaja opracowała sposób na dezaktywowanie robotów Faro i zbudowała własne, mające przywrócić życie na planecie. Kiedy Ziemia stała się ponownie zdatna do zamieszkania, na podstawie DNA ze swoich baz umieściła na niej nowe formy życia. Klony miały otrzymać wiedzę od SI Apollo, ten został jednak sabotowany przed apokalipsą przez założyciela Faro, który – nie chcąc, żeby nowe pokolenia powtórzyły ich błędy – usunął z systemu niemal wszystkie dane, ograniczając naukę do poziomu przedszkolnego. Dodatkowo w niewyjaśnionych okolicznościach aktywowany został Hades, podsystem Gai odpowiedzialny za zniszczenie nowego życia, jeżeli proces terraformowania się nie powiedzie. Zyskał on samoświadomość i wbrew Gai uznał, że życie należy zniszczyć. Po dotarciu do biur Sobeck Aloy pobiera z nich rejestr dający jej dostęp do Serca Matki. Zanim udaje jej się dotrzeć do świętej góry, zostaje pojmana przez Helisa i skazana na śmierć w Cytadeli, skąd ucieka z pomocą Sylensa. Po dotarciu do Norów pomaga im odeprzeć Zaćmienie i dociera do miejsca swoich narodzin.
Odnajduje pozostawione przez Gaję nagranie, z którego dowiaduje się, że sygnał nieznanego pochodzenia pozwolił Hadesowi przejąć kontrolę nad jej systemami. W akcie desperacji SI aktywowała procedury samozniszczenia, żeby powstrzymać Hadesa, jednak bez niej cały proces terraformowania zaczął się załamywać. W ramach planu awaryjnego SI stworzyła klona doktor Sobeck w postaci Aloy, z nadzieją, że odnajdzie ona Gaję, przywróci jej funkcjonalność i zniszczy Hadesa. Dowiaduje się też, że Sobeck poświęciła się, żeby uniemożliwić armii robotów Faro odnalezienie Gai. Aloy udaje się znaleźć obejście pozwalające zniszczyć Hadesa. Dowiaduje się też, że Sylens jest założycielem Zaćmienia, skuszonym przez Hadesa obietnicą wiedzy. Z pomocą Sylensa Aloy ustala, że zbuntoany system zamierza wysłać sygnał, który ponownie aktywuje roboty Faro, żeby raz jeszcze zniszczyły życie na Ziemi. W trakcie walk Aloy zabija Helisa i udaje jej się dezaktywować Hadesa. Po zakończeniu wojny udaje się do dawnego domu doktor Sobeck, gdzie znajduje jej szkielet.
W scenie po napisach końcowych okazuje się, że Hades wciąż jest aktywny, znajduje się jednak w posiadaniu Sylensa, chcącego dowiedzieć się, kto wysłał pierwszy sygnał, który go aktywował.
Produkcja.
Guerrilla Games rozpoczęło prace nad grą w 2011 roku, po premierze "Killzone 3". Studio opracowało około czterdziestu konceptów na nową grę. Według reżysera, Mathijsa de Jongego, "Horizon: Zero Dawn" był „najbardziej ryzykowny” ze wszystkich, w 2010 roku został on jednak podjęty przez dyrektora artystycznego Jana-Barta van Beeka. Po wybraniu konceptu grupa 10-20 pracowników rozpoczęła tworzenie prototypów gry. Napisano dla niej około dwudziestu różnych zarysów scenariusza, poruszających inne koncepty, w tym między innymi różne grywalne postacie. Do napisania świata gry zatrudniono Johna Gonzaleza, głównego scenarzystę ' (2010), zaś głównym scenarzystą "Horizon: Zero Dawn" został Ben McCaw. Główne elementy fabuły i postać Aloy były obecne w grze od wczesnych stadiów projektowania. Po ukończeniu ' pod koniec 2013 roku do prac nad grą skierowano wszystkich pracowników studia. Całkowicie skasowano również inny projekt, żeby w całości skoncentrować się na "Horizonie". W późniejszym czasie Sony przyznało, że było niechętne temu, żeby grywalną postacią była kobieta i przeprowadziło testy fokusowe mające na celu sprawdzenie, czy taka decyzja jest opłacalna z marketingowego punktu widzenia. Budżet gry wyniósł około 45 mln euro.
Gra oparta jest na koncepcie zestawienia ze sobą niebezpieczeństwa i piękna świata w kontekście ludzkości, która nie jest w nim dominującym gatunkiem. Twórcy starali się podkreślić aspekt eksploracyjny poprzez system zadań oraz umieszczenie w świecie przedmiotów, które można wykorzystać do wytwórstwa czy uzupełniania zdrowia. Celem Guerrilla Games było stworzenie maksymalnie prostego interfejsu użytkownika, w tym przede wszystkim uniknięcie skomplikowanego menu wytwórstwa, uznawali jednak grę za wyzwanie techniczne. Ich zdaniem silnik gry, Decima, zaprojektowany z myślą o grach takich jak ', w której użyli go po raz pierwszy, był trudny do zastosowania w produkcji takiej jak "Horizon". Głównymi problemami były przede wszystkim odległość rysowania obiektów i czasy wczytywania. Chcąc zrozumieć, jak poszczególne elementy sprawdzają się w grach z otwartym światem, twórcy szukali pomocy wśród specjalistów od projektowania, sztuki i techniki. Opracowując grę studio współpracowało z antropologami i badało kultury żyjące w strukturach plemiennych, jak również badało, w jaki sposób poszczególne materiały mogą niszczeć na przestrzeni tysiąca lat. System zadań oraz narracja czerpały inspirację z innych komputerowych gier fabularnych. Programista Leszek Szczepański wyjaśnił, że ponieważ studio nie miało wcześniej doświadczenia z grami fabularnymi, inspiracje do projektowania zadań czerpano z innych gier tego gatunku. Twórcy na podstawie obserwacji podzielili gry fabularne według rodzajów ich zadań – „luźnych” i „bezwzględnych”. Wśród gier posiadających „luźne” zadania znajdowały się m.in. te stworzone za pomocą oprogramowania RPG Maker czy dostępne w ', charakteryzujące się wbudowaniem kilku systemów umożliwiających progres. Zadania „bezwzględne”, jak w ' czy we ', charakteryzowały się sztywną strukturą i predefiniowanymi przez twórców elementami. Według twórców, "Horizon: Zero Dawn" plasuje się wśród gier z bardziej „bezwzględnym” systemem zadań.
W styczniu 2017 roku ogłoszono, że do prac nad grą zaangażowano Lance’a Reddicka i Ashly Burch. Burch udzieliła głosu Aloy, twarz postaci wzorowana była na twarzy aktorki Hanny Hoekstry, a podczas sesji przechwytywania ruchu wcielała się w nią Amanda Piery. Burch zaangażowana była w projekt od 2014 roku, kiedy zaproszono ją do zrealizowania zwiastuna zaprezentowanego podczas targów E3 2015. W ciągu następnych dwóch lat brała również udział w sesjach przechwytywania ruchu, podczas których nagrywano mimikę twarzy Aloy.
Ścieżka dźwiękowa.
Ścieżka dźwiękowa do gry skomponowana została przez Jorisa de Mana, The Flight, Nielsa van der Leesta i Jonathana Williamsa, a główne partie wokalne wykonała Julie Elven Lucas van Tol, starszy projektant dźwięku odpowiedzialny za muzykę, dostarczył kompozytorom dokument poświęcony projektowi gry, nalegając, żeby ścieżka dźwiękowa składała się z „intymnych dźwięków”. Tworząc motyw plemienny, eksperymentowano ze strunami fortepianu, na których grano smyczkiem oraz z gitarą rezofoniczną (na którą następnie nakładano warstwy partii harmonijkowych). Na wiolonczeli grano niewłaściwą stroną smyczka za pomocą plektronu, co miało odzwierciedlać sposób, w jaki na takich instrumentach mogłyby grać osoby z nimi nieobeznane. Dźwięki związane z maszynami uzyskiwano poprzez uderzanie w metal i żelazo, przez które przepuszczano "circuit bending" i perkusyjne pętle. Pozytywna reakcja na główny motyw muzyczny pierwszego zwiastuna zaprezentowanego podczas targów E3 doprowadziła do umieszczenia go w głównym menu gry. 10 marca 2017 roku czterogodzinna ścieżka dźwiękowa została udostępniona na platformach strumieniowych.
Dystrybucja i marketing.
Koncept gry oraz jej nazwa kodowa, "Horizon", wyciekły we wrześniu 2014, z kolei jej oficjalna zapowiedź miała miejsce na konferencji prasowej Sony podczas targów E3 w 2015. "Horizon: Zero Dawn" znalazło się na okładce magazynu „Edge” ze września 2015 i okładce „Game Informera” z października 2016. Podczas E3 w 2016 Sony promowało grę cosplayem w skali 1:1 jednej z maszyn pojawiającej się w grze. Polski oddział Sony promował grę materiałami z narracją Krystyny Czubówny, imitującymi film przyrodniczy. Pierwotnie premiera planowana była na 2016, została jednak przeniesiona na 17 lutego 2017. Prace nad grą zakończyły się w styczniu 2017, a do sprzedaży trafiła 28 lutego (Ameryka Północna), 1 marca (Europa, Australia i Nowa Zelandia) i 2 marca (Azja). "Horizon: Zero Dawn" jest wstecznie kompatybilny z PS4 Pro, umożliwiając grę w rozdzielczości 4K. W kwietniu holenderska telewizja państwowa opublikowała dokument o realizacji gry. W lipcu 2017 opublikowano łatkę, wprowadzającą m.in. tryb nowej gry plus, ultratrudny poziom trudności, dodatkowe trofea i poprawki graficzne. W marcu poinformowano o rozpoczęciu prac nad dodatkiem, "The Frozen Wilds", który trafił do sprzedaży 7 listopada. 5 grudnia ukazała się "Edycja kompletna", zawierająca grę, "The Frozen Wilds" i udostępnione wcześniej elementy kosmetyczne. W 2020 roku wersja ta udostępniona została na komputery z Microsoft Windows na platformach Steam (7 sierpnia) i GOG (24 listopada).
Odbiór.
"Horizon: Zero Dawn" spotkał się z pozytywnym przyjęciem ze strony krytyków; średnia jego ocen na PlayStation 4 w agregatorze recenzji Metacritic wynosi 89/100, z kolei przed zamknięciem agregatora GameRankings średnia ocen wynosiła w nim 88,36%.
Chris Carter z Destructoidu chwalił występy Ashly Burch i Lance’a Reddicka, stwierdzając, że Aloy jest postacią „wciągającą” i „interesującą” zarówno w narracji, jak i w scenach akcji. Chwalił również nacisk położony na eksplorację i odkrywanie, które w jego opinii z czasem stawały się coraz ciekawsze. Świat gry opisał jako „piękny” system dnia i nocy oraz zmiennej pogody. Uznał, że wymagające maszyny i różne metody na ich pokonanie sprawiały, że walka daje dużo frajdy. Matt Buchholtz z EGMNow również chwalił Burch i świat gry, który uznał za hipnotyzujący. Za jeden z najważniejszych elementów uznał fokus, uzupełniający walkę w taki sposób, że „zmusza gracza do stania się łowcą”. Jeff Marchiafava z „Game Informera” uznał, że w przeciwieństwie do innych gier z otwartym światem, w "Horizonie" znajdowanie audiologów i mejli wzbogaca fabułę o „niesamowite poczucie odkrywania”. Wyraził zadowolenie, że misje napędzane przez fabułę pełniły w grze dominującą rolę, ponieważ wzbogacały świat i zachęcały do nowych sposobów na granie.
Peter Brown z GameSpotu uznał za zadziwiający sposób, w jaki rozwija się postać Aloy, chwalił również walkę z maszynami, która jego zdaniem była najjaśniejszym, nigdy nie nudzącym się elementem gry. Docenił także zadania główne, które zachęcają do eksplorowania. Zoe Delahunty-Light, recenzentka GamesRadar+, była zachwycona zawiłościami świata przedstawionego i tym, że znajdowane w ruinach dzienniki stanowiły jego integralną część. Podobnie jak Brown uznała, że walka z maszynami w żadnym momencie się nie nudzi. Jeff Gerstmann z Giant Bomb stwierdził, że "Horizon: Zero Dawn" oferuje „niemal idealną historię”, głęboką i z satysfakcjonującym finałem. Lucy O’Brien z IGN-u podkreślała ciężar i znaczenie historii, doceniając również urok i osobowość Aloy. Podobnie jak wielu innych recenzentów pozytywnie wypowiedziała się o walce. Philip Kollar piszący dla Polygonu uznał "Horizon" za „zaprzeczenie” wcześniejszych gier Guerrilla Games, a zmianę tempa za „odświeżającą”. W jego opinii Aloy znakomicie wpisuje się w historię, swoją ciekawością zachęcając do poznawania kolejnych tajemnic gry. Podobnie jak Buchholtz chwalił fokus, mający stanowić „klucz do walki”, oraz wymagające starcia z maszynami. Colm Ahern z VideoGamer.com stwierdził, że chociaż walka z wielkimi maszynami jest upajająca, prawdziwą siłą "Horizon: Zero Dawn" jest podróż Aloy w poszukiwaniu tego, kim naprawdę jest.
Carter stwierdził, że pomimo świetnych postaci Aloy i Sylensa, pozostałe są nieinteresujące i napisane w nieciekawy sposób, a sztuczna inteligencja ludzkich przeciwników jest znacznie gorsza niż maszyn. Według Buchholtza, system broni w połączeniu z amunicją do niej sprawia wrażenie zawiłego, możliwość kupowania tylko jednego przedmiotu naraz jest „poważnym niedopatrzeniem”, a fakt, że Aloy może chwycić się wyłącznie przewidzianych przez twórców krawędzi – myląca. Marchiafava uznał, że najsłabszym elementem gry jest zbyt kurczowe trzymanie się wypracowanej przez inne gry formuły otwartego świata. Chociaż Brown chwalił inne aspekty walki, w jego odczuciu starcia w zwarciu były mało skuteczne i przesadnie uproszczone. W podobnym tonie wyraziła się Delahunty-Light, stwierdzając, że walka w zwarciu nie wykorzystuje pełni potencjału, krytykując również mechanikę skakania. Według O’Brien dialogi sporadycznie zaprzeczały ogólnie inteligentnej narracji. Kollar narzekał na modele postaci oraz ich niedopracowanie wizualne.
Yoko Tarō, reżyser m.in. "", wskazał "Horizon: Zero Dawn" jako jedną ze swoich ulubionych produkcji na PlayStation 4. GamesRadar+ i Gry-Online sklasyfikowały "Horizon" na 2. miejscu najlepszych gier 2017 roku, EGMNow na 3., „Entertainment Weekly” na 4., Polygon na 8., a Eurogamer na 31. The Verge umieściło go na liście 15 najlepszych gier roku. W głosowaniu czytelników „Game Informera” produkcja zwyciężyła w kategorii „najlepsza gra Sony” oraz zajęła drugie miejsce w kategoriach „gra roku” i „najlepsza gra akcji”; w głosowaniu redaktorów uznano ją za „najlepszy tytuł Sony na wyłączność”, z kolei w plebiscycie Action Game of the Year Awards 2017 wyróżniono ją za „najlepszą historię” i „najlepszą postać” (Aloy). W plebiscycie PlayStation Awards 2017 zdobyła wyróżnienia Gold Prize i Users Choice Prize, w plebiscycie na grę roku Destructoidu nominowana była do tytułu „najlepszej gry na PS4”. W głosowaniu IGN’s Best of 2017 Awards wygrała w kategoriach „najlepsza gra na PlayStation 4” i „najlepsza grafika”, będąc również nominowaną do tytułu gry roku, przygodowej gry roku i najlepszego kierunku artystycznego. Giant Bomb nominował "Horizon" do tytułu najlepiej wyglądającej gry roku. W głosowaniu na grę roku PlayStation Blog zwyciężyła w kategoriach „najlepsza gra na PS4”, „najlepszy występ” (Ashly Burch), „najlepszy kierunek artystyczny”, „najlepsza ścieżka dźwiękowa”, „najlepsza historia”, „najlepsza zawartość popremierowa”, „najlepszy tytuł na wyłączność na konsolę PlayStation” oraz „najlepsze wykorzystanie PS4 Pro”. W plebiscycie na grę roku 2017 portalu Gry-Online w głosowaniu czytelników produkcja zajęła 2. miejsce, zdobywając również wyróżnienie za najlepszą grę na wyłączność na PS4, z kolei w głosowaniu redaktorów uznana została za najlepszą nową markę oraz grę z najlepszą oprawą artystyczną lub technologią.
Sprzedaż.
"Horizon: Zero Dawn" zdeklasował "No Man’s Sky" jako najlepiej sprzedająca się nowa marka na PlayStation 4, był najlepszą premierą na tę platformę od czasów "", jak również najlepszą premierą w historii studia Guerrilla Games. Pomimo tego, że w Ameryce Północnej gra została udostępniona ostatniego dnia lutego 2017, była to druga najczęściej pobierana z PlayStation Store gra tamtego miesiąca, z kolei w marcu pierwsza w ujęciu światowym.
W tygodniu swojej premiery był najlepiej sprzedającą się grą w Wielkiej Brytanii i Australii, z kolei w Japonii (117 tys. kopii) drugą. W marcu 2017 była to druga najlepiej sprzedająca się gra w Wielkiej Brytanii i najlepiej sprzedająca się na PlayStation 4. W kwietniu 2017 była najlepiej sprzedającą się grą w Wielkiej Brytanii i ósmą w Japonii.
W dwa tygodnie od premiery sprzedano 2,6 mln egzemplarzy gry, do lutego 2018 7,6 mln, a do lutego 2019 – ponad 10 mln, dzięki czemu trafiła do czołówki najlepiej sprzedających się gier na PlayStation 4. W 2020 roku, w celu zwiększenia zyskowności, Sony postanowiło rozpocząć wydawanie swoich gier również na komputery osobiste. "Horizon: Zero Dawn" wydane na tę platformę w sierpniu na premierę sprzedało się w ponad 700 tys. sztuk. Do lutego 2022 na obu platformach sprzedano ponad 20 mln kopii gry.
Kontynuacja i utwory pochodne.
W czerwcu 2020 Guerrilla Games zapowiedziało kontynuację gry, "Horizon Forbidden West", początkowo mającą ukazać się na PlayStation 5"". Trafiła ona do sprzedaży 18 lutego 2022, zarówno na PlayStation 5, jak i na PlayStation 4. W drugiej części Aloy wyrusza na tytułowy Zakazany Zachód, żeby zapobiec zjawisku „czerwonej plagi” mogącemu doprowadzić do zniszczenia biosfery. 5 stycznia 2022 zapowiedziano przeznaczony na PlayStation VR2 spin-off "Horizon: Call of the Mountain", której głównym bohaterem będzie nowa postać.
W 2020 wydany został komiks "Horizon Zero Dawn: Raróg", stanowiący pomost pomiędzy częścią pierwszą a "Forbidden West", z kolei w 2022 jego kontynuacja – "Wyzwolenie". Również w 2020 SteamForge wydało grę planszową na licencji "Horizon", której historia osadzona jest tuż po zakończeniu "Zero Dawn". W maju 2022 poinformowano, że gra zostanie zaadaptowana na produkowany dla Netfliksa serial, do którego scenariusz napisze Steve Blackman, a Aloy będzie jedną z jego głównych bohaterek.

</doc>
<doc id="3947393" url="https://pl.wikipedia.org/wiki?curid=3947393" title="Obraz Matki Bożej Pocieszenia w Leżajsku">
Obraz Matki Bożej Pocieszenia w Leżajsku

Matka Boża Pocieszenia w Leżajsku – wizerunek Najświętszej Maryi Panny, znajdujący się w bocznym ołtarzu bazyliki oo. Bernardynów pw. Zwiastowania NMP w Leżajsku, pochodzący z XVI w., otoczony kultem i uznawany za łaskami słynący.
Wygląd.
Obraz okrywa sukienka i bogato zdobione ramy z 1752 r. fundacji Marii z Sanguszków Potockiej. Jego zasłonę stanowi obraz przedstawiający Wizję Tomasza Michałka, pędzla Stanisława Stroińskiego z połowy XVIII w. i metalowa kurtyna dekorowana emblematem maryjnym, herbem papieskim Jana Pawła II oraz godłem Polski, wykonana w 1983 r. z inicjatywy przełożonego klasztoru o. Bonawentury Misztala.
Historia kultu.
Leżajski wizerunek powstał przed 1590 r. i jest dziełem ks. Erazma. Pierwotnie umieszczony w drewnianym, wzniesionym na miejscu objawień kościele, skąd w XVII w. zabrano go do istniejącej dziś, specjalnie wybudowanej dla obrazu kaplicy. Dwukrotnie przemalowywany w XVII w., a w 1959 r. poddawany konserwacji. Staraniem Józefa Potockiego w 1752 r. wyróżniony koronami papieża Benedykta XIV. Przed cudownym obrazem modlili się m.in.: Łukasz Opaliński, król Władysław IV, Stefan Czarniecki, Józef Pelczar, generał Władysław Sikorski, prezydent RP Ignacy Mościcki, Karol Wojtyła. W 1981 roku Stolica Apostolska ustanowiła dzień 7 maja świętem Matki Bożej Leżajskiej Pani Pocieszenia. 6 października 1981 r. nieznani sprawcy dokonali włamania do świątyni oraz profanacji łaskami słynącego wizerunku. Skradli wówczas koronę z głowy Dzieciątka Jezus. Po tym wydarzeniu wierni ufundowali nowe korony, które poświęcił Ojciec Święty Jan Paweł II podczas pobytu w Częstochowie 19 czerwca 1983 r. Rekoronacja odbyła się­ 10 czerwca 1984 r. ­- przewodniczył jej prymas Polski ­ kard. Józef Glemp.
Kopie obrazu.
Na terenie (archi)diecezji przemyskiej znajdują się liczne kopie obrazu leżajskiej. Jedna z nich, znajdująca się w kościele w Jodłówce koło Pruchnika została koronowana na prawie papieskim przez kard. Karola Wojtyłę, 31 sierpnia 1975.

</doc>
<doc id="3947401" url="https://pl.wikipedia.org/wiki?curid=3947401" title="Nan Grey">
Nan Grey

Nan Grey (ur. 25 lipca 1918, zm. 25 lipca 1993) – amerykańska aktorka filmowa.
Życiorys.
Urodziła się jako Eschal Loleet Grey Miller 25 lipca 1918 roku. W 1934 roku przeniosła się do Hollywood. Jako aktorka zadebiutowała w 1934 roku. Grała w wielu filmach, z tego najbardziej znane to "Córka Draculi" (1936) i "Powrót niewidzialnego człowieka" (1940).
Oprócz gry w filmach zagrała też rolę Kathy Marshall w radiowej audycji NBC "Those We Love" w latach 1938-1945. Próbowała też sił jako aktorka sceniczna.
Prywatnie od 4 maja 1939 była żoną Jacka Westrope'a, z którym miała dwie córki (Pam i Jan). Małżeństwo zakończyło się rozwodem. Jej kolejnym mężem był piosenkarz Frankie Laine, który adoptował jej dzieci. Małżeństwo przetrwało do jej śmierci.
Zmarła 25 lipca 1993 roku na atak serca.

</doc>
<doc id="3947403" url="https://pl.wikipedia.org/wiki?curid=3947403" title="Łukasz Konarzewski">
Łukasz Konarzewski

Łukasz Konarzewski (ur. 22 września 1955 w Istebnej) – polski historyk sztuki, konserwator zabytków, pracownik administracji publicznej rządowej i samorządowej, od 1 lipca 2017 pełni funkcję Śląskiego Wojewódzkiego Konserwatora Zabytków.
Życiorys.
Pochodzi z czynnej na Śląsku od 1920, artystycznej rodziny Konarzewskich, zamieszkałych w Istebnej. Syn Ludwika Konarzewskiego-juniora i Joanny Konarzewskiej.
Studiował w katedrze historii sztuki na Uniwersytecie Kardynała Stefana Wyszyńskiego w Warszawie (wówczas Akademia Teologii Katolickiej). W 1984 obronił pracę dyplomową, dotyczącą sztuki polskiej I połowy XX w., napisaną pod kierunkiem ks. prof. Janusza Pasierba i dra hab. Andrzeja Olszewskiego.
Z ramienia publicznego zajmuje się zasobami, zarządzaniem oraz upowszechnianiem kultury, ochroną zabytków, a także kształtowaniem otoczenia. Między innymi w latach 1991–1999 był Miejskim Konserwatorem Zabytków w Cieszynie. Dzięki stworzeniu i zastosowaniu przezeń prekursorskiej wówczas metody w dziedzinie ochrony zabytków, interdyscyplinarnie łączącej działania i zagadnienia konserwatorskie, socjologiczne i społeczne oraz planistyczne, udało się w dużym stopniu odzyskać i utrwalić historyczny i oryginalny charakter Cieszyna, co miało także widoczny wpływ na jakość przestrzeni publicznej. Dzięki temu miasto stało się przykładem naśladowanym w zakresie nowych rozwiązań konserwatorsko-architektonicznych w regionie, a także poza nim. Natomiast w zakresie naukowo-badawczym jest współodkrywcą części średniowiecznego systemu obronnego na Wzgórzu Zamkowym w Cieszynie, w tym zwłaszcza cylindrycznej wieży tzw. ostatecznej obrony z XIII wieku. Odkrycie to ma znaczenie w zakresie stanu badań nad historią architektury w Polsce.
Prowadzi badania na temat metodologii opieki nad zabytkami i ich ochrony oraz wpływu działań administracji publicznej na kształtowanie otoczenia i krajobrazu kulturowego.
Od końca lat 90. zajmuje się identyfikacją, deskrypcją, zarządzaniem, promocją i ochroną kultury oraz dziedzictwa kulturowego na, leżącym na pograniczu Polski i Czech, Śląsku Cieszyńskim. Autor kilkuset opracowań i publikacji z zakresu sztuki i kultury XIX i XX wieku na Górnym Śląsku, dotyczących w szczególności ochrony dziedzictwa kulturowego, metodologii i wytycznych w tej dziedzinie, historii i zasobów kultury i sztuki, a także biografii artystycznych oraz bibliografii historii sztuki Śląska Cieszyńskiego.
Inicjator i redaktor pierwszej monografii Śląska Cieszyńskiego z zakresu historii sztuki, autor jednego z pierwszych w Polsce – "Powiatowego programu opieki nad zabytkami …" dla powiatu cieszyńskiego oraz "Vademecum współczesnych twórców kultury i zespołów artystycznych …" w powiecie cieszyńskim. W regionie tym jest też m.in. współtwórcą, a od 2015 – przewodniczącym komisji Nagrody im. ks. Leopolda Jana Szersznika, stanowiącej najwyższe wyróżnienie i promocję dla osób oraz instytucji tworzących, upowszechniających i chroniących dziedzictwo kulturowe po polskiej stronie Śląska Cieszyńskiego, a także w leżącej w Republice Czeskiej zachodniej jego części, zwanej Zaolziem.

</doc>
<doc id="3947417" url="https://pl.wikipedia.org/wiki?curid=3947417" title="Engel">
Engel



</doc>
<doc id="3947425" url="https://pl.wikipedia.org/wiki?curid=3947425" title="Interreg III">
Interreg III



</doc>
<doc id="3947426" url="https://pl.wikipedia.org/wiki?curid=3947426" title="Interreg IV">
Interreg IV



</doc>
<doc id="3947427" url="https://pl.wikipedia.org/wiki?curid=3947427" title="Kościół Chrystusa Pana w Kudowie-Zdroju">
Kościół Chrystusa Pana w Kudowie-Zdroju

Kościół Chrystusa Pana – ewangelicko-augsburski kościół filialny należący do parafii Ewangelicko-Augsburskiej w Kłodzku. Świątynia znajduje się na Górze Parkowej.
Świątynia została zbudowana w latach 1797–1798 w stylu eklektycznym. Poświęcono ją w 1798 roku. Do 1811 roku kościół należał do ewangelików reformowanych oraz nielicznych luteran. Następnie luteranie przejęli świątynię na własność. Wyposażenie kościoła pochodzi z lat późniejszych: eklektyczne organy wykonane przez firmę „Schlag und Söhne” ze Świdnicy (wykonane w 1874 i 1879 roku) oraz zamontowany w 1975 roku ołtarz w stylu rokokowym, znajdujący się dawniej w nieczynnej świątyni w Unisławiu Śląskim koło Wałbrzycha. W latach 1994–1995 Kościół został wyremontowany. Kilka lat temu świątynia została zdewastowana i splądrowana.

</doc>
<doc id="3947428" url="https://pl.wikipedia.org/wiki?curid=3947428" title="Juventus Italia FC">
Juventus Italia FC

Juventus Italia FC – włoski klub piłkarski, mający swoją siedzibę w mieście Mediolan, na północy kraju.
Historia.
Chronologia nazw:
Piłkarski klub Juventus Studenti został założony w Mediolanie w 1910 roku. W sezonie 1910/11 zespół startował w rozgrywkach lokalnych, a po zakończeniu sezonu zmienił nazwę na Juventus Nova. W następnym sezonie połączył się z "Italia F.C. di Milano" przyjmując nazwę Juventus Italia F.C. i oficjalnie przystąpił do rozgrywek Promozione Lombarda. W sezonie 1912/13 zajął drugie miejsce w Promozione Lombarda i awansował do Prima Categoria. Debiutowy sezon zakończył na 8.pozycji. W sezonie 1914/15 najpierw zajął drugie miejsce w grupie D, a potem był czwartym w grupie D etapu półfinałowego Mistrzostw Włoch. Po przerwie związanej z I wojną światową w 1919 reaktywował swoją działalność. W sezonie 1919/20 klub zakończył rozgrywki na trzecim miejscu w grupie Sezione lombardo. Potem dwukrotnie zajmował drugie miejsce w grupie Sezione lombardo w sezonach 1920/21 oraz 1921/22. W 1922 zgodnie "Kompromisu Colombo", który polubownie podzielił włoskie kluby do dwóch odrębnych stowarzyszeń, został oddelegowany do Seconda Divisione. W sezonie 1925/26 zajął 7.miejsce w grupie A, po czym został zdegradowany do III ligi, zwanej "Seconda Divisione Nord". Sezon 1927/28 zakończył na 10.pozycji, ale nie zarejestrował się do rozgrywek w następnym sezonie i przez dłuższy czas był nieaktywny.
Dopiero w 1947 roku klub przywrócił działalność. Z nazwą Juventus Italia F.B.C. 1910 startował w sezonie 1947/48 startował w "Prima Divisione Lombarda". Uplasował się na trzeciej lokacie w grupie I, ale wycofał się z rozgrywek w następnym sezonie i został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Piazza d'Armi w Mediolanie, który może pomieścić 1000 widzów. Do 1914 występował na boisku via Carlo Ravizza ang. v. Correggio.

</doc>
<doc id="3947433" url="https://pl.wikipedia.org/wiki?curid=3947433" title="Kahf al-Huta">
Kahf al-Huta

Kahf al-Huta (, "Kahf al-Hūta") – jaskinia w północnym Omanie, u podnóża Dżabal Szams – najwyższej góry kraju. Jest jedną z najpopularniejszych naturalnych atrakcji turystycznych Omanu. Mierzy około 4,5 km długości, z czego około 500 m jest udostępnione zwiedzającym.
Jaskinia została otwarta dla turystów w 2006 roku. Była to pierwsza jaskinia na Półwyspie Arabskim udostępniona do zwiedzania. W latach 2012–2016 była zamknięta ze względu na remont, unowocześnienie i rozbudowę infrastruktury, wcześniej opady deszczu powodowały zalewanie jaskini i uszkodzenia.
Bogaty ekosystem jaskini obejmuje cztery jeziora. Trzy z nich są małe i znajdują się w północnej części jaskini. Czwarte znajduje się na końcu udostępnionej części jaskini, ma 800 m długości, 10 szerokości, zawiera około 30 tysięcy m3 wody, zaś jego głębokość sięga 15 m. Występuje tu m.in. rzadki gatunek ślepych ryb "Garra barreimiae". Turyści mogą dojrzeć tylko niewielką część tego jeziora, gdyż większość ukryta jest pod skałami.
Podobnie jak inne jaskinie w Omanie, Kahf al-Huta powstała w wyniku rozpuszczania skał wapiennych przez wody o odczynie kwaśnym. Jej wiek szacuje się na przeszło 2 miliony lat. Ściany jaskini pokryte są interesującą szatą naciekową, na stropach wiszą ogromne ilości stalaktytów, a z dna jaskini wyrastają imponujące stalagmity.
Temperatura wewnątrz jaskini wynosi 20-25°C, natomiast wilgotność powietrza utrzymuje się w przedziale 40-80%. 
W pobliżu wejścia do jaskini znajduje się centrum turystyczne z parkingiem, restauracją, sklepem z pamiątkami i muzeum geologicznym. Z centrum turystycznego do jaskini wjeżdża się elektryczną kolejką (pierwszą w Omanie).

</doc>
<doc id="3947434" url="https://pl.wikipedia.org/wiki?curid=3947434" title="Juventus Italia">
Juventus Italia



</doc>
<doc id="3947436" url="https://pl.wikipedia.org/wiki?curid=3947436" title="Requiem (utwór muzyczny Almy)">
Requiem (utwór muzyczny Almy)

Requiem – utwór francuskiej piosenkarki Almy, który napisała z Nazimem Khaledem. Został wydany 13 stycznia 2017 nakładem Warner Music France i umieszczony na debiutanckim albumie studyjnym Almy pt. "Ma peau aime".
Utwór dotarł do 70. miejsca zestawienia Top 200 Singles, opracowanego przez Syndicat national de l’édition phonographique i prezentującego najlepiej sprzedające się single we Francji.
Utwór reprezentował Francję w finale 62. Konkursu Piosenki Eurowizji organizowanego w Kijowie. Po premierze wersji francuskojęzycznej podano, że w finale konkursu będzie wykonany przez Almę w dwóch językach: francuskim i angielskim, a pomysł na dwujęzyczną wersję piosenki zainspirowany był sukcesem Amira w 61. Konkursie Piosenki Eurowizji w 2016, który z utworem „J’ai cherché” zajął 6. miejsce. Założono jednak, że utwór nie będzie wykonywany w 50% w języku angielskim i 50% w języku francuskim, a zostanie do niego dodany wyłącznie symboliczny fragment kilku wersów w języku angielskim. Nowa wersja piosenki została zaprezentowana 11 marca 2017. Zgodnie z wymogami Europejskiej Unii Nadawców, eurowizyjny utwór musi mieć premierę po 1 września roku poprzedzającego konkurs, tymczasem w przypadku „Requiem” doszukano się jego wykonania ze stycznia 2015. Nadawca France 2 stał jednak na stanowisku, że wszystkie wymogi zostały spełnione zgodnie z regulaminem. 21 lutego 2017 Alma wraz z ekipą produkcyjną utworu potwierdziła, że przygotowano dwujęzyczną wersję utworu, co oznaczało, że utwór nie został zdyskwalifikowany. Został wykonany 13 maja w finale konkursu, zajął 12. miejsce.

</doc>
<doc id="3947440" url="https://pl.wikipedia.org/wiki?curid=3947440" title="Manny Harris">
Manny Harris

Corperryale L'Adorable „Manny” Harris (ur. 21 września 1989 w Detroit) – amerykański koszykarz, występujący na pozycjach rozgrywającego oraz rzucającego obrońcy, obecnie zawodnik Al Ahli Manama.
W 2007 roku został uznany najlepszym zawodnikiem szkół średnich stanu Michigan (Michigan Gatorade Player of the Year, Michigan Mr. Basketball).
29 lipca 2017 został zawodnikiem chińskiego Anhui Wenyi. 12 sierpnia podpisał umowę z greckim AEK Ateny.
9 października 2018 dołączył do litewskiego Lietuvosu Rytas Wilno. 14 grudnia podpisał umowę z tureckim Bahçeşehir Koleji.
17 października 2019 zawarł kontrakt z filipińskim NLEX Road Warriors.
3 października 2020 został zawodnikiem chińskiego Shandong Golden Stars. 7 czerwca 2021 podpisał umowę z Al Ahli Manama.

</doc>
<doc id="3947441" url="https://pl.wikipedia.org/wiki?curid=3947441" title="Aszot Gabrielyan">
Aszot Gabrielyan



</doc>
<doc id="3947447" url="https://pl.wikipedia.org/wiki?curid=3947447" title="Muhafazat al-Wusta">
Muhafazat al-Wusta



</doc>
<doc id="3947464" url="https://pl.wikipedia.org/wiki?curid=3947464" title="AS Monaco">
AS Monaco



</doc>
<doc id="3947474" url="https://pl.wikipedia.org/wiki?curid=3947474" title="Literacki Debiut Roku">
Literacki Debiut Roku

Literacki Debiut Roku – konkurs literacki, istniejący od 2011 roku, którego pomysłodawcą i organizatorem jest gdyńska oficyna wydawnicza Novae Res.
Został zainicjowany aby promować rodzimych debiutantów w zakresie literatury pięknej. Daje szansę zaistnienia na rynku literackim nowym twórcom. Ideą konkursu jest wyłonienie i uhonorowanie w danym roku kalendarzowym najlepszej powieści żyjącego autora, która dotychczas nie była nigdzie publikowana w całości w wersji drukowanej. Konkurs ma charakter cykliczny, ogólnopolski i skierowany jest do osób pełnoletnich. Do tej pory udział w przedsięwzięciu pozwolił opublikować powieść ponad sześćdziesięciu autorom, przy wsparciu firm z rynku wydawniczego oraz księgarskiego.
„Literacki Debiut Roku” rokrocznie prowadzony jest pod honorowym patronatem Ministerstwa Kultury i Dziedzictwa Narodowego. Partnerami konkursu są: Gdynia Literacka, księgarnia internetowa Bonito.pl, International Paper, Olsztyńskie Zakłady Graficzne S. A., Papyrus oraz Maszyna do Pisania. Patronami medialnymi konkursu są: Onet.pl, magazyn Charaktery, Magazyn Literacki „Książki”, Książki. Magazyn do czytania oraz magazyn literacko-kryminalny „Pocisk".
Przebieg konkursu.
Laureaci nagród wyłaniani są w procedurze konkursowej. Konkurs składa się z trzech etapów:
Od 2013 roku każda edycja konkursu kończy się galą, na której fragmenty zwycięskiego utworu czyta znany aktor lub aktorka. W poprzednich edycjach byli to Szymon Sędrowski, Katarzyna Figura, Ewa Kasprzyk, Anna Dymna, Edyta Jungowska i Mirosław Baka. Finał „Literackiego Debiutu Roku” odbywa się w Pomorskim Parku Naukowo-Technologicznym w Gdyni. Z kolei premiera zwycięskiego tytułu rokroczne ma miejsce podczas Międzynarodowych Targów Książki w Krakowie. Szczegółowy przebieg konkursu opisuje regulamin.
Kapituła Konkursu.
Od 2017 roku Kapitułę Konkursu stanowią:
W poprzednich latach w skład Kapituły wchodzili także prof. dr hab. Jolanta Maćkiewicz oraz prof. dr hab. Michał Błażejewski. W latach 2011-2016 przewodniczącym Kapituły Konkursu był redaktor naczelny Wydawnictwa Novae Res Wojciech Gustowski.
Laureaci dotychczasowych edycji konkursu.
I edycja – przełom 2011 i 2012 r.:
II edycja – 2013 r.:
III edycja – 2014 r.:
IV edycja – 2015 r.:
V edycja – 2016 r.:
VI edycja – 2017 r.:
VII edycja – 2018 r.:

</doc>
<doc id="3947478" url="https://pl.wikipedia.org/wiki?curid=3947478" title="Al-Mintakat asz-Szarkijja">
Al-Mintakat asz-Szarkijja



</doc>
<doc id="3947481" url="https://pl.wikipedia.org/wiki?curid=3947481" title="Lista odcinków serialu Underground">
Lista odcinków serialu Underground

Poniżej znajduje się lista odcinków serialu telewizyjnego Underground – emitowanego przez amerykańską kablową stację telewizyjną WGN America od 9 marca 2016 roku do 10 maja 2017 roku. Powstały dwie serie, które składają się z 20 odcinków. W Polsce serial nie był jest emitowany.

</doc>
<doc id="3947502" url="https://pl.wikipedia.org/wiki?curid=3947502" title="Ovidio Vezzoli">
Ovidio Vezzoli

Ovidio Vezzoli (ur. 2 stycznia 1956 w Adro) – włoski duchowny katolicki, biskup Fidenzy od 2017.
Życiorys.
Święcenia kapłańskie otrzymał 14 czerwca 1980 i został inkardynowany do diecezji Brescii. Po kilkuletnim stażu wikariuszowskim został skierowany do pracy w kurialnym sekretariacie ds. liturgii. W latach 1991–1999 był sekretarzem biskupim, jednocześnie wykładając liturgikę w diecezjalnym seminarium (gdzie pracował do 2011). W kolejnych latach pracował w instytucie nauk religijnych.
17 marca 2017 papież Franciszek mianował go ordynariuszem diecezji Fidenza. Sakry udzielił mu 2 lipca 2017 biskup Luciano Monari.

</doc>
<doc id="3947503" url="https://pl.wikipedia.org/wiki?curid=3947503" title="Lista odcinków serialu Hand of God">
Lista odcinków serialu Hand of God

Poniżej znajduje się lista odcinków serialu telewizyjnego Hand of God – emitowanego przez amerykańską platformę Amazon Studios od 28 sierpnia 2015 roku do 10 marca 2017 roku. Łącznie powstały dwie serie, które składają się z 20 odcinków. Natomiast w Polsce serial nie był emitowany.

</doc>
<doc id="3947504" url="https://pl.wikipedia.org/wiki?curid=3947504" title="To Louis Kossuth">
To Louis Kossuth

To Louis Kossuth – sonet angielskiego poety Algernona Charlesa Swinburne’a, opublikowany w tomie "Poems and Ballads. Second Series" z 1878. Utwór jest poświęcony osobie węgierskiego bohatera narodowego Lajosa Kossutha. Na język węgierski utwór przełożył Dezső Kosztolányi. Utwór Swinburne’a reprezentuje model sonetu francuskiego. Rymuje się abba abba cc dede. Jest napisany standardowym pentametr jambiczny (dziesięciozgłoskowcem). Mieści się w grupie wierszy Swinburne’a sławiących bojowników o wolność i republikańską demokrację, jak Wiktor Hugo i Giuseppe Mazzini.

</doc>
<doc id="3947505" url="https://pl.wikipedia.org/wiki?curid=3947505" title="Ruzante">
Ruzante

Ruzante ("Ruzzante", właśc. Angelo Beolco, ur. 1502, zm. 1542) – włoski aktor i dramaturg, tworzący w dialekcie padewskim. Był autorem komedii o tematyce wiejskiej. Utwór "Dialog wtóry, czyli Łasica" (powstały ok. 1528) ukazał się w tłumaczeniu polskim w tomie "Teatr wenecki" w 1980. W pełni doceniony został dopiero w XX wieku, kiedy uznano go za jednego z największych twórców renesansowego teatru. Utwory Ruzantego są tłumaczone na standardowy włoski. W XIX wieku na francuski przekładała je George Sand.

</doc>
<doc id="3947507" url="https://pl.wikipedia.org/wiki?curid=3947507" title="Drzewica wędrowna">
Drzewica wędrowna

Drzewica wędrowna ("Dendrocygna arcuata") – gatunek średniej wielkości ptaka z podrodziny drzewic (Dendrocygninae) w rodzinie kaczkowatych (Anatidae).
Zasięg występowania.
Drzewica wędrowna występuje w zależności od podgatunku:
Morfologia.
Długość ciała 40–45 cm, rozpiętość skrzydeł 80–90 cm; masa ciała samic 453–976 g, samców 741–948 g.
Status i zagrożenia.
Międzynarodowa Unia Ochrony Przyrody (IUCN) uznaje drzewicę wędrowną za gatunek najmniejszej troski (LC – "Least Concern") nieprzerwanie od 1988 roku. Globalny trend liczebności populacji uznawany jest za spadkowy. Gatunek ten odnotował lokalnie znaczne spadki liczebności, a w niektórych rejonach swojego dawnego zasięgu występowania uznawany jest za wymarły. Główne zagrożenia to utrata dogodnych siedlisk w związku z rozwojem rolnictwa i urbanizacją.

</doc>
<doc id="3947509" url="https://pl.wikipedia.org/wiki?curid=3947509" title="Dorsz czarny">
Dorsz czarny



</doc>
<doc id="3947513" url="https://pl.wikipedia.org/wiki?curid=3947513" title="Rożeniec białolicy">
Rożeniec białolicy

Rożeniec białolicy ("Anas bahamensis") – gatunek średniej wielkości ptaka z rodziny kaczkowatych (Anatidae). Występuje w Ameryce Południowej i na Karaibach. Nie jest zagrożony.
Morfologia.
Długość ciała 38–50 cm, masa ciała 475–530 g.
Samice są podobne do samców, ale są nieco mniejsze, mają też bardziej matowy dziób i twarz oraz krótszy ogon. Osobniki młodociane przypominają dorosłe, ale mają nieco bardziej matowy dziób i upierzenie.
Podgatunki i zasięg występowania.
Wyróżnia się trzy podgatunki "A. bahamensis":
Ekologia.
Rożeniec białolicy żyje w wodach słonawych i słonych, takich jak jeziora, stawy, laguny, namorzyny, estuaria, ale także w płytkich stawach i jeziorach słodkowodnych oraz na otwartych obszarach podmokłych. Występuje od poziomu morza do 2500 m n.p.m. w Boliwii.
Zwykle monogamiczny, rzadko zdarzają się samce z dwiema partnerkami równocześnie. Część ptaków pozostaje w stałej parze przez więcej niż jeden sezon rozrodczy. Gniazdo umieszczone na ziemi, w pobliżu wody. W zniesieniu 6–10 kremowych jaj, ich inkubacja trwa około 25–26 dni. Opieką nad młodymi zajmuje się samica.
Żywi się drobnymi zwierzętami wodnymi i nasionami roślin wodnych, ale także algami.
Status.
Międzynarodowa Unia Ochrony Przyrody (IUCN) uznaje rożeńca białolicego za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana. Globalny trend liczebności populacji uznawany jest za spadkowy, choć niektóre populacje mogą być stabilne, a trend liczebności części populacji nie jest znany.

</doc>
<doc id="3947517" url="https://pl.wikipedia.org/wiki?curid=3947517" title="Roberto Challe">
Roberto Challe



</doc>
<doc id="3947520" url="https://pl.wikipedia.org/wiki?curid=3947520" title="Stefan Pastusiak">
Stefan Pastusiak

Stefan Pastusiak (ur. 8 stycznia 1920 w Rogóźnie) – polski tokarz, poseł na Sejm PRL IV i V kadencji.
Życiorys.
Syn Jana. Uzyskał wykształcenie średnie, z zawodu tokarz. W 1946 wstąpił do Polskiej Partii Robotniczej, w której w latach 1947–1948 pełnił funkcję I sekretarza Komitetu Powiatowego w Bolesławcu. W latach 1948–1949 słuchacz w Centralnej Szkole Partyjnej w Łodzi. W tym czasie wraz z PPR przystąpił do Polskiej Zjednoczonej Partii Robotniczej, w której początkowo pełnił funkcje I sekretarza KP w Miliczu (1949–1950), członka Komitetu Wojewódzkiego we Wrocławiu (1950–1953) oraz zastępcy kierownika Wydziału Propagandy KW we Wrocławiu (1950–1952). W 1952 został słuchaczem Szkoły Partyjnej przy KC PZPR w Warszawie. Potem w partii pełnił funkcje członka KW we Wrocławiu (1954–1971, w tym od 1965 egzekutywy) oraz I sekretarza KP w Dzierżoniowie (1955–1960). W okresie 1960–1972 przewodniczył Wojewódzkiej Komisji Związków Zawodowych we Wrocławiu. W 1965 i 1969 uzyskiwał mandat posła na Sejm PRL w okręgu Ząbkowice Śląskie oraz Wałbrzych. Przez dwie kadencje pełnił funkcję zastępcy przewodniczącego Komisji Handlu Wewnętrznego, ponadto zasiadał w Komisji Zdrowia i Kultury Fizycznej.

</doc>
<doc id="3947521" url="https://pl.wikipedia.org/wiki?curid=3947521" title="Gwatemala na Letnich Igrzyskach Olimpijskich 2016">
Gwatemala na Letnich Igrzyskach Olimpijskich 2016

Gwatemalę na Letnich Igrzyskach Olimpijskich 2012, które odbyły się w Rio de Janeiro, reprezentowało 21 zawodników – 15 mężczyzn i 6 kobiet.
Był to czternasty start Gwatemali na letnich igrzyskach olimpijskich.
Reprezentanci.
Gimnastyka.
Gimnastyka sportowa.
Kobiety

</doc>
<doc id="3947527" url="https://pl.wikipedia.org/wiki?curid=3947527" title="Thierry Baudet">
Thierry Baudet

Thierry Henri Philippe Baudet (ur. 28 stycznia 1983 w Heemstede) – holenderski polityk, wykładowca uniwersytecki i publicysta, poseł do Tweede Kamer, założyciel i lider eurosceptycznej partii Forum na rzecz Demokracji.
Życiorys.
Urodził się w Heemstede. W 2001 ukończył szkołę średnią w Haarlemie, od 2001 do 2006 studiował historię na Uniwersytecie Amsterdamskim, a od 2002 do 2006 prawo na tej samej uczelni. W 2012 doktoryzował się na wydziale prawa Uniwersytetu w Lejdzie. Pracował jako nauczyciel akademicki na tej uczelni oraz na Uniwersytecie w Tilburgu. Zajął się również działalnością publicystyczną i komentatorską.
Założył think tank Forum na rzecz Demokracji, na bazie którego powołał następnie partię polityczną. W 2016 prowadził poprzez tę organizację aktywną kampanię na „nie” przed referendum dotyczącym układu stowarzyszeniowego między Unią Europejską a Ukrainą. W wyborach parlamentarnych w 2017 jako jeden z dwóch przedstawicieli FvD uzyskał mandat deputowanego do niższej izby Stanów Generalnych.
W listopadzie 2020, na kilka miesięcy przed kolejnymi wyborami do Tweede Kamer, ustąpił z funkcji lidera partii i lidera jej listy wyborczej, co wiązało się z upublicznionymi kontrowersjami dotyczącymi partyjnej młodzieżówki. Wkrótce został jednak ponownie zatwierdzony jako przywódca ugrupowania, wygrywając w wewnątrzpartyjnym referendum (co z kolei doprowadziło do odejścia z FvD m.in. trzech eurodeputowanych). W 2021 ponownie został wybrany w skład niższej izby holenderskiego parlamentu.

</doc>
<doc id="3947529" url="https://pl.wikipedia.org/wiki?curid=3947529" title="Junelle Bromfield">
Junelle Bromfield

Junelle Bromfield (ur. 8 lutego 1998) – jamajska lekkoatletka specjalizująca się w biegach sprinterskich i płotkarskich.
Startowała w biegu na 800 metrów podczas igrzysk olimpijskich młodzieży w Nankinie (2014). Rok później zajęła 7. miejsce w biegu na 400 metrów przez płotki na mistrzostwach świata juniorów młodszych oraz zdobyła dwa złota igrzysk Wspólnoty Narodów młodzieży. W 2016 startowała na mistrzostwach świata U20 w Bydgoszczy, podczas których indywidualnie zdobyła brąz na dystansie 400 metrów, a wraz z koleżankami z reprezentacji sięgnęła po srebrny medal w sztafecie 4 × 400 metrów. W 2021 zdobyła brązowy medal igrzysk olimpijskich w Tokio za bieg w eliminacjach sztafety 4 × 400 metrów. Rok później sięgnęła po srebro mistrzostw świata za bieg w eliminacjach sztafety.
Złota medalistka CARIFTA Games.

</doc>
<doc id="3947531" url="https://pl.wikipedia.org/wiki?curid=3947531" title="Jorge Antonio Battaglia">
Jorge Antonio Battaglia



</doc>
<doc id="3947532" url="https://pl.wikipedia.org/wiki?curid=3947532" title="Józef Zuj">
Józef Zuj

Józef Zuj (ur. 15 czerwca 1920 w Rodkiewiczach w gminie Wolna, zm. 2000) – polski technik rolnictwa, poseł na Sejm PRL IV i V kadencji.
Życiorys.
Uzyskał wykształcenie średnie niepełne, z zawodu technik rolnictwa. W okresie wojny przebywał w Skwierzynie, Międzyrzeczu i Sulęcinie. W 1947 zamieszkał w Kaławie, gdzie prowadził z rodzicami gospodarstwo rolne. W 1954 został członkiem Polskiej Zjednoczonej Partii Robotniczej. Pełnił funkcje sołtysa Kaławy, radnego, prezesa Kółka Rolniczego, opiekuna społecznego oraz członka Rady Nadzorczej Powiatowego Związku Gminnych Spółdzielni „Samopomoc Chłopska”. W 1965 i 1969 uzyskiwał mandat posła na Sejm PRL w okręgu Gorzów Wielkopolski. Przez dwie kadencje zasiadał w Komisji Leśnictwa i Przemysłu Drzewnego.

</doc>
<doc id="3947535" url="https://pl.wikipedia.org/wiki?curid=3947535" title="The Last Oracle (poemat)">
The Last Oracle (poemat)

The Last Oracle – poemat angielskiego poety Algernona Charlesa Swinburne’a, opublikowany w tomie "Poems and Ballads. Second Series" z 1878. Utwór jest uważany za przełomowy w dorobku poety. Nawiązuje do apollińskiej koncepcji świętości Słowa (Logosu). Składa się z sześciu strof dwudziestoczterowersowych.

</doc>
<doc id="3947540" url="https://pl.wikipedia.org/wiki?curid=3947540" title="Gwardia Królewska (Oman)">
Gwardia Królewska (Oman)

Gwardia Królewska (arab. الحرس السلطاني, "Al-Haras as-Sultani") – jeden z rodzajów sił zbrojnych Omanu, pełniący funkcje reprezentacyjne, ochrony sułtana oraz antyterrorystyczne. 
Gwardia jest pod osobistym dowództwem sułtana i nie stanowi części głównego aparatu ochrony państwa. Pełni rolę osobistej ochrony sułtana, a także ma zadanie wykrywania i zwalczania potencjalnych dysydentów i grup wywrotowych. Gwardia pełni też istotne funkcje reprezentacyjno-ceremonialne. W tym celu utrzymuje trzy orkiestry wojskowe, królewską orkiestrę symfoniczną, akrobacyjny zespół motocyklowy, spadochronowy, oraz kawaleryjski.
Gwardia, podobnie jak regularne siły zbrojne, składa się z oddziałów lądowych, morskich i lotniczych. Jej siły wzrosły z 4000 w roku 1990 żołnierzy do 6400 w 2006 roku, zwiększono też znacząco jej zdolności bojowe przez zakup nowego sprzętu, w szczególności wozów pancernych. Koledż techniczny zapewnia możliwość kształcenia personelu gwardii.
Komponent lądowy.
Lądowe siły gwardii składają się z brygady gwardii w sile 5000 żołnierzy i dwóch 1000-osobowych pułków sił specjalnych, służących jako oddziały antyterrorystyczne. 
Komponent morski.
Niewielki, 150-osobowy dywizjon morski był w 2006 wyposażony w trzy jednostki: jacht królewski „Al-Said”, jacht żaglowy (dau) „Zinat Al Bihaar” i okręt wsparcia „Fulk Al Salameh”, który posiadał możliwość wzięcia na pokład dwóch helikopterów Super Puma. W 2008 poprzedni jacht, przemianowany na „Loaloat Al Behar”, został przekazany ministerstwu turystyki, a do służby wszedł nowy jacht „Al Said” (155 m długości, 15 580 ton wyporności).
Komponent lotniczy.
Sekcja lotnicza w 2006 roku posiadała dwa Boeingi 747, jednego Douglas DC-8 i dwa samoloty Gulfstream IV, oraz trzy helikoptery Aérospatiale Puma, dwa Eurocopter Super Puma w wersji AS-332C i jeden w wersji AS-332L. Służy w niej 250 żołnierzy.

</doc>
<doc id="3947542" url="https://pl.wikipedia.org/wiki?curid=3947542" title="Mostafa Smaili">
Mostafa Smaili

Mostafa Smaili (ur. 9 stycznia 1997 w Ifranie) – marokański lekkoatleta specjalizujący się w biegach średnich.
Czwarty zawodnik biegu na 1500 metrów podczas igrzysk olimpijskich młodzieży w Nankinie (2014). Na początku 2016 był szósty na dystansie 800 metrów w trakcie halowych mistrzostw świata. W tym samym roku zdobył brązowy medal mistrzostw świata juniorów w Bydgoszczy oraz osiągnął półfinał igrzysk olimpijskich w Rio de Janeiro na dystansie 800 metrów. Złoty medalista igrzysk solidarności islamskiej (2017).
Rekordy życiowe: bieg na 800 metrów (stadion) – 1:44,90 (4 września 2018, Zagrzeb); bieg na 800 metrów (hala) – 1:45,96 (10 lutego 2018, Gandawa); bieg na 1500 metrów (stadion) – 3:37,85 (27 kwietnia 2021, Rabat); bieg na 1500 metrów (hala) – 3:42,37 (4 lutego 2017, Mondeville).

</doc>
<doc id="3947543" url="https://pl.wikipedia.org/wiki?curid=3947543" title="Wiktor Zyzik">
Wiktor Zyzik

Wiktor Zyzik (ur. 26 września 1907 w Bielszowicach – ob. dzielnica Rudy Śląskiej, zm. ?) – polski technik hutnik, poseł na Sejm PRL IV i V kadencji. Budowniczy Polski Ludowej.
Życiorys.
Syn Feliksa. Uzyskał wykształcenie średnie, z zawodu technik hutnik. Był kierownikiem wydziału walcowni blach cienkich w Hucie „Pokój” w Rudzie Śląskiej oraz przewodniczącym wydziałowej rady robotniczej. Pełnił funkcje członka egzekutywy oddziałowej organizacji partyjnej, komisji rozjemczej przy radzie zakładowej, komisji współzawodnictwa pracy, komisji eksportowej przy Podstawowej Organizacji Partyjnej oraz komisji rewizyjnej przy Komitecie Miejskim Polskiej Zjednoczonej Partii Robotniczej. Zastępca przewodniczącego Dzielnicowego Komitetu Frontu Jedności Narodu. W 1965 i 1969 uzyskiwał mandat posła na Sejm PRL w okręgu Chorzów. Przez dwie kadencje zasiadał w Komisji Handlu Zagranicznego.

</doc>
<doc id="3947546" url="https://pl.wikipedia.org/wiki?curid=3947546" title="GÍ Gøta w europejskich pucharach">
GÍ Gøta w europejskich pucharach



</doc>
<doc id="3947547" url="https://pl.wikipedia.org/wiki?curid=3947547" title="I-180">
I-180



</doc>
<doc id="3947550" url="https://pl.wikipedia.org/wiki?curid=3947550" title="Stanisław Sulima">
Stanisław Sulima

Stanisław Sulima (ur. 29 maja 1918 w Miechowie, zm. 16 grudnia 1972 w Elblągu) – polski inżynier metalurg i działacz komunistyczny, poseł na Sejm PRL IV i V kadencji.
Życiorys.
W II RP podjął studia na Akademii Górniczo-Hutniczej w Krakowie. Wybuch II wojny światowej spowodował przerwanie studiów i w czasie okupacji niemieckiej pracował w dawnej Państwowej Fabryce Amunicji w Skarżysku-Kamiennej. Podczas pracy w ramach działań miejscowej komórki Armii Krajowej dowodzonej przez jego brata Tadeusza Sulimę zaopatrywano oddziały AK w amunicję. W wyniku zdrady brat został aresztowany, a on ukrywał się do końca wojny (działalność ta została opisana w książce "Jodła" autorstwa Wojciecha Borzobohatego wydanego przez Instytut Wydawniczy „Pax”). Po wojnie pracował początkowo jako robotnik w Zakładach Metalowych. W 1945 został członkiem Polskiej Partii Robotniczej. Po wojnie był sekretarzem Komitetu Miejskiego PPR w Skarżysku-Kamiennej, a następnie kontynuował studia na Wydziale Hutniczym AGH ze specjalizacją magistra inżyniera metalurga. W 1948 został kierownikiem odlewni w Odlewni i Emalierni „Kamienna” w Skarżysku-Kamiennej. W tym samym roku wraz z PPR przystąpił do Polskiej Zjednoczonej Partii Robotniczej. W 1950 został kierownikiem wydziału odlewni staliwa w Zakładach Mechanicznych im. gen. Karola Świerczewskiego w Elblągu, następnie pracował tam jako szef produkcji wytwórni W-1. Zasiadał w Komitecie Zakładowym PZPR. W 1964 był delegatem na IV Zjazd PZPR, a w 1965 został członkiem Komitetu Wojewódzkiego partii. W 1965 i 1969 uzyskiwał mandat posła na Sejm PRL w okręgu Tczew. Przez dwie kadencje zasiadał w Komisji Przemysłu Ciężkiego, Chemicznego i Górnictwa.
Jego imieniem nazwano jedną z elbląskich ulic.
Życie prywatne.
Miał dwoje rodzeństwa: brata Tadeusza (prof. zw. dra habil. inż., pracownika naukowego Politechniki Wrocławskiej) i siostrę Irenę Łapińską (pracownika administracyjnego Politechniki Wrocławskiej).
Żonaty z Janiną z domu Musiał, miał dwie córki: Annę Zacharewicz (mgr chemii, zm. 2017) oraz Krystynę Sulima-Chlaszczak (dr ekonomii, pracownika naukowego Uniwersytetu Gdańskiego, zm. 2002).

</doc>
<doc id="3947558" url="https://pl.wikipedia.org/wiki?curid=3947558" title="Forum na rzecz Demokracji">
Forum na rzecz Demokracji

Forum na rzecz Demokracji (niderl. "Forum voor Democratie", FvD) – holenderska eurosceptyczna partia polityczna o profilu konserwatywnym.
Historia.
Forum na rzecz Demokracji powstało w 2015 jako think tank kierowany przez Thierry'ego Baudeta. Forum było częścią grupy GeenPeil w czasie kampanii referendalnej w sprawie układu o stowarzyszeniu między Unią Europejską a Ukrainą. We wrześniu 2016 roku zostało przekształcone w partię polityczną. 
W lutym 2019 partia dołączyła do frakcji Europejskich Konserwatystów i Reformatorów. Partia wygrała wybory do parlamentów prowincji w marcu tego samego roku wprowadzając łącznie 86 przedstawicieli.

</doc>
<doc id="3947560" url="https://pl.wikipedia.org/wiki?curid=3947560" title="Michał Specjał">
Michał Specjał

Michał Specjał (ur. 26 września 1902 w Częstochowie, zm. 1986) – polski inżynier górnik, związkowiec i polityk, poseł na Sejm PRL III, IV i V kadencji.
Życiorys.
Uzyskał tytuł zawodowy inżyniera górnika. W 1919 został członkiem Związku Zawodowego Kolejarzy. W 1923 podjął pracę w kopalni „Milowice”. W okresie międzywojennym zatrudniony był w ruchu związkowym w Sosnowca. Był przewodniczącym Zarządu Głównego Związku Zawodowego Górników oraz członkiem Rady Generalnej Światowej Federacji Związków Zawodowych. W 1961, 1965 i 1969 uzyskiwał mandat posła na Sejm PRL z okręgów Bytom i Sosnowiec (dwukrotnie), będąc członkiem Polskiej Zjednoczonej Partii Robotniczej. W III i IV kadencji zasiadał w Komisji Przemysłu Ciężkiego, Chemicznego i Górnictwa, a w trakcie IV i V w Komisji Pracy i Spraw Socjalnych.
Pochowany na cmentarzu Parafii Katedralnej Wniebowzięcia Najświętszej Maryi Panny w Sosnowcu.

</doc>
<doc id="3947565" url="https://pl.wikipedia.org/wiki?curid=3947565" title="Yemane Haileselassie">
Yemane Haileselassie

Yemane Haileselassie (ur. 21 lutego 1998) – erytrejski lekkoatleta specjalizujący się w biegach długodystansowych.
Szósty zawodnik biegu na 3000 metrów z przeszkodami podczas igrzysk afrykańskich w Brazzaville (2015). W 2016 zdobył srebrny medal na mistrzostwach świata juniorów w Bydgoszczy oraz zajął 11. miejsce podczas igrzysk olimpijskich w Rio de Janeiro. W 2017 zdobył brąz w drużynie juniorów podczas mistrzostw świata w biegach przełajowych w Kampali.
Medalista mistrzostw Erytrei.
Rekord życiowy w biegu na 3000 metrów z przeszkodami: 8:11,22 (8 czerwca 2017, Rzym) rekord Erytrei.

</doc>
<doc id="3947567" url="https://pl.wikipedia.org/wiki?curid=3947567" title="Yemane Hailesilassie">
Yemane Hailesilassie



</doc>
<doc id="3947569" url="https://pl.wikipedia.org/wiki?curid=3947569" title="Wydział Biologii UW">
Wydział Biologii UW



</doc>
<doc id="3947570" url="https://pl.wikipedia.org/wiki?curid=3947570" title="For the Feast of Giordano Bruno">
For the Feast of Giordano Bruno

For the Feast of Giordano Bruno – cykl liryczny angielskiego poety Algernona Charlesa Swinburne’a, opublikowany w tomiku "Poems and Ballads. Second Series", wydanym w Londynie w 1878 roku przez spółkę wydawniczą Chatto &amp; Windus i wznowionym w Nowym Yorku w 1885, składający się z dwóch sonetów. Utwór jest poświęcony pamięci włoskiego filozofa, pisarza i poety Giordana Bruna (który też był autorem sonetów, w tym utworu "Za Parnas własne serce wystarczyć mi może", znanego w Polsce z przekładu Adama Asnyka), skazanego na śmierć przez trybunał inkwizycyjny i spalonego na stosie na Campo de’ Fiori w Rzymie 17 lutego 1600 za poglądy niezgodne z ówcześnie obowiązującą doktryną. Omawiane sonety Swinburne’a rymują się abba abba cddccd i abba abba cddcdc. Są napisane pentametrem jambicznym.

</doc>
<doc id="3947572" url="https://pl.wikipedia.org/wiki?curid=3947572" title="Andrzej Ruszkowski (wojewoda)">
Andrzej Ruszkowski (wojewoda)



</doc>
<doc id="3947573" url="https://pl.wikipedia.org/wiki?curid=3947573" title="Jarrod Uthoff">
Jarrod Uthoff

Jarrod Reed Uthoff (ur. 19 maja 1993 w Cedar Rapids) – amerykański koszykarz, występujący na pozycji silnego skrzydłowego, obecnie zawodnik SeaHorses Mikawa.
W 2011 został uznany najlepszym zawodnikiem szkół średnich stanu Iowa (Iowa Gatorade Player of the Year, Iowa Mr. Basketball). Po ukończeniu szkoły średniej podjął dalszą naukę na uczelni Wisconsin. Po roku przeniósł się na University of Iowa. Zgodnie z przepisany transferowymi NCAA, musiał pauzować przez jeden sezon (2012/13), zanim rozpoczął występy w drużynie Iowa Hawkeyes.
29 czerwca 2017 został wytransferowany do Houston Rockets w zamian za zobowiązania gotówkowe. 31 lipca został zwolniony przez klub z Teksasu. 25 września podpisał umowę z Indianą Pacers.
19 lipca 2018 dołączył do rosyjskiego Zenitu Petersburg.
27 lutego 2020 zawarł 10-dniowy kontrakt z Memphis Grizzlies. 17 lipca został zawodnikiem Washington Wizards. 2 grudnia dołączył do New Orleans Pelicans. 19 grudnia opuścił klub.
12 stycznia 2021 podpisał umowę z Erie BayHawks. 23 czerwca zawarł kontrakt z japońskim SeaHorses Mikawa.

</doc>
<doc id="3947575" url="https://pl.wikipedia.org/wiki?curid=3947575" title="Jacob Kiplimo">
Jacob Kiplimo

Jacob Kiplimo (ur. 14 listopada 2000) – ugandyjski lekkoatleta specjalizujący się w biegach długich, brązowy medalista olimpijski.
Brązowy medalista mistrzostw świata juniorów w Bydgoszczy na dystansie 10 000 metrów (2016). W tym samym roku startował na igrzyskach olimpijskich w Rio de Janeiro, zostając w wieku 15 lat najmłodszym w historii ugandyjskim olimpijczykiem. Zawodnik zajął 11. miejsce w swoim biegu eliminacyjnym na 5000 metrów i nie awansował do finału. W 2017 triumfował w biegu juniorów podczas mistrzostw świata w biegach przełajowych w Kampali. Podczas igrzysk olimpijskich rozgrywanych w Tokio w 2021 roku wywalczył brązowy medal w biegu na 10 000 metrów. Brązowy medalista mistrzostw świata na tym samym dystansie w Eugene (2022).

</doc>
<doc id="3947577" url="https://pl.wikipedia.org/wiki?curid=3947577" title="Illias Fifa">
Illias Fifa



</doc>
<doc id="3947579" url="https://pl.wikipedia.org/wiki?curid=3947579" title="Krasta">
Krasta



</doc>
<doc id="3947588" url="https://pl.wikipedia.org/wiki?curid=3947588" title="Czarownica powołana">
Czarownica powołana

Czarownica powołana abo krotka nauka y przestroga z strony czarownic – anonimowa rozprawa z 1639, napisana najprawdopodobniej przez Wojciecha Regulusa, profesora Akademii Lubrańskiego w Poznaniu. Było to pierwsze w Polsce oficjalne dzieło występujące przeciwko pławieniu czarownic, czym odbiegało radykalnie od ówcześnie przyjętych stanowisk.
Autor, apelując do sędziów w procesach czarownic o rozsądek, krytykuje w swoim dziele nie tylko pławienie, ale też praktykę tzw. powoływania czarownic, czyli ich dalszego wskazywania przez skazaną już za czary z grona najbliższych znajomych (lęk przed torturami mógł być wówczas powodem wytykania kolejnych przypadkowych osób). Wierzy w istnienie sił diabelskich oraz ich pomocnic, tj. czarownic, jednak kpi z ogólnie przyjętych reguł egzaminowania kobiet podejrzanych o czary, wskazując też przypadki nadużyć w tym zakresie. Zachęca również do poszukiwania racjonalnych dowodów na działania czarownic i wykrywanie ich praktyk ("Bóg i prawo rozkazuje czary karać, ale nie zawsze ani każdego pomówionego, chyba kiedy są dowody tego pewne i dostateczne"). 
Na autorstwo Regulusa, obawiającego się szykan ze strony stosownych urzędów, wskazuje m.in. to, że jego oficyna wydała podobny traktat - "Cautio criminalis oder rechtliches Bedenken wegen der Hexenprozesse", stworzony przez jezuickiego pisarza Friedricha von Spee. Negował on używanie tortur w procesach o czary. W 1659 z ponownym postulatem zaniechania pławienia wystąpił Kazimierz Florian Czartoryski - przyszły prymas Polski, co świadczyło o słabej recepcji dzieła Regulusa.

</doc>
<doc id="3947593" url="https://pl.wikipedia.org/wiki?curid=3947593" title="Beka">
Beka



</doc>
<doc id="3947605" url="https://pl.wikipedia.org/wiki?curid=3947605" title="Wiktor Obolewicz">
Wiktor Obolewicz

Wiktor Obolewicz (ur. 23 lipca 1919 w Symferopolu, zm. 27 sierpnia 2014) – polski konstruktor, inżynier mechanik, poseł na Sejm PRL II, IV i V kadencji.
Życiorys.
W 1937 został absolwentem Państwowej Szkoły Technicznej w Wilnie, a w 1938 Szkoły Podchorążych Artylerii Ciężkiej. W tym samym roku został zatrudniony w PKP – Warsztatach Głównych I klasy w Poznaniu. W szeregach Samodzielnej Grupy Operacyjnej „Polesie” pod dowództwem gen. Franciszka Kleeberga uczestniczył w wojnie obronnej w 1939. Podczas okupacji walczył na Wileńszczyźnie w szeregach Armii Krajowej. Był uczestnikiem operacji „Ostra Brama”, trafiając potem do obozu internowania w Kałudze. W 1946 powrócił do Poznania, a potem brał udział w budowie wrocławskiego Pafawagu. Był współautorem licznych konstrukcji, ponadto nadzorował proces technologiczny produkcji szeregu wyrobów (m.in. trójczłonów elektrycznych, lokomotyw elektrycznych oraz wielu typów wagonów). Pełnił m.in. funkcje przewodniczącego koła zakładowego „Pafawag” oraz przewodniczącego Komisji Koordynacyjnej Kół Stowarzyszeń Naukowo-Technicznych Naczelnej Organizacji Technicznej. W latach 1959–1964 zajmował stanowisko sekretarza generalnego NOT. W 1964 ukończył studia eksternistyczne na Wydziale Zarządzania Politechniki Warszawskiej. W latach 1964–1971 pełnił funkcję sekretarza Centralnej Rady Związków Zawodowych. W 1971 podjął pracę w Polskim Komitecie Normalizacji, Miar i Jakości w Warszawie, był jego wiceprezesem. Do 1975 zasiadał w prezydium Zarządu Głównego NOT. Był także m.in. wiceprzewodniczącym Rady Prasy Technicznej, członkiem prezydium Głównej Komisji ds. Inwestycji, współprzewodniczącym wspólnej komisji NOT-PTE ds. Ekonomiki, Organizacji i Zarządzania, a także wiceprzewodniczącym Rady Naukowej Muzeum Techniki. W Fabryce Wagonów „Pafawag” doszedł do stanowiska głównego technologa. Należał do Stowarzyszenia Inżynierów i Techników Mechaników Polskich. Na emeryturę przeszedł w 1987.
W 1957, 1965 i 1969 uzyskiwał mandat posła na Sejm PRL w okręgach kolejno Wrocław, Rzeszów i Kraków z ramienia Polskiej Zjednoczonej Partii Robotniczej. W trakcie IV i V kadencji pełnił funkcję zastępcy przewodniczącego Komisji Planu Gospodarczego, Budżetu i Finansów. Ponadto w trakcie II kadencji zasiadał w Komisji Przemysłu Ciężkiego, Chemicznego i Górnictwa, a w trakcie IV w Komisji Spraw Zagranicznych.
Pochowany 30 sierpnia 2014 na Cmentarzu Świętej Rodziny we Wrocławiu.

</doc>
<doc id="3947607" url="https://pl.wikipedia.org/wiki?curid=3947607" title="Peru na Letnich Igrzyskach Olimpijskich 2016">
Peru na Letnich Igrzyskach Olimpijskich 2016

Peru na Letnich Igrzyskach Olimpijskich 2016, które odbyły się w Rio de Janeiro reprezentowało 29 zawodników - 17 mężczyzn i 12 kobiet.
Był to osiemnasty start reprezentacji Peru na letnich igrzyskach olimpijskich.
Reprezentanci.
Gimnastyka.
Gimnastyka sportowa.
Kobiety
Judo.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety
Podnoszenie ciężarów.
Kobiety
Strzelectwo.
Mężczyźni
Wioślarstwo.
Mężczyźni
Kobiety
Zapasy.
Kobiety
Żeglarstwo.
Mężczyźni
Kobiety

</doc>
<doc id="3947613" url="https://pl.wikipedia.org/wiki?curid=3947613" title="Victor Hugo in 1877">
Victor Hugo in 1877

Victor Hugo in 1877 – sonet angielskiego poety Algernona Charlesa Swinburne’a, opublikowany w tomiku "Poems and Ballads. Second Series", wydanym w Londynie w 1878 roku przez spółkę wydawniczą Chatto &amp; Windus i wznowionym w Nowym Yorku w 1885. Wiersz jest poświęcony francuskiemu poecie, prozaikowi i dramaturgowi, a także działaczowi na rzecz demokracji republikańskiej, Wiktorowi Hugo, którego Swinburne wysoko cenił. Utwór jest napisany pentametrem jambicznym i rymuje się abba abba cddcee. Jest to więc sonet francuski.
Swinburne był z przekonań demokratą i w swojej twórczości dawał wyraz swoim poglądom, pisząc wiersze między innymi dla Giuseppe’a Mazziniego i Lajosa Kossutha. Gloryfikował też Giuseppe’a Garibaldiego, przywódcę ruchu zjednoczenia Włoch.
Zobacz też: The Statue of Victor Hugo, To Victor Hugo

</doc>
<doc id="3947614" url="https://pl.wikipedia.org/wiki?curid=3947614" title="Wings (album BTS)">
Wings (album BTS)

WINGS – drugi album studyjny południowokoreańskiej grupy BTS, wydany 10 października 2016 roku. Album składa się z 15 utworów, głównym singlem jest „Blood Sweat &amp; Tears” (kor. 피 땀 눈물 "Pi ttam nunmul"). Sprzedał się w nakładzie egzemplarzy w Korei Południowej (stan na grudzień 2017 r.).
Został on wybrany jako "Najlepszy Album Kpopowy 2016 roku" przez "Billboard" i zdobył nagrodę „Albumu Roku” podczas 2017 Seoul Music Awards. Album okazał się sukcesem komercyjnym, bijąc różne krajowe i międzynarodowe rekordy. Na liście Billboard 200 zajął 26. pozycję, czyniąc go najwyżej notowanym koreańskim albumem na tej liście, a także pierwszym notowanym dłużej niż tydzień.
Główny singel z płyty, „Blood Sweat &amp; Tears”, został pierwszym hitem zespołu, który zadebiutował na 1. pozycji listy Gaon Digital Chart. Album był najlepiej sprzedającym się albumem 2016 roku.
15 marca 2017 roku album ukazał się w Japonii, wydany przez Pony Canyon.
"You Never Walk Alone".
13 lutego 2017 roku album został wydany ponownie pod nowym tytułem You Never Walk Alone i zawierał dodatkowo cztery nowe utwory, w tym "Not Today" oraz główny singel "Spring Day" (kor. 봄날 "Bomnal"). Osiągnął 1 pozycję na liście Gaon Album Chart w Korei Południowej, sprzedając się w liczbie egzemplarzy (stan na grudzień 2017).

</doc>
<doc id="3947619" url="https://pl.wikipedia.org/wiki?curid=3947619" title="Omer">
Omer



</doc>
<doc id="3947620" url="https://pl.wikipedia.org/wiki?curid=3947620" title="Hubert Okwieka">
Hubert Okwieka

Hubert Okwieka (ur. 27 października 1924 w Chropaczowie – obecnie część Świętochłowic) – polski górnik i działacz socjalistyczny, poseł na Sejm PRL IV i V kadencji.
Życiorys.
Uzyskał wykształcenie podstawowe. W 1940 podjął pracę w firmie braci Eitz w Bytomiu oraz w kopalni „Śląsk”, gdzie był wozakiem. W 1943 jako Ślązak został przymusowo wcielony do Wehrmachtu. Od lutego do października 1945 przebywał w niewoli, po czym powrócił do kopalni „Śląsk”, gdzie pracował jako rębacz strzałowy. Potem był instruktorem strzałowym w kopalni „Śląsk-Matylda” w Świętochłowicach. Za ofiarną pracę został odznaczony Srebrną odznaką Przodownika Pracy.
W 1946 wstąpił do Polskiej Partii Socjalistycznej, a w 1948 przystąpił z nią do Polskiej Zjednoczonej Partii Robotniczej. Od 1956 zasiadał w plenum rady zakładowej, pełnił też funkcję zakładowego społecznego inspektora pracy w kopalni „Śląsk”. Od 1960 zasiadał w egzekutywie Komitetu Zakładowego PZPR przy kopalni „Śląsk”, a od 1964 w plenum i egzekutywie Komitetu Miejskiego partii w Świętochłowicach. W 1965 i 1969 uzyskiwał mandat posła na Sejm PRL w okręgu Chorzów. W trakcie IV kadencji zasiadał w Komisji V, a w trakcie V w Komisji Przemysłu Ciężkiego, Chemicznego i Górnictwa.

</doc>
<doc id="3947627" url="https://pl.wikipedia.org/wiki?curid=3947627" title="Wings (ujednoznacznienie)">
Wings (ujednoznacznienie)



</doc>
<doc id="3947628" url="https://pl.wikipedia.org/wiki?curid=3947628" title="Issarion">
Issarion



</doc>
<doc id="3947630" url="https://pl.wikipedia.org/wiki?curid=3947630" title="Gmina Kwinana">
Gmina Kwinana



</doc>
<doc id="3947631" url="https://pl.wikipedia.org/wiki?curid=3947631" title="Wings (album)">
Wings (album)



</doc>
<doc id="3947633" url="https://pl.wikipedia.org/wiki?curid=3947633" title="Maksim Kazakow">
Maksim Kazakow

Maksim Dmitrijewicz Kazakow, ros. Максим Дмитриевич Казаков (ur. 27 marca 1993 w Omsku) – rosyjski hokeista.
Jego brał Kiriłł (ur. 2000) także został hokeistą.
Kariera.
Wychowanek klubu z Omska, wieloletni zawodnik miejscowego Awangarda do 2016. W tym okresie przekazywany do innych zespołów, w tym m.in. do od sierpnia do grudnia 2015. Od czerwca 2016 zawodnik Admirału. We wrześniu 2018 przeszedł do Sibiru, a w kwietniu 2019 przedłużył tam kontrakt o dwa lata. Od końca października 2020 zawodnik Kunlun Red Star. Wtedy został przekazany do zespołu z Tambowa W listopadzie 2020 związany próbnym kontraktem z Witiaziem Podolsk. W grudniu 2020 ogłoszono, że zakończono okres próbny i zawodnik powrócił do Tambowa. Pod koniec maja 2021 został zakontraktowany przez Nieftianik Almietjewsk. Pod koniec września 2021 zwolniony stamtąd. Sezon 2021/2022 dokończył w Torosie Nieftiekamsk. W maju 2022 został graczem macierzystego Awangarda.

</doc>
<doc id="3947634" url="https://pl.wikipedia.org/wiki?curid=3947634" title="Lista gatunków z rodzaju litokarpus">
Lista gatunków z rodzaju litokarpus

Lista gatunków z rodzaju litokarpus "Lithocarpus" – lista gatunków z rodzaju roślin z rodziny bukowatych. Według "The Plant List" w obrębie tego rodzaju znajduje się 336 gatunków o nazwach zweryfikowanych i zaakceptowanych, podczas gdy kolejnych 7 taksonów ma status gatunków niepewnych (niezweryfikowanych). 

</doc>
<doc id="3947635" url="https://pl.wikipedia.org/wiki?curid=3947635" title="Litokarpus">
Litokarpus

Litokarpus ("Lithocarpus" ) – rodzaj roślin z rodziny bukowatych ("Fagaceae" Dumort.). Według "The Plant List" w obrębie tego rodzaju znajduje się 336 gatunków o nazwach zweryfikowanych i zaakceptowanych, podczas gdy kolejnych 7 taksonów ma status gatunków niepewnych (niezweryfikowanych). Wszyscy przedstawiciele rodzaju występują naturalnie w Azji Południowo-Wschodniej. Zaliczano tu jeden gatunek ("L. densiflorus") z zachodniej części Ameryki Północnej, jednak wyodrębniony on został w osobny rodzaj "Notholithocarpus". Rosną w wiecznie zielonych lasach subtropikalnych i w ciepłym klimacie umiarkowanym.
Kilka zimozielonych gatunków bywa uprawianych jako rośliny ozdobne w ogrodach w ciepłym klimacie. Ze względu na rzadkie zawiązywanie nasion w uprawie – nie są zbyt popularne.
Systematyka.
Rodzaj z rodziny bukowatych z rzędu bukowców. 

</doc>
<doc id="3947638" url="https://pl.wikipedia.org/wiki?curid=3947638" title="Hoda Ablan">
Hoda Ablan



</doc>
<doc id="3947640" url="https://pl.wikipedia.org/wiki?curid=3947640" title="Marian Urbaniec">
Marian Urbaniec

Marian Urbaniec (ur. 21 sierpnia 1922 w Jaworznie, zm. 3 czerwca 2010) – polski kolejarz, poseł na Sejm PRL IV i V kadencji.
Życiorys.
Ukończył siedem klas szkoły powszechnej w Suchej Beskidzkiej, a następnie szkołę zawodową w Kalwarii Zebrzydowskiej, uzyskując wykształcenie zasadnicze zawodowe. Podczas okupacji wywieziono go do niemieckich wówczas Bogucic, gdzie był pracownikiem parowozowni, naprawiając lokomotywy i uzyskując kwalifikacje maszynisty. Po wojnie powrócił do Suchej Beskidzkiej, zostając maszynistą na kolei. Od 1945 należał do Polskiej Partii Socjalistycznej, z którą w 1948 przystąpił do Polskiej Zjednoczonej Partii Robotniczej. Zasiadał w egzekutywie organizacji partyjnej przy stacji Sucha Beskidzka. Pełnił także funkcje sekretarza podstawowej organizacji partyjnej, instruktora Komitetu Powiatowego PZPR w Suchej Beskidzkiej oraz zastępcy przewodniczącego Rady Zakładowej przy parowozowni. W 1965 i 1969 uzyskiwał mandat posła na Sejm PRL w okręgu Wadowice. Przez dwie kadencje zasiadał w Komisji Komunikacji i Łączności.
Został pochowany na cmentarzu parafialnym w Suchej Beskidzkiej.

</doc>
<doc id="3947643" url="https://pl.wikipedia.org/wiki?curid=3947643" title="Parafia Matki Bożej Budsławskiej w Mińsku">
Parafia Matki Bożej Budsławskiej w Mińsku

Parafia Matki Bożej Budsławskiej w Mińsku – rzymskokatolicka parafia znajdująca się w archidiecezja mińsko-mohylewskiej, w dekanacie Mińsk-Zachód, na Białorusi.
Historia.
Parafia na Kamiennej Górce w Mińsku została utworzona w 1996 r. W 2005 roku poświęcono tymczasową kaplicę.
Budowę kościoła parafialnego pw. Matki Bożej Budsławskiej rozpoczęto w 2008 r. 1 lipca 2012 roku metropolita Tadeusz Kondrusiewicz poświęcił kamień węgielny przywieziony z Sanktuarium w Budsławiu. Świątynia została konsekrowana 3 lipca 2016 roku przez arcybiskupa wiedeńskiego kard. Christopha Schönborna OP. Była to pierwsza od 105 lat konsekracja kościoła katolickiego w Mińsku.

</doc>
<doc id="3947653" url="https://pl.wikipedia.org/wiki?curid=3947653" title="Dżaar">
Dżaar



</doc>
<doc id="3947655" url="https://pl.wikipedia.org/wiki?curid=3947655" title="Tjm">
Tjm



</doc>
<doc id="3947656" url="https://pl.wikipedia.org/wiki?curid=3947656" title="Techniczna jednostka masy">
Techniczna jednostka masy



</doc>
<doc id="3947658" url="https://pl.wikipedia.org/wiki?curid=3947658" title="Jaskinia Al Huta">
Jaskinia Al Huta



</doc>
<doc id="3947667" url="https://pl.wikipedia.org/wiki?curid=3947667" title="Inert (chemia)">
Inert (chemia)

Inert – obojętny składnik układu chemicznego nie biorący udziału w reakcji chemicznej.

</doc>
<doc id="3947668" url="https://pl.wikipedia.org/wiki?curid=3947668" title="Franciszek Depa">
Franciszek Depa

Franciszek Depa (ur. 20 stycznia 1909 w Woliczce, zm. 12 września 1982 w Rzeszowie) – polski rolnik i polityk ruchu ludowego, poseł na Sejm PRL III, IV i V kadencji.
Życiorys.
Syn Szymona i Marii. Uzyskał wykształcenie podstawowe, z zawodu rolnik. Od 1934 należał do Stronnictwa Ludowego. W czasie II wojny światowej walczył w Batalionach Chłopskich, był zastępcą komendanta tej organizacji na gminę Świlcza. W 1944 wstąpił do „lubelskiego” SL, następnie po połączeniu w 1949 partii ludowych został członkiem Zjednoczonego Stronnictwa Ludowego. W 1957 został wiceprezesem Wojewódzkiego Komitetu ZSL w Rzeszowie, był ponownie wybierany, po raz ostatni w 1978. Pełnił funkcje wiceprzewodniczącego Wojewódzkiej Rady Narodowej w Rzeszowie (1957–1958) oraz przewodniczącego Powiatowej Rady Narodowej w Brzozowie (1950–1952), Przemyślu (1952–1954) i Strzyżowie (1954–1957). Był także wiceprezesem Zarządu Głównego Związku Ochotniczych Straży Pożarnych oraz członkiem prezydium Wojewódzkiego Komitetu Frontu Jedności Narodu w Rzeszowie. W 1961, 1965 i 1969 uzyskiwał mandat posła na Sejm PRL kolejno w okręgach Rzeszów, Krosno i ponownie Rzeszów. W trakcie III kadencji zasiadał w Komisji Spraw Wewnętrznych, a w trakcie IV i V w Komisji Pracy i Spraw Socjalnych.
Pochowany na cmentarzu w Świlczy.

</doc>
<doc id="3947671" url="https://pl.wikipedia.org/wiki?curid=3947671" title="Wacław Wróblewski (pedagog)">
Wacław Wróblewski (pedagog)

Wacław Wróblewski (ur. 1924 w Pleszewie, zm. w grudniu 2011 w Poznaniu) – polski pedagog, choreoterapeuta, twórca tzw. metody Wróblewskiego, prekursor pedagogiki tańca w Polsce i form gimnastycznych osób niewidomych i słabowidzących.
Życiorys.
Podczas okupacji niemieckiej zmuszono go do pracy w kopalniach na terenie Westfalii. Nie wychodził wówczas długo na powierzchnię, co miało wpływ na jego zrozumienie problemów osób z wadami wzroku. W 1952 ukończył Wyższą Szkołę Wychowania Fizycznego w Poznaniu. Pracował potem w Zakładzie Teorii i Metodyki Ćwiczeń Muzyczno-Ruchowych i Tańców. Pracował z ludźmi niepełnosprawnymi, m.in. na organizowanych przez Jana Dziedzica w latach 1961-1971 letnich i zimowych obozach terapeutycznych. Opracował w tych latach metodę nauczania tańca osób niewidzących lub niedowidzących, zwaną potem metodą Wróblewskiego. Pozwalała ona opanować niewidzącym jedenaście tańców towarzyskich, co jest znakomitym wynikiem nawet dla osób nie posiadających wad wzroku. Metoda opierała się na specjalnych tablicach do nauki tańca, stworzonych na podstawie wybranych liter i znaków alfabetu Braille‘a. Metoda zdobywała popularność i Wróblewski prowadził kursy jej nauczania do 1971, kiedy to zawieszono je z braku funduszy. W 2001 do metody wrócono i weszła ona m.in. do programu corocznych poznańskich Warsztatów Tańca Współczesnego. 
W latach 1962-1970 nauczał tańca w Państwowej Szkole Baletowej w Poznaniu. Był też choreografem i kierownikiem artystycznym kilku zespołów tańca ludowego. W 2005 wydał publikację "Taniec towarzyski w rehabilitacji osób niewidomych".
Nagrody.
Był członkiem honorowym Polskiego Stowarzyszenia Choreoterapii. Nakręcono o nim dwa filmy dokumentalne:

</doc>
<doc id="3947674" url="https://pl.wikipedia.org/wiki?curid=3947674" title="EFA">
EFA



</doc>
<doc id="3947676" url="https://pl.wikipedia.org/wiki?curid=3947676" title="Álvaro García">
Álvaro García

Álvaro García Rivera (ur. 27 października 1992 w Utrera) – hiszpański piłkarz występujący na pozycji pomocnika w Rayo Vallecano.

</doc>
<doc id="3947677" url="https://pl.wikipedia.org/wiki?curid=3947677" title="Bronisław Hackbeil">
Bronisław Hackbeil

Bronisław Marian Hackbeil (ur. 25 marca 1878, zm. 1 września 1945) – polski lekarz z tytułem doktora, podpułkownik lekarz Wojska Polskiego.
Życiorys.
Urodził się 25 marca 1878. Ukończył studia medyczne uzyskując tytuł doktora. Służył w c. i k. Armii. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W 1917 roku pełnił służbę w Szpitalu Garnizonowym Nr 15 w Krakowie. Na stopień lekarza sztabowego (niem. "Stabsarzt") został mianowany ze starszeństwem z 1 sierpnia 1917 roku.
Po odzyskaniu przez Polskę niepodległości został przyjęty do Wojska Polskiego w stopniu majora jako były oficer armii austriackiej. Został awansowany do stopnia podpułkownika lekarza ze starszeństwem z dniem 1 czerwca 1919. W 1923, 1924 był dowódcą 5 batalionu sanitarnego w Krakowie. W 1928 jako podpułkownik przeniesiony w stan spoczynku zamieszkiwał w Krakowie. W 1934 jako oficer w stanie spoczynku był przydzielony do Kadry Zapasowej 5 Szpitala Okręgowego i pozostawał wówczas w ewidencji Powiatowej Komendy Uzupełnień Kraków Miasto.
3 listopada 1922 został wybrany do Izby Lekarskiej w Krakowie. Na przełomie lat 20./30. był lekarzem chorób wewnętrznych w Krakowie. 
16 czerwca 1934 towarzyszył Eugenii Pierackiej w drodze z Nowego Sącza do Warszawy po śmierci jej syna, zamordowanego dzień wcześniej ministra Bronisława Pierackiego. Do 1939 był przypisany do adresu ulicy F. Szopena 23. Był dyrektorem schroniska dla inwalidów wojennych oraz kierownikiem referatu inwalidzkiego PCK.
Był żonaty. Zmarł 1 września 1945. Został pochowany na krakowskim cmentarzu wojskowym–Rakowickim 4 września 1945 (w tym samym miejscu został pochowany ppłk inż. Jan Hackbeil, żyjący w latach 1885–1950, oficer i mierniczy przysięgły).

</doc>
<doc id="3947686" url="https://pl.wikipedia.org/wiki?curid=3947686" title="Gerben Jorritsma">
Gerben Jorritsma

Gerben Jorritsma (ur. 21 sierpnia 1993 w Diever) – holenderski łyżwiarz szybki.
Kariera.
Największy sukces w karierze osiągnął w sezonie 2015/2016, kiedy zajął trzecie miejsce w klasyfikacji Pucharu Świata w biegu na 1500 m. Lepsi okazali się jedynie jego rodak, Kjeld Nuis i Rosjanin Pawieł Kuliżnikow. W zawodach PŚ zadebiutował 14 listopada 2014 roku w Obihiro, zajmując 13. miejsce w biegu na 500 m. Na podium po raz pierwszy stanął 21 marca 2015 roku w Erfurcie, gdzie był trzeci na 500 m. Pierwsze zwycięstwo w zawodach tego cyklu odniósł 14 listopada 2015 roku w Calgary, wyprzedzając na dystansie 1000 m Kuliżnikowa i Nuisa. Nigdy nie zdobył medalu mistrzostw świata. Nie startował także na igrzyskach olimpijskich.

</doc>
<doc id="3947687" url="https://pl.wikipedia.org/wiki?curid=3947687" title="Kor">
Kor



</doc>
<doc id="3947688" url="https://pl.wikipedia.org/wiki?curid=3947688" title="Fredrik Samuelsson">
Fredrik Samuelsson

Fredrik Samuelsson (ur. 16 lutego 1995) – szwedzki lekkoatleta specjalizujący się w wielobojach.
Osiągnięcia.
Złoty medalista mistrzostw Szwecji oraz reprezentant kraju w meczach międzypaństwowych.

</doc>
<doc id="3947690" url="https://pl.wikipedia.org/wiki?curid=3947690" title="Luis Ruiz">
Luis Ruiz

Luis Ruiz Sayago (ur. 30 czerwca 1992 w Huelvie) – hiszpański piłkarz występujący na pozycji obrońcy w Deportivo La Coruña.

</doc>
<doc id="3947691" url="https://pl.wikipedia.org/wiki?curid=3947691" title="Miltiadis Tentoglu">
Miltiadis Tentoglu



</doc>
<doc id="3947696" url="https://pl.wikipedia.org/wiki?curid=3947696" title="Pnina Rosenblum">
Pnina Rosenblum



</doc>
<doc id="3947706" url="https://pl.wikipedia.org/wiki?curid=3947706" title="Aviculariinae">
Aviculariinae

Aviculariinae – podrodzina pająków z rodziny ptasznikowatych.
Zaliczane tu ptaszniki mają "scopulae" nadstopi i stóp, zwłaszcza przednich odnóży, silnie rozszerzone bocznie, przez co wyglądają szpatułkowato. Kolce na odnóżach występują najwyżej w liczbie kilku na spodniej powierzchni goleni i nadstopi. W przednio-bocznej części szczęk brak u nich kolcopodobnych szczecinek. Samice ponadto cechują się obecnością w układzie rozrodczym dwóch całkowicie oddzielnych zbiorników nasiennych.
Przedstawiciele podrodziny rozsiedleni są od meksykańskiego stanu Veracruz na północy, przez Amerykę Centralną i Karaiby po brazylijski stan São Paulo na południu, a ponadto dwa rodzaje zamieszkują Afrykę Zachodnią i Środkową.
Należy tu 12 rodzajów:

</doc>
<doc id="3947709" url="https://pl.wikipedia.org/wiki?curid=3947709" title="Żanył Okojewa">
Żanył Okojewa



</doc>
<doc id="3947710" url="https://pl.wikipedia.org/wiki?curid=3947710" title="Korwety typu Charif">
Korwety typu Charif

Korwety typu Charif (Khareef) – trzy korwety Królewskiej Marynarki Wojennej Omanu o wyporności 2660 ton, zbudowane przez BAE Systems w stoczni w Portsmouth, na podstawie kontraktu opiewającego na kwotę 400 mln funtów.
Korwety typu "Charif" są wariantem produkowanych przez BAE Systems „99-metrowych korwet” – średniej wielkości okrętów, zoptymalizowanych pod kątem autonomiczności, małego przekroju radarowego i niskiego poziomu szumów, stanowiących uniwersalną platformę do instalacji rozmaitych systemów uzbrojenia i wyposażenia, w zależności od potrzeb klienta.
Korwety mają długość 99 m, szerokość 14,6 m i zanurzenie 4,7 m; projekt kadłuba wywodzi się z wcześniejszych 90-metrowych okrętów budowanych dla marynarki brazylijskiej i tajskiej. Dziobowa część jednostki jest zaprojektowana w sposób zmniejszający odbicie radarowe. Inną cechą zmniejszającą wykrywalność okrętu jest system napędowy typu CODOE ("combined diesel or electric"), umożliwiający marsz z małą prędkością przy użyciu wyłącznie cichych silników elektrycznych. Okręty posiadają dwa silniki diesla MCR Propulsion o mocy 5400 kW i silniki elektryczne Rolls-Royce, napędzające śruby o zmiennym skoku. Prędkość maksymalna wynosi 25 węzłów, ekonomiczna - 7,7 węzła, przy której maksymalny zasięg wynosi 4500 Mm; autonomiczność okrętu wynosi 21 dni.
Korwety typu "Charif" mają wyposażenie pozwalające przede wszystkim na zwalczanie okrętów nawodnych i samolotów przeciwnika, oraz prowadzenie zwiadu elektronicznego. Na uzbrojenie składają się armata OTO Melara 76 mm w wersji Super Rapid na dziobie, dwa zestawy do obrony bezpośredniej 30 mm DS30M, 8 pocisków przeciwokrętowych MM-40 Exocet, 12 pocisków przeciwlotniczych MBDA MICA w wyrzutniach typu VLS; okręty mają też lądowisko, hangar i wyposażenie umożliwiające operowanie średniego śmigłowca o masie do 12 ton.
Większość wyposażenia elektronicznego jest produkcji koncernu Thales. Składają się nań radar kontroli powietrznej i wskazywania celów Thales Smart-S Mk 2, radar śledzenia celów Thales STIR 1.2 EO do kontroli ognia artyleryjskiego i rakietowego oraz system rozpoznania i wsparcia elektronicznego Thales Vigile 400 ESM/ELINT. Wszystkie podsystemy są zintegrowane w systemie zarządzania polem walki Thales Tacticos.
Wyposażenie korwet typu "Charif" jest zoptymalizowane pod kątem patrolowania i ochrony morskiej strefy ekonomicznej, funkcji odstraszania, zwalczania celów nawodnych i powietrznych, walki elektronicznej oraz działań poszukiwawczo-ratowniczych.

</doc>
<doc id="3947713" url="https://pl.wikipedia.org/wiki?curid=3947713" title="Mierzyca">
Mierzyca



</doc>
<doc id="3947715" url="https://pl.wikipedia.org/wiki?curid=3947715" title="Khalifa Sankaré">
Khalifa Sankaré

Papa Khalifa Sankaré (ur. 15 sierpnia 1984 w Dakarze) – senegalski piłkarz występujący na pozycji pomocnika w Cádiz CF.

</doc>
<doc id="3947718" url="https://pl.wikipedia.org/wiki?curid=3947718" title="Wiadro (jednostka miary)">
Wiadro (jednostka miary)

Wiadro – dawna jednostka objętości, stosowana w Rosji. 1 wiadro to 10 krużek lub 100 czarek i odpowiada objętości 12,3 litra.

</doc>
<doc id="3947722" url="https://pl.wikipedia.org/wiki?curid=3947722" title="Einat Wilf">
Einat Wilf



</doc>
<doc id="3947723" url="https://pl.wikipedia.org/wiki?curid=3947723" title="City Lights (singel)">
City Lights (singel)

City Lights – singel belgijskiej piosenkarki Blanche, wydany 8 marca 2017 roku nakładem PIAS Recordings.
Noc przed premierą singel wyciekł do internetu za sprawą serwisu Spotify. Utwór uplasował się na 1. pozycji notowania Ultratop 50 Singles w Regionie Flamandzkim oraz 2. miejscu zestawienia Ultratop 50 Singles w Regionie Walońskim w Belgii.
Konkurs Piosenki Eurowizji.
22 listopada 2016 roku ogłoszono, że Blanche będzie reprezentować Belgię podczas 62. Konkursu Piosenki Eurowizji organizowanego w Kijowie, a 8 marca 2017 roku opublikowano konkursową piosenkę „City Lights”, którą stworzył Pierre Dumoulin wraz z samą wokalistką. 
9 maja wystąpiła jako piąta w kolejności startowej w pierwszym półfinale Konkursu Piosenki Eurowizji i z czwartego miejsca awansowała do finału, który odbył się 13 maja. Zajęła w nim czwarte miejsce po zdobyciu 363 punktów.

</doc>
<doc id="3947730" url="https://pl.wikipedia.org/wiki?curid=3947730" title="Szarren Haskel">
Szarren Haskel



</doc>
<doc id="3947732" url="https://pl.wikipedia.org/wiki?curid=3947732" title="Armide (1915)">
Armide (1915)

Armide (SD2) – francuski okręt podwodny z czasów I wojny światowej i okresu międzywojennego, jednostka prototypowa swojego typu. Pierwotnie została zamówiona w 1912 roku przez Japońską Cesarską Marynarkę Wojenną, jednak została podczas budowy zarekwirowana przez rząd Francji. Okręt został zwodowany w lipcu 1915 roku w stoczni Schneidera w Chalon-sur-Saône, a do służby w Marine nationale wszedł w czerwcu 1916 roku. Jednostka służyła na Morzu Śródziemnym, a z listy floty została skreślona w lipcu 1932 roku.
Projekt i budowa.
Okręt zamówiony został w roku 1911 przez Japońską Cesarską Marynarkę Wojenną. Jednostkę zaprojektował inż. Maxime Laubeuf. Okręt, który miał otrzymać w Japonii numer 14 (№ 14, jap. 第14号艦), został 3 czerwca 1915 roku zarekwirowany przez rząd francuski.
„Armide” zbudowana została w stoczni Schneidera w Chalon-sur-Saône. Stępkę okrętu położono w 1912 roku, został zwodowany w lipcu 1915 roku, a do służby w Marine nationale przyjęto go w czerwcu 1916 roku. Nazwa nawiązywała do postaci z eposu „Jerozolima wyzwolona” – Armidy. Jednostka otrzymała numer burtowy SD2.
Dane taktyczno–techniczne.
„Armide” była średniej wielkości dwukadłubowym okrętem podwodnym. Długość całkowita wynosiła 56,2 metra, szerokość 5,2 metra i zanurzenie 3 metry. Wyporność w położeniu nawodnym wynosiła 457 ton, a w zanurzeniu 670 ton. Okręt napędzany był na powierzchni przez dwa dwusuwowe silniki wysokoprężne Schneider-Carels o łącznej mocy 2200 koni mechanicznych (KM). Napęd podwodny zapewniały dwa silniki elektryczne Schneider o łącznej mocy 900 KM. Dwuśrubowy układ napędowy pozwalał osiągnąć prędkość 17,5 węzła na powierzchni i 11 węzłów w zanurzeniu. Zasięg wynosił 2600 Mm przy prędkości 11 węzłów (lub 900 Mm przy 13 węzłach) w położeniu nawodnym oraz 160 Mm przy prędkości 5 węzłów pod wodą.
Okręt wyposażony był w sześć wyrzutni torped kalibru 450 mm: dwie wewnętrzne na dziobie i cztery zewnętrzne, z łącznym zapasem 8 torped. Uzbrojenie artyleryjskie stanowiło działo pokładowe kal. 47 mm L/50 M1902.
Załoga okrętu składała się z 31 oficerów, podoficerów i marynarzy.
Służba.
„Armide” podczas wojny pływała w składzie 3. Flotylli Okrętów Podwodnych z bazą w Mudros. Po wojnie nadal służyła na Morzu Śródziemnym. Jednostkę skreślono z listy floty w lipcu 1932 roku.

</doc>
<doc id="3947736" url="https://pl.wikipedia.org/wiki?curid=3947736" title="Jan Hackbeil">
Jan Hackbeil

Jan Aleksander Hackbeil (ur. 17 sierpnia 1885, zm. 10 lutego 1950) – polski mierniczy przysięgły, podpułkownik inżynier saperów Wojska Polskiego.
Życiorys.
Urodził się 17 sierpnia 1885. Był członkiem tarnowskiego gniazda Polskiego Towarzystwa Gimnastycznego „Sokół”. Ukończył studia uzyskując tytuł inżyniera.
1 stycznia 1912 został mianowany kadetem w korpusie oficerów rezerwy piechoty c. i k. armii. W tym samym roku został przydzielony w rezerwie do batalionu saperów nr 10 w Przemyślu. W czasie I wojny światowej awansował na kolejne stopnie w korpusie oficerów rezerwy piechoty: podporucznika (1 listopada 1914) i porucznika (1 maja 1916). W latach 1916–1917 jego oddziałem macierzystym był nadal sb. 10, a w ostatnim roku wojny – batalion saperów nr 24.
Po odzyskaniu przez Polskę niepodległości został przyjęty do Wojska Polskiego w stopniu podporucznika inżyniera jako były oficer armii austriackiej. Został awansowany do stopnia majora w korpusie inżynierii i saperów ze starszeństwem z dniem 1 czerwca 1919. Służył w 10 pułku saperów. Był oficerem 6 pułku saperów w Przemyślu. Jako oficer nadetatowy tego pułku w Przemyślu w 1923 służył w Szefostwie Inżynierii i Saperów Dowództwa Okręgu Korpusu Nr X w tym samym mieście, a w 1924 sprawował stanowisko kierownika Rejonu Inżynierii i Saperów w Przemyślu. Został awansowany do stopnia podpułkownika inżynierii i saperów ze starszeństwem z dniem 1 lipca 1925. Od maja 1926 do maj 1927 był p.o. dowódcy 3 pułku saperów. W listopadzie 1927 został przeniesiony do kadry oficerów saperów z równoczesnym przydziałem do 5 Okręgowego Szefostwa Budownictwa w Krakowie na stanowisko zastępcy szefa. W lipcu 1929 został zatwierdzony na stanowisku szefa 5 Okręgowego Szefostwa Budownictwa. W marcu 1931 został zwolniony ze stanowiska szefa budownictwa Okręgu Korpusu Nr V i oddany do dyspozycji dowódcy Okręgu Korpusu Nr V, a z dniem 31 lipca tego roku przeniesiony w stan spoczynku. W 1934, jako oficer stanu spoczynku, pozostawał w ewidencji Powiatowej Komendy Uzupełnień Kraków Miasto. Posiadał przydział do Oficerskiej Kadry Okręgowej Nr V. Był wówczas przewidziany „do użycia w czasie wojny”.
W okresie II Rzeczypospolitej został mierniczym przysięgłym, złożył przysięgę 22 października 1931 i posiadał biuro przy ul. Śląskiej 7 w Krakowie. Do 1939 był przypisany do adresu ulicy Mikołajskiej 32. Do końca życia prowadził w Krakowie urząd mierniczego przysięgłego przy ulicy Pańskiej 11. 
Zmarł 10 lutego 1950 i został pochowany na krakowskim cmentarzu wojskowym–Rakowickim (w tym samym miejscu został pochowany ppłk dr Bronisław Hackbeil, żyjący w latach 1878–1945, oficer i lekarz).

</doc>
<doc id="3947739" url="https://pl.wikipedia.org/wiki?curid=3947739" title="Stettiner Maschinenbau AG">
Stettiner Maschinenbau AG



</doc>
<doc id="3947740" url="https://pl.wikipedia.org/wiki?curid=3947740" title="Andriej Melniczenko">
Andriej Melniczenko



</doc>
<doc id="3947741" url="https://pl.wikipedia.org/wiki?curid=3947741" title="Jan Wecsile">
Jan Wecsile



</doc>
<doc id="3947743" url="https://pl.wikipedia.org/wiki?curid=3947743" title="Tineke Netelenbos">
Tineke Netelenbos

Tine (Tineke) Netelenbos-Koomen (ur. 15 lutego 1944 w Wormerveer) – holenderska polityk, nauczycielka i samorządowiec, działaczka Partii Pracy (PvdA), posłanka do Tweede Kamer, w latach 1998–2002 minister transportu i gospodarki wodnej.
Życiorys.
Z wykształcenia nauczycielka, kształciła się w Amsterdamie. Pracowała w szkolnictwie podstawowym i średnim, a także przy kształceniu dorosłych. Zaangażowała się w działalność polityczną w ramach Partii Pracy. W partyjnych strukturach pełniła m.in. funkcję przewodniczącej w prowincji Holandia Północna. W latach 1982–1987 była radną gminy Haarlemmermeer. W 1987 po raz pierwszy objęła mandat deputowanej do Tweede Kamer. Reelekcję do niższej izby Stanów Generalnych uzyskiwała w wyborach w 1989, 1994, 1998 i 2002.
W sierpniu 1994 w rządzie Wima Koka objęła stanowisko sekretarza stanu w resorcie edukacji, kultury i nauki, odpowiadając za szkolnictwo podstawowe, średnie i specjalne. W sierpniu 1998 w drugim gabinecie tego premiera została powołana na urząd ministra transportu i gospodarki wodnej, który sprawowała do lipca 2002.
W 2003 odeszła z parlamentu. W późniejszych latach tymczasowo wykonywała obowiązki burmistrza w miejscowościach Oud-Beijerland (2005–2006), Haarlemmermeer (2006–2007) i Ede (2007–2008).
Odznaczona Orderem Oranje-Nassau klasy IV (2002).

</doc>
<doc id="3947747" url="https://pl.wikipedia.org/wiki?curid=3947747" title="Katarzyna Zowada">
Katarzyna Zowada



</doc>
<doc id="3947752" url="https://pl.wikipedia.org/wiki?curid=3947752" title="Michaël D'Almeida">
Michaël D'Almeida



</doc>
<doc id="3947754" url="https://pl.wikipedia.org/wiki?curid=3947754" title="Horacio d'Almeida">
Horacio d'Almeida



</doc>
<doc id="3947755" url="https://pl.wikipedia.org/wiki?curid=3947755" title="João d'Almeida">
João d'Almeida



</doc>
<doc id="3947768" url="https://pl.wikipedia.org/wiki?curid=3947768" title="Król zakupów Louie">
Król zakupów Louie

Król zakupów Louie (hangul: 쇼핑왕 루이 "Shoping-wang Ru-i") – południowokoreański serial telewizyjny emitowany na antenie MBC. Serial był emitowany od 21 września do 10 listopada 2016 roku, liczy 16 odcinków. Serial emitowany był w środy i czwartki o 22:00. Główne role odgrywają w nim Seo In-guk, Nam Ji-hyun, Yoon Sang-hyun i Im Se-mi.
Serial jest dostępny z napisami w języku polskim za pośrednictwem platformy Viki, pod tytułem "Król zakupów Louie".
Oglądalność.
Uwaga: Odcinek 5 nie został wyemitowany w środę, 5 października, ze względu na transmisje na żywo z DMC Festival, odcinek został wyemitowany dzień później.

</doc>
<doc id="3947773" url="https://pl.wikipedia.org/wiki?curid=3947773" title="Paweł A. Nowak">
Paweł A. Nowak



</doc>
<doc id="3947774" url="https://pl.wikipedia.org/wiki?curid=3947774" title="Danziger Werft AG">
Danziger Werft AG



</doc>
<doc id="3947776" url="https://pl.wikipedia.org/wiki?curid=3947776" title="Patrick Roest">
Patrick Roest

Patrick Roest (ur. 7 grudnia 1995 w Giethoorn) – holenderski łyżwiarz szybki, czterokrotny medalista olimpijski i wielokrotny medalista mistrzostw świata.
Kariera.
Pierwsze sukcesy w karierze osiągnął w 2014 roku, kiedy podczas mistrzostw świata juniorów w Bjugn zdobył złoty medal w wieloboju, srebrny na 5000 m i brązowy na 1500 m. Na rozgrywanych rok później mistrzostwach świata juniorów w Warszawie był najlepszy w wieloboju i na 1500 m, drugi na 1000 i 5000 m oraz trzeci na 500 m. W 2017 roku wywalczył srebrny medal na wielobojowych mistrzostwach świata w Hamar, rozdzielając swych rodaków: Svena Kramera i Jana Blokhuijsena. W zawodach Pucharu Świata zadebiutował 6 grudnia 2015 roku w Inzell, zajmując piętnaste miejsce w finale B na 1500 m. Pierwszy raz na podium stanął 12 listopada 2016 roku w Harbinie, gdzie wraz z kolegami z reprezentacji zwyciężył w biegu drużynowym. Indywidualnie w najlepszej trójce po raz pierwszy znalazł się 10 grudnia 2016 roku w Heerenveen, zajmując trzecie miejsce na 1500 m. W klasyfikacji końcowej 1500 m w sezonie 2016/2017 zajął trzecie miejsce.

</doc>
<doc id="3947778" url="https://pl.wikipedia.org/wiki?curid=3947778" title="Simon Van Velthooven">
Simon Van Velthooven



</doc>
<doc id="3947780" url="https://pl.wikipedia.org/wiki?curid=3947780" title="La Flèche Wallonne 2017">
La Flèche Wallonne 2017

81. edycja wyścigu kolarskiego La Flèche Wallonne odbyła się 19 kwietnia 2017 i liczyła 204,5 km. Start wyścigu miał miejsce w Binche, a meta w Mur de Huy. Wyścig figuruje w rankingu światowym UCI World Tour 2017.
Uczestnicy.
Na starcie wyścigu stanie 25 ekip. Wśród nich znalazło się wszystkie osiemnaście ekip UCI World Tour oraz siedem innych zaproszonych przez organizatorów.

</doc>
<doc id="3947782" url="https://pl.wikipedia.org/wiki?curid=3947782" title="Liderzy Kazachskiej Socjalistycznej Republiki Radzieckiej">
Liderzy Kazachskiej Socjalistycznej Republiki Radzieckiej



</doc>
<doc id="3947783" url="https://pl.wikipedia.org/wiki?curid=3947783" title="Liège-Bastogne-Liège 2017">
Liège-Bastogne-Liège 2017

Liège-Bastogne-Liège 2017 była 103. edycją wyścigu, który rozegrana została na dystansie 258 kilometrów. Wyścig rozpoczął się w Liège a zakończył w Ans. Wyścig zaliczany był do cyklu UCI World Tour 2017.
Uczestnicy.
Na starcie wyścigu stanęło 25 ekip. Wśród nich znajdowało się wszystkie osiemnaście ekip UCI World Tour 2017 oraz siedem innych zaproszonych przez organizatorów.

</doc>
<doc id="3947784" url="https://pl.wikipedia.org/wiki?curid=3947784" title="Jan Pronk (polityk)">
Jan Pronk (polityk)

Johannes Pieter (Jan) Pronk (ur. 16 marca 1940 w Scheveningen) – holenderski polityk, ekonomista, nauczyciel akademicki i dyplomata, działacz Partii Pracy (PvdA), poseł do Tweede Kamer, minister w kilku rządach.
Życiorys.
Z wykształcenia ekonomista, w latach 1957–1964 kształcił się w Uniwersytecie Erazma w Rotterdamie. Od 1965 pracował na macierzystej uczelni, będąc m.in. asystentem ekonomisty Jana Tinbergena. Był również pracownikiem naukowym instytutu ekonomicznego Nederlands Economisch Instituut. Zaangażował się w międzyczasie w działalność polityczną w ramach Partii Pracy, do której wstąpił w 1965. Pełnił różne funkcje w strukturach tego ugrupowania, m.in. pierwszego wiceprzewodniczącego partii w latach 1987–1989.
W 1971 po raz pierwszy został wybrany do Tweede Kamer, reelekcję do niższej izby Stanów Generalnych uzyskiwał w wyborach w 1972 i 1977. Od marca do maja 1973 był przedstawicielem krajowego parlamentu w Parlamencie Europejskim. Od maja 1973 do grudnia 1977 w gabinecie Joopa den Uyla pełnił funkcję ministra bez teki odpowiedzialnego za sprawy współpracy i rozwoju. Brał m.in. udział w negocjacjach dotyczących niepodległości Surinamu i przyznania temu państwu pomocy finansowej.
W pierwszej połowie lat 80. odszedł z krajowej polityki. Pełnił funkcje zastępcy sekretarza generalnego Konferencji Narodów Zjednoczonych ds. Handlu i Rozwoju (UNCTAD) oraz zastępcy sekretarza generalnego ONZ. W 1986 powrócił do kraju, ponownie uzyskał mandat deputowanego do Tweede Kamer, odnawiał go w wyborach w 1989, 1994 i 1998. W 1989 był profesorem na Uniwersytecie Amsterdamskim.
Od listopada 1989 do sierpnia 1998 ponownie sprawował urząd ministra do spraw współpracy i rozwoju (w rządach Ruuda Lubbersa i Wima Koka). Od lutego do marca 1991 tymczasowo wykonywał również obowiązki ministra obrony. W sierpniu 1998 w drugim gabinecie Wima Koka został ministrem mieszkalnictwa, planowania przestrzennego i środowiska, stanowisko to zajmował do lipca 2002.
Od 2001 ponownie współpracował z ONZ. Do 2003 był specjalnym przedstawicielem i doradcą sekretarza generalnego Kofiego Annana do spraw zrównoważonego rozwoju. W latach 2004–2006 pełnił funkcję specjalnego wysłannika ONZ w Sudanie (gdzie organizował misję UNMIS). Od 2003 do 2010 był profesorem w International Institute of Social Studies w Hadze. W 2013 zrezygnował z członkostwa w Partii Pracy.

</doc>
<doc id="3947786" url="https://pl.wikipedia.org/wiki?curid=3947786" title="Parafia Wniebowzięcia Najświętszej Maryi Panny w Mścisławiu">
Parafia Wniebowzięcia Najświętszej Maryi Panny w Mścisławiu

Parafia Wniebowzięcia Najświętszej Maryi Panny w Mścisławiu – rzymskokatolicka parafia znajdująca się w archidiecezja mińsko-mohylewskiej, w dekanacie mohylewskim, na Białorusi.
Historia.
Parafię utworzono końcem XVI w. (1602 r.) Należała do diecezji smoleńskiej. W 1614 r. Walerian Dębiński dokonał pierwszych nadań, a cztery lata później w Mścisławiu osiedlili się karmelici. W mieście było pięć kościołów, w których służyli karmelici (1618–1832), dominikanie (od 1676), jezuici (1690–1820) i bernardyni (1727–1832). W 1620 r. wojski mścisławski Jan Jakub Madaliński dokonał fundacji świątyni.
W 1744 roku parafia leżała w dekanacie orszańskim diecezji wileńskiej. W 1772 r. konwent karmelitów trzewiczkowych liczył 12 zakonników (w tym 8 kapłanów). W 1832 car Mikołaj I skasował klasztor karmelitów, a kościół karmelicki objęło duchowieństwo diecezjalne. W tym samym roku kościół pojezuicki fundacji Zygmunta III Wazy przejęła cerkiew prawosławna. Odrodzenie parafii nastąpiło pod koniec XIX wieku, dzięki księżom Wincentemu Świderskiemu i Piotrowi Awgło. Parafia liczyła ponad 3000 wiernych.
Prześladowania religijne czasów komunizmu nie ominęły mścisławskiej parafii. Ks. Wiktor Walentynowicz został zesłany do łagrów a ks. Michał Warnas 6 grudnia 1937 rozstrzelany przez NKWD. W tym też roku zamknięto kościół, który w późniejszych latach zdewastowano. Kościół pokarmelicki wierni odzyskali w 1992. Do naszych czasów zachował się również pojezuicki kościół św. Michała Archanioła będący po czasach sowieckiej dewastacji w złym stanie.
Obecnie.
Obecnie msze święte odprawiane są w dawnej zakrystii, gdzie urządzono kaplicę. Parafia liczy około 100 wiernych.

</doc>
<doc id="3947787" url="https://pl.wikipedia.org/wiki?curid=3947787" title="Tadeusz Kadyi de Kadyihaza">
Tadeusz Kadyi de Kadyihaza



</doc>
<doc id="3947789" url="https://pl.wikipedia.org/wiki?curid=3947789" title="Dai Dai Ntab">
Dai Dai Ntab

Dai Dai Alexandre Ntab (ur. 17 sierpnia 1994 w Amsterdamie) – holenderski łyżwiarz szybki.
Kariera.
Pierwszy sukces w karierze osiągnął w 2014 roku, zdobywając brązowy medal w biegu na 500 m podczas mistrzostw świata juniorów w Bjugn. W 2017 roku wystartował na tym samym dystansie podczas dystansowych mistrzostw świata w Gangneung, jednak został zdyskwalifikowany. W zawodach Pucharu Świata zadebiutował 21 listopada 2014 roku w Seulu, zajmując pierwsze miejsce w finale B na 500 m. Pierwszy raz na podium stanął 3 grudnia 2016 roku w Astanie, zwyciężając w swej koronnej konkurencji. Ntab odniósł jeszcze dwa kolejne zwycięstwa na 500 m w sezonie 2016/2017 i w efekcie zwyciężył w klasyfikacji końcowej tego dystansu. Nie startował także na igrzyskach olimpijskich.
Jest synem Senegalczyka i Holenderki

</doc>
<doc id="3947797" url="https://pl.wikipedia.org/wiki?curid=3947797" title="POP.">
POP.

POP. – album studyjny polskiego rapera Miuosha. Wydawnictwo ukazało się 17 marca 2017 roku nakładem wytwórni muzycznej Fandango Records. Do płyty w wersji preorderowej dodawany był m.in. limitowany „POP.ticket”, umożliwiający dostęp do niepublikowanych materiałów.
Wydawnictwo uzyskało status złotej płyty.
Lista utworów.
Opracowano na podstawie materiału źródłowego.

</doc>
<doc id="3947802" url="https://pl.wikipedia.org/wiki?curid=3947802" title="Aleksandr Bołszunow">
Aleksandr Bołszunow



</doc>
<doc id="3947805" url="https://pl.wikipedia.org/wiki?curid=3947805" title="Piłaty">
Piłaty



</doc>
<doc id="3947806" url="https://pl.wikipedia.org/wiki?curid=3947806" title="Stylianos Pattakos">
Stylianos Pattakos



</doc>
<doc id="3947811" url="https://pl.wikipedia.org/wiki?curid=3947811" title="Walery Krokay">
Walery Krokay



</doc>
<doc id="3947818" url="https://pl.wikipedia.org/wiki?curid=3947818" title="Halowe Mistrzostwa Europy w Lekkoatletyce 2017 – bieg na 3000 m mężczyzn">
Halowe Mistrzostwa Europy w Lekkoatletyce 2017 – bieg na 3000 m mężczyzn

Bieg na 3000 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Kombank Arena w Belgradzie. Tytułu mistrzowskiego sprzed dwóch lat bronił Turek Ali Kaya.
Rezultaty.
Eliminacje.
Z dwóch biegów eliminacyjnych awansowało po czterech pierwszych zawodników (Q) oraz czterech z najlepszymi czasami (q).
Źródło: .
Finał.
Źródło: .

</doc>
<doc id="3947820" url="https://pl.wikipedia.org/wiki?curid=3947820" title="Oderwerke AG">
Oderwerke AG



</doc>
<doc id="3947821" url="https://pl.wikipedia.org/wiki?curid=3947821" title="Ostatnia zima">
Ostatnia zima



</doc>
<doc id="3947825" url="https://pl.wikipedia.org/wiki?curid=3947825" title="Haijo Apotheker">
Haijo Apotheker

Harm Haijo Apotheker (ur. 5 czerwca 1950 w Wormerveer) – holenderski polityk, socjolog i samorządowiec, burmistrz różnych holenderskich miejscowości, działacz Demokratów 66, w latach 1998–1999 minister rolnictwa.
Życiorys.
Z wykształcenia socjolog, ukończył studia na Uniwersytecie w Groningen. W latach 1974–1977 był nauczycielem akademickim na tej uczelni. Zaangażował się w działalność polityczną w ramach partii Demokraci 66. Od 1974 do 1977 zasiadał w radzie Loppersum, od 1975 jako członek zarządu tej miejscowości (wethouder). W latach 1977–1980 pracował w strukturach Vereniging van Nederlandse Gemeenten, zrzeszenia holenderskich miejscowości.
W kolejnych latach obejmował stanowiska burmistrza różnych miejscowości – Muntendam (1980–1988), Veendam (1988–1993) i Leeuwarden (1993–1998). W sierpniu 1998 w drugim gabinecie Wima Koka został powołany na urząd ministra rolnictwa. Zrezygnował z tej funkcji w czerwcu 1999, powracając do polityki lokalnej. Pełnił obowiązki burmistrza Steenwijk (2000–2001), następnie do 2010 zarządzał administracją gminy Steenwijkerland. W latach 2010–2011 był tymczasowym burmistrzem Sneek, następnie został tymczasowym burmistrzem Súdwest-Fryslân. W 2012 objął urząd burmistrza tej gminy.

</doc>
<doc id="3947826" url="https://pl.wikipedia.org/wiki?curid=3947826" title="Soba">
Soba



</doc>
<doc id="3947833" url="https://pl.wikipedia.org/wiki?curid=3947833" title="US Open 1985">
US Open 1985

US Open 1985 – ostatni, czwarty w sezonie tenisowy turniej wielkoszlemowy, który odbywał się pomiędzy 27 sierpnia a 8 września, na twardych kortach nowojorskiego USTA Billie Jean King National Tennis Center. Była to 105. edycja rozgrywek. Pula nagród wyniosła 3 073 500 dolarów amerykańskich.

</doc>
<doc id="3947837" url="https://pl.wikipedia.org/wiki?curid=3947837" title="KHL (2017/2018)">
KHL (2017/2018)

Sezon KHL 2017/2018 – dziesiąty sezon ligi KHL rozgrywany na przełomie 2017 i 2018.
Kluby uczestniczące.
W marcu 2017, po czterech sezonach uczestnictwa, drużyna chorwackiego klubu KHL Medveščak Zagrzeb została zatwierdzona z powrotem do austriackich rozgrywek EBEL i tym samym wycofała się z KHL. W maju 2017 władze KHL zasugerowały możliwość przyjęcia do ligi drugiego zespołu z Kazachstanu. W tym samym czasie władze duńskiej federacji hokeja na lodzie wykluczyły staranie o przyjęcie do KHL drużyny z Danii. W maju 2017 prezydent KHL Dmitrij Czernyszenko przyznał, że w tymże czasie optymalną liczbą uczestników rozgrywek byłoby 24. Decyzją władz KHL z maja 2017 klub Mietałłurg Nowokuźnieck został usunięty z rozgrywek wobec sklasyfikowania w zakresie "wszystkich parametrów" wśród uczestników ligi oraz jednocześnie ustalono przyporządkowanie drużyn do konferencji i dywizji. Tym samym liczba uczestników została zredukowana z 29 do 27 (21 klubów z Rosji oraz 6 z innych państw).
Na początku czerwca 2017 zaprezentowano logo jubileuszowego 10. sezonu KHL.
Sezon regularny.
Puchar Otwarcia.
W pierwszym meczu sezonu o Puchar Otwarcia 21 sierpnia 2017 spotkały się drużyny SKA Sankt Petersburg i CSKA Moskwa, a w meczu zwyciężyli pierwsi 4:2.
Mecz Gwiazd.
Jubileuszowy 10. Mecz Gwiazd KHL zaplanowano na dni 10–14 stycznia 2018 w kazachskiej Astanie. W półfinałach Dywizja Tarasowa pokonała Dywizję Charłamowa 4:3 (po karnych), a Dywizja Czernyszowa pokonała Dywizję Bobrowa 6:5 (po karnych), natomiast w meczu o trzecie miejsce Dywizja Charłamowa zwyciężyła Dywizję Bobrowa 8:4, a w finale Dywizja Tarasowa triumfowała nad Dywizją Czernyszowa 5:4 (zwycięskiego gola zdobył Kiriłł Kaprizow). Ponadto w ramach tzw. "Master Show" zwyciężyła ekipa Dywizji Charłamowa.
Wyniki.
Drużyna SKA ustanowiła rekord ligi wygrywając 20 kolejnych meczów od początku sezonu; przegrała w 21. spotkaniu 11 października u siebie z HK Soczi 2:3 po dogrywce. Mecz Jokerit - SKA (3:4) w dniu 2 grudnia 2017 zorganizowano pod nazwą Helsinki Ice Challenge jako pierwsze spotkanie w historii KHL na otwartym terenie – lodowisko usytuowano w parku, gdzie w przeszłości rozpoczynano uprawianie hokeja w fińskiej stolicy. 20 stycznia 2018 rozegrano mecz na otwartym terenie w Kompleksie Sportowym w Rydze pod nazwą Riga’s Winter Ice Break pomiędzy miejscowym Dinamem a białoruskim Dynama Mińsk (wynik 2:3).
Statystyki indywidualne.
Statystyki zaktualizowane po zakończeniu rundy zasadniczej.
Zawodnicy z pola łącznie
Obrońcy
Bramkarze
Faza play-off.
Piąty mecz półfinałowy w Konferencji Zachód pomiędzy CSKA Moskwa a Jokeritem (1:2) zakończył się w piątej dogrywce (praktycznie w ósmej tercji meczu) po golu, który strzelił Mika Niemi w czasie gry 142 min. 09 sek..
22 kwietnia 2018 zwycięskiego gola w dogrywce piątego meczu finału Ak Bars Kazań – CSKA Moskwa (1:0), przesądzającego o mistrzostwie, zdobył Kanadyjczyk Rob Klinkhammer.
Statystyki indywidualne.
Statystyki zaktualizowane po zakończeniu fazy play-off.
Zawodnicy z pola łącznie
Obrońcy
Bramkarze
Skład triumfatorów.
Skład zdobywcy Pucharu Gagarina – drużyny Ak Barsu Kazań – w sezonie 2017/2018:
Nagrody, trofea i wyróżnienia.
Trofea drużynowe.
Po zakończeniu sezonu władze ligi przedstawiły także klasyfikację ocenną klubów KHL.
Wyróżnienia indywidualne.
Zawodnicy miesiąca i etapów.
Od października 2017, tj. pierwszego pełnego miesiąca gry w sezonie, przyznawano nagrody indywidualne w czterech kategoriach odnośnie do pozycji zawodników (bramkarz, obrońca, napastnik oraz pierwszoroczniak) za każdy miesiąc, wzgl. okres w fazie play-off. Zgodnie z zasadami wyróżnienia są przyznawane na podstawie najlepszych osiągnięć w statystykach indywidualnych.
Skład gwiazd miesiąca.
Z okazji jubileuszu 10. sezonu KHL wprowadzono nową, dodatkową formułę comiesięcznych nagród indywidualnych. Według przyjętego formatu w każdym miesiącu wybierano skład miesiąca, składający się na tzw. „piątkę”, t.j, bramkarza, dwóch obrońców i trzech napastników. Wyboru comiesięcznie dokonywali uznaniowo byli wybitni zawodnicy rosyjscy: Aleksandr Fomiczow (wybierający bramkarza), Aleksandr Guśkow (wybierający dwóch obrońców), Aleksandr Bojkow (wybierający trzech napastników).
Nagrody indywidualne.
Podczas uroczystości zorganizowanej w dniu 23 maja 2018 w Barwicha Luxury Village wręczono nagrody za sezon:

</doc>
<doc id="3947843" url="https://pl.wikipedia.org/wiki?curid=3947843" title="Four Songs of Four Seasons">
Four Songs of Four Seasons

Four Songs of Four Seasons – poemat angielskiego poety Algernona Charlesa Swinburne’a, opublikowany w tomie "Poems and Ballads. Second Series" w 1878. Utwór składa się z czterech części "Winter in Northumberland", "Spring in Tuscany", "Summer in Auvergne" i "Autumn in Cornwall". Jest urozmaicony pod względem formalnym, metrycznym i stroficznym. W omawianym poemacie Swinburne używa aliteracji, stanowiącej stały rys jego twórczości:

</doc>
<doc id="3947844" url="https://pl.wikipedia.org/wiki?curid=3947844" title="168 (liczba)">
168 (liczba)

W kalendarzu.
168. dniem w roku jest 17 czerwca (w latach przestępnych jest to 16 czerwca). Zobacz też co wydarzyło się w roku 168, oraz w roku 168 p.n.e.

</doc>
<doc id="3947845" url="https://pl.wikipedia.org/wiki?curid=3947845" title="Ostatnia zima (film 2006)">
Ostatnia zima (film 2006)

Ostatnia zima (tytuł oryg. "The Last Winter") – amerykańsko-islandzki film fabularny z 2006 roku, napisany przez Larry’ego Fessendena i Robert Leavera oraz wyreżyserowany przez Fessendena. Opowiada historię naukowców przygotowujących budowę platformy wiertniczej na Alasce, którzy doświadczają serii przerażających zdarzeń. W rolach głównych wystąpili w filmie Ron Perlman, Connie Britton, James LeGros i Zach Gilford. Światowa premiera "Ostatniej zimy" odbyła się 11 września 2006 podczas Międzynarodowego Festiwalu Filmowego w Toronto. Rok później, 19 września, projekt trafił do dystrybucji kinowej na terenie Stanów Zjednoczonych, a w lutym 2008 ukazał się na rynku DVD w Polsce. Obraz zebrał pozytywne recenzje krytyków.
Wydanie filmu.
Światowa premiera filmu miała miejsce 11 września 2006 roku w trakcie 31. Międzynarodowego Festiwalu Filmowego w Toronto. Projekt wyświetlono wówczas w sekcji Contemporary World Cinema. 28 stycznia 2007 horror zaprezentowano widzom zgromadzonym podczas Międzynarodowego Festiwalu Filmowego w Rotterdamie, a 1 czerwca – uczestnikom festiwalu w Seattle. W Niemczech film wyemitowano w trakcie Fantasy Filmfest 25 lipca 2007. Cztery dni później "Ostatnia zima" była jedną z produkcji prezentowanych na festiwalu w Melbourne. Po emisji na festiwalu w Woodstock w stanie Nowy Jork Larry Fessenden podpisał kontrakt na dystrybucję filmu przez IFC Films. 6 sierpnia film wydano na dyskach DVD w Wielkiej Brytanii, a 19 września wydano w kinach amerykańskich, w ograniczonej dystrybucji. 1 października 2007 obraz emitowano na międzynarodowym festiwalu w Reykjavíku. Po emisjach festiwalowych w Hiszpanii i Finlandii "Ostatnia zima" opublikowana została na terenie Polski w lutym 2008 roku, na płytach DVD. Film ukazał się na łamach miesięcznika "Kino Grozy", wydawanego przez Carisma Entertainment Group. Premiera DVD w Stanach Zjednoczonych przypadła na 22 lipca 2008. Horror wydano w kinach we Włoszech (wrzesień 2008) oraz w Meksyku (luty 2009). 26 marca 2009 miała miejsce premiera brazylijska, na festiwalu kina niezależnego w Buenos Aires.
Odbiór.
Film został pozytywnie oceniony przez krytyków. Agregujący recenzje filmowe serwis Rotten Tomatoes, w oparciu o pięćdziesiąt omówień, okazał obrazowi 76-procentowe wsparcie. Ocenę opatrzono uzasadnieniem: „Kreatywna i efektywna żonglerka horrorowywmi koncepcjami – strachem, uczuciami napięcia i antycypacji, efektami gore – szokuje, lecz nigdy nie obrzydza widzów”. Analogiczna witryna, Metacritic, wykazała, że sześćdziesiąt dziewięć procent opiniodawców uważa "Ostatnią zimę" za film udany. Dennis Harvey, współpracujący z czasopismem "Variety", uznał film za „niedoskonały, lecz frapujący thriller”, w którym reżyser Fessenden ponownie wykazuje zainteresowanie dynamiką postaci, budowaniem klimatu oraz niekonwencjonalną narracją, gardząc jednocześnie kliszami gatunkowymi. W recenzji dla tygodnika "Newsweek Polska" stwierdzono, że „Fessenden potrafi znakomicie budować klimat osaczenia, niepewności i tajemnicy”, lecz jego film „wpada w pułapkę kina ideologicznego – wykluczającego wiele różnych interpretacji”.

</doc>
<doc id="3947852" url="https://pl.wikipedia.org/wiki?curid=3947852" title="Toni-Plenk-Schanze">
Toni-Plenk-Schanze



</doc>
<doc id="3947853" url="https://pl.wikipedia.org/wiki?curid=3947853" title="Toni Plenk-Schanze">
Toni Plenk-Schanze



</doc>
<doc id="3947857" url="https://pl.wikipedia.org/wiki?curid=3947857" title="Klaas de Vries">
Klaas de Vries

Klaas George de Vries (ur. 28 kwietnia 1943 w Hoensbroek) – holenderski polityk i prawnik, działacz Partii Pracy (PvdA), długoletni parlamentarzysta, w latach 1998–2002 minister.
Życiorys.
Ukończył szkołę średnią w Heerlen. W latach 1961–1962 studiował sztuki wyzwolone na prywatnym amerykańskim Hamline University. W 1968 został absolwentem prawa na Uniwersytecie w Utrechcie. W tym samym roku wstąpił do Partii Pracy. W latach 1968–1971 pracował w ministerstwie sprawiedliwości, następnie do 1973 jako asystent w Nederlandse Economische Hogeschool w Rotterdamie. Od 1970 do 1971 był radnym miejskim w Delfcie, w latach 1973–1988 sprawował mandat posła do Tweede Kamer. Z parlamentu odszedł w związku z powołaniem na dyrektora generalnego Vereniging van Nederlandse Gemeenten, zrzeszenia holenderskich miejscowości. Stanowisko to zajmował przez osiem lat.
W 1994 i 1998 pełnił funkcję "informateura" przy negocjacjach koalicyjnych, które doprowadziły do powołania rządów Wima Koka. W latach 1996–1998 był przewodniczącym Rady Społeczno-Ekonomicznej, głównego rządowego organu doradczego. W sierpniu 1998 objął urząd ministra spraw społecznych i zatrudnienia w drugim gabinecie Wima Koka. W marcu 2000 przeszedł na stanowisko ministra spraw wewnętrznych, które zajmował do lipca 2002.
W latach 2002–2006 ponownie zasiadał w Tweede Kamer. W latach 2007–2015 był członkiem Eerste Kamer, wyższej izby Stanów Generalnych. W międzyczasie wykładał na stanowisku profesorskim na Uniwersytecie im. Radbouda w Nijmegen.
Odznaczony Orderem Oranje-Nassau IV klasy oraz Orderem Lwa Niderlandzkiego III klasy.

</doc>
<doc id="3947859" url="https://pl.wikipedia.org/wiki?curid=3947859" title="119 (liczba)">
119 (liczba)

W kalendarzu.
119. dniem w roku jest 29 kwietnia (w latach przestępnych jest to 28 kwietnia). Zobacz też co wydarzyło się w roku 119, oraz w roku 119 p.n.e.

</doc>
<doc id="3947860" url="https://pl.wikipedia.org/wiki?curid=3947860" title="Ofiary stanu wojennego w Polsce 1981–1983">
Ofiary stanu wojennego w Polsce 1981–1983



</doc>
<doc id="3947864" url="https://pl.wikipedia.org/wiki?curid=3947864" title="Hide (album the Bloody Beetroots)">
Hide (album the Bloody Beetroots)

HIDE – drugi album studyjny włoskiego zespołu the Bloody Beetroots, wydany 17 września 2013 roku przez Dim Mak i Ultra Records.

</doc>
<doc id="3947868" url="https://pl.wikipedia.org/wiki?curid=3947868" title="122 (liczba)">
122 (liczba)

W kalendarzu.
122. dniem w roku jest 2 maja (w latach przestępnych jest to 1 maja). Zobacz też co wydarzyło się w roku 122, oraz w roku 122 p.n.e.

</doc>
<doc id="3947869" url="https://pl.wikipedia.org/wiki?curid=3947869" title="Chrystus na Morzu Galilejskim">
Chrystus na Morzu Galilejskim

Chrystus na Morzu Galilejskim (fr. "Christ sur la mer de Galilée") – obraz olejny francuskiego malarza Eugène’a Delacroix z 1854.
Historia.
Obraz został w 1886 zakupiony przez amerykańskiego biznesmena i kolekcjonera sztuki Williama T. Waltersa. W 1894 otrzymał go w spadku Henry Walters. Do kolekcji Walters Art Museum w Baltimore należy od 1931. Ostatni raz wystawiany w Walters Art Museum na wystawie "From Rye to Raphael: The Walters Story" w latach 2014–2016.
Opis.
Delacroix przedstawił znaną z Nowego Testamentu scenę uciszenia burzy. Jest to scena marynistyczna. Malarz wykonał szereg wariacji tego obrazu w latach 1853–1854. Temat znalazł upodobanie u katolików francuskich za panowania Napoleona III Bonapartego.
W centralnej części dzieła przedstawiona została dwumasztowa łódź rybacka, miotana falami na wzburzonym jeziorze. Wszyscy podróżnicy trudzą się w przerażeniu, chcąc ocalić życie. Tylko Jezus śpi spokojnie, zgodnie z opisem ewangelicznym. Jezioro jest ciemne, podobnie jak niebo. Wszystko w odcieniach szarości.
Temat pojawia się w twórczości takich artystów, jak: Brueghel Starszy, Tintoretto, Rembrandt, Circignani czy James Tissot.

</doc>
<doc id="3947874" url="https://pl.wikipedia.org/wiki?curid=3947874" title="Tadeusz Białkowski (1920–2010)">
Tadeusz Białkowski (1920–2010)

Tadeusz Białkowski (ur. 26 marca 1920 w Jaworowie, zm. 10 kwietnia 2010 w Warszawie) – polski działacz komunistyczny i dyplomata, poseł na Sejm PRL V kadencji.
Życiorys.
Syn Wiktora i Anny. W okresie 1934–1936 pracował w Murczynku, następnie od 1936 do 1938 był robotnikiem rolnym. W latach 1940–1945 przebywał na robotach przymusowych w Niemczech w kamieniołomach w Gersfeld. Po powrocie do kraju w okresie od 1946–1949 działał w Związku Samopomocy Chłopskiej, od inspektora organizacyjnego do sekretarza powiatowego. W 1949 został prezesem Gminnej Spółdzielni w Szubinie. Uzyskał wykształcenie wyższe ekonomiczne na Wydziale Morskim Wyższej Szkoły Ekonomicznej w Sopocie. Uczęszczał jako słuchacz w latach 1949–1950 do Centralnej Szkoły Partyjnej im. Juliana Marchlewskiego w Łodzi w latach 1949–1950.
W 1945 wstąpił do Polskiej Partii Robotniczej, z którą w 1948 przystąpił do Polskiej Zjednoczonej Partii Robotniczej. W PZPR pełnił funkcje sekretarza ds. organizacyjnych Komitetu Wojewódzkiego w Rzeszowie (1955–1956), sekretarza KW w Gdańsku (1957–1968) oraz I sekretarza KW w Olsztynie (1969–1971). W Komitecie Centralnym PZPR był referentem Wydziału Szkolenia (od 1950), starszym instruktorem wydziału organizacyjnego (1956–1957) i członkiem (1968–1971).
W 1969 uzyskał mandat posła na Sejm PRL w okręgu Iława, zasiadał w Komisji Wymiaru Sprawiedliwości. W okresie 1971–1978 ambasador PRL w Korei Północnej.
Żonaty z Krystyną Białkowską (1926–1992). Pochowany na cmentarzu komunalnym Północnym w Warszawie.

</doc>
<doc id="3947876" url="https://pl.wikipedia.org/wiki?curid=3947876" title="Florida (album)">
Florida (album)

Florida – debiutancki album studyjny amerykańskiego muzyka Diplo, wydany 21 września 2004 roku przez Big Dada. W 2014 została wydana wersja rozszerzona albumu, zatytułowana F10rida.

</doc>
<doc id="3947877" url="https://pl.wikipedia.org/wiki?curid=3947877" title="175 (liczba)">
175 (liczba)

W kalendarzu.
175. dniem w roku jest 24 czerwca (w latach przestępnych jest to 23 czerwca). Zobacz też co wydarzyło się w roku 175, oraz w roku 175 p.n.e.

</doc>
<doc id="3947881" url="https://pl.wikipedia.org/wiki?curid=3947881" title="Artyści rewolucyjni">
Artyści rewolucyjni



</doc>
<doc id="3947887" url="https://pl.wikipedia.org/wiki?curid=3947887" title="Nasr al Bahr">
Nasr al Bahr

Nasr al Bahr (L2) – omański okręt desantowy LST, zbudowany przez brytyjską stocznię Brooke Marine w Lowestoft. Okręt niemal bliźniaczy z algierskimi jednostkami typu "Kalaat Beni Hammed".
Okręt posiada ładownię o wymiarach 75 x 7,4 m i może przewozić do 450 ton ładunku przy desancie na plaży lub do 650 ton ładunku przy desancie w porcie (7 czołgów średnich lub do 240 żołnierzy desantu). Okręt wyposażony jest w dziobową rampę desantową, do desantu piechoty można także użyć dwie barki LCVP i helikopter. Okręt nie posiada hangaru dla śmigłowca.

</doc>
<doc id="3947888" url="https://pl.wikipedia.org/wiki?curid=3947888" title="Rafidine Abdullah">
Rafidine Abdullah

Rafidine Abdullah (ur. 15 stycznia 1994 w Marsylii) – komoryjski piłkarz francuskiego pochodzenia występujący na pozycji pomocnika w szwajcarskim klubie Stade Lausanne oraz w reprezentacji Komorów. Wychowanek Marsylii, w swojej karierze grał także w FC Lorient, Cádiz CF i Waasland-Beveren. Były młodzieżowy reprezentant Francji.

</doc>
<doc id="3947891" url="https://pl.wikipedia.org/wiki?curid=3947891" title="188 (liczba)">
188 (liczba)

W kalendarzu.
188. dniem w roku jest 7 lipca (w latach przestępnych jest to 6 lipca). Zobacz też co wydarzyło się w roku 188, oraz w roku 188 p.n.e.

</doc>
<doc id="3947894" url="https://pl.wikipedia.org/wiki?curid=3947894" title="Van Helsing’s Curse">
Van Helsing’s Curse

Van Helsing's Curse – orkiestra rockowa, side-project amerykańskiego wokalisty zespołu Twisted Sister Dee Snidera, którego koncert Trans-Siberian Orchestra zainspirował do założenia orkiestralnej grupy metalowej. Van Helsing's Curse wydali jeden album koncepcyjny, którego tematyka poświęcona jest Halloween.

</doc>
<doc id="3947903" url="https://pl.wikipedia.org/wiki?curid=3947903" title="Anna Jurakowa">
Anna Jurakowa

Anna Andriejewna Jurakowa z d. Czernowa (ros. Анна Андреевна Юракова z d. Чернова; ur. 7 września 1992 w Kałudze) – rosyjska łyżwiarka szybka.
Kariera.
Największy sukces w karierze osiągnęła w sezonie 2016/2017, kiedy zajęła drugie miejsce w klasyfikacji końcowej Pucharu Świata na 3000 m/5000 m. W klasyfikacji tej rozdzieliła Czeszkę Martinę Sáblíkovą i Antoinette de Jong z Holandii. W zawodach Pucharu Świata zadebiutowała 11 grudnia 2009 roku w Salt Lake City, zajmując 19. miejsce w fianle B wyścigu na 3000 m. Na podium po raz pierwszy stanęła 18 listopada 2016 roku w Nagano, kończąc bieg na 3000 m na trzeciej pozycji. W 2014 roku wystartowała na igrzyskach olimpijskich w Soczi, gdzie na dystansie 5000 m zajęła dziewiąte miejsce. Była też między innymi czwarta w biegu na 5000 m podczas dystansowych mistrzostw świata w Gangneung w 2017 roku.

</doc>
<doc id="3947909" url="https://pl.wikipedia.org/wiki?curid=3947909" title="138 (liczba)">
138 (liczba)

W kalendarzu.
138. dniem w roku jest 18 maja (w latach przestępnych jest to 17 maja). Zobacz też co wydarzyło się w roku 138, oraz w roku 138 p.n.e.

</doc>
<doc id="3947910" url="https://pl.wikipedia.org/wiki?curid=3947910" title="Mieczysław Blachura">
Mieczysław Blachura

Mieczysław Blachura (ur. 13 lipca 1917 w Hałcnowie, zm. 8 października 1997) – polski prawnik, ekonomista, nauczyciel, milicjant, działacz komunistyczny, poseł na Sejm PRL IV i V kadencji.
Życiorys.
Syn Józefa i Heleny. Ukończył seminarium nauczycielskie, po czym zatrudniony był przed wybuchem II wojny światowej jako nauczyciel. Uczestniczył w kampanii wrześniowej. W 1940 aresztowany został przez Gestapo. Osadzano go następnie w obozie koncentracyjnym Dachau, a potem w Mauthausen-Gusen. W 1945 wstąpił do Milicji Obywatelskiej w Bielsku, pełniąc w niej do 1948 szereg funkcji. Od kwietnia 1945 działał jednocześnie w Polskiej Partii Robotniczej (jako członek plenum Komitetu Powiatowego w Bielsku i sekretarz Komitetu Zakładowego Komendy Powiatowej MO), z którą w grudniu 1948 przystąpił do Polskiej Zjednoczonej Partii Robotniczej.
W latach 1949–1951 był inspektorem w Zakładach „Bispol”, a następnie kierownikiem działu kadr. Przeniesiono go stamtąd do Zakładów Metalowych im. Juliana Marchlewskiego. Pełnił tam funkcje kierownika działu zatrudnienia, norm i płac, a także radcy prawnego przedsiębiorstwa oraz przewodniczącego Rady Robotniczej; ponadto w 1952 zasiadł w egzekutywie tamtejszego Komitetu Zakładowego PZPR. W 1969 objął funkcję dyrektora tego przedsiębiorstwa. W międzyczasie ukończył Technikum Mechaniczno-Elektryczne w Bielsku-Białej, Wyższą Szkołę Ekonomiczną w Katowicach, a także Wydział Prawa Uniwersytetu Jagiellońskiego w Krakowie.
W latach 1957–1967 był przewodniczącym Komisji Rewizyjnej przy Komitecie Powiatowym PZPR w Bielsku-Białej, a od 1967 do 1972 członkiem KP, następnie zasiadł w jego egzekutywie, był też członkiem jego plenum. W 1973 zasiadł w egzekutywie Wojewódzkiej Komisji Kontroli Partyjnej Komitetu Wojewódzkiego PZPR w Katowicach, a od czerwca 1975 do stycznia 1978 w prezydium WKKP KW PZPR w Bielsku-Białej.
Był członkiem Związku Bojowników o Wolność i Demokrację i Zrzeszenia Prawników Polskich. W 1965 i 1969 uzyskiwał mandat posła na Sejm PRL w okręgu Bielsko-Biała. W trakcie IV kadencji zasiadał w Komisji Pracy i Spraw Socjalnych, a w trakcie V w Komisji Handlu Zagranicznego oraz w Komisji Obrony Narodowej. Później był naczelnikiem powiatu bielskiego.
Pochowany na cmentarzu należącym do Parafii św. Jana Chrzciciela w Bielsku-Białej – Komorowicach.

</doc>
<doc id="3947912" url="https://pl.wikipedia.org/wiki?curid=3947912" title="Michaił Nazarow (skoczek narciarski)">
Michaił Nazarow (skoczek narciarski)

Michaił Andriejewicz Nazarow (; ur. 14 października 1994 w Moskwie) – rosyjski skoczek narciarski. Medalista mistrzostw kraju. Uczestnik mistrzostw świata (2021).
Przebieg kariery.
Wystąpił na Zimowym Olimpijskim Festiwalu Młodzieży Europy 2011, zajmując 43. miejsce indywidualnie. W FIS Cup zadebiutował w lutym 2013 w Zakopanem, a pierwsze punkty zdobył we wrześniu tego samego roku dzięki 25. miejscu w Einsiedeln. Wystąpił na Zimowej Uniwersjadzie 2013, gdzie zajął 33. miejsce na skoczni normalnej i 31. na skoczni dużej, a także na Mistrzostwach Świata Juniorów 2014, gdzie był 31. indywidualnie i 9. w drużynie.
5 marca 2017 w Renie zdobył punkty Pucharu Kontynentalnego, zajmując 25. miejsce. W kolejnych tygodniach zadebiutował w kwalifikacjach do zawodów Pucharu Świata. Uzyskał awans do konkursu głównego rozgrywanego w Lillehammer 14 marca, który został ostatecznie odwołany. W chwili przerwania zawodów po 26 skokach Nazarow zajmował 10. pozycję. 24 marca zajął 40. miejsce w zawodach Pucharu Świata w Planicy.
Kilkukrotnie zdobywał punkty Letniego Grand Prix 2017. Najwyżej sklasyfikowany w tym cyklu był 12 sierpnia w Courchevel, na 18. miejscu. W zimowej części sezonu 2017/2018 regularnie startował w kwalifikacjach do zawodów Pucharu Świata. Sześciokrotnie wystąpił w konkursie głównym, w najlepszym występie zajmując 34. miejsce w zawodach w Tauplitz. Wystąpił na Mistrzostwach Świata w Lotach Narciarskich 2018, zajmując 30. miejsce indywidualnie i 7. w drużynie. Wystartował też na Zimowych Igrzyskach Olimpijskich 2018. W konkursach indywidualnych zajął 34. pozycję na skoczni normalnej i 39. na skoczni dużej, a zawody drużynowe ukończył na 7. miejscu.
W Letnim Grand Prix 2018 najwyżej klasyfikowany był na 16. miejscu, we wrześniu 2018 w Râșnovie, a w Pucharze Kontynentalnym 2018/2019 na 8. pozycji, 3 marca 2019 w Renie. 17 marca 2019 w Vikersund zdobył pierwszy w karierze punkt do klasyfikacji generalnej Pucharu Świata, zajmując 30. miejsce. W Letnim Grand Prix 2019 zajął między innymi 10. pozycję w zawodach w Hakubie. W Pucharze Świata 2019/2020 najwyżej klasyfikowany był na 32. miejscu.
W grudniu 2020 zajął kolejno 21. i 16. miejsce w zawodach Pucharu Świata rozgrywanych w Niżnym Tagile. Następnie wystartował na Mistrzostwa Świata w Lotach Narciarskich 2020, zajmując 29. pozycję indywidualnie oraz 7. w drużynie. W dalszej części sezonu 2020/2021 kontynuował starty w Pucharze Świata, w większości występów zdobywając punkty. W styczniu 2021 najwyżej klasyfikowany był na 18. miejscu, w zawodach w Titisee-Neustadt, a w lutym na 14., w Zakopanem. Wystąpił na Mistrzostwach Świata w Narciarstwie Klasycznym 2021. Indywidualnie zajął 37. pozycję na skoczni normalnej i 35. na dużej, a w drużynie męskiej był 8. W marcu 2021 najwyżej sklasyfikowany w Pucharze Świata został w pierwszym konkursie w Planicy, na 12. lokacie. Sezon 2020/2021 tego cyklu ukończył na 28. miejscu w klasyfikacji generalnej ze 176 punktami.
W ramach Letniego Grand Prix 2021 trzykrotnie kończył zawody indywidualne w pierwszej dziesiątce. Najwyżej klasyfikowany był na 6. pozycji, we wrześniowych zawodach w Szczuczyńsku i Czajkowskim. W sezonie 2021/2022 Pucharu Świata regularnie startował w zawodach, ale punkty zdobył tylko dwukrotnie, zajmując miejsca w trzeciej dziesiątce. Wystąpił na Zimowych Igrzyskach Olimpijskich 2022. Indywidualnie był 32. na skoczni normalnej i 34. na dużej, a w drużynie męskiej zajął 7. pozycję.
Stawał na podium mistrzostw Rosji. Indywidualnie zdobył złoty medal na skoczni dużej w 2021 oraz brązowy na skoczni normalnej latem 2017 i na dużej latem 2021. W zawodach drużynowych, reprezentując miasto Moskwę (2016), a następnie obwód moskiewski, zdobył złoty medal latem 2018 oraz zimą i latem 2019, a także srebrny w 2021 w drużynie męskiej, jak również srebrny w 2016 i złoty w 2019 w konkursie mieszanym.

</doc>
<doc id="3947913" url="https://pl.wikipedia.org/wiki?curid=3947913" title="Michaił Nazarow">
Michaił Nazarow



</doc>
<doc id="3947915" url="https://pl.wikipedia.org/wiki?curid=3947915" title="Schojn (staroegipska jednostka miary)">
Schojn (staroegipska jednostka miary)

Schojn – staroegipska miara odległości, równa około 16,648 km.

</doc>
<doc id="3947916" url="https://pl.wikipedia.org/wiki?curid=3947916" title="Mordechai Gur">
Mordechai Gur



</doc>
<doc id="3947918" url="https://pl.wikipedia.org/wiki?curid=3947918" title="Schojn">
Schojn



</doc>
<doc id="3947919" url="https://pl.wikipedia.org/wiki?curid=3947919" title="Maki Tsuji">
Maki Tsuji

 – japońska łyżwiarka szybka.
Kariera.
Największy sukces w karierze osiągnęła w sezonie 2016/2017, kiedy zajęła drugie miejsce w klasyfikacji końcowej Pucharu Świata w biegu na 500 m. W klasyfikacji tej rozdzieliła swe rodaczki: Nao Kodairę i Erinę Kamiyę. W zawodach PŚ zadebiutowała 4 grudnia 2004 roku w Nagano, zajmując trzynaste miejsce na 1000 m. Pierwszy raz na podium zawodów tego cyklu stanęła 12 grudnia 2010 roku w Obihiro, zajmując trzecie miejsce w biegu na 1000 m. W 2014 roku wystartowała na igrzyskach olimpijskich w Soczi, gdzie zajęła dziewiąte miejsce na 500 m i 27. miejsce na 1000 m. Była też między innymi szósta podczas sprinterskich mistrzostw świata w Calgary w 2017 roku.

</doc>
<doc id="3947924" url="https://pl.wikipedia.org/wiki?curid=3947924" title="Erina Kamiya">
Erina Kamiya

 – japońska łyżwiarka szybka.
Kariera.
Największy sukces w karierze osiągnęła w sezonie 2016/2017, kiedy zajęła trzecie miejsce w klasyfikacji końcowej Pucharu Świata w biegu na 500 m. W klasyfikacji tej wyprzedziły ją dwie rodaczki: Nao Kodaira i Maki Tsuji. W zawodach PŚ zadebiutowała 4 grudnia 2010 roku w Changchun, zajmując ósme miejsce w finale B biegu na 1000 m. Pierwszy raz na podium zawodów tego cyklu stanęła 14 listopada 2015 roku w Calgary, gdzie wspólnie z koleżankami z reprezentacji zwyciężyła w sprincie drużynowym. Indywidualnie w najlepszej trójce po raz pierwszy stanęła 4 grudnia 2016 roku w Astanie, gdzie bieg na 500 m ukończyła na trzecim miejscu. W 2017 roku zajęła dwunaste miejsce podczas sprinterskich mistrzostw świata w Calgary. Nie startowała na igrzyskach olimpijskich.

</doc>
<doc id="3947926" url="https://pl.wikipedia.org/wiki?curid=3947926" title="Mikhail Nazarov">
Mikhail Nazarov



</doc>
<doc id="3947932" url="https://pl.wikipedia.org/wiki?curid=3947932" title="Henry Percy Brewster">
Henry Percy Brewster

Henry Percy Brewster (ur. 22 listopada 1816, zm. 28 grudnia 1884; również: "Persy") – prawnik, polityk oraz pułkownik walczący w rewolucji teksańskiej oraz w Armii Stanów Skonfederowanych podczas wojny secesyjnej.
Biografia.
Urodził się 22 listopada 1816 roku w hrabstwie Laurens w Karolinie Południowej, na terenie obecnych Stanów Zjednoczonych. Rozpoczął tam praktykowanie prawa. W 1836 roku, podczas wizyty w Nowym Orleanie, zgłosił się na ochotnika do służby w powstającej armii teksańskiej podczas rewolucji. Gdy przybył do Velasco w Teksasie, został odłączony od swojej kompanii, aby służyć jako sekretarz generała Sama Hostona. Jedyną walką, w której brał udział, była bitwa pod San Jacinto. Po niej towarzyszył Houstonowi, który został ranny, w drodze do Nowego Orleanu.
Kiedy wrócił do Republiki Teksasu w 1836 roku krótko pełnił funkcję tymczasowego sekretarza do spraw wojny i marynarki dla tamtejszego prezydenta, Davida G. Burneta. Jesienią tego samego roku założył kancelarię w Brazorii. W 1840 roku został mianowany na adwokata rejonowego drugiego dystryktu sądowego. Pełnił tę funkcję do 1843. Sześć lat później gubernator Teksasu, George Tyler Wood mianował go prokuratorem generalnym stanu. W 1855 roku przeniósł się do Waszyngtonu by praktykować prawo międzynarodowe.
Gdy wybuchła wojna secesyjna powrócił do Teksasu, gdzie został mianowany na kapitana w Armii Stanów Skonfederowanych i został ustanowiony adiutantem generalnym generała Alberta Johnstona w dniu 11 września 1861 roku. Na wiosnę przyszłego roku został szefem jego sztabu oraz był obecny przy śmierci generała podczas bitwy pod Shiloh pomiędzy 6 a 7 kwietnia 1862 roku. Następnie służył w sztabie Johna Bella Hooda, gdzie awansował do stopnia pułkownika.
Pod koniec wojny w 1865, wrócił do Teksasu i praktykował prawo w San Antonio. W roku 1881 gubernator John Ireland mianował go komisarzem do spraw ubezpieczeń, statystyk i historii. Stanowisko piastował aż do śmierci 28 grudnia 1884 w Austinie. Jego ciało zostało zabrane do Galvestonu i pochowane nad Zatoką Meksykańską.
Upamiętnienia.
W 1887 na jego cześć nazwano hrabstwo Brewster znajdujące się w Teksasie, w Stanach Zjednoczonych.

</doc>
<doc id="3947936" url="https://pl.wikipedia.org/wiki?curid=3947936" title="123 (liczba)">
123 (liczba)

W kalendarzu.
123. dniem w roku jest 3 maja (w latach przestępnych jest to 2 maja). Zobacz też co wydarzyło się w roku 123, oraz w roku 123 p.n.e.

</doc>
<doc id="3947937" url="https://pl.wikipedia.org/wiki?curid=3947937" title="Pływanie na Letnich Igrzyskach Olimpijskich 1960 – 200 m stylem klasycznym mężczyzn">
Pływanie na Letnich Igrzyskach Olimpijskich 1960 – 200 m stylem klasycznym mężczyzn

200 m stylem klasycznym mężczyzn – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje odbyły się 26 sierpnia, dogrywka 27 sierpnia, podczas gdy półfinały miały miejsce 29 sierpnia, a finał 30 sierpnia 1960 roku.
Mistrzem olimpijskim został Amerykanin Bill Mulliken, który uzyskał czas 2:37,4 i o 0,6 s wyprzedził Japończyka Yoshihiko Ōsakiego (2:38,0). Brązowy medal zdobył Holandii Wieger Mensonides (2:39,7). Andrzej Kłopotowski z czasem 2:41,2 zajął siódme miejsce i stał się jednocześnie pierwszym Polakiem, który uczestniczył w finale olimpijskim w pływaniu.
Rekordy.
Przed zawodami rekord świata i rekord olimpijski wyglądały następująco:

</doc>
<doc id="3947941" url="https://pl.wikipedia.org/wiki?curid=3947941" title="So Good (album Zary Larsson)">
So Good (album Zary Larsson)

So Good – drugi album studyjny szwedzkiej piosenkarki Zary Larsson, wydany 17 marca 2017 przez wytwórnię Record Company Ten, Epic Records oraz Sony Music.
Materiał zgromadzony na płycie składa się z 15 anglojęzycznych utworów, których autorami byli m.in. Markus Sepehrmanesh, MNEK, Charlie Puth, Petra Marklund, Ed Sheeran i Erik Hassle.
Wydawnictwo promowały single: „Lush Life”, „Never Forget You”, „Ain’t My Fault”, „I Would Like”, „So Good”, „Symphony”, „Don’t Let Me Be Yours” oraz „Only You”.
Album dotarł do 1. miejsca na oficjalnej liście sprzedaży w Szwecji i uzyskał certyfikat podwójnie platynowej płyty w tym kraju za przekroczenie progu 80 tysięcy sprzedanych egzemplarzy. Płyta była ponadto notowana m.in. na 2. pozycji w Norwegii i 7. miejscu w Wielkiej Brytanii.
"So Good" otrzymał nagrodę do prestiżowych szwedzkich nagród Grammis 2018 w kategorii "Album roku".

</doc>
<doc id="3947942" url="https://pl.wikipedia.org/wiki?curid=3947942" title="Michaił Nazwanow">
Michaił Nazwanow

Michaił Michajłowicz Nazwanow (ros. Михаил Михайлович Назва́нов; ur. 1914 w Moskwie, zm. 1964 tamże) – radziecki aktor filmowy i głosowy. Laureat trzech Nagród Stalinowskich (1948, 1949, 1950). Zasłużony Artysta RFSRR (1949).

</doc>
<doc id="3947946" url="https://pl.wikipedia.org/wiki?curid=3947946" title="Iván Malón">
Iván Malón

Iván Malón Aragonés (ur. 26 sierpnia 1986 w Gandia) – hiszpański piłkarz występujący na pozycji obrońcy w Cádiz CF.

</doc>
<doc id="3947950" url="https://pl.wikipedia.org/wiki?curid=3947950" title="Hotel Czarna Róża w Toruniu">
Hotel Czarna Róża w Toruniu

Hotel Czarna Róża w Toruniu – dwugwiazdkowy hotel w Toruniu.
Lokalizacja.
Hotel znajduje się w południowej części Zespołu Staromiejskiego przy ulicy Rabiańskiej 11.
Historia.
Kamienica pochodzi z XVI wieku i od początku swego istnienia pełniła funkcję mieszkalną. Po zniszczeniach dokonanych w czasie wojen napoleońskich dom został gruntownie przebudowany. W 1897 roku ówczesny właściciel, kupiec Anastasius Jankiewicz z Drezna, otworzył w tym miejscu zajazd dla podróżnych.
Kamienica na przestrzeni lat wielokrotnie zmieniała właścicieli. Byli nimi, m.in. jubiler Joseph Heilfron i fryzjer Hans Dittman. Ostatecznie w 1993 roku właścicielem obiektu stała się pani Iwona Kowalczuk-Kuś, która po jego kapitalnym remoncie adaptowała go na hotel.
W 1995 roku decyzją wojewódzkiego konserwatora zabytków kamienica ta została wpisana do rejestru zabytków pod numerem A/101
Architektura.
We wnętrzu kamienicy zachowany został XIX - wieczny układ przestrzenny. Elewacja frontowa utrzymana jest w stylu neorenesansu. W murach parteru i pierwszego piętra ocalały gotyckie wnęki.

</doc>
<doc id="3947951" url="https://pl.wikipedia.org/wiki?curid=3947951" title="Jan Kozłowski (podpułkownik)">
Jan Kozłowski (podpułkownik)

Jan Kozłowski (ur. 17 kwietnia 1882, zm. 12 lutego 1942) – podpułkownik intendent dyplomowany Wojska Polskiego.
Życiorys.
Urodził się 17 kwietnia 1882 we Lwowie jako syn Grzegorza i Heleny. W latach 1899–1903 uczył się w Szkole Kadetów Piechoty we Lwowie. Naukę ukończył 18 08 1903 roku i został wcielony jako kadet, zastępca oficera do 9 p.p. Armii Austriackiej. W listopadzie 1905 roku mianowany podporucznikiem. Ukończył dziewięciomiesięczny kurs jazdy konnej i łączności w Jarosławiu oraz dwumiesięczny kurs prowiantowy w Krakowie. 01 05 1911 roku awansowany na porucznika. Od 01 11 1911 roku przeniesiony do 89 p.p. Armii Austriackiej jako oficer prowiantowy. 01 11 1915 mianowany kapitanem. Służbę w 89 p.p. pełnił do 01 11 1918 roku. Po zakończeniu I wojny światowej został przyjęty do Wojska Polskiego. Od 06 12 1918 roku do 14 05 1919 roku w rezerwie oficerów we Lwowie, następnie do przeniesienia w stan spoczynku służył kolejno: 1919–1920 w Wojskowych Zakładach Gospodarczych w Stryju (kierownik), 1920–1921 w Rejonowych Zakładach Gospodarczych w Stryju (kierownik), 1921–1924 OK X Intendentury (szef), 1925–1927 10 Oddział Służby Intendentury (p.o. dowódca), 1927–1928 10 Oddział Służby Intendentury (dowódca), 1928–1929 10 Okręg Sztabu Intendentury (p.o. szefa), 1929 intendentura OK X (szef), 1929–1930 Intendentura i Tabory OK X (szef)
31 10 1925 roku ukończył naukę w Wyższej Szkole Intendentury z wynikiem ogólnym bardzo dobrym. Został awansowany do stopnia podpułkownika w korpusie oficerów administracji dział gospodarczy ze starszeństwem z dniem 1 czerwca 1919. Jako podpułkownik intendent dyplomowany przeniesiony w stan spoczynku 30 04 1930 roku i pozostawał wówczas w ewidencji Powiatowej Komendy Uzupełnień Sosnowiec
Pełnił stanowisko dyrektora Ubezpieczalni Społecznej w Zamościu do czasu aresztowania przez niemców.
Podczas II wojny światowej po aresztowaniu przez niemców 17 06 1940 roku osadzony w Rotundzie Zamojskiej, a następnie w obozach Oranienburg-Sachsenhausen (1940), Dachau (1941–1942) oraz przez dwa lata w Buchenwaldzie (1941–1942), gdzie zmarł 12 lutego 1942 i pochowany został w zbiorowej mogile. 
Był żonaty, żona Janina z domu Frankowska, miał synów : Andrzeja urodzonego 22 09 1917 roku i Stefana urodzonego 04 06 1922 roku.
Dodatkowe informacje:
Symboliczny nagrobek znajduje się na Cmentarzu Rakowickim w Krakowie, kwatera L, rząd 24, grób nr 19. W Rotundzie Zamojskiej umieszczona jest pamiątkowa tablica.
W literaturze: w książce napisanej przez Zygmunta Klukowskiego "Dziennik z lat okupacji" jest zamieszczona dwukrotnie informacja o Janie Kozłowskim: o aresztowaniu i druga o śmierci. Książka zawiera także opis katuszy, które przeżywali więźniowie po aresztowaniu w Rotundzie Zamojskiej
13 sierpnia 1939 roku w "Tygodniku społeczno - gospodarczym Prawda" wydawanym w Zamościu ukazał się artykuł z podziękowaniem dla Ubezpieczalni Społecznej w Zamościu za zorganizowanie kolonii dla dzieci najbiedniejszych oraz opis osobistej opieki nad kolonią sprawowaną przez dyrektora Jana Kozłowskiego.
Przypisy.
&lt;br&gt;

</doc>
<doc id="3947952" url="https://pl.wikipedia.org/wiki?curid=3947952" title="Meczet Sidi Ukby">
Meczet Sidi Ukby

Meczet Sidi Ukby (arab. مسجد سيدي عقبة), Wielki Meczet – meczet w Kairuanie, w Tunezji, jedno z najstarszych miejsc kultu w świecie islamskim.
Historia.
Pierwszy meczet został zbudowany w 670 roku, krótko po przybyciu muzułmanów do Afryki Północnej. Jego twórcą był Ukba ibn Nafi, założyciel Kairuanu. Pierwsza świątynia została jednak zniszczona i w 863 roku został ufundowany przez emira Abu Ibrahima Ahmada drugi na jego miejsce. Meczet stał się najważniejszym meczetem w Afryce Północnej; siedem pielgrzymek do Kairuanu rekompensuje jedną obowiązkową dla każdego muzułmanina pielgrzymkę do Mekki.
Opis meczetu.
Meczet z zewnątrz ma wygląd typowy dla stylu obowiązującego w okresie panowania dynastii Aghlabidów; wielki minaret i meczet robi znacznie większe wrażenie po wejściu do środka. Muzułmanie mogą wejść do meczetu dziewięcioma bramami, innowiercy tylko jedną bramą główną od strony ulicy Ukba ibn Nafi. Dziedziniec jest wyłożony płytami nachylonymi w stronę ozdobnego otworu w centralnej części, gdzie znajduje się cysterna z IX wieku zbierająca wodę deszczową obmywającą posadzkę. Dziedziniec otacza ok. 400 kolumn zwieńczonych łukowymi portykami. Kolumny zostały sprowadzone z różnych budowli rzymskich, bizantyjskich i chrześcijańskich. Na kolumnach nadal widoczne są religijne symbole. Po północnej części dziedzińca znajduje się, wznoszący się na 35 metrów, trzypoziomowy kwadratowy minaret. Pierwszy poziom pochodzi z 728 roku; w jego murach wmurowane są dwie rzymskie tablice z łacińskimi inskrypcjami. Do sali modlitewnej, zwieńczonej wielką kopułą wchodzi się przez rzeźbione drewniane drzwi z 1829 roku. Sala modlitewna złożona jest z siedemnastu naw podtrzymywanych przez 414 starożytnych kolumn marmurowych i porfirowych sprowadzonych z Kartaginy i Susy. Sala jest oświetlona żyrandolami, a na posadzce rozścielone są dywany. Główny korytarz prowadzi do kaflowej niszy modlitewnej z IX wieku. Płytki z niszy, jak i drzewo, z którego zbudowany został minbar, pochodzą z Bagdadu. Wewnątrz świątyni znajdują się również groby lokalnych świętych.
Meczet wraz z dziedzińcem ma powierzchnię około 9 tys. metrów kwadratowych, a obwód jego murów wynosi 405 metrów.

</doc>
<doc id="3947953" url="https://pl.wikipedia.org/wiki?curid=3947953" title="Wielki Meczet w Kairouanie">
Wielki Meczet w Kairouanie



</doc>
<doc id="3947956" url="https://pl.wikipedia.org/wiki?curid=3947956" title="Werner Moser">
Werner Moser

Werner Max Moser (ur. 16 lipca 1896 w Karlsruhe, zm. 19 sierpnia 1970 w Zurychu) – szwajcarski architekt.
Życiorys.
Był synem Karla Mosera, również architekta i wykładowcy, który był jednym z pierwszych szwajcarskich modernistów.
Jedną z cech zauważalnych w budynkach Wernera Mosera jest ich ludzka skala i brak monumentalizacji. Zamiast przytłaczających wymiarów i nadawania optycznego ciężaru projektowanym obiektom, bardziej dbał o kameralny wydźwięk swoich realizacji. Moser był jednym z liderów w nadawaniu nowoczesnej architekturze proporcji bliższych człowiekowi, a więc przeciwnikiem brutalizmu. Był jednym z założycieli Congrès international d’architecture moderne (CIAM). Jednym z jego najbardziej rozpoznawalnych dzieł jest kampus Indian Institute of Technology Kharagpur w Indiach (Kharagpur). 

</doc>
<doc id="3947958" url="https://pl.wikipedia.org/wiki?curid=3947958" title="Szmacianki-gałganki">
Szmacianki-gałganki



</doc>
<doc id="3947960" url="https://pl.wikipedia.org/wiki?curid=3947960" title="Bill Mulliken">
Bill Mulliken

William Danforth Mulliken (ur. 27 sierpnia 1939 w Urbanie, zm. 17 lipca 2014 w Chicago) – amerykański pływak specjalizujący się w stylu klasycznym, mistrz olimpijski (1960).
W 1959 roku Mulliken zwyciężył na dystansie 200 m stylem klasycznym podczas igrzysk panamerykańskich w Chicago.
Rok później, na igrzyskach olimpijskich w Rzymie stał się pierwszym od 36 lat Amerykaninem, który zdobył złoty medal w konkurencji 200 m żabką.
W 1984 roku został wprowadzony do International Swimming Hall of Fame.

</doc>
<doc id="3947962" url="https://pl.wikipedia.org/wiki?curid=3947962" title="Yemen Times">
Yemen Times

Yemen Times – pierwsza i najbardziej poczytna niezależna gazeta anglojęzyczna ukazująca się w Jemenie. Jest wydawana dwa razy w tygodniu (poniedziałki i czwartki). Posiada własną drukarnię, współpracowników reklamowych oraz serwis informacyjny. Gazeta ma siedzibę w Sanie.
Historia.
"Yemen Times" została utworzona w 1991 roku przez Abdulaziza Al-Saqqafa, czołowego ekonomistę i aktywistę na rzecz praw człowieka, który był również jej redaktorem i wydawcą aż do śmierci w wypadku samochodowym w 1999 roku. Misją gazety jest: „Zróbmy Jemen dobrym obywatelem świata”.
Od 2007 roku redaktorem naczelnym dziennika była Nadia Al-Sakkaf. Gazeta posiada biura i korespondentów w całym kraju. Wspiera wolność prasy, poszanowanie praw człowieka, pluralizm polityczny i demokrację. Promuje organizacje pozarządowe i inne formy organizacji społeczeństwa obywatelskiego. Popiera liberalizację gospodarki i otwarcie się kraju na inne narody. W 1995 roku gazeta i jej redaktor naczelny otrzymali International Award for Freedom of the Press. W 2006 roku dziennik otrzymał IPI Free Media Pioneer Award. W 2014 roku uruchomiono rozgłośnię radiową Radio YT na częstotliwości 91,9 FM.
W czasie wojny domowej w Jemenie w 2015 roku gazeta nie mogła być wydawana w wersji papierowej, ale kontynuowano publikowanie wersji cyfrowej na jej stronie internetowej.

</doc>
<doc id="3947963" url="https://pl.wikipedia.org/wiki?curid=3947963" title="Ksi Draconis">
Ksi Draconis

Ksi Draconis ("Grumium", "ξ Dra") – gwiazda w gwiazdozbiorze Smoka, odległa od Słońca o około 113 lat świetlnych.
Nazwa.
Gwiazda nosi tradycyjną nazwę Grumium, której pochodzenie jest niejasne. Może ona być barbaryzmem, równoważnym słowu "genus", jakim Ptolemeusz określał żuchwę Smoka. Wywodzono ją także od łacińskiego słowa określającego ryj świni. Inna nazwa gwiazdy, Nodus I, oznacza „pierwszy węzeł” ciała Smoka. Grumium oraz β Dra (Rastaban), γ Dra (Eltanin), μ Dra (Alrakis) i ν Dra (Kuma) były nazywane przez Arabów , „matki wielbłądzice”, a przez Europejczyków "". Międzynarodowa Unia Astronomiczna zatwierdziła użycie nazwy Grumium dla określenia tej gwiazdy.
Charakterystyka.
Ksi Draconis jest olbrzymem należącym do typu widmowego K2. Jest 53 razy jaśniejsza niż Słońce, ma 12 razy większą średnicę i 1,5 raza większą masę. Gwiazda najprawdopodobniej ma trzy miliardy lat, stosunkowo niedawno zakończyła syntezę wodoru w hel i jaśnieje, choć mogła już osiągnąć maksymalną jasność i zainicjować syntezę helu.
W odległości 315,7 sekund kątowych od niej znajduje się inna gwiazda o wielkości 13,08. Charakteryzuje się ona takim samym (w granicy niepewności) ruchem własnym jak ksi Draconis. Wskazuje to na grawitacyjne powiązanie gwiazd; dzieli je odległość co najmniej 11 000 au, a jeden obieg wspólnego środka masy zajmuje około 800 000 lat. Słabsza gwiazda jest najprawdopodobniej czerwonym karłem typu widmowego M6.

</doc>
<doc id="3947964" url="https://pl.wikipedia.org/wiki?curid=3947964" title="Five Nights at Freddy’s 3">
Five Nights at Freddy’s 3

Five Nights at Freddy’s 3 – gra komputerowa z gatunku survival horror wydana 2 marca 2015 roku na platformie Microsoft Windows, a następnie na iOS, Androidzie, PlayStation 4, Xbox One oraz Nintendo Switchu. Została stworzona przez Scotta Cawthona. Fabuła została umiejscowiona 30 lat po wydarzeniach z pierwszej części gry. Gracz podobnie jak w poprzednich częściach steruje nocnym stróżem. Tym razem miejscem akcji nie jest pizzeria, lecz dom strachów, Fazbear’s Fright. Bohater ma do dyspozycji system monitoringu, dzięki któremu może podejrzeć sąsiednie pokoje na ekranach. Znajdujący się w lokalu robot, zwany w grze „Springtrap”, początkowo nieaktywny, chce zabić postać gracza. Celem gry jest przetrwanie pięciu kolejnych nocy i unikanie przeciwnika.
Średnia ocen na agregatorze Metacritic wynosi 68 na 100. Nic Rowen krytycznie odniósł się do gry. Pomimo że "Five Nights at Freddy’s 3" jest najlepiej dopracowaną odsłoną serii pod względem technicznym, to zabrakło w niej uroku z pierwszej części.

</doc>
<doc id="3947965" url="https://pl.wikipedia.org/wiki?curid=3947965" title="Grumium">
Grumium



</doc>
<doc id="3947968" url="https://pl.wikipedia.org/wiki?curid=3947968" title="Elza Radziņa">
Elza Radziņa

Elza Radziņa (ros. Эльза Яновна Радзиня, "Elza Janowna Radzinia"; ur. 10 lutego 1917 w Charkowie, zm. 18 sierpnia 2005 w Rydze) – radziecka i łotewska aktorka filmowa i teatralna.
Pochowana na Cmentarzu Leśnym w Rydze.

</doc>
<doc id="3947969" url="https://pl.wikipedia.org/wiki?curid=3947969" title="Sentinel 3A">
Sentinel 3A

Sentinel 3A – satelita obserwacji Ziemi, użytkowany przez Europejską Agencję Kosmiczną, zbudowany w ramach programu Copernicus pierwszy satelita serii "Sentinel-3". Jego zadaniem jest obserwacja oceanów.
Misja.
Pierwotny termin startu satelity był wstępnie planowany na grudzień 2015, jednak problemy z transportem satelity z hali montażowej w Cannes do rosyjskiego kosmodromu spowodowały przesunięcie startu na styczeń 2016. 28 listopada 2015 satelita został dostarczony na pokładzie samolotu An-124 na port lotniczy Talagi w obw. archangielskim. 17 grudnia satelita przeszedł testy przedstartowe, po czym został umieszczony w magazynie do zakończenia przerwy świątecznej, trwającej do 11 stycznia 2016. Po przerwie start zaplanowano na 4 lutego, jednak problemy z wyrzutnią spowodowały przełożenie startu na 16 lutego.
"Sentinel 3A" wystartował 16 lutego 2016 o 17:57 UTC na pokładzie rakiety Rokot. 79 minut po starcie odłączył się od stopnia "Briz-KM". 92 minuty po starcie kontrolerzy naziemni nawiązali łączność z satelitą.
29 lutego 2016 "Sentinel 3A" przesłał pierwsze zdjęcia na Ziemię. Przedstawiały one Svalbard wraz z częścią arktycznej pokrywy lodowej w pobliżu terminatora.

</doc>
<doc id="3947977" url="https://pl.wikipedia.org/wiki?curid=3947977" title="Elza Radzina">
Elza Radzina



</doc>
<doc id="3947980" url="https://pl.wikipedia.org/wiki?curid=3947980" title="Garra barreimiae">
Garra barreimiae

Garra barreimiae – endemiczny gatunek ryby słodkowodnej z rodziny karpiowatych (Cyprinidae). Występuje w wodach powierzchniowych na obszarach górzystych w Omanie i Zjednoczonych Emiratach Arabskich; część populacji ryb żyje w jaskiniach pod powierzchnią ziemi i jest ślepa.
Systematyka.
"Garra barreimiae" po raz pierwszy został opisany w 1956 roku przez amerykańskiego zoologa Henry’ego W. Fowlera i izraelskiego zoologa Heinza Steinitza. Dodatkowo zostały wyróżnione cztery podgatunki "G. barreimiae", które przeważnie występują w różnych działach wodnych:
Morfologia.
"Garra barreimiae" jest małą rybą o smukłym kształcie, spłaszczonym od spodu, głowa w kształcie klina. Osobniki dorastają do długości 8 cm. Ubarwienie łusek jest ciemne, cętkowane w odcieniu brązu. Dorosłe osobniki mogą być pokryte również cętkami barwy czerwonej, niebieskiej lub białej. Tuż za głową łuski są bledsze. Populacja "G. barreimiae" żyjąca w jaskiniach różni się od przedstawicieli swojego gatunku żyjących w wodach powierzchniowych. Populacja żyjąca w jaskiniach charakteryzuje się brakiem pigmentacji, osiąga mniejsze rozmiary oraz nie posiada w pełni wykształconych organów wzroku – oczu. Oczy występują u młodych osobników, natomiast u starszych osobników zostają zakryte przez skórę.
Występowanie.
Gatunek jest endemitem występującym na obszarze górzystym we wschodniej części Zjednoczonych Emiratów Arabskich oraz północnej części Omanu. Ślepa populacja ryb gatunku "G. barreimiae" zamieszkuje w systemach jaskiniowych położonych w Dżebel Akhdar (stanowiących część pasma górskiego Al-Hadżar).
Ekologia.
"G. barreimiae" prowadzi przydenny tryb życia, ukrywając się pod kamieniami i w szczelinach. Gatunek zamieszkuje małe izolowane akweny, wolno płynące potoki oraz rwące okresowe rzeki. "G. barreimiae" potrafi przetrwać niemal całkowity zanik wody w swoim środowisku oraz migrować, na krótkie dystansy poza środowiskiem wodnym, przemieszczając się po wilgotnych skałach pomiędzy małymi akwenami. Gatunek zamieszkuje wody charakteryzujące się temperaturą w przedziale od 18 do 24°C i o odczynie zbliżonym do obojętnego (przedział od 6,5 do 7,5 pH). Jednocześnie badania wykazały, że "G. barreimiae" potrafi przetrwać w wodzie o temperaturze 40°C i o zasoleniu odpowiadającym 1/3 zasolenia morskiego.
Głównym składnikiem diety "G. barreimiae" są detrytusy, glony, nicienie oraz drobne skorupiaki. Niekiedy pożerają własne jaja. Populacja zamieszkująca jaskinie odżywia się również guanem wytwarzanym przez nietoperze.
Niewiele wiadomo na temat rozmnażania się "G. barreimiae". Tarło ma miejsce po intensywnych opadach deszczu, które przyczyniają się do szybszego rozprzestrzeniania się młodych osobników. Jaja zakopywane są w żwirze i prawdopodobnie wylęg następuje w ciągu pierwszej doby od złożenia jaj.

</doc>
<doc id="3947982" url="https://pl.wikipedia.org/wiki?curid=3947982" title="Lambda Draconis">
Lambda Draconis

Lambda Draconis ("Giausar", "λ Dra") – gwiazda w gwiazdozbiorze Smoka, odległa od Słońca o około 333 lata świetlne.
Nazwa.
Gwiazda nosi tradycyjną nazwę Giausar, której pochodzenie jest niejasne. Dawniej wywodzono ją od arabskiego , oznaczającego „środkowa” – znajduje się ona pomiędzy Dubhe z Wielkiego Wozu i Gwiazdą Polarną, ale pochodzi ona raczej od perskiego słowa Ghāuzar, oznaczającego węzeł orbity Księżyca. Została ona błędnie przypisana gwieździe, która znajduje się dość blisko bieguna ekliptyki. Międzynarodowa Unia Astronomiczna zatwierdziła użycie nazwy Giausar dla określenia tej gwiazdy.
Charakterystyka.
Lambda Draconis jest czerwonym olbrzymem reprezentującym typ widmowy M0. Jest 1870 razy jaśniejsza niż Słońce, bezpośredni pomiar rozmiaru kątowego wskazuje, że gwiazda ma promień 0,37 au, w przybliżeniu taki jak promień orbity Merkurego wokół Słońca. Jest sklasyfikowana jako gwiazda zmienna półregularna. Ocenia się, że w swojej ewolucji znajduje się na tzw. gałęzi asymptotycznej i jaśnieje po raz drugi, mając węglowe jądro, w którym ustały reakcje syntezy. Gwiazda wejdzie następnie w fazę pulsów termicznych, aby ostatecznie odrzucić otoczkę, pozostawiając stygnące jądro – białego karła. Nie ma znanych towarzyszy.

</doc>
<doc id="3947983" url="https://pl.wikipedia.org/wiki?curid=3947983" title="Giausar">
Giausar



</doc>
<doc id="3947984" url="https://pl.wikipedia.org/wiki?curid=3947984" title="Retie">
Retie

Retie – gmina położona w prowincji Antwerpia, w Belgii.
Populacja.
Według szacunków w dniu 1 stycznia 2016 całkowita populacja Retie liczyła osób. Łączna powierzchnia gminy wynosi 48,39 km², co daje gęstość zaludnienia 230 mieszkańców na km².

</doc>
<doc id="3947985" url="https://pl.wikipedia.org/wiki?curid=3947985" title="Wommelgem">
Wommelgem

Wommelgem – gmina położona w prowincji Antwerpia, w Belgii.
Populacja.
Według szacunków w dniu 1 stycznia 2016 całkowita populacja Wommelgem liczyła osób. Łączna powierzchnia gminy wynosi 13,01 km², co daje gęstość zaludnienia 970 mieszkańców na km².

</doc>
<doc id="3947986" url="https://pl.wikipedia.org/wiki?curid=3947986" title="Herentals">
Herentals

Herentals – miasto ("stad") położone w prowincji Antwerpia, w Belgii.
Z Herentals pochodzi Ellen Bollansee, belgijska kolarka BMX.
Populacja.
Według szacunków w dniu 1 stycznia 2016 całkowita populacja Herentals liczyła osób. Łączna powierzchnia gminy wynosi 48,56 km², co daje gęstość zaludnienia 570 mieszkańców na km².

</doc>
<doc id="3947987" url="https://pl.wikipedia.org/wiki?curid=3947987" title="Waarschoot">
Waarschoot

Waarschoot – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Waarschoot liczyła osób. Łączna powierzchnia gminy wynosi 21,91 km², co daje gęstość zaludnienia 360 mieszkańców na km².

</doc>
<doc id="3947988" url="https://pl.wikipedia.org/wiki?curid=3947988" title="Sint-Martens-Latem">
Sint-Martens-Latem

Sint-Martens-Latem – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Sint-Martens-Latem liczyła osób. Łączna powierzchnia gminy wynosi 14,34 km², co daje gęstość zaludnienia 590 mieszkańców na km².

</doc>
<doc id="3947989" url="https://pl.wikipedia.org/wiki?curid=3947989" title="Oosterzele">
Oosterzele

Oosterzele – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Oosterzele liczyła osób. Łączna powierzchnia gminy wynosi 43,12 km², co daje gęstość zaludnienia 310 mieszkańców na km².

</doc>
<doc id="3947990" url="https://pl.wikipedia.org/wiki?curid=3947990" title="Nazareth (Belgia)">
Nazareth (Belgia)

Nazareth – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Nazareth liczyła osób. Łączna powierzchnia gminy wynosi 35,19 km², co daje gęstość zaludnienia 370 mieszkańców na km².

</doc>
<doc id="3947991" url="https://pl.wikipedia.org/wiki?curid=3947991" title="Nevele">
Nevele

Nevele – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Nevele liczyła osób. Łączna powierzchnia gminy wynosi 51,89 km², co daje gęstość zaludnienia 230 mieszkańców na km².

</doc>
<doc id="3947992" url="https://pl.wikipedia.org/wiki?curid=3947992" title="Moerbeke">
Moerbeke

Moerbeke – gmina położona w prowincji Flandrii Wschodniej, w Belgii.
Populacja.
Według szacunków w dniu 1 stycznia 2016 całkowita populacja Moerbeke liczyła osób. Łączna powierzchnia gminy wynosi 37,80 km², co daje gęstość zaludnienia 170 mieszkańców na km².

</doc>
<doc id="3947995" url="https://pl.wikipedia.org/wiki?curid=3947995" title="Jean-Baptiste de Belloy">
Jean-Baptiste de Belloy

Jean-Baptiste de Belloy-Morangle (ur. 9 października 1709 w Morangles, zm. 10 czerwca 1808 w Paryżu) – francuski duchowny katolicki, kardynał, arcybiskup Paryża.
Życiorys.
Pochodził z arystokratycznego rodu. Święcenia kapłańskie przyjął 19 grudnia 1733 w Paryżu. 20 grudnia 1751 w Paryżu został wybrany biskupem Glandèves. 30 stycznia 1752 przyjął sakrę z rąk biskupa Étienne-René Potier de Gesvresa (współkonsekratorami byli biskupi Charles de Grimaldi d'Antibes i Lucretius-Henri-François de La Tour du Pin Montauban). 4 sierpnia 1755 przeszedł na biskupstwo Marsylii. W 1790 nie zaakceptował konstytucji cywilnej kleru. W związku tym musiał zaprzestać pełnienia obowiązków biskupa i udał się do Chambly. Nigdy nie wyemigrował jednak z Francji. 10 kwietnia 1802 objął stołeczną metropolię, na której pozostał już do śmierci. 17 stycznia 1803 Pius VII wyniósł go do godności kardynalskiej, a 1 lutego 1805 nadał mu tytuł kardynała prezbitera S. Ioannis ante Portam Latinam.
Został pochowany w Katedrze Notre-Dame w Paryżu.

</doc>
<doc id="3948000" url="https://pl.wikipedia.org/wiki?curid=3948000" title="Doświadczenia skutków rzeczy pod zmysły podpadających">
Doświadczenia skutków rzeczy pod zmysły podpadających

Doświadczenia skutków rzeczy pod zmysły podpadających (pełny tytuł: "Doświadczenia skutków rzeczy pod zmysły podpadających na publicznych posiedzeniach w szkołach poznańskich Societatis Jesu na widok wystawione y wykładane przez x. Józefa Rogalińskiego, tegoż zakonu, matematyki i fizyki doświadczającey nauczyciela, a dla łatwiejszego słuchających y patrzących poięcia za dozwoleniem zwierzchności do druku poddane") – pierwszy obszerny podręcznik fizyki mechanicznej w Polsce. 
Dzieło autorstwa Józef Rogalińskiego wydane w Poznaniu (drukarnia jezuicka) w latach 1765-1776. Liczyło 2200 stron podzielonych na cztery tomy (księgi). W 1771 nastąpiło drugie wydanie pierwszego tomu. Czwarty tom zawierał też prawidła wojenne. Za swoją publikację Rogaliński otrzymał królewski Order Świętego Stanisława.

</doc>
<doc id="3948001" url="https://pl.wikipedia.org/wiki?curid=3948001" title="Jean-Baptist de Belloy-Morangle">
Jean-Baptist de Belloy-Morangle



</doc>
<doc id="3948004" url="https://pl.wikipedia.org/wiki?curid=3948004" title="Jean-Baptiste de Belloy-Morangle">
Jean-Baptiste de Belloy-Morangle



</doc>
<doc id="3948005" url="https://pl.wikipedia.org/wiki?curid=3948005" title="Poems and Ballads. Third Series">
Poems and Ballads. Third Series

Poems and Ballads. Third Series – tomik wierszy angielskiego poety Algernona Charlesa Swinburne’a, opublikowany w Londynie w 1889 roku przez spółkę wydawniczą Chatto &amp; Windus. Tomik stanowi kontynuację dwóch poprzednich zbiorków "Poems and Ballads" z 1866 i "Poems and Ballads. Second Series" z 1878.
Zawartość.
Tomik zawiera kilkadziesiąt utworów. Są to dłuższe poematy "March. An Ode", "The Commonweal", "The Armada", "To a Seamew", "Pan and Thalassius", "A Ballad of Bath", jak też krótsze wiersze "In a Garden", "A Rhyme", "Baby-Bird", "Olive", "A Word with the Wind", "Neap-Tide", "By the Wayside", "Night", "The Interpreters", "The Recall", "By Twilight" i "A Baby’s Epitaph". W tomiku znalazły się również utwory "On the Death of Sir Henry Taylor", "In Memory of John William Inchbold", "New Year’s Day" i "In Time of Mourning". Oprócz tego do omawianego zbiorku Swinburne włączył sonety "To Sir Richard F. Burton", "Nell Gwyn" i "Caliban on Ariel". Poza tym opublikował w nim wiersze "The Weary Wedding", "The Winds", "A Lyke-Wake Song", "A Reivers’s Neck-Verse", "The Witch-Mother", "The Bride’s Tragedy", "A Jacobite’s Farewell", "A Jacobite’s Exile" i "The Tyneside Widow".
Forma.
Wiersze z omawianego tomu są zróżnicowane pod względem formalnym. Poeta stosuje różne formaty wierszowe i schematy stroficzne. Eksperymentuje między innymi z bardzo długimi wersami.
Swinburne często wykorzystuje aliterację, czyli współbrzmienie początkowe nazywane też z niemiecka Stabreim: "To burst the bonds of the winter, and speak with the sound of a sea" ("The Armada"); "Nor the winter sublimer with storm than the spring: such mirth had the madness and might in thee made,/March, master of winds, bright minstrel and marshal of storms that enkindle the season they smite" ("March. An Ode"). Poeta i krytyk Oscar Wilde czynił mu zresztą z tego powodu zarzut w recenzji omawianego tomiku: "It has been said of him, and with truth, that he is a master of language, but with still greater truth it may be said that language is his master. Words seem to dominate him. Alliteration tyrannizes over him. Mere sound often becomes his lord. He is so eloquent that whatever he touches becomes unreal". Wilde pisze, że to nie Swinburne panuje nad językiem, jak się to powszechnie sądzi, ale język panuje nad Swinburne’em, a aliteracja go tyranizuje.

</doc>
<doc id="3948007" url="https://pl.wikipedia.org/wiki?curid=3948007" title="GET-ligaen (2016/2017)">
GET-ligaen (2016/2017)

Sezon GET-ligaen rozegrany został na przełomie 2016 i 2017 roku jako 78. sezon rozgrywek o Mistrzostwo Norwegii w hokeju na lodzie. Do rozgrywek przystąpiło 10 zespołów.
Obrońcą tytułu była drużyna Stavanger Oilers, która w finale poprzednich rozgrywek pokonała Lørenskog IK 4:2.
Sezon zasadniczy.
Sezon zasadniczy rozpoczął się 10 września 2016 roku, a zakończył 28 lutego 2017 roku. Uczestniczyło w nim 10 drużyn, które rozegrały po 45 spotkań. Osiem najlepszych drużyn zapewniło sobie awans do rundy play-off, w której rywalizowały o mistrzostwo Norwegii. Dwie najsłabsze rywalizowały o utrzymanie.
Legenda:
Faza play-off.
Faza play-off w rozgrywkach GET-ligaen w sezonie 2016/2017 składała się z trzech rund. Rozpoczęła się 4 marca 2017 roku, a zakończyła 11 kwietnia 2017 roku. Uczestniczyły w niej drużyny z miejsc od 1 do 8 sezonu zasadniczego. Drużyna, która zajęła w sezonie zasadniczym wyższe miejsce w sezonie zasadniczym (1-4), miały przywilej roli gospodarza ewentualnego siódmego meczu w rywalizacji. Przy tym mistrz sezonu zasadniczego – Stavanger Oilers, mógł być ewentualnie zawsze gospodarzem siódmego meczu. Wszystkie cztery rundy rozgrywane były w formule do czterech zwycięstw według schematu: 1-1-1-1-1-1-1 (co oznacza, że klub wyżej rozstawiony rozgrywał w roli gospodarza mecze nr 1, 3, oraz ewentualnie 5 i 7). Niżej rozstawiona drużyna rozgrywała w swojej hali mecz drugi, czwarty i ewentualnie szósty.
W piątym meczu rywalizacji ćwierćfinałowej pomiędzy Storhamar Dragons i Spartą Warriors rozegranym 12 marca 2017 roku do rozstrzygnięcia konieczne było zarządzenie 8 dogrywek, a spotkanie trwało łącznie 217 minut i 14 sekund (rozpoczęło się o godz. 18:00 w dniu 12 marca, a zakończyło o godz. 02:33 dnia następnego). Tym samym był to najprawdopodobniej najdłużej trwający mecz w historii hokeja na lodzie.
Faza play-out.
W rywalizacji o utrzymanie wzięły udział zespoły, które zajęły w sezonie zasadniczym miejsca 9–10 oraz dwie najlepsze zespoły 1 dywizji 1 ligi norweskiej. Drużyny zaczynały walkę z zerowym dorobkiem punktowym. Dwie najlepsze drużyny utrzymają się w GET-ligaen, a dwa najsłabsze zespoły ponownie będą walczyć w 1 dywizji 1 ligi. Z GET-ligaen o utrzymanie rywalizują Manglerud Star (9) i Kongsvinger Knights (10), natomiast z 1 dywizji – Nidaros Hockey (1) i IK Comet (2). Drużyny z GET-ligaen okazały się lepsze i utrzymały się w ekstraklasie norweskiej.
Legenda: 

</doc>
<doc id="3948008" url="https://pl.wikipedia.org/wiki?curid=3948008" title="Adolph Kiefer">
Adolph Kiefer

Adolph Gustav Kiefer (ur. 27 czerwca 1918 w Chicago, zm. 5 maja 2017 w Wadsworth w stanie Illinois) – amerykański pływak specjalizujący się w stylu grzbietowym, mistrz olimpijski (1936) i wielokrotny rekordzista świata. 
Biografia.
Kiefer urodził się jako piąte dziecko niemieckich imigrantów.
W wieku 17 lat, jako pierwszy zawodnik w historii przepłynął dystans 100 jardów stylem grzbietowym poniżej minuty.
Rok później reprezentował Stany Zjednoczone na igrzyskach olimpijskich w Berlinie, gdzie w konkurencji 100 m stylem grzbietowym został mistrzem olimpijskim, na każdym etapie rywalizacji poprawiając rekord igrzysk. W finale uzyskał czas 1:05,9.
Żaden z jego rekordów ustanowionych w stylu grzbietowym nie został pobity do 1950 roku, cztery lata po zakończeniu przez niego kariery pływackiej. W ponad 2000 wyścigów, w których brał udział, przegrał tylko dwa razy.
W czasie II wojny światowej służył w United States Navy w stopniu porucznika.
W 1965 roku Kiefer został wprowadzony do International Swimming Hall of Fame.
Zmarł 5 maja 2017 w wieku 98 lat.

</doc>
<doc id="3948011" url="https://pl.wikipedia.org/wiki?curid=3948011" title="Jean Baptiste Joseph Gobel">
Jean Baptiste Joseph Gobel



</doc>
<doc id="3948013" url="https://pl.wikipedia.org/wiki?curid=3948013" title="Bram Peper">
Bram Peper

Abraham (Bram) Peper (ur. 13 lutego 1940 w Haarlemie, zm. 20 sierpnia 2022 w Rotterdamie) – holenderski polityk, socjolog i samorządowiec, działacz Partii Pracy (PvdA), w latach 1982–1998 burmistrz Rotterdamu, od 1998 do 2000 minister spraw wewnętrznych.
Życiorys.
W latach 1957–1965 studiował geografię społeczną na Uniwersytecie Amsterdamskim. W latach 1963–1964 kształcił się w zakresie ekonomii i socjologii na Uniwersytecie w Oslo. W 1966 wstąpił do Partii Pracy. Od tegoż roku do 1982 pracował jako nauczyciel akademicki w Nederlandse Economische Hogeschool (włączonej w międzyczasie w struktury Uniwersytetu Erazma w Rotterdamie). W latach 1974–1977 był jednocześnie doradcą socjaldemokratycznych członków rządu, pełnił również m.in. funkcję drugiego wiceprzewodniczącego Partii Pracy (1975–1982).
Od marca 1982 do sierpnia 1998 zajmował stanowisko burmistrza Rotterdamu. Był w międzyczasie członkiem Komitetu Regionów, a od 1996 do 1998 przewodniczącym Eurocities. W sierpniu 1998 objął urząd ministra spraw wewnętrznych w drugim rządzie Wima Koka. Ustąpił w marcu 2000 w związku z zarzutami dotyczącymi domniemanych nieprawidłowości z okresu zarządzania Rotterdamem, z których dwa lata później został oczyszczony. W latach 2002–2004 wykładał na prywatnym Nyenrode Business Universiteit.
Odznaczony Orderem Oranje-Nassau klasy IV (2003). Był mężem ekonomistki i polityk Neelie Kroes.

</doc>
<doc id="3948019" url="https://pl.wikipedia.org/wiki?curid=3948019" title="Dąb japoński">
Dąb japoński

Dąb japoński ("Quercus acuta" Thunb.) – gatunek roślin z rodziny bukowatych ("Fagaceae" Dumort.). Występuje naturalnie w Japonii, na Półwyspie Koreańskim, w Chinach oraz na Tajwanie. Do Europy został introdukowany w 1878 roku. 
Biologia i ekologia.
Nie jest mrozoodporny – rośnie w 8. strefie mrozoodporności. Preferuje gleby ubogie w wapń. Charakteryzuje się raczej powolnym tempem wzrostu.

</doc>
<doc id="3948020" url="https://pl.wikipedia.org/wiki?curid=3948020" title="Quercus acuta">
Quercus acuta



</doc>
<doc id="3948021" url="https://pl.wikipedia.org/wiki?curid=3948021" title="On the Russian Persecution of the Jews">
On the Russian Persecution of the Jews

On the Russian Persecution of the Jews – sonet angielskiego poety Algernona Charlesa Swinburne’a, opublikowany w tomiku "Tristram of Lyonesse and Other Poems", wydanym w Londynie w 1882 roku przez spółkę wydawniczą Chatto &amp; Windus. Utwór powstał jako wyraz oburzenia z powodu pierwszej fali pogromów Żydów w Imperium Rosyjskim. Poeta współczuje ludziom prześladowanym z powodu swojej narodowości i religii, innych niż etnos i wyznanie większości, wśród której przyszło im żyć. Jakkolwiek Swinburne był ateistą, a przynajmniej na ateistę pozował, w omawianym sonecie posłużył się obrazowaniem religijnym, chrześcijańskim. Sonet o pogromach w carskiej Rosji jest wypowiedzią skierowaną do Jezusa, nie wymienionego co prawda z imienia, ale łatwo identyfikowalnego przez użycie sformułowań "Son of man" ("Syn człowieczy", "God" ("Bóg") i "Lord" ("Pan"). Kończy się przejmującym pytaniem do Ukrzyżowanego: "Say, was not this thy Passion, to foreknow/In death's worst hour the works of Christian men?"

</doc>
<doc id="3948038" url="https://pl.wikipedia.org/wiki?curid=3948038" title="Puchar Świata w Zapasach 2017 – styl klasyczny mężczyzn">
Puchar Świata w Zapasach 2017 – styl klasyczny mężczyzn

W zawodach Pucharu Świata w 2017 roku w stylu klasycznym rywalizowano w dniach 16 – 17 marca w Abadanie w Iranie na terenie Kowsar Sport Complex.
Styl klasyczny.
Grupa A.
Wyniki:
Grupa B.
Wyniki:

</doc>
<doc id="3948059" url="https://pl.wikipedia.org/wiki?curid=3948059" title="Gabrielów">
Gabrielów



</doc>
<doc id="3948062" url="https://pl.wikipedia.org/wiki?curid=3948062" title="Siedlisko (gromada w powiecie trzcianeckim)">
Siedlisko (gromada w powiecie trzcianeckim)

Siedlisko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siedlisko z siedzibą GRN w Siedlisku utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Górnica, Przyłęki, Runowo i Siedlisko ze zniesionej gminy Siedlisko w tymże powiecie. Dla gromady ustalono 19 członków gromadzkiej rady narodowej.
1 stycznia 1958 do gromady Siedlisko włączono miejscowości Biernatowo, Biernatówko, Młynek i Wielicz ze zniesionej gromady Kocień Wielki w tymże powiecie.
1 stycznia 1959 powiat pilski przemianowano na "trzcianecki".
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie trzcianeckim – reaktywowano gminę Siedlisko (zniesioną ponownie 1 stycznia 1977).

</doc>
<doc id="3948064" url="https://pl.wikipedia.org/wiki?curid=3948064" title="Wieleń Północny (gromada)">
Wieleń Północny (gromada)

Wieleń Północny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wieleń Północny z siedzibą GRN w Wieleniu Północnym (obecnie w granicach Wielenia) utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Herburtowo, Kałądek, Marianowo, Mnieszek i Wieleń Północny ze zniesionej gminy Wieleń Północny w tymże powiecie. Dla gromady ustalono 13 członków gromadzkiej rady narodowej.
1 stycznia 1959 powiat pilski przemianowano na "trzcianecki".
1 stycznia 1960 do gromady Wieleń Północny włączono miejscowości Folsztyn i Nowe Dwory ze zniesionej gromady Nowe Dwory w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie trzcianeckim – reaktywowano gminę Wieleń Północny (zniesioną ponownie 1 stycznia 1977).

</doc>
<doc id="3948066" url="https://pl.wikipedia.org/wiki?curid=3948066" title="Biała (gromada w powiecie trzcianeckim)">
Biała (gromada w powiecie trzcianeckim)

Biała – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Biała z siedzibą GRN w Białej utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Biała, Osiniec, Radolin i Wapniarnia ze zniesionej gminy Biała w tymże powiecie. Dla gromady ustalono 20 członków gromadzkiej rady narodowej.
1 stycznia 1959 powiat pilski przemianowano na "trzcianecki".
Gromada przetrwała do końca 1972 roku, czyli do kolejnej reformy gminnej.

</doc>
<doc id="3948068" url="https://pl.wikipedia.org/wiki?curid=3948068" title="Jędrzejewo (gromada)">
Jędrzejewo (gromada)

Jędrzejewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jędrzejewo z siedzibą GRN w Jędrzejewie utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Jędrzejewo i Wielka Bieda ze zniesionej gminy Jędrzejewo w tymże powiecie. Dla gromady ustalono 14 członków gromadzkiej rady narodowej.
1 stycznia 1958 do gromady Jędrzejewo włączono miejscowości Bukowiec, Gajewo i Pijanica ze zniesionej gromady Bukowiec w tymże powiecie.
1 stycznia 1959 powiat pilski przemianowano na "trzcianecki".
1 stycznia 1960 do gromady Jędrzejewo włączono miejscowość Zielonowo ze zniesionej gromady Nowe Dwory w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3948069" url="https://pl.wikipedia.org/wiki?curid=3948069" title="Wielka Bieda">
Wielka Bieda



</doc>
<doc id="3948070" url="https://pl.wikipedia.org/wiki?curid=3948070" title="Kuźnica Czarnkowska (gromada)">
Kuźnica Czarnkowska (gromada)

Kuźnica Czarnkowska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuźnica Czarnkowska z siedzibą GRN w Kuźnicy Czarnkowskiej utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Kuźnica Czarnkowska, Radolinek i Radosiew ze zniesionej gminy Kuźnica Czarnkowska w tymże powiecie. Dla gromady ustalono 14 członków gromadzkiej rady narodowej.
1 stycznia 1958 do gromady Kuźnica Czarnkowska włączono miejscowości Czarnków Zanotecki, Modrzewie, Radosiewo i Zofiowo ze zniesionej gromady Bukowiec w tymże powiecie.
1 stycznia 1959 powiat pilski przemianowano na "trzcianecki".
Gromada przetrwała do końca 1972 roku, czyli do kolejnej reformy gminnej.

</doc>
<doc id="3948071" url="https://pl.wikipedia.org/wiki?curid=3948071" title="Kuźnica Żelichowska (gromada)">
Kuźnica Żelichowska (gromada)

Kuźnica Żelichowska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuźnica Żelichowska z siedzibą GRN w Kuźnicy Żelichowskiej utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Dębogóra i Żelichowo ze zniesionej gminy Dzierżążno Wielkie oraz obszary dotychczasowych gromad Kuźnica Żelichowska i Przesieki ze zniesionej gminy Kuźnica Żelichowska w tymże powiecie. Dla gromady ustalono 12 członków gromadzkiej rady narodowej.
1 stycznia 1959 powiat pilski przemianowano na "trzcianecki".
31 grudnia 1971 gromadę zniesiono, a jej obszar włączono do gromad: Dzierżążno Wielkie (miejscowość Dębogóra) i Krzyż (miejscowości Kuźnica Żelichowska, Przysieki i Żelichowo) w tymże powiecie.

</doc>
<doc id="3948072" url="https://pl.wikipedia.org/wiki?curid=3948072" title="Dzierżążno Wielkie (gromada)">
Dzierżążno Wielkie (gromada)

Kuźnica Żelichowska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuźnica Żelichowska z siedzibą GRN w Kuźnicy Żelichowskiej utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Dzierżążno Wielkie, Dzierżążno Małe i Gieczynek ze zniesionej gminy Dzierżążno Wielkie w tymże powiecie. Dla gromady ustalono 10 członków gromadzkiej rady narodowej.
1 stycznia 1958 do gromady Dzierżążno Wielkie włączono miejscowości Kocieniec, Kocień Mały, Kocień Wielki, Kuźniczka, Nowy Młyn i Usypisko ze zniesionej gromady Kocień Wielki w tymże powiecie.
1 stycznia 1959 powiat pilski przemianowano na "trzcianecki".
31 grudnia 1971 do gromady Dzierżążno Wielkie włączono miejscowość Dębogóra ze zniesionej gromady Kuźnica Żelichowska w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3948073" url="https://pl.wikipedia.org/wiki?curid=3948073" title="Ługi Ujskie (gromada)">
Ługi Ujskie (gromada)

Ługi Ujskie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ługi Ujskie z siedzibą GRN w Ługach Ujskich utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki wszedł obszar dotychczasowej gromady Motylewo, ponadto miejscowości Ługi Ujskie i Malinka z dotychczasowej gromady Ługi Ujskie oraz miejscowości Stobno i Stobienko z dotychczasowej gromady Stobno – ze zniesionej gminy Biała w tymże powiecie. Dla gromady ustalono 13 członków gromadzkiej rady narodowej.
1 stycznia 1959 powiat pilski przemianowano na "trzcianecki".
Gromada przetrwała do końca 1972 roku, czyli do kolejnej reformy gminnej.

</doc>
<doc id="3948076" url="https://pl.wikipedia.org/wiki?curid=3948076" title="Bukowiec (gromada w powiecie pilskim)">
Bukowiec (gromada w powiecie pilskim)

Bukowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bukowiec z siedzibą GRN w Bukowcu utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Bukowiec, Gajewo i Zofiowo ze zniesionej gminy Jędrzejewo w tymże powiecie. Dla gromady ustalono 13 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromad: Kuźnica Czarnkowska (miejscowości Czarnków Zanotecki, Modrzewie, Radosiewo i Zofiowo) i Jędrzejewo (miejscowości Bukowiec, Gajewo i Pijanica) w tymże powiecie.

</doc>
<doc id="3948077" url="https://pl.wikipedia.org/wiki?curid=3948077" title="Nowa Wieś (gromada w powiecie trzcianeckim)">
Nowa Wieś (gromada w powiecie trzcianeckim)

Nowa Wieś – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowa Wieś z siedzibą GRN w Nowej Wsi utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Nowa Wieś, Rudka i Teresin ze zniesionej gminy Kuźnica Czarnkowska w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1960, a jej obszar włączono do nowo utworzonej gromady Trzcianka w tymże powiecie.

</doc>
<doc id="3948078" url="https://pl.wikipedia.org/wiki?curid=3948078" title="Nowe Dwory (gromada)">
Nowe Dwory (gromada)

Nowe Dwory – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowe Dwory z siedzibą GRN w Nowych Dworach utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Folsztyn, Nowe Dwory i Zielonowo ze zniesionej gminy Wieleń Północny w tymże powiecie. Dla gromady ustalono 11 członków gromadzkiej rady narodowej.
Gromadę zniesiono 1 stycznia 1960, a jej obszar włączono do gromad: Wieleń Północny (miejscowości Folsztyn i Nowe Dwory) i Jędrzejewo (miejscowość Zielonowo) w tymże powiecie.

</doc>
<doc id="3948080" url="https://pl.wikipedia.org/wiki?curid=3948080" title="Huta Szklana (gromada)">
Huta Szklana (gromada)

Huta Szklana – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Huta Szklana z siedzibą GRN w Hucie Szklanej utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Huta Szklana, Lubcz Mały i Wizany oraz miejscowości Brzegi, Chłopy, Dworzyszcze, Karczewo, Rogacz, Rzeczyn i Zwierzyniec z dotychczasowej gromady Brzegi ze zniesionej gminy Krzyż w tymże powiecie. Dla gromady ustalono 10 członków gromadzkiej rady narodowej.
Gromadę zniesiono 1 stycznia 1958, a jej obszar włączono do nowo utworzonej gromady Krzyż w tymże powiecie.

</doc>
<doc id="3948081" url="https://pl.wikipedia.org/wiki?curid=3948081" title="Gmina Drezdenko Nowe">
Gmina Drezdenko Nowe



</doc>
<doc id="3948083" url="https://pl.wikipedia.org/wiki?curid=3948083" title="Łokacz Mały (gromada)">
Łokacz Mały (gromada)

Łokacz Mały – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łokacz Mały z siedzibą GRN w Łokaczu Małym utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Łokacz Mały, Łokacz Wielki i Lubcz Wielki oraz miejscowość Stefanowo z dotychczasowej gromady Brzegi ze zniesionej gminy Krzyż w tymże powiecie i województwie oraz obszar dotychczasowej gromady Bielice Nowe ze zniesionej gminy Drezdenko Nowe w powiecie strzeleckim w woj. zielonogórskim. Dla gromady ustalono 9 członków gromadzkiej rady narodowej.
1 stycznia 1958 z gromady Łokacz Mały wyłączono część obszaru miejscowości Łokacz Mały, włączając ją do miasta Krzyża w tymże powiecie, po czym gromadę Łokacz Mały zniesiono, a jej obszar włączono do nowo utworzonej gromady Krzyż w tymże powiecie.

</doc>
<doc id="3948084" url="https://pl.wikipedia.org/wiki?curid=3948084" title="Łomnica (gromada w powiecie trzcianeckim)">
Łomnica (gromada w powiecie trzcianeckim)

Łomnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łomnica z siedzibą GRN w Łomnicy utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki wszedł obszar dotychczasowej gromady Łomnica wraz z miejscowością Wrzącko z dotychczasowej gromady Stobno ze zniesionej gminy Biała oraz miejscowość Dłużewo z miasta Trzcianka w tymże powiecie i województwie, a także obszar dotychczasowej gromady Kępa ze zniesionej gminy Róża Wielka w powiecie wałeckim w woj. koszalińskim. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1960, a jej obszar włączono do nowo utworzonej gromady Trzcianka w tymże powiecie.

</doc>
<doc id="3948086" url="https://pl.wikipedia.org/wiki?curid=3948086" title="Smolarnia (gromada)">
Smolarnia (gromada)

Smolarnia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Smolarnia z siedzibą GRN w Smolarni utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki weszły obszary dotychczasowych gromad Rychlik i Smolarnia oraz miejscowości Straduń i Straduński Młyn z dotychczasowej gromady Straduń ze zniesionej gminy Siedlisko w tymże powiecie i województwie, a także obszar dotychczasowej gromady Przyłęg ze zniesionej gminy Mielęcin w powiecie wałeckim w woj. koszalińskim. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1960, a jej obszar włączono do nowo utworzonej gromady Trzcianka w tymże powiecie.

</doc>
<doc id="3948088" url="https://pl.wikipedia.org/wiki?curid=3948088" title="Niekursko (gromada)">
Niekursko (gromada)

Niekursko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niekursko z siedzibą GRN w Niekursku utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki wszedł obszar dotychczasowej gromady Niekursko ze zniesionej gminy Niekursko, miejscowość Żakowo z dotychczasowej gromady Straduń ze zniesionej gminy Siedlisko oraz obszary leśne Trzcianka Las z miasta Trzcianka (położone w północnej części Trzcianki w kierunku Niekurska) – w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1960, a jej obszar włączono do nowo utworzonej gromady Trzcianka w tymże powiecie.

</doc>
<doc id="3948089" url="https://pl.wikipedia.org/wiki?curid=3948089" title="Kocień Wielki (gromada)">
Kocień Wielki (gromada)

Kocień Wielki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kocień Wielki z siedzibą GRN w Kocieniu Wielkim utworzono – jako jedną z 8759 gromad na obszarze Polski – w powiecie pilskim w woj. poznańskim, na mocy uchwały nr 38/54 WRN w Poznaniu z dnia 5 października 1954. W skład jednostki wszedł obszar dotychczasowej gromady Kocień Wielki ze zniesionej gminy Dzierżążno Wielkie, obszar dotychczasowej gromady Biernatowo ze zniesionej gminy Siedlisko oraz obszar dotychczasowej gromady Kuźniczka ze zniesionej gminy Wieleń Północny – w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromad: Siedlisko (miejscowości Biernatowo, Biernatówko, Młynek i Wielicz) i Dzierżążno Wielkie (miejscowości Kocieniec, Kocień Mały, Kocień Wielki, Kuźniczka, Nowy Młyn i Usypisko) w tymże powiecie.

</doc>
<doc id="3948090" url="https://pl.wikipedia.org/wiki?curid=3948090" title="Masowe aresztowanie Świadków Jehowy w Polsce w 1950">
Masowe aresztowanie Świadków Jehowy w Polsce w 1950



</doc>
<doc id="3948109" url="https://pl.wikipedia.org/wiki?curid=3948109" title="Nemegtomaia">
Nemegtomaia

Nemegtomaia – rodzaj wymarłego dinozaura z nadrodziny owiraptorozaurów, żyjącego na terenach dzisiejszej Mongolii w epoce kredy późnej, około 70 milionów lat temu. Pierwszy okaz znaleziono w 1996 i na jego podstawie w 2004 stworzono nowy rodzaj i gatunek N. barsboldi, pierwotnie z nazwą rodzajową "Nemegtia", zmienioną na "Nemegtomaia" w 2005, gdyż poprzednia nazwa była już zajęta. Pierwsza część nazwy rodzajowej odnosi się do Kotliny Nemegt, gdzie znaleziono pozostałości zwierzęcia. Druga część oznacza „dobrą matkę”, stanowiąc odniesienie do faktu opieki nad jajami przez owiraptorozaury. Epitet gatunkowy honoruje mongolskiego paleontologa Rinczena Barsbolda. W 2007 znaleziono dwa kolejne okazy, z których jeden pozostał na szczycie gniazda wypełnionego jajami.
"Nemegtomaia" mierzyła ok. 2 m długości, mogła ważyć ok. 40 kg. Jako owiraptorozaur mogła być opierzona. Miała głęboką, wąską i krótką czaszkę z łukowatym grzebieniem. Była bezzębna z krótkim pyskiem zakończonym papuzim dziobem i parą przypominających zęby wyrostków podniebienia. Kończyny górne kończyły się trzema palcami, z których pierwszy był największy i kończył się znacznym szponem. "Nemegtomaia" zalicza się do podrodziny ingenii, będąc jedynym jej przedstawicielem noszącym grzebień na czaszce. Choć posłużyła za argument za uznaniem owiraptorozaurów za nielotne ptaki, klad uznaje się generalnie za grupę nieptasich dinozaurów.
Gniazdujący okaz "Nemegtomaia" został znaleziony na szczycie prawdopodobnie pierścienia jaj, z rękami złożonymi w poprzek. Żadne z jaj nie jest kompletne, ale szacuje się je na 5–6 cm szerokości i 14–16 cm długości (za życia). Okaz znaleziono w warstwie stratygraficznej wskazującej na preferencję gniazdowania w bliskości strumieni dostarczających miękkiego, piaszczystego podłoża i pożywienia. "Nemegtomaia" mogła bronić swych jaj okrywając je piórami ogona i skrzydeł. Szkielet gniazdującego okazu doznał uszkodzeń wskazujących na pożywianie się zwłokami przez chrząszcze Dermestidae. Dieta owiraptorów nie jest pewna, ale ich czaszki przypominają najbardziej te należące do zwierząt roślinożernych bądź podejrzewanych o fitofagię. "Nemegtomaia" znana jest z formacji Nemegt i Barun Goyot, reprezentujących wilgotne i suche tereny, leżące obok siebie na tym samym obszarze.
Budowa.
Długość "Nemegtomaia" szacuje się na 2 m, masę natomiast na 40 kg, bazując na ekstrapolacji z bardziej kompletnych szczątków pokrewnych taksonów. Jako owiraptorozaura prawdopodobnie pokrywały ją pióra. Wyrostki kolczyste kręgów szyjnych były krótkie, łuki kręgów zaś X-kształtne. Największe były z nich 3 środkowe. Łopatka mierzy 185 mm długości. Na kości ramiennej widnieje dół w miejscu takim, jak u współczesnych ptaków, nietypowo jednak dla owiraptorozaurów, długość jego wynosi 152 mm. Kość promieniowa prosta, owalna w przekroju, mierzyć może 144 mm długości. Pierwszy palec, względnie duży, masywniejszy od dwóch kolejnych, kończył się silnym paliczkiem dalszym. Drugi palec był nieznacznie dłuższy od poprzednika, trzeci natomiast najmniejszy. Górny brzeg kości biodrowej był prosty. Choć obie kości biodrowe zbliżały się do siebie, nie łączyły się ze sobą. Trzon kości łonowej skręcał do tyłu. Kość udowa szacowana jest na 286 mm długości, podczas gdy kość piszczelowa na 317 mm.
Czaszka "Nemegtomaia" była głęboka, wąska i krótka w porównaniu z resztą jej ciała. Osiągała 179 mm długości. Nosiła dobrze wykształcony grzebień, tworzony przez kości pyska: nosową i w większej części przez przedszczękową. Prawie pionowy przedni brzeg grzebienia tworzył kąt prawie że prosty z górnym brzegiem czaszki. W porównaniu z innymi owiraptorydami wyrostki nosowe kości przedszczękowej były ledwie widoczne z góry, gdzie łączyły się z kośćmi nosowymi w najwyższym punkcie grzebienia. Grzebień ten rozpościerał się do tyłu i do dołu, tworząc zaokrąglony łuk w najwyższym swym punkcie. Średnica oczodołu mierzyła 52 mm. Oczy wydawały się dużymi, gdyż czaszka była krótka. Zagłębienie przedoczodołowe do przodu od oka składało się z dwóch okien: dużego okna przedoczodołowego na tyle i małego okna szczękowego na przedzie. "Nemegtomaia" odróżniała się od innych owiraptorów kością czołową pośrodkowo w czaszce mierzącą około 25% długości kości ciemieniowej w kierunku przednio-tylnym. Nozdrza zewnętrzne były względnie niewielkie, leżały wysoko.
"Nemegtomaia" nie miała zębów. Jak inne owiraptory, miała krótki pysk z głębokim, dobrze zbudowanym i przypominającym papuzi dziobem. Podniebienie twarde formowały kości przedszczękowe, lemiesze i kości szczękowe, jak u innych owiraptorów. Podniebienie to było silnie wklęsłe, wystające w dół, w centralnej części widniała szczelina. Jak u innych owiraptorydów, para przypominających zęby wyrostków kierowała się z podniebienia w dół. Określa się je po angielsku mianem „pseudo-teeth”. Niewielkie otwory leżały po bokach szwu łączącego kości przedszczękowe na przedzie pyska, być może były to otwory odżywcze, wskazują one na obecność keratynowego dzioba. Żuchwa była krótka i głęboka, z wypukłą dolną powierzchnią. Mierzyła 153 mm długości. Kość zębowa miała 50 mm w najwyższym punkcie. Spojenie żuchwy było krótkie, głębokie i bardzo spneumatyzowane. Duży otwór żuchwowy leżał w przedniej części żuchwy. Jak u większości innych owiraptorydów, przód żuchwy odchylał się do dołu.
Historia.
W 1996 japoński paleontolog Yoshitsugu Kobayashi wchodzący w skład zespołu „Mongolian Highland International Dinosaur Project” znalazł niekompletny szkielet owiraptoryda w formacji Nemegt na pustyni Gobi w południowo-zachodniej Mongolii. Okaz, oznaczony jako MPC-D100/2112 w Mongolian Palaeontological Center, a wcześniej PC i GIN100/2112, obejmuje prawie kompletną czaszkę i częściowy szkielet, w tym kręgi szyjne, grzbietowe, kość krzyżową i kręgi ogonowe, lewą łopatkę, dystalne końce obu kości ramiennych, prawą kość promieniową, obie kości biodrowe, górne końce obu kości łonowych, obie kości kulszowe oraz proksymalny fragment kości udowej. Znalezisko opisał jako nowy okaz z rodzaju "Ingenia" (określono go jako nieznany bliżej gatunek tego rodzaju, "I." sp.) chiński paleontolog Lü Junchang ze współpracownikami w 2002. Wykorzystano go do podkreślenia podobieństw między owiraptorozaurami a ptakami.
W 2004 Lü i współpracownicy ustalili, że szkielet należy do nowego, odrębnego taksonu. Wskazali go jako holotyp "Nemegtia barsboldi". Nazwa rodzajowa odnosi się do Kotliny Nemegt, a epitet gatunkowy honoruje mongolskiego paleontologa Rinczena Barsbolda, szefa zespołu, który znalazł okaz. W 2005 autorzy zorientowali się, że nazwa "Nemegtia" została już wcześniej użyta do określenia słodkowodnego małżoraczka z tej samej formacji, odkrytego w 1978, wobec czego jest już zajęta. Zaproponowali więc w zamian nazwę rodzajową "Nemegtomaia" („"maia"” oznacza po grecku „dobrą matkę”, wobec czego nowa nazwa znaczy „dobra matka z Nemegt”), odnosząc się do niedawnego wtedy odkrycia, że owiraptorydy raczej wysiadywały swe jaja, zamiast kraść jaja, chociaż wtedy nie znano jeszcze żadnych pozostałości gniazd ani jaj nemegtomai. Pierwszy znany członek rodziny owiraptorydów został bowiem znaleziony z gniazdem jaj, które pierwotnie uznano za złożone przez ceratopsa protoceratopsa. Z tego względu nazwano go w 1924 owiraptorem, czyli „złodziejem jaj”. W ostatniej dekadzie XX wieku odkryto więcej okazów owiraptorydów wraz z gniazdami i jajami, w środku których znaleziono także zarodki, i to należące do owiraptorydów. Wykazano w ten sposób, że jaja należały do samych owiraptorydów, a nie do ceratopsów. 
W 2007 znaleziono 2 nowe okazy "Nemegtomaia". Dokonała tego ekspedycja „Dinosaurs of the Gobi”. Opisał je włoski paleontolog Federico Fanti ze współpracownikami (2013). Pierwszy okaz, MPC-D107/15, zwany również „Mary”, został znaleziony przez Fantiego wśród czerwonych piaskowców formacji Barun Goyot i obejmuje on gniazdo z prawdopodobnym rodzicem na szczycie. Czyni to "Nemegtomaia" czwartym rodzajem owiraptoryda znalezionym na szczycie gniazda, po owiraptorze, "Citipati" i "Machairasaurus", chociaż już wcześniej otrzymała nazwę rodzajową odnoszącą się do tej cechy owiraptorydów. Okaz wydobyto z pionowego klifu w trudnych warunkach, w ciężkim deszczu wśród spadających kamieni piaskowca. Zachowana część szkieletu obejmuje część czaszki, obie łopatki, lewe przedramię i rękę prawą kość ramienną, kości łonowe, kulszowe, udowe, piszczelowe, strzałkowe i dolne części obu stóp. Okaz ten znaleziony został mniej niż 500 m od holotypu. Był tej samej wielkości. Przypisano go "Nemegtomaia" z powodu podobieństw anatomicznych i bliskiego miejsca znalezienia. Znaleziony został w jednym bloku skalnym, w związku z czym zachowała się bliskość kości i jaj. Kolejny okaz, MPC-D107/16, znaleziony został przez amerykańskiego paleontologa Nicholasa R. Longricha w formacji Nemegt. Składa się z rąk, częściowej lewej kości łokciowej i promieniowej, żeber, części miednicy i obu kości udowych. Okaz ten jest o 35% mniejszy od pozostałych. Przypisano go do "Nemegtomaia" z powodu tych samych cech co MPC-D107/15. Możliwe, że ręce należą do innego osobnika, jako że znaleziono je bez połączeń stawowych z resztą szkieletu (inne owiraptorydy znane są z kamieniołomów zawierających liczne szkielety), nie można jednak tego potwierdzić.
Systematyka.
W analizie filogenetycznej opublikowanej w 2004 Lü i współpracownicy uznali "Nemegtomaia" za zaawansowanego ewolucyjnie owiraptorozaura, najbliżej spokrewnionego z "Citipati". W 2010 Longrich i współpracownicy ustalili przynależność "Nemegtomaia" do rodziny owiraptorów i podrodziny ingenii, co czyniłoby "Nemegtomaia" jedynym członkiem tej ostatniej grupy z wydatnym grzebieniem. Członkowie innej podrodziny, Oviraptorinae, wszyscy nosili grzebienie. Ingenie odróżniają się od nich mniejszą wielkością, krótkimi, ale solidnie zbudowanymi kończynami przednimi o słabo zakrzywionych szponach, ilością kręgów w synsakrum, jak też pewnymi cechami miednicy i stopy. Longrich i inni zasugerowali, że obecność grzebienia u "Nemegtomaia" wskazuje na wielokrotną ewolucję i zanikanie tej cechy u owiraptorydów lub też na przynależność rodzaju do ingenii.
W 2012 Fanti i współpracownicy także stwierdzili, że "Nemegtomaia" należy do Ingeniinae (jako ich zaawansowany ewolucyjnie przedstawiciel, najbliższy "Heyuannia") w związku z proporcjami rąk dwóch nowych okazów (względnie krótkich z solidnie zbudowanymi pierwszym palcem). Stwierdzili też, że choć obecność grzebienia wiąże się ogólnie raczej z owiraptorynami, niż z ingeniami, cecha ta może korelować z wiekiem bądź dojrzałością. Zauważyli, że kości nosowe i czołowe zaliczanego do ingenii konchoraptora były pneumatyczne i mogły potencjalnie rozrastać się w grzebień wraz z dorastaniem zwierzęcia, ale wszystkie znane szkielety są tej samej małej wielkości, a jeden tylko okaz wydaje się w pełni wyrośnięty. Kladogram poniżej prezentuje pozycję wśród Oviraptoridae wedle Fanti "etal.", 2012:
Ewolucja.
Klad Oviraptorosauria uznaje się ogólnie za grupę nieptasich dinozaurów, teropodów, często zwraca się uwagę na ich podobieństwo do ptaków. Skamieniałości owiraptorozaurów z rodziny Caenagnathidae historycznie pomylono z ptasimi, a niektórzy badacze posuwają się aż do uznania owiraptorozaurów za bliżej spokrewnione z ptakami, niż z innymi dinozaurami. W 2002 Lü i inni wykorzystali nienazwaną jeszcze wtedy "Nemegtomaia" do wykazania podobieństw pomiędzy ptakami i owiraptorozaurami. Doszli do wniosku, że ta ostatnia grupa jest bliższa ptakom, niż przypominającym ptaki dromeozaurom. W związku z powyższym uznali owiraptorozaury za raczej nielotne ptaki, niż nieptasie dinozaury, zwracając też uwagę na wzrastające trudności w postawieniu granicy pomiędzy ptakami a resztą dinozaurów. Inni badacze wprost przeciwnie uznają dromeozaury i troodonty za bliżej spokrewnione z ptakami, tworzące razem z nimi grupę Paraves, na zewnątrz której umieszczają owiraptorozaury, terizinozaury i alwarezaury. Szerszą grupę obejmującą owiraptorozaury i Paraves zwą Pennaraptora, za cechę wyróżniającą grupę uznając obecność określonej budowy piór.
Owiraptorozaury znane są z Azji i Ameryki Północnej (być może również z Afryki Południowej), głównie z osadów datowanych od kampanu do mastrychtu (kreda). Grupa obejmowała zwierzęta od małych do dużych, cechujące się krótkimi czaszkami zaopatrzonymi w dzioby, wydłużonymi palcami i krótkimi ogonami. Bazalni ich przedstawiciele mieli jeszcze zęby, które zanikły u bardziej zaawansowanych ewolucyjnie członków grupy (zaliczanych do nadrodziny Caenagnathoidea, obejmującej rodzinę owiraptorydów). Przynajmniej w części chodzi o roślinożerców, wysiadujących jak ptaki na swych gniazdach. Choć wszystkie pokryte były piórami, wydają się nie mieć zdolności latania. Grzebień na czaszce wyewoluował najpewniej równolegle w różnych liniach. Rodzina Oviraptoridae (do której należy "Nemegtomaia") obejmuje niewielkie zauropsydy pochodzące co do jednego z późnokredowej Azji, większość rodzajów z pustyni Gobi na terenie Mongolii bądź Chin. Wliczając "Nemegtomaia", przynajmniej 9 rodzajów owiraptorydów odkryto na względnie niewielkim obszarze pustyni Gobi.
Paleobiologia.
Rozmnażanie.
Okaz MPC-D 107/15 znaleziono z gniazdem i jajami. Jego stopy znajdowały się w środku tego, co stanowiło kiedyś prawdopodobnie pierścień jaj, ręce zakrzywiały się na jajach po obu bokach ciała. Pozycja taka przypomina spotykane w innych okazach gniazdujących owiraptorydów. Znaleziona część gniazda mierzy około 90 cm szerokości i 100 cm długości. Szkielet zajmuje górne 25 cm bloku, podczas gdy pozostające 20 cm zajmują potłuczone jaj i skorupy. Nie ma dowodu obecności materiału roślinnego w gnieździe, w przeciwieństwie do fragmentów nieokreślonych kości. Nie zachowały się w gnieździe kompletne jaja ani zarodki, co uniemożliwia ustalenie wielkości, kształtu, liczby i ułożenia jaj w gnieździe. Możliwe, że pierwotnie dwie warstwy jaj leżały pod ciałem rodzica, gdyż jaja nie wydają się zajmować środka gniada. Większość jaj (zidentyfikowano ich 7) i ich fragmentów odkryto w dolnej warstwie gniazda lub pod czaszką, szyją i kończynami osobnika dorosłego, kości spoczywały bezpośrednio na jajach lub 5 mm od ich powierzchni. Położenie szkieletu bezpośrednio na szczycie pokazuje, że gniazdo nie zostało całkowicie pokryte piaskiem. Choć rozmieszczenie jaj nie sugeruje specyficznego ułożenia ich w gnieździe, większość gniazd innych owiraptorydów wykazuje ułożenie jaj w parach w do trzech koncentrycznych okręgach. Jaja MPC-D107/15 najprawdopodobniej uległy przemieszczeniu podczas pogrzebania bądź przez czynniki zewnętrzne, jak silne wiatry, burze piaskowe lub drapieżniki. Wspiera to pogląd, zgodnie z którym górna warstwa jaj nie została zagrzebana w ziemi, gdyż w pełni zagrzebane jaja miałyby mniejszą skłonność do przemieszczania się na skutek czynników zewnętrznych.
Jaja owiraptorydów mierzą średnio 17 cm długości. Najbardziej kompletne z jaj znaleziska MPC-D107/15 szacowane są na od 5 do 6 cm szerokości oraz od 14 do 16 cm długości. Jaja te są prawie identyczne do znajdowanych wcześniej w Mongolii, w związku z czym przypisano je do rodziny jaj Elongatoolithidae. Skorupka jest względnie cienka, między 1a 1,2 mm, z zewnętrzną powierzchnią pokrytą krawędziami i guzkami wystającymi około 0,3 mm nad powierzchnię. Mikrostruktura skorupki nie mogła zostać porządnie zbadana, jako że kalcyt uległ rekrystalizacji.
Okaz gniazdujący znaleziony został na obszarze wskazującym, że owiraptorydy preferowały gniazdowanie w okolicach strumieni, zapewniających miękkie, piaszczyste podłoże i pokarm w środowiskach suchych. Znaleziono wiele owiraptorydów wysiadujących jaja, co wskazuje, że mogły wysiadywać jaj przez długi okres, podobnie jak współczesne strusie, emu i kanialec ogorzały, wysiadujące powyżej 40 dni przy ograniczonym poborze pokarmu. Gniazdowanie na terenach pustynnych może być szkodliwe dla dorosłych zostających w gnieździe przez znaczną część dnia oraz jaj i piskląt z uwagi na niebezpieczeństwo hipertermii. Wybór miejsca gniazdowania może stanowić mechanizm skutecznej inkubacji przy bardzo ciepłej temperaturze. Zasugerowano także, że ewolucja piór ogonowych u owiraptorozaurów może stanowić adaptację zapewniającą ocienianie i ochronę jaj w gnieździe. Redukcję drugiego palca ingenii w porównaniu z dobrze zbudowanym pierwszym tłumaczyć można zmianą funkcji, może wiązać się ona z obecnością długich piór skrzydła umocowanych na drugim palcu. Pióra te służyły prawdopodobnie do ochrony jaj podczas gniazdowania. Kiedy drugi palec zaczął funkcjonować jako wsparcie dla piór, jego zdolność chwytania uległa zmniejszeniu, funkcję tę przejął pierwszy palec, który uległ wzmocnieniu. Trzeci palec został również zredukowany w wielkości, prawdopodobnie dlatego, że znajdował się za piórami skrzydeł, wobec czego chwytanie nim nie byłoby nieskuteczne.
Różne badania zasugerowały, że kilka osobników mogło gromadzić jaja w pojedynczym gnieździe, gdzie opiekowałby się nimi jeden, prawdopodobnie samiec. W 2010 David J. Varricchio i inni odkryli, że względnie liczny miot owiraptorydów i troodontów przypomina spotykany u współczesnych archozaurów (ptaków i krokodyli, najbliższych żyjących krewnych opisywanego zwierzęcia), praktykujących rozród poligamiczny i szeroką opiekę samca nad potomstwem (jak to się obserwuje u paleognatycznych). Ten system rozrodu wyprzedza swym powstaniem wyewoluowanie ptaków i byłby dla nich cechą plezjomorficzną, natomiast opieka sprawowana przez obojga rodziców byłaby późniejszym wynalazkiem. Wiele owiraptorozaurów znanych jest z pygostylów na końcu ogonów, co sugeruje obecność pierzastych ogonów. Mogły one służyć w komunikacji wewnątrzgatunkowej, np. w rytualnych zalotach.
Pożywienie.
Dietę owiraptorydów interpretowano różnorodnie, od kiedy "Oviraptor" został niewinnie posądzony o bycie złodziejem jaj. Sugerowano, że owiraptorozaury jako grupa były roślinożercami, co wspierało istnienie gastrolitów u kaudipteryksa oraz ślady zużycia zębów "Incisivosaurus". W 2010 Longrich i współpracownicy odkryli, że szczęka i żuchwa owiraptorydów wykazują cechy podobne do spotykanych u roślinożernych czworonogów, zwłaszcza dicynodontów, wymarłej grupy synapsydów. Owiraptorydy i dicynodonty łączą krótka, głęboka i bezzębna żuchwa, wydłużone spojenie kości zębowej, wydłużone otwory żuchwy, wystająca do dołu część podniebienia. Współczesne zwierzęta o szczękach i żuchwach przypominających owiraptorydzie to papugi i żółwie. Ta druga grupa rozwinęła zębowate wyrostki na kości przedszczękowej. Longrich i inni doszli do wniosku, że ze względu na podobieństwa pomiędzy owiraptorydami i zwierzętami roślinożernymi większość ich diety stanowił pokarm roślinny. Oviraptoridae znajdywano z dużą częstością w formacjach, z których pochodzą. Taki wzorzec częstości występowania dotyczy dinozaurów roślinożernych, liczniejszych od drapieżników, jako że na niższych poziomach troficznych dostępnych jest więcej energii. Aparat gębowy owiratorydów mógł wyspecjalizować się w obróbce żywności takiej, jak roślinność sucholubna, rosnąca w ich środowiskach, ale nie można tego wykazać, gdyż niewiele wiadomo o szacie roślinnej tych obszarów w tamtych czasach. W 2013 Lü i inni odkryli, że Oviraptoridae zdają się utrzymywać podobne proporcje w obrębie kończyn tylnych w trakcie ontogenezy, wzorzec taki również spotyka się dziś wśród roślinożerców.
W 1977 Barsbold zasugerował, że owiraptorydy żywiły się mięczakami. Jednak Longrich i współpracownicy odrzucili pomysł, jakoby zwierzęta te kruszyły muszle. Zwierzęta pożywające taki pokarm mają zęby o szerokich powierzchniach miażdżących. Kształt kości zębowych owiraptorydów sugeruje natomiast występowanie ostro zakończonego dzioba służącego ścinaniu twardego pokarmu, a nie chrupaniu twardych fragmentów jedzenia, np. w przypadku małży czy jaj. Półka spojenia na przedzie kości zębowych mogła dawać pewną zdolność kruszenia, ale na względnie niewielkim obszarze, nie była to więc główna funkcja aparatu gębowego. Fakt występowania większości owiraptorydów w osadach interpretowanych jako środowiska mniej lub bardziej suche także sprzeciwia się specjalizacji w kierunku jedzenia mięczaków czy jaj, których znalezienie w wystarczającej dla przeżycia ilości w takim środowisku nie wydaje się prawdopodobne.
Longrich "et al." zwrócili uwagę na dobrze zbudowane przednie kończyny i powiększony pierwszy palec Ingeniinae, podobnie jak u mrówkojadów i łuskowców. Jednak morfologia szczęki i żuchwy owiraptorydów przeczy owadożerności. Badacze uznają funkcję przednich kończyn za niejasną, sugerując jednak, że służyły drapaniu, rozdzieraniu lub kopaniu, a nie łapaniu zdobyczy.
W 2004 Lü i inni zaproponowali, że staw między kością kwadratową i kwadratowo-jarzmową czaszki "Nemegtomaia" sugeruje wzajemną ruchomość tych kości, wpływającą na funkcjonowanie szczęki i żuchwy. W 2015 Christophe Hendrickx i współpracownicy uznali za nieprawdopodobne, by "Nemegtomaia" i inne owiraptorydy cechowały się typową dla ptaków ruchomością czaszki, z powodu nieruchomej kości kwadratowej.
Paleoekologia.
"Nemegtomaia" znana jest z formacji Nemegt i Barun Goyot, datowanych późnokredowe kampan i wczesny mastrycht, około 70 milionów lat temu. Masyw Nemegt obejmuje liczne kaniony i parowy, sięgające 45 m głębokości, w tym tworzące najlepsze ekspozycje wymienionych formacji. Facje skał formacji Nemegt interpretowane są jako wilgotne, nadrzeczne środowisko, natomiast te z formacji Barun Goyot reprezentują środowiska półsuche lub suche, z warstwowaniem eolicznym. Te dwie formacje z ich zróżnicowanymi skamieniałościami uważano historycznie za pozostałości z różnych czasów, kiedy to istniały różne środowiska. Jednak w 2009 David A. Eberth i inni odkryli, że częściowo nachodzą one na siebie w obszarze przejściowym. Zazębiają się na obszarze grubym na 25 m, co wskazuje, że środowiska z przewagą procesów fluwialnych i eolicznych koegzystowały ze sobą w czasie tworzenia się osadów.
Środowisko formacji Nemegt porównywani do delty Okawango w dzisiejszej Botswanie. Siedliska w i wokół rzek Nemegt zapewniały byt szerokiej gamie organizmów. Zwierzęta wodne obejmowały mięczaki, ryby, żółwie, krokodylomorfy, jak "Shamosuchus". Znaleziono tam skamieliny ssaków takich jak wieloguzkowce, i ptaków: "Gurilynia", "Judinornis" i "Teviornis". Do roślinożernych nieptasich dinozaurów formacji Nemegt zaliczają się ankylozaurydy takie jak "Tarchia", pachycefalozaur prenocefal, hadrozaurydy zaurolof i "Barsboldia", zauropody jak nemegtozaur czy opistocelikaudia. Do teropodów prócz ptaków i owiraptorozaurów zaliczają się tyranozauroidy reprezentowane przez tarbozaura, aliorama i "Bagaraatan", troodonty takie jak borogowia, tochizaur i zaurornitoid, terizinozaury reprezentowane przez terizinozaura oraz ornitomimozaury, których przedstawicielami są deinocheir, anserimim i gallimim. Oprócz "Nemegtomaia" owiraptorozaury tej formacji obejmują bazalnego awimima, owiraptorydy "Rinchenia", "Nomingia" i "Ajancingenia" oraz cenagnatyda elmizaura. Dodatkowo konchoraptor znany jest z formacji Barun Goyot. Formacja Nemegt jest unikalna dzięki obecności owiraptorydów i cenagnatydów, a w 1993 Phillip J. Currie i inni zasugerowali, że różnorodność ta wynikała z odmiennych preferencji środowiskowych dwóch grup obecnych na tym samym obszarze. W 2016 Takanobu Tsuihiji i współpracownicy w oparciu o typ formacji otaczających znajdowane szczątki zasugerowali, że owiraptorydy preferowały suchsze środowiska, podczas gdy cenagnatydy wolały środowiska rzeczne.
Gniazdujący okaz MPC-D 107/15 dostarczył dużej ilości informacji na temat procesów tafonomicznych formacji Barun Goyot. Okaz zachował się w facji uważanej za osady odłożone podczas burzy piaskowej bądź przemieszczania się wydmy. Nie wydaje się przetransportowany pośmiertnie, choć ciało zostało nieco przesunięte w prawo, co wskazuje, że osady, wśród których spoczęło zwierzę, przemieściły się z jego lewej strony. Szyja wygięła się w lewo, lewa ręka odchyliła się w tył, a nogi wygięły w pozycję kucającą. Kręgosłup, szyja i biodra uległy uszkodzeniu, a duża część uszkodzeń szkieletu wiązana jest z działalnością bezkręgowców. Wiercenia w kościach, jamki i przemieszczone osady (być może wywołane budową jam poczwarek) wskazują na żerowanie na zwłokach kolonii chrząszczy Dermestidae, a być może i innych owadów padlinożernych. Pozostawiły wiele śladów odżywiania się w stawach szkieletu i prawie wszystkie powierzchnie stawowe zostały zatarte. Wykonały także tunele w gnieździe poniżej głowy i szyi, a w częściach gniazda tak zmodyfikowanych nie znaleziono śladów jaj. Współczesne chrząszcze Dermestidae żywią się głównie tkanką mięśniową, ale nie na zwłokach wilgotnych. Szybkie pogrzebanie ciała chroni przed ich aktywnością. Sądzi się wobec tego, że MPC-D107/15 został początkowo jedynie częściowo przykryty ziemią, górna część jego ciała wystawała odkryta na działanie rozwijającej się kolonii chrząszczy. Pewne uszkodzenia szkieletu (zwłaszcza kręgosłupa) mogły także zostać spowodowane przez małe ssaki.

</doc>
<doc id="3948111" url="https://pl.wikipedia.org/wiki?curid=3948111" title="Caribena versicolor">
Caribena versicolor



</doc>
<doc id="3948112" url="https://pl.wikipedia.org/wiki?curid=3948112" title="Avicularia rutilans">
Avicularia rutilans



</doc>
<doc id="3948119" url="https://pl.wikipedia.org/wiki?curid=3948119" title="1729 (liczba)">
1729 (liczba)

W kalendarzu.
Zobacz też co wydarzyło się w roku 1729, oraz w roku 1729 p.n.e.
Liczba Hardy’ego-Ramanujana.
Kiedy angielski matematyk Godfrey Hardy odwiedził chorego hinduskiego matematyka Srinivasa Ramanujana, zauważył, że taksówka, którą do niego jechał miała raczej nieciekawy numer boczny 1729. Ramanujan odpowiedział, że wręcz przeciwnie liczba 1729 jest bardzo ciekawą liczbą, ponieważ jest najmniejszą liczbą, którą można wyrazić sumą dwóch sześcianów na dwa różne sposoby (12³ + 1³ = 10³ + 9³ = 1729). W związku z tym zdarzeniem liczba ta, oraz pozostałe liczby spełniające tę własność noszą nazwę liczb Hardy’ego-Ramanujana lub liczb taksówkowych. Własność ta wcześniej została zauważona przez francuskiego matematyka Bernarda Frénicle w 1729 w odpowiedzi na wyzwanie Eulera.

</doc>
<doc id="3948123" url="https://pl.wikipedia.org/wiki?curid=3948123" title="Pniaki (Gdeszyn)">
Pniaki (Gdeszyn)

Pniaki – kolonia wsi Gdeszyn w Polsce, położona w województwie lubelskim, w powiecie zamojskim, w gminie Miączyn.
W latach 1975–1998 kolonia administracyjnie należała do województwa zamojskiego.
Kolonia należy do rzymskokatolickiej parafii Wniebowzięcia Najświętszej Maryi Panny w Gdeszynie.

</doc>
<doc id="3948125" url="https://pl.wikipedia.org/wiki?curid=3948125" title="Telam">
Telam



</doc>
<doc id="3948126" url="https://pl.wikipedia.org/wiki?curid=3948126" title="Caribena">
Caribena

Caribena – rodzaj pająków z rodziny ptasznikowatych i podrodziny Aviculariinae.
Taksonomia.
Rodzaj ten wyróżniony został w 2017 roku przez C.S. Fukushimę i R. Bertaniego na podstawie analizy kladystycznej. Stanowi on grupę siostrzaną dla rodzaju "Pachistopelma" i obejmuje 2 opisane gatunki: 
Opis.
Ptaszniki te mają karapaks dłuższy niż szeroki, z nieco wyniesioną częścią głowową, wyraźnym wzgórkiem ocznym i głęboką jamką środkową. Szczękoczułki pozbawione są rastellum. Na prawie kwadratowej wardze dolnej występuje 95–115 kuspuli. Prawie prostokątne szczęki mają 100–200 kuspuli w kątach wewnętrznych i przedni płat wyciągnięty w stożkowaty wyrostek. Tylne kąty dłuższego niż szerokiego sternum są ostre. Na opistosomie znajdują się włoski parzące typu II, które u obu płci są smukłe i dłuższe niż 1 mm. U osobników młodocianych opistosoma jest metaliczna z czarnym wzorem z pasów, u późniejszych stadiów natomiast wzór ten zanika. Wszystkie stopy są w całości porośnięte "scopulae" oraz w dystalnej połowie lub ⅔ maczugowatymi trichobotriami. Nadstopia I i II pary odnóży są w całości porośnięte "scopulae", III pary w dystalnej połowie lub ⅔, a IV pary tylko w dystalnych ⅓ lub połowie. "Scopulae" dwóch pierwszych par stóp i noadstopi są szpatułkowato rozszerzone. Nogogłaszczki samca cechują prawie trójkątne cymbium i kulisty bulbus z małym subtegulum i 3–3,5 raza dłuższym od tegulum embolusem. Na retrolateralnym płacie cymbium występuje kolcowaty, ostry wyrostek. U samic spermateki są oddzielone i nieskręcone. 
Występowanie.
Ptaszniki nadrzewne. Znane z Portoryko, Wysp Dziewiczych Stanów Zjednoczonych i Martyniki.

</doc>
<doc id="3948128" url="https://pl.wikipedia.org/wiki?curid=3948128" title="Teresa Bauman">
Teresa Bauman

Teresa Bauman z d. Pilch (ur. w 1955 w Cieszanowie, zm. 15 marca 2017) – polska pedagog, doktor habilitowana nauk humanistycznych w zakresie pedagogiki, specjalność: pedagogika, profesor nadzwyczajny Uniwersytetu Gdańskiego.
Biografia.
Córka Stefanii i Kazimierza Pilchów. W roku 1978 ukończyła studia na Wydziale Pedagogiki i Psychologii Uniwersytetu Warszawskiego. W 2003 na Uniwersytecie Gdańskim uzyskała habilitację na podstawie dorobku naukowego i monografii zatytułowanej „Uniwersytet wobec zmian społeczno-kulturowych. Casus Uniwersytetu Gdańskiego”. Była profesorem nadzwyczajnym w Instytucie Pedagogiki na Wydziale Nauk Społecznych Uniwersytetu Gdańskiego, a następnie pracowała w Wyższej Szkole Bankowej w Gdańsku jako dyrektor Instytutu Nauk Humanistycznych i Społecznych.
Była członkinią Komitetu Nauk Pedagogicznych PAN, a także należała do Oddziału Gdańskiego Polskiego Towarzystwa Pedagogicznego.

</doc>
<doc id="3948129" url="https://pl.wikipedia.org/wiki?curid=3948129" title="Torpeda Modelu 7">
Torpeda Modelu 7



</doc>
<doc id="3948130" url="https://pl.wikipedia.org/wiki?curid=3948130" title="Torpeda Modelu 6">
Torpeda Modelu 6



</doc>
<doc id="3948131" url="https://pl.wikipedia.org/wiki?curid=3948131" title="Torpeda typu 89">
Torpeda typu 89



</doc>
<doc id="3948132" url="https://pl.wikipedia.org/wiki?curid=3948132" title="Torpeda typu 91">
Torpeda typu 91



</doc>
<doc id="3948133" url="https://pl.wikipedia.org/wiki?curid=3948133" title="Torpeda typu 93">
Torpeda typu 93



</doc>
<doc id="3948134" url="https://pl.wikipedia.org/wiki?curid=3948134" title="210 (liczba)">
210 (liczba)

W kalendarzu.
210. dniem w roku jest 29 lipca (w latach przestępnych jest to 28 lipca). Zobacz też co wydarzyło się w roku 210, oraz w roku 210 p.n.e.

</doc>
<doc id="3948135" url="https://pl.wikipedia.org/wiki?curid=3948135" title="Białe Ukrzyżowanie">
Białe Ukrzyżowanie

Białe Ukrzyżowanie – obraz autorstwa Marca Chagalla przedstawiający ukrzyżowanego Jezusa Chrystusa, namalowany w 1938 roku, po wizycie autora w Europie na początku 1930 roku.
Opis.
Na pierwszym planie obrazu Chagall umieścił ukrzyżowanego Chrystusa, owiniętego w żydowski szal modlitewny (tałes) – malarz wskazał w ten sposób, że Chrystus również był Żydem. Pod krzyżem została umieszczona menora – jeden z symboli judaizmu, obok krzyża zaś przedstawiona została drabina Jakubowa. Z lewej strony obrazu autor umieścił aluzję do wydarzeń jakie rozgrywały się w Niemczech w latach 30. XX wieku – tj. pogromy Żydów, płonące miasta żydowskie i zniszczone domy. Również po tej stronie obrazu widnieje przedstawienie łodzi z uciekającymi na niej Żydami, co może być aluzją do ucieczek przed narodowym socjalizmem poprzez podróże morskie do Stanów Zjednoczonych w latach 30. W górnym lewym rogu Chagall namalował maszerujących rewolucjonistów, a u góry unoszące się dusze zmarłych. Na dole obrazu autor ponownie przedstawił uciekających Żydów – jeden z nich trzyma w rękach Torę, którą pragnie ochronić. W górnym prawym rogu namalowana została płonąca synagoga, zaś w dolnym prawym rogu – obok jednego z uciekających Żydów – widać płonącą Torę.
Papież Franciszek wskazał na ten obraz jako na swój ulubiony.

</doc>
<doc id="3948136" url="https://pl.wikipedia.org/wiki?curid=3948136" title="Torpeda typu 04">
Torpeda typu 04



</doc>
<doc id="3948139" url="https://pl.wikipedia.org/wiki?curid=3948139" title="Raj Kapoor">
Raj Kapoor

Raj Kapoor (ur. 14 grudnia 1924 w Peszawarze, zm. 2 czerwca 1988 w Nowym Delhi) – indyjski aktor, producent, jeden z największych twórców w dziejach Bollywoodu.
Kariera filmowa.
Karierę filmową rozpoczynał jako aktor w teatrze swojego ojca Prithviraja; od 1935 roku grał małe role filmowe. W 1948 roku założył wytwórnię RK Films, najważniejsze studio filmowe w pierwszych latach niepodległości Indii. Jako producent, reżyser i aktor jednocześnie, zadebiutował w filmie "Aag", gdzie wystąpił obok wielkiej gwiazdy indyjskiego kina, Nargis Dutt.
Kapoor jest laureatem wielu nagród filmowych indyjskiego kina, m.in. trzech statuetek National Film Awards i jedenastu Filmfare Lifetime Achievement. Nagroda za całokształt twórczości w kinie indyjskim (Filmfare Lifetime Achievement Award) po jego śmierci została nazwana jego imieniem. Był nominowany do dwóch nagród Złotej Palmy na festiwalu w Cannes za filmy "Włóczęga" (1951) i "Boot Polish" (1954). Jego rola w filmie "Włóczęga" została uznana za jedną z dziesięciu najlepszych ról wszech czasów według magazynu "Time".
W 1971 roku rząd Indii uhonorował go orderem Padma Bhushan za wkład w sztukę, a w 1987 roku otrzymał najwyższe wyróżnienie filmowe w Indiach – Dadasaheb Phalke Award.
Filmografia.
Źródła:

</doc>
<doc id="3948140" url="https://pl.wikipedia.org/wiki?curid=3948140" title="Mirosława Melzacka">
Mirosława Melzacka

Mirosława Melzacka (ur. 1933, zm. 9 marca 2017) – polska farmaceutka, docent w Instytucie Farmakologii PAN i doktor habilitowana.
Życiorys.
Była kierownikiem Zakładu Farmakokinetyki i Metabolizmu Leków, a także członkinią i sekretarką Rady Naukowej Instytutu Farmakologii
Polskiej Akademii Nauk w Krakowie. Pracowała również w Zakładzie Chemii Organicznej Wydziału Farmaceutycznego Akademii Medycznej w Krakowie. Należała do członkostwa Polskiego Towarzystwa Farmakologicznego. Opublikowała wiele publikacji na temat farmakologii i chemii.

</doc>
<doc id="3948142" url="https://pl.wikipedia.org/wiki?curid=3948142" title="Maraton w Brukseli">
Maraton w Brukseli

Maraton w Brukseli – maratoński bieg uliczny rozgrywany co roku na ulicach Brukseli, w Belgii. Pierwsza edycja maratonu w Brukseli odbyła się 10 października 2004 roku. Od początku w zawodach uczestniczyli zarówno mężczyźni, jak i kobiety. Impreza odbywa się każdego roku w październiku, z wyjątkiem lat 2005 i 2006, kiedy to zawody rozegrano w sierpniu.
Lista zwycięzców.
Lista zwycięzców maratonu w Brukseli:

</doc>
<doc id="3948146" url="https://pl.wikipedia.org/wiki?curid=3948146" title="Miara tendencji centralnej rozkładu">
Miara tendencji centralnej rozkładu



</doc>
<doc id="3948147" url="https://pl.wikipedia.org/wiki?curid=3948147" title="Anna Machnikowska">
Anna Machnikowska

Anna Machnikowska (ur. 1969 w Gdańsku) – doktor habilitowana nauk prawnych, w latach 2012–2019 prorektor UG.
Życiorys.
Absolwentka Wydziału Prawa i Administracji Uniwersytetu Gdańskiego. Od 1991 pracuje jako wykładowca akademicki. W 2000 została doktorem w zakresie nauk prawnych, a w 2011 habilitowała się. Pełni funkcję kierownika Katedry Postępowania Cywilnego na Wydziale Prawa i Administracji, a także profesora Uniwersytetu Gdańskiego. Od 2012 do 2019 była prorektorem ds. kształcenia UG. W kadencji 2021–2024 członek Rady Uniwersytetu Gdańskiego. Jest wiceprzewodniczącą rady nadzorczej spółki Gdańska Infrastruktura Wodociągowo-Kanalizacyjna Sp. z o.o..

</doc>
<doc id="3948154" url="https://pl.wikipedia.org/wiki?curid=3948154" title="Gruszków Wierch">
Gruszków Wierch

Gruszków Wierch (1030 m) – wzniesienie na Pogórzu Gubałowskim (w Paśmie Gubałowskim). Znajduje się w bocznym, północno-wschodnim grzbiecie Palenicy Kościeliskiej. Wznosi się nad miejscowościami Dzianisz, Ciche i Nowe Bystre. Nazwa szczytu pochodzi od należącego do Dzianisza osiedla Gruszki. Zachodnie stoki Gruszkowego Wierchu opadają do Dzianiskiego Potoku, we wschodnie wcinają się dolinki dwóch potoków: Łackiego i Kulowiańskiego (obydwa są dopływami Bystrego.
Gruszków Wierch to kopulaste wzniesienie o łagodnych zboczach, całkowicie bezleśne, zajęte przez łąki. Z Gubałówki prowadzi na niego polna droga, nadająca się do turystyki rowerowej i pieszej.
Poniżej szczytu Gruszków Wierch, na wysokości 1020 m, znajduje się jedno z nielicznych w Polsce naturalnych stanowisk rzadkiej i chronionej prawnie rośliny – lilii bulwkowatej.
27 października 2013 roku przy drodze wiodącej grzbietem Gruszków Wierchu na Dudkówkę w Nowym Bystrem poświęcono krzyż i tablicę upamiętniającą dwóch mieszkańców tej miejscowości (Jan Pitoń i Stanisław Skubisz) rozstrzelanych przez Niemców 23 października 1943 r. za udział w oddziale partyzanckim „Szarota”.

</doc>
<doc id="3948155" url="https://pl.wikipedia.org/wiki?curid=3948155" title="Rebelia Północno-Zachodnia">
Rebelia Północno-Zachodnia



</doc>
<doc id="3948160" url="https://pl.wikipedia.org/wiki?curid=3948160" title="Tominów Wierch">
Tominów Wierch

Tominów Wierch (1019 m) – wzniesienie na Pogórzu Gubałowskim (w Paśmie Gubałowskim). Znajduje się w grzbiecie oddzielającym miejscowości Dzianisz i Ciche. Nazwa szczytu pochodzi od należącego do Dzianisza osiedla Tominy. Południowo-zachodnie stoki Tominowego Wierchu opadają do Dzianiskiego Potoku, północno-wschodnie do potoku Cichy (górny bieg potoku Wielki Rogoźnik).
Tominów Wierch to wzniesienie o płaskim grzbiecie i łagodnych zboczach, całkowicie bezleśne, zajęte przez łąki. Dzięki odkrytemu terenowi z grzbietu Tominowego Wierchu rozciągają się rozległe panoramy widokowe, m.in. na Tatry Zachodnie. Z Gubałówki prowadzi na niego polna droga, nadająca się do turystyki rowerowej i pieszej.
Poniżej szczytu Tominów Wierch, na wysokości około 1000 m, znajduje się jedno z nielicznych w Polsce naturalnych stanowisk rzadkiej i chronionej prawnie rośliny – lilii bulwkowatej.

</doc>
<doc id="3948164" url="https://pl.wikipedia.org/wiki?curid=3948164" title="250 (liczba)">
250 (liczba)

W kalendarzu.
250. dniem w roku jest 7 września (w latach przestępnych jest to 6 września). Zobacz też co wydarzyło się w roku 250, oraz w roku 250 p.n.e.
W Biblii.
250 mężczyzn, których kiedy zbuntowali się przeciwko Mojżeszowi (Lb 26,10).

</doc>
<doc id="3948169" url="https://pl.wikipedia.org/wiki?curid=3948169" title="Ostrysz (1023 m)">
Ostrysz (1023 m)

Ostrysz (1023 m) – wzniesienie na Pogórzu Gubałowskim (w Paśmie Gubałowskim). Znajduje się w grzbiecie oddzielającym miejscowości Dzianisz i Ciche. Nazwa szczytu pochodzi od należącego do Cichego osiedla Ostrysz. Południowo-zachodnie stoki Ostrysza opadają do Dzianiskiego Potoku, północno-wschodnie do potoku Cichy (górny bieg potoku Wielki Rogoźnik).
Ostrysz to kopulaste wzniesienie o łagodnych zboczach, częściowo zalesione. Od sąsiedniego na południowy wschód szczytu Tominów Wierch oddziela go dość głęboka przełęcz (deniwelacja 100 m). Na szczycie Ostrysza znajduje się znak geodezyjny, stąd też wysokość szczytu jest dokładnie zmierzona (1023,1 m). Dzięki odkrytemu terenowi z grzbietu Ostrysza rozciągają się rozległe panoramy widokowe, m,i,n na Tatry Zachodnie i Babią Górę. Z Gubałówki prowadzi na niego polna droga, nadająca się do turystyki rowerowej i pieszej.
Na wysokości około 830 m na przełęczy między Ostryszem i Cyrhlicą (896 m), znajduje się jedno z nielicznych w Polsce naturalnych stanowisk rzadkiej i chronionej prawnie rośliny – lilii bulwkowatej.

</doc>
<doc id="3948176" url="https://pl.wikipedia.org/wiki?curid=3948176" title="256 (liczba)">
256 (liczba)

W kalendarzu.
256. dniem w roku jest 13 września (w latach przestępnych jest to 12 września). Obchodzony jest wtedy Dzień Programisty. Zobacz też co wydarzyło się w roku 256, oraz w roku 256 p.n.e.

</doc>
<doc id="3948184" url="https://pl.wikipedia.org/wiki?curid=3948184" title="Cyrhlica">
Cyrhlica

Cyrhlica lub Cyrlica – wzniesienie o wysokości 896 m na Pogórzu Gubałowskim (w Paśmie Gubałowskim). Wznosi się w Chochołowie, w grzbiecie oddzielającym dolinę Czarnego Dunajca od dolinki Kotelnickiego Potoku. Cyrhlica to kopulaste wzniesienie o płaskim grzbiecie i łagodnych zboczach, całkowicie bezleśne, zajęte przez łąki i pola uprawne. Nazwa wzniesienia pochodzi od słowa "cyrhlenie" (też: "cyrlenie"), oznaczającego dawny sposób otrzymywania polan przez wypalanie lasu.
Na wysokości około 830 m na przełęczy między Cyrhlicą, a szczytem Ostrysz (1023 m) znajduje się jedno z nielicznych w Polsce naturalnych stanowisk rzadkiej i chronionej prawnie rośliny – lilii bulwkowatej.

</doc>
<doc id="3948188" url="https://pl.wikipedia.org/wiki?curid=3948188" title="Ostrysz">
Ostrysz



</doc>
<doc id="3948194" url="https://pl.wikipedia.org/wiki?curid=3948194" title="Malakser">
Malakser



</doc>
<doc id="3948200" url="https://pl.wikipedia.org/wiki?curid=3948200" title="Józef Nowak (piłkarz)">
Józef Nowak (piłkarz)

Józef Nowak (ur. 18 marca 1958 w Chorzowie) – polski piłkarz, grający na pozycji pomocnika, trener piłkarski.
Kariera.
Nowak jest wychowankiem Zrywu Chorzów. Następnie grał w AKS Chorzów. W 1978 roku przeszedł do Śląska Wrocław. W klubie tym zadebiutował w I lidze i rozegrał łącznie dwa mecze. W 1980 roku wrócił do AKS Chorzów. Przed rozpoczęciem rundy wiosennej sezonu 1981/1982 trafił do Ruchu Chorzów, w którym zadebiutował 13 marca 1982 w przegranym 0:2 meczu ze Stalą Mielec. W Ruchu grał do 1990 roku, rozgrywając w barwach klubu 235 meczów. W sezonie 1988/1989 zdobył z Ruchem mistrzostwo Polski. W 1990 roku przeszedł do szwajcarskiego SV Schaffhausen.
Po zakończeniu kariery piłkarskiej był trenerem.

</doc>
<doc id="3948202" url="https://pl.wikipedia.org/wiki?curid=3948202" title="Wanda Bieniaszewska">
Wanda Bieniaszewska

Wanda Bieniaszewska z domu Reklewska herbu Gozdawa (ur. 13 czerwca 1875, zm. 1945) – właścicielka ziemska.
Urodziła się 13 czerwca 1875. Przed 1939 była właścicielką dóbr Czarny Potok i Wysoka Głogowska. Była siostrą Jana Reklewskiego (krakowski adwokat); odziedziczyła także ziemię w Jadamwoli, zaś w 1935 pozostałe 50 morgów zbyła na rzecz miejscowych chłopów.
Jej mężem został Jan Bieniaszewski (zm. 1937 w wieku 70 lat). Wanda Bieniaszewska zmarła w 1945 w wieku 72 lat. Oboje zostali pochowani na cmentarzu Pobitno w Rzeszowie.

</doc>
