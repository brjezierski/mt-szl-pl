<doc id="3954388" url="https://pl.wikipedia.org/wiki?curid=3954388" title="Puchar Świata kobiet w skokach narciarskich 2015/2016 – Zaō">
Puchar Świata kobiet w skokach narciarskich 2015/2016 – Zaō

Szóste oraz siódme zmagania w ramach Pucharu Świata kobiet w skokach narciarskich w sezonie 2015/2016 odbyły się w Zaō.
Kwalifikacje do pierwszego konkursu wygrała Špela Rogelj, a w samym konkursie dzień później po raz czwarty z rzędu w sezonie wygrała Sara Takanashi. W drugich kwalifikacjach najlepsza była Ema Klinec, a w drugim konkursie indywidualnym po raz kolejny trimfowała Sara Takanashi.
Jury.
Dyrektorem konkursów podczas zawodów Pucharu Świata w Sapporo był Takashi Kumagai, oraz z ramienia Międzynarodowej Federacji Narciarskiej, dyrektorka zawodów Pucharu Świata, Chika Yoshida. Jej asystentem był, podobnie jak w innych oficjalnych zawodach organizowanych przez FIS, Borek Sedlák. Sędzią technicznym była Claudia Denifl, a sędzią od sprzętu Agnieczka Baczkowska.

</doc>
<doc id="3954394" url="https://pl.wikipedia.org/wiki?curid=3954394" title="Nicolás Pereira">
Nicolás Pereira

Nicolás Pereira (ur. 29 września 1970 w Salto) – wenezuelski tenisista pochodzenia urugwajskiego, reprezentant w Pucharze Davisa, olimpijczyk z Atlanty (1996).
Kariera tenisowa.
Zawodowym tenisistą był w latach 1987–1997.
W 1988 roku został mistrzem świata juniorów po odniesieniu zwycięstw w French Open 1988, Wimbledonie 1988 i US Open 1988 w grze pojedynczej chłopców.
W zawodowym gronie tenisistów Pereira odniósł 2 triumfy w imprezach rangi ATP World Tour. W grze podwójnej triumfował w 3 turniejach ATP World Tour oraz uczestniczył w 4 finałach.
W 1996 zagrał na igrzyskach olimpijskich w Atlancie odpadając w 2 rundzie singla. Wyeliminował Hernána Gumy’ego, a poniósł porażkę z Leanderem Paesem. Wystartował również w konkurencji debla tworząc parę z Juanem Carlosem Bianchim odpadając w pierwszym meczu z Japończykami Satoshim Iwabuchim i Takao Suzukim.
Pereira przez całą swoją karierę regularnie uczestniczył w zmaganiach o Puchar Davisa. Osiągnął bilans w singlu 20 zwycięstw i 15 przegranych, natomiast w deblu 12 wygranych przy 5 porażkach.
W rankingu gry pojedynczej najwyżej był na 74. miejscu (22 lipca 1996), a w klasyfikacji gry podwójnej na 44. pozycji (19 listopada 1990).

</doc>
<doc id="3954397" url="https://pl.wikipedia.org/wiki?curid=3954397" title="Niżne Bory">
Niżne Bory

Niżne Bory – torfowisko w obrębie miejscowości Chyżne w województwie małopolskim, w powiecie nowotarskim, w gminie Jabłonka, blisko granicy ze Słowacją. Pod względem geograficznym znajduje się w Kotlinie Orawsko-Nowotarskiej. Z torfowiska wypływa potok Borcok uchodzący do Czarnej Orawy, torfowisko znajduje się więc w zlewisku Morza Czarnego. Położone jest na wysokości 693 m n.p.m. w odległości 2,5 km od ostatnich na wschodnim końcu zabudowań miejscowości Chyżne. Prowadzi do niego droga i ścieżka gruntowa. Jest to torfowisko wysokie, stopniowo zarastające lasem.
Rozległy kompleks torfowisk, bagien, trzęsawisk, podmokłych łęgów i bagiennych lasów sosnowych, ciągnący się od Suchej Góry na Słowacji po Ludźmierz na Orawie nazywano pustaciami. Po ustąpieniu lodowca teren ten był wielkim rozlewiskiem młak i jezior, które stopniowo zamulane było niesionymi przez wodę osadami tworzącymi stożki napływowe, równocześnie też podlegało zarastaniu, w którym wielki udział miał mech torfowiec. Z jego obumarłych szczątków tworzył się torf. Zarastanie to zaczęło się około 10-11 tysięcy lat temu. Rocznie przybywa około 1 mm torfu. Torfowisko tworzy specyficzne warunki życia dla roślin. Charakteryzują się one bardzo kwaśnym odczynem, dużą wilgotnością i ubóstwem składników pokarmowych. W takich warunkach na torfowisku rozwijają się specyficzne, charakterystyczne dla torfowisk gatunki roślin. Na torfowiskach Kotliny Nowotarskiej rosną rośliny charakterystyczne głównie dla niżu, w Karpatach natomiast bardzo rzadkie. Na torfowisku Niżne Bory występuje m.in. bagno zwyczajne. Planuje się utworzenie na Kotlinie Nowotarskiej specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha.
Po zachodniej stronie torfowiska Niżne Bory, za wąskim pasem lasu i bliżej zabudowań Chyznego znajduje się torfowisko Pustać.
W latach 2013–2014 przeprowadzono w całej Polsce monitoring gatunków i siedlisk przyrodniczych ze szczególnym uwzględnieniem specjalnych obszarów ochrony siedlisk Natura 2000. Wykazał on, że na Niżnych Borach nastąpiło pogorszenie się naturalnych warunków charakterystycznych dla borów i lasów bagiennych ze względu na niskie pokrycie gatunkami charakterystycznymi, które wypierane są przez rozrastający się las i borówczyska borówki czarnej

</doc>
<doc id="3954403" url="https://pl.wikipedia.org/wiki?curid=3954403" title="Anette Veerpalu">
Anette Veerpalu

Anette Veerpalu (ur. 24 lipca 1996 w Otepää) – estońska biegaczka narciarska, zawodniczka klubu Sportclub Sparta.
Kariera.
Po raz pierwszy na arenie międzynarodowej pojawiła się 13 listopada 2010 roku, podczas zawodów juniorskich w fińskiej miejscowości Muonio, gdzie zajęła 29 pozycję na dystansie 5 km stylem klasycznym.
W Pucharze Świata zadebiutowała 19 lutego 2017 roku w Otepää, gdzie uplasowała się na 55. pozycji na dystansie 10 km stylem klasycznym. Pucharowych punktów jeszcze nie wywalczyła.
Jej ojciec to Andrus to wybitny estoński biegacz narciarski. Jej brat Andreas również uprawia biegi narciarskie.

</doc>
<doc id="3954414" url="https://pl.wikipedia.org/wiki?curid=3954414" title="Kateřina Razýmová">
Kateřina Razýmová

Kateřina Razýmová z domu Beroušková (ur. 10 września 1991 r. w Domažlicach) – czeska biegaczka narciarska, zawodniczka klubu Sport Club plzen.
Kariera.
Po raz pierwszy na arenie międzynarodowej pojawiła się 21 grudnia 2012 roku, podczas zawodów "Slavic Cup" w czeskiej miejscowości Horní Mísečky, gdzie zajęła 34 pozycję na dystansie 5 km stylem klasycznym.
W Pucharze Świata zadebiutowała 11 stycznia 2014 roku w Nové Město na Moravě, gdzie uplasowała się na 66. pozycji w sprincie stylem dowolnym. Pierwsze pucharowe punkty wywalczyła podczas ostatniego etapu Tour de Ski w Val di Fiemme. Na dystansie 9 km stylem dowolnym zajęła 24. miejsce.

</doc>
<doc id="3954422" url="https://pl.wikipedia.org/wiki?curid=3954422" title="Westhead">
Westhead

Westhead – wieś w Anglii, w Lancashire. Leży 23,8 km od miasta Preston, 54,1 km od miasta Lancaster i 294,8 km od Londynu. W 2015 miejscowość liczyła 1337 mieszkańców.

</doc>
<doc id="3954425" url="https://pl.wikipedia.org/wiki?curid=3954425" title="Brierley (Herefordshire)">
Brierley (Herefordshire)

Brierley – przysiółek w Anglii, w Herefordshire, w dystrykcie (unitary authority) Herefordshire. Leży 4 km od miasta Leominster, 15,1 km od miasta Hereford i 197,9 km od Londynu. Brierley jest wspomniana w Domesday Book (1086) jako "Bretlege".

</doc>
<doc id="3954426" url="https://pl.wikipedia.org/wiki?curid=3954426" title="Ľubomíra Kalinová">
Ľubomíra Kalinová

Ľubomíra Kalinová (ur. 11 lutego 1982 w Bańskiej Bystrzycy) – słowacka biathlonistka, uczestniczka Zimowych Igrzysk Olimpijskich 2010.
Podczas igrzysk w Vancouver wzięła udział w dwóch konkurencjach biathlonowych – w sprincie zajęła 81. miejsce, a w biegu indywidualnym na 15 km była 80.
Dwukrotnie wystąpiła w biathlonowych mistrzostwach świata. W 2007 roku zajęła 15. miejsce w sztafecie i 76. w sprincie, a dwa lata później była 13. w sztafecie, 73. w biegu indywidualnym i 84. w sprincie.
Najlepszy indywidualny występ w Pucharze Świata osiągnęła w sezonie 2008/2009 w biegu indywidualnym w Vancouver, w którym zajęła 31. miejsce.

</doc>
<doc id="3954428" url="https://pl.wikipedia.org/wiki?curid=3954428" title="Lubomira Kalinova">
Lubomira Kalinova



</doc>
<doc id="3954430" url="https://pl.wikipedia.org/wiki?curid=3954430" title="Brierley (ujednoznacznienie)">
Brierley (ujednoznacznienie)



</doc>
<doc id="3954438" url="https://pl.wikipedia.org/wiki?curid=3954438" title="Wojciech Pohoski">
Wojciech Pohoski

Wojciech Pohoski (ur. 21 kwietnia 1898 w Berdyczowie, zm. 16 października 1959 w Clwyd) – major kawalerii Wojska Polskiego i Polskich Sił Zbrojnych.
Życiorys.
Urodził się 21 kwietnia 1898 w Berdyczowie, w rodzinie Macieja Augusta.
Po odzyskaniu przez Polskę niepodległości został przyjęty do Wojska Polskiego. Uczestniczył w wojnie polsko-bolszewickiej. Za swoje czyny wojenne otrzymał Order Virtuti Militari. Będąc w stopniu podporucznika jako osadnik wojskowy otrzymał ziemię w majątku Ochnówka (gmina Werba). Został awansowany do stopnia porucznika kawalerii ze starszeństwem z dniem 1 września 1920. W latach 20. i 30. był oficerem 7 pułku ułanów (Mińsk Mazowiecki). Został awansowany do stopnia rotmistrza kawalerii ze starszeństwem z dniem 1 stycznia 1929. Na stopień majora awansował ze starszeństwem z 1 stycznia 1936 i 28. lokatą w korpusie oficerów kawalerii. W marcu 1939 na stanowisku dowódcy szwadronu zapasowego.
Po wybuchu II wojny światowej w kampanii wrześniowej pełnił funkcję zastępcy dowódcy 7 pułku ułanów. Później został oficerem Polskich Sił Zbrojnych. W strukturze Polskiego Korpusu Przysposobienia i Rozmieszczenia sprawował stanowisko kwatermistrza 45 Grupy Brygadowej w Blackshaw Moor Camp koło Leek. W 1957 roku został awansowany na podpułkownika kawalerii. Od czerwca 1958 zamieszkał w Domu Polskim w Penrhos.
Zmarł w 1959 w Clwyd (Walia). Pochowany na cmentarzu w Wrexham w Walii (kwatera H, gr.14900).

</doc>
<doc id="3954440" url="https://pl.wikipedia.org/wiki?curid=3954440" title="Natália Prekopová">
Natália Prekopová

Natália Prekopová (ur. 31 maja 1989 w Ilavie) – słowacka biathlonistka, uczestniczka Zimowych Igrzysk Olimpijskich 2010.
Podczas igrzysk w Vancouver wzięła udział w biegu sztafetowym i zajęła w nim 13. miejsce wraz z Martiną Halinárovą, Anastasiją Kuźminą i Janą Gerekovą.
Dwukrotnie wystąpiła w biathlonowych mistrzostwach świata. W 2009 roku zajęła 13. miejsce w sztafecie i 68. miejsce w sprincie. Dwa lata później była 99. w sprincie. Dwa razy uczestniczyła również w mistrzostwach świata juniorów. W 2009 roku była 11. w sztafecie, 15. w biegu indywidualnym i 41. w biegu pościgowym. Rok później zajęła 9. miejsce w sztafecie, 14. w biegu indywidualnym i 19. w pościgowym.
Najlepszy indywidualny występ w Pucharze Świata osiągnęła w sezonie 2013/2014 w biegu indywidualnym w Ruhpolding, w którym zajęła 42. miejsce.
Przed sezonem 2016/2017 zakończyła karierę sportową.

</doc>
<doc id="3954442" url="https://pl.wikipedia.org/wiki?curid=3954442" title="Natalia Prekopova">
Natalia Prekopova



</doc>
<doc id="3954445" url="https://pl.wikipedia.org/wiki?curid=3954445" title="Bulley">
Bulley

Bulley – wieś w Anglii, w Gloucestershire, w dystrykcie Forest of Dean, w civil parish Churcham. Leży 7,1 km od miasta Gloucester, 46,8 km od miasta Bristol i 161,1 km od Londynu. W 1931 roku civil parish liczyła 134 mieszkańców. Bulley jest wspomniana w Domesday Book (1086) jako "Bulelege".

</doc>
<doc id="3954451" url="https://pl.wikipedia.org/wiki?curid=3954451" title="Sylwia Sysko-Romańczuk">
Sylwia Sysko-Romańczuk

Sylwia Sysko-Romańczuk (ur. 28 lipca 1970 w Połczynie-Zdroju) – polska ekonomistka, nauczyciel akademicki, profesor nadzwyczajny Politechniki Warszawskiej. W latach 2006–2007 podsekretarz stanu w Ministerstwie Edukacji Narodowej.
Życiorys.
W 1995 ukończyła studia ekonomiczne na Uniwersytecie Szczecińskim. Następnie była wieloletnim pracownikiem dydaktycznym i naukowym Uniwersytetu Szczecińskiego (1995–2007). W 2000 uzyskała stopień naukowy doktora w Instytucie Organizacji i Zarządzania w Przemyśle „Orgmasz”, w którym też habilitowała się (2005) uzyskując stopień doktora habilitowanego nauk ekonomicznych w zakresie nauk o zarządzaniu, specjalność: zarządzanie przedsiębiorstwem. W latach 2006–2007 była podsekretarzem stanu w MEN. W latach 2007–2012 jako profesor nadzwyczajny w Katedrze Systemów Zarządzania Szkoły Głównej Handlowej w Warszawie. W latach 2008–2012 pracowała w TVP S.A. między innymi jako Dyrektor Biura Strategii i Rozwoju.
Od 2012 zatrudniona na stanowisku profesora nadzwyczajnego Szkoły Biznesu Politechniki Warszawskiej – jako Dyrektor Programów Executive MBA.
Sylwia Sysko-Romańczuk uczestniczyła w wielu programach międzynarodowych doskonalących umiejętności menedżerskie i dydaktyczne (m.in. Uniwersytet Harvarda, JFK School of Government, Boston, USA 2007; IESE Business School, Barcelona, Hiszpania 2008–2009, 2010 i 2013). Członek Rady Nadzorczej Selena FM S.A. (2015-2018).

</doc>
<doc id="3954456" url="https://pl.wikipedia.org/wiki?curid=3954456" title="Martin Huba">
Martin Huba

Martin Huba (ur. 16 lipca 1943 w Bratysławie) – słowacki aktor.
Życiorys.
Urodził się 16 lipca 1943 w Bratysławie. Jego ojcem jest aktor Mikuláš Huba. W 1964 roku ukończył aktorstwo w Wyższej Szkole Sztuk Scenicznych w Bratysławie. Od 1976 roku jest członkiem Słowackiego Teatru Narodowego (SND). Laureat Czeskiego Lwa dla najlepszego aktora drugoplanowego w filmie "Obsługiwałem angielskiego króla".
W 2017 roku został odznaczony Orderem Ľudovíta Štúra II klasy, a w 2003 roku otrzymał czeski Medal Za Zasługi I stopnia.
Bibliografia.
 

</doc>
<doc id="3954457" url="https://pl.wikipedia.org/wiki?curid=3954457" title="Ewelina Siestrzewitowska">
Ewelina Siestrzewitowska

Ewelina Monika Siestrzewitowska (ur. 1985) – polska architektka. Współwłaścicielka pracowni Studio EMA, założonej w 2015. Laureatka wielu nagród i wyróżnień w konkursach architektonicznych.
Życiorys.
W 2009 ukończyła studia na Wydziale Architektury Politechniki Krakowskiej. Już w trakcie studiów zdobywała doświadczenie zawodowe. W latach 2006–2007 odbyła pierwszą praktykę w pracowni Atelier Loegler. W 2008 zbierała kolejne doświadczenia w biurze ns MoonStudio, gdzie należała m.in. do zespołu projektującego galerię sztuki Cricoteka, której realizacja wyróżniona została w 2014 Nagrodą Roku SARP. W 2009 w firmie Studio Archi 5 pracowała w zespole, który uzyskał I nagrodę w konkursie na projekt zagospodarowania terenu centrum Gminy Rytro wraz z projektami architektonicznymi obiektów Urzędu Gminnego i Centrum Kultury.
W latach 2010–2015 była pracownikiem warszawskiego biura Bulanda Mucha Architekci. W pracowni prowadzonej przez Andrzeja Buladę i Włodzimierza Muchę zaangażowana została m.in. do projektu zagospodarowania Terenu Centralnego Politechniki Warszawskiej (II nagroda w konkursie), a także do projektu wykonawczego budynku Biblioteki Publicznej m.st. Warszawy.
W 2015 wraz z Mateuszem Gierszonem i Antonim Surowiakiem założyła firmę Studio EMA, specjalizującą się w projektowaniu budynków zabudowy mieszkaniowej, budynków użyteczności publicznej oraz budynków pasywnych i o podwyższonej energooszczędności. W tym samym roku, jako samodzielny autor, po raz pierwszy zwyciężyła w konkursie SARP, opracowując koncepcję architektoniczno-urbanistyczną Bulwarów rzeki Słupi w Słupsku.
Jest członkiem Mazowieckiej Okręgowej Izby Architektów. W dziedzinie architektury interesuje się architekturą ekologiczną, urbanistyką i socjologią miasta.
Konkursy architektoniczne.
2011:
2015:
2016:
2017:

</doc>
<doc id="3954458" url="https://pl.wikipedia.org/wiki?curid=3954458" title="Rybołapek">
Rybołapek

Rybołapek ("Neusticomys") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 94–211 mm, długość ogona 66–120 mm, długość ucha 8–13 mm, długość tylnej stopy 21–30 mm; masa ciała 21–75 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3954461" url="https://pl.wikipedia.org/wiki?curid=3954461" title="Neusticomys">
Neusticomys



</doc>
<doc id="3954479" url="https://pl.wikipedia.org/wiki?curid=3954479" title="Hrabstwo Norfolk">
Hrabstwo Norfolk

Zobacz też:

</doc>
<doc id="3954486" url="https://pl.wikipedia.org/wiki?curid=3954486" title="Drzeworyżak">
Drzeworyżak

Drzeworyżak ("Oecomys") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Środkowej i Południowej.
Morfologia.
Długość ciała (bez ogona) 71–170 mm, długość ogona 80–184 mm, długość ucha 10–24 mm, długość tylnej stopy 19–31 mm; masa ciała 12–104 g.
Systematyka.
Etymologia.
"Oecomys": "oikos" „dom”; μυς "mus", μυος "muos" „mysz”.
Podział systematyczny.
Do rodzaju należą następujące gatunki:

</doc>
<doc id="3954489" url="https://pl.wikipedia.org/wiki?curid=3954489" title="Veronika Sabolová">
Veronika Sabolová

Veronika Sabolová (ur. 20 marca 1980 w Koszycach) – słowacka saneczkarka, trzykrotna uczestniczka zimowych igrzysk olimpijskich.
W latach 2002–2010 trzykrotnie wystąpiła w olimpijskiej rywalizacji jedynek kobiet w saneczkarstwie. W Salt Lake City zajęła 21. miejsce, w Turynie była dziewiętnasta, a w Vancouver czternasta. 
Ośmiokrotnie uczestniczyła w saneczkarskich mistrzostwach świata. Najlepszy indywidualny wynik osiągnęła w 2004 roku w Nagano, zajmując dziesiąte miejsce. W zawodach drużynowych zajęła dziesiąte miejsce w 2001 roku w Calgary, czwarte w 2003 roku w Siguldzie, piąte w 2004 roku w Nagano i siódme w 2005 roku w Park City.
W Pucharze Świata najwyższe miejsce w klasyfikacji generalnej osiągnęła w sezonie 2002/2003, kiedy była czternasta.

</doc>
<doc id="3954493" url="https://pl.wikipedia.org/wiki?curid=3954493" title="Veronika Sabolova">
Veronika Sabolova



</doc>
<doc id="3954495" url="https://pl.wikipedia.org/wiki?curid=3954495" title="Kameszniczanka">
Kameszniczanka



</doc>
<doc id="3954496" url="https://pl.wikipedia.org/wiki?curid=3954496" title="Jana Šišajová">
Jana Šišajová

Jana Šišajová (ur. 1 lutego 1985 w Kieżmarku) – słowacka saneczkarka, dwukrotna uczestniczka zimowych igrzysk olimpijskich.
W latach 2006 i 2010 wystąpiła w olimpijskiej rywalizacji jedynek kobiet w saneczkarstwie. W Turynie była 22., a w Vancouver zajęła 27. miejsce. 
Czterokrotnie uczestniczyła w saneczkarskich mistrzostwach świata. W 2005 roku w Park City i dwa lata później w Igls zajęła 27. miejsce, w 2008 roku w Oberhofie była 21., a w 2009 roku w Lake Placid została sklasyfikowana na 24. miejscu. Czterokrotnie wystartowała również w mistrzostwach Europy – w 2004 roku była 15., w 2006 roku 20., w 2008 roku 16., a w 2010 roku 18. W Pucharze Świata najwyższe miejsce w klasyfikacji generalnej osiągnęła w sezonie 2007/2008, kiedy zajęła 21. miejsce.

</doc>
<doc id="3954497" url="https://pl.wikipedia.org/wiki?curid=3954497" title="Jana Sisajova">
Jana Sisajova



</doc>
<doc id="3954506" url="https://pl.wikipedia.org/wiki?curid=3954506" title="Fiodor Pietrow (bolszewik)">
Fiodor Pietrow (bolszewik)

Fiodor Nikołajewicz Pietrow (ros. Фёдор Николаевич Петров, ur. 22 lipca 1876 w Moskwie, zm. 28 maja 1973 tamże) – rosyjski rewolucjonista, radziecki działacz państwowy i partyjny, dwukrotny Bohater Pracy Socjalistycznej (1961 i 1971).
Życiorys.
Studiował na Wydziale Medycznym Uniwersytetu Kijowskiego, w 1894 związał się z ruchem rewolucyjnym. Brał udział w działalności kijowskiego Związku Walki o Wyzwolenie Klasy Robotniczej, spotykał się z Leninem. Działał w SDPRR od momentu jej powstania, a w 1902 ukończył studia na Uniwersytecie Kijowskim, pracował jako ordynator w Kijowie, w 1905 brał udział w rewolucji - w powstaniu saperów kijowskiego garnizonu, podczas którego został ranny. Później udał się do Warszawy, gdzie w 1906 został aresztowany i skazany przez sąd wojskowy na katorgę, w latach 1907-1914 był więziony w Twierdzy Szlisselburskiej. W 1915 został zesłany do guberni irkuckiej, gdzie pracował jako lekarz, po rewolucji lutowej został bolszewickim deputowanym do Miejskiej Dumy Irkucka. W listopadzie 1917 uczestniczył w ustanowieniu władzy bolszewickiej w Irkucku, a w grudniu 1917 w stłumieniu powstania junkrów w Irkucku, po obaleniu władzy bolszewików na Syberii latem 1918 podjął działalność partyzancką. W sierpniu 1920 został członkiem Dalbiura (Dalekowschodniego Biura) KC RKP(b), od października do grudnia 1920 był członkiem Zabajkalskiego Obwodowego Biura KC RKP(b), od listopada 1920 ministrem ochrony zdrowia Republiki Dalekowschodniej i jednocześnie szefem Głównego Zarządu Wojskowo-Sanitarnego Armii Ludowo-Rewolucyjnej Republiki Dalekowschodniej, a od kwietnia 1920 zastępcą przewodniczącego Rady Ministrów tej republiki. W latach 1922-1928 pracował w Ludowym Komisariacie Oświaty RFSRR/ZSRR, następnie w latach 1927-1941 był zastępcą redaktora naczelnego pierwszego wydania "Wielkiej Encyklopedii Radzieckiej", w latach 1941-1949 dyrektorem Państwowego Instytutu "Radziecka Encyklopedia", a w latach 1959-1973 członkiem Rady Naukowo-Redakcyjnej Wydawnictwa "Radziecka Encyklopedia", poza tym był członkiem kolegium redakcyjnego "Historii KPZR". Został pochowany na Cmentarzu Nowodziewiczym.
Odznaczenia.
I inne medale.

</doc>
<doc id="3954507" url="https://pl.wikipedia.org/wiki?curid=3954507" title="Drugi rząd Jean-Marca Ayraulta">
Drugi rząd Jean-Marca Ayraulta

Drugi rząd Jean-Marca Ayraulta – 36. rząd V Republiki Francuskiej funkcjonujący od czerwca 2012 do marca 2014. Funkcję prezydenta w tym okresie pełnił François Hollande. Zastąpił pierwszy rząd tegoż premiera, a sam został zastąpiony przez rząd Manuela Vallsa. W skład gabinetu wchodzili przedstawiciele Partii Socjalistycznej, a także Europy Ekologii – Zielonych i Lewicowej Partii Radykalnej.
18 czerwca 2012, po zwycięskich dla lewicy wyborach parlamentarnych do Zgromadzenia Narodowego XIV kadencji, premier Jean-Marc Ayrault podał się do dymisji (zgodnie z klasyczną procedurą powyborczą). Tego samego dnia otrzymał od prezydenta ponowną nominację z misją utworzenia drugiego gabinetu. 21 czerwca 2012 powołano skład gabinetu.
31 marca 2014 w wyniku przegranych przez socjalistów wyborów lokalnych Jean-Marc Ayrault podał się do dymisji, która została przyjęta. Prezydent François Hollande tego samego dnia na stanowisko premiera desygnował dotychczasowego ministra spraw wewnętrznych Manuela Vallsa.

</doc>
<doc id="3954509" url="https://pl.wikipedia.org/wiki?curid=3954509" title="Rząd Jean-Marca Ayraulta">
Rząd Jean-Marca Ayraulta



</doc>
<doc id="3954519" url="https://pl.wikipedia.org/wiki?curid=3954519" title="Magyar királyi honvédség">
Magyar királyi honvédség



</doc>
<doc id="3954521" url="https://pl.wikipedia.org/wiki?curid=3954521" title="Liściouch">
Liściouch

Liściouch, nadbrzeżnik ("Phyllotis") – rodzaj ssaka z podrodziny bawełniaków (Sigmodontinae) w rodzinie chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 77–151 mm, długość ogona 62–158 mm, długość ucha 14–31 mm, długość tylnej stopy 18–33 mm; masa ciała 15,5–110 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3954523" url="https://pl.wikipedia.org/wiki?curid=3954523" title="Phyllotis">
Phyllotis



</doc>
<doc id="3954524" url="https://pl.wikipedia.org/wiki?curid=3954524" title="Ławoczne (stacja kolejowa)">
Ławoczne (stacja kolejowa)

Ławoczne (ukr. Лавочне) – stacja kolejowa w Ławocznym, w rejonie stryjskim, w obwodzie lwowskim, na Ukrainie, na linii Lwów – Stryj – Batiowo. Zarządzana przez Kolej Lwowską.
Historia.
W II Rzeczypospolitej była stacją graniczną w województwie stanisławowskim na granicy z Czechosłowacją, a od 1939 z Węgrami, z obsługą ruchu transgranicznego. Przekraczał tu granicę m.in. pociąg pospieszny Lwów Główny - Budapeszt Keleti. Stacją graniczną po stronie czechosłowackiej/węgierskiej był Wołowiec (słow. "Volovec", węg. "Volóc"). Po II wojnie światowej stacja straciła swój nadgraniczny charakter.
W latach 1934-1939 w budynku stacji istniało schronisko turystyczne, prowadzone przez Kolejowe Przysposobienie Wojskowe.

</doc>
<doc id="3954526" url="https://pl.wikipedia.org/wiki?curid=3954526" title="Henryk Picheta">
Henryk Picheta

Henryk Józef Picheta (ur. 1 marca 1896 we Lwowie, zm. 20 kwietnia 1985 w Londynie) – oficer piechoty Wojska Polskiego i Polskich Sił Zbrojnych na Zachodzie, w 1962 mianowany pułkownikiem przez Prezydenta RP na uchodźstwie. Piłkarz i działacz piłkarski.
Życiorys.
Urodził się 1 marca 1896 we Lwowie. Od 1904 zamieszkiwał z rodzicami w kamienicy przy ul. Boimów 4 we Lwowie. Kształcił w C. K. V Gimnazjum we Lwowie, gdzie w 1907 ukończył I klasę, później był w II klasie. W roku szkolnym 1911/1912 kształcił się I kursie szkoły zawodowej rzeźbiarstwa dekoracyjnego w C. K. Państwowej Szkole Przemysłowej we Lwowie. W 1909 zapisał się do I. Lwowskiego Klubu Piłki Nożnej we Lwowie (Czarni Lwów). Rok później zorganizował drużynę juniorów oznaczoną numerem IV (w jej składzie byli m.in. Henryk Bilor i W. Picheta). Przed 1914 działał w Związku Strzeleckim.
Po wybuchu I wojny światowej wyruszył w szeregach kompanii Juliusza Zulaufa ze Lwowa do Krakowa. Służył w szeregach Legionów Polskich w szeregach 1 pułku piechoty. Wiosną 1915 przebywając w rezerwie pułku w Nidzie współtworzył legionową drużynę piłkarską, działającą w późniejszych latach także w Modlinie i Pomiechówku (w jej składzie grali m.in. Józef Garbień, Jan Baran; zespół przestał istnieć w 1917 wskutek internowania legionistów w Szczypiornie oraz wcieleń do c.k. armii). Później działał w Polskiej Organizacji Wojskowej i pełnił funkcję komendanta obwodowego POW w Siedlcach.
Po odzyskaniu przez Polskę niepodległości został przyjęty do Wojska Polskiego. W stopniu podchorążego został dowódcą 2 kompanii w obwodzie siedleckim powołanego w listopadzie 1918 Siedleckiego Okręgowego Pułku Piechoty. W szeregach tego pułku uczestniczył w wojnie polsko-bolszewickiej. Za swoje czyny wojenne otrzymał Order Virtuti Militari. W tej jednostce także propagował piłkę nożną, w 1921 był twórcą drużyny Klubu 22 p.p., występującej w klasie A Okręgu Mazowieckiego, będąc w jej składzie prawoskrzydłowym i pełniąc funkcję kapitana. W sezonie 1927 z drużyną WKS 22 pp Siedlce wygrał sezon Klasy A Okręgu Warszawskiego, uzyskując awans do Ligi Okręgowej Lubelskiej edycji 1928 (nie wystąpił z nim wskutek odejścia z Siedlec).
W wojsku został awansowany na stopień kapitana piechoty ze starszeństwem z dniem 1 czerwca 1919. W latach 20. i 30. był oficerem 22 pułku piechoty, powstałego z macierzystej jednostki i stacjonującego w Siedlcach. W jednostce pełnił stanowisko dowódcy kompanii i dowódcy batalionu. W listopadzie 1927 został przeniesiony do 11 pułku piechoty w Tarnowskich Górach na stanowisko oficera Przysposobienia Wojskowego. Został awansowany na stopień majora piechoty ze starszeństwem z dniem 1 stycznia 1928. W marcu 1931 został przesunięty na stanowisko dowódcy batalionu. W tym miejscu także kontynuował działalność piłkarską w Okręgu Śląskim Piłki Nożnej. W czerwcu 1934 został przeniesiony do Powiatowej Komendy Uzupełnień Kowel na stanowisko komendanta. W 1939 roku pełnił służbę w Komendzie Rejonu Uzupełnień Kołomyja II na stanowisku komendanta rejonu uzupełnień.
Uczestniczył w kampanii wrześniowej. Po 1942 znalazł się wraz z żoną w Palestynie; ich synowie także byli wojskowymi. Został oficerem Polskich Sił Zbrojnych na Zachodzie. Pozostał na emigracji w Wielkiej Brytanii. Był członkiem Kapituły Krzyża Orderu Wojennego Virtuti Militari, powołany 7 marca 1960. W 1962 Prezydent RP mianował go pułkownikiem w korpusie oficerów piechoty. Zmarł 20 kwietnia 1985 w Londynie.
Był żonaty z Haliną (zm. 1962), działaczką Zjednoczenia Polek na Emigracji. Jego szwagrem był podpułkownik Apolinary Żebrowski.

</doc>
<doc id="3954528" url="https://pl.wikipedia.org/wiki?curid=3954528" title="Łyżwiarstwo figurowe na Zimowych Igrzyskach Azjatyckich 2017">
Łyżwiarstwo figurowe na Zimowych Igrzyskach Azjatyckich 2017

Łyżwiarstwo figurowe na Zimowych Igrzyskach Azjatyckich 2017 – jedna z dyscyplin rozgrywanych podczas igrzysk w dniach 23–26 lutego 2017 w Sapporo, w Japonii.
W odróżnieniu od innych zawodów rangi mistrzowskiej w łyżwiarstwie figurowym, każdy kraj mógł wystawić po 2 reprezentantów w każdej z czterech konkurencji.

</doc>
<doc id="3954531" url="https://pl.wikipedia.org/wiki?curid=3954531" title="Antoni Korcik">
Antoni Korcik

Antoni Korcik (ur. 28 maja 1892 w Krasnymstawie, zm. 24 października 1969 w Lublinie) – ksiądz katolicki, filozof, historyk logiki.
Życiorys.
Po ukończeniu edukacji średniej w Puławach, Hrubieszowie, Zamościu i Odessie naukę kontynuował w 1916 r. na uniwersytecie w Odessie. Po roku wstąpił do Seminarium Duchownego w Żytomierzu gdzie w 1920 r. otrzymał święcenia kapłańskie. W tym też roku podjął studia na Katolickim Uniwersytecie Lubelskim studiując filologię klasyczną i filozofię. W 1922 r. przeniósł się na sekcje filozoficzną Wydziału Teologicznego Uniwersytetu Warszawskiego, gdzie w 1926 r. uzyskał tytuł mgr filozofii. W 1930 r. obronił na tym uniwersytecie doktorat z filozofii pod kierunkiem prof. Jana Łukasiewicza.
W latach 1924–1926 był asystentem na Uniwersytecie Warszawskim a w latach 1932–1942 pracował na Uniwersytecie w Wilnie, prowadząc zajęcia z historii filozofii. W 1935 r. otrzymał naukowe stypendium na wyjazd do Niemiec (gdzie przebywał w Hanowerze, Berlinie i w Lipsku). W 1945 r. rozpoczął wykłady z logiki na Katolickim Uniwersytecie Lubelskim. W 1948 r. habilitował się na Uniwersytecie Jagiellońskim i objął Katedrę Logiki na Wydziale Filozofii Chrześcijańskiej KUL. W 1963 r. przeszedł na emeryturę.
Członek Towarzystwa Naukowego KUL, w latach 1952–1956 red. naukowy Roczników Filozoficznych KUL. Lista wszystkich publikacji księdza Korcika znajduje się w artykułach
W latach 1942–1944 przebywał w obozie internowania w Szałtupi i Poniewieżyku (Litwa). Prowadził wtedy prace nad traktatem logicznym Hospiniana, który miał przy sobie podczas aresztowania.
Założyciel biblioteki Zakładu Logiki KUL.

</doc>
<doc id="3954532" url="https://pl.wikipedia.org/wiki?curid=3954532" title="Dmitrij Iljicz Kozłow">
Dmitrij Iljicz Kozłow

Dmitrij Iljicz Kozłow (ros. Дмитрий Ильич Козлов, ur. 1 października 1919 w staniy Tichorieckaja (obecnie Tichorieck), zm. 7 marca 2009 w Samarze) – radziecki konstruktor rakiet, dwukrotny Bohater Pracy Socjalistycznej (1961 i 1979).
Życiorys.
Od 1937 studiował w Leningradzkim Instytucie Wojskowo-Mechanicznym, 1 lipca 1941 wstąpił ochotniczo do leningradzkiego pospolitego ruszenia, brał udział w walkach, 10 sierpnia 1941 został ranny. Po wyleczeniu służył w batalionie 2 Armii Uderzeniowej na Froncie Wołchowskim, w listopadzie 1943 skończył kursy oficerskie i został dowódcą plutonu, w styczniu-lutym 1944 uczestniczył w operacji leningradzko-nowogrodzkiej, w której został ciężko ranny. Od maja 1944 ponownie walczył na froncie, dowodził plutonem 173 pułku piechoty 90 Dywizji Piechoty 21 Armii Frontu Leningradzkiego, 12 lipca 1944 w walkach na północ od Wyborgu został ciężko ranny i stracił lewą rękę, wobec czego we wrześniu 1944 został zdemobilizowany jako inwalida wojenny. Wznowił studia, które ukończył w grudniu 1945, później uczył się na kursach przy Moskiewskiej Wyższej Szkole Technicznej im. Baumana, od maja 1946 pracował jako inżynier konstruktor i szef grupy fabryki nr 88 Ministerstwa Uzbrojenia ZSRR w Kaliningradzie. Zajmował się opracowywaniem rakiet balistycznych dalekiego zasięgu, od czerwca 1951 pracował w OKB-1 Państwowego Komitetu Rady Ministrów ZSRR ds. techniki obronnej (w kwietniu 1958 został zastępcą jego głównego konstruktora), gdzie został głównym konstruktorem rakiety R-5 i pierwszej na świecie międzykontynentalnej rakiety balistycznej R-7. Współpracował z Siergiejem Korolowem. W styczniu 1961 został głównym konstruktorem filii nr 3 OKB-1 w Kujbyszewie (obecnie Samara). Odegrał istotną rolę w skonstruowaniu pierwszego statku kosmicznego Wostok 1, którym poleciał Jurij Gagarin. W styczniu 1967 został I zastępcą głównego konstruktora Centralnego Biura Konstruktorskiego (CKB) budowy maszyn eksperymentalnych oraz szefem i głównym konstruktorem kujbyszewskiej filii tego biura, od sierpnia 1974 do sierpnia 1983 był szefem i głównym konstruktorem Centralnego Specjalnego Biura Konstruktorskiego w Kujbyszewie, od sierpnia 1983 do kwietnia 1996 szefem i konstruktorem generalnym Centralnego Specjalnego Biura Konstruktorskiego, następnie dyrektorem generalnym i konstruktorem generalnym Centralnego Specjalnego Biura Konstruktorskiego-"Progress". W 1968 otrzymał tytuł profesora, w 1970 doktora nauk technicznych, w 1984 został członkiem korespondentem Akademii Nauk ZSRR, 1943-1991 należał do WKP(b)/KPZR. Był honorowym obywatelem Samary i Tichoriecka.
Odznaczenia i nagrody.
I medale.

</doc>
<doc id="3954534" url="https://pl.wikipedia.org/wiki?curid=3954534" title="Punowiec">
Punowiec

Punowiec ("Punomys") – rodzaj ssaka z podrodziny bawełniaków (Sigmodontinae) w rodzinie chomikowatych (Cricetidae).
Zasięg występowania.
Rodzaj obejmuje gatunki występujące endemicznie w Peru.
Morfologia.
Długość ciała (bez ogona) 126–163 mm, długość ogona 46–81 mm, długość ucha 23–27,6 mm, długość tylnej stopy 26–29 mm; brak szczegółowych danych dotyczących masy ciała.
Systematyka.
Etymologia.
"Punomys": Puno, Peru; μυς "mus", μυoς "muos" „mysz”.
Podział systematyczny.
Do rodzaju należą następujące gatunki:

</doc>
<doc id="3954535" url="https://pl.wikipedia.org/wiki?curid=3954535" title="Punomys">
Punomys



</doc>
<doc id="3954537" url="https://pl.wikipedia.org/wiki?curid=3954537" title="Łyżwiarstwo figurowe na Zimowym Olimpijskim Festiwalu Młodzieży Europy 2017">
Łyżwiarstwo figurowe na Zimowym Olimpijskim Festiwalu Młodzieży Europy 2017

Łyżwiarstwo figurowe na Zimowym Olimpijskim Festiwalu Młodzieży Europy 2017 – jedna z dyscyplin rozgrywanych podczas zimowego olimpijskiego festiwalu młodzieży Europy od 13 do 15 lutego 2017 w hali Erzurum Ice Skating Arena w Erzurum. Zawody odbyły się w dwóch konkurencjach: solistów i solistek.
W odróżnieniu od innych zawodów rangi mistrzowskiej w łyżwiarstwie figurowym, każdy kraj zrzeszony w Europejskim Komitecie Olimpijskim mógł wystawić w każdej konkurencji po jednym reprezentancie urodzonym między 1 lipca 2000 a 30 czerwca 2002. 

</doc>
<doc id="3954538" url="https://pl.wikipedia.org/wiki?curid=3954538" title="Puchar Narodów">
Puchar Narodów

Turnieje w piłce nożnej
Turnieje w piłce ręcznej
Turnieje w rugby
Inne sporty

</doc>
<doc id="3954539" url="https://pl.wikipedia.org/wiki?curid=3954539" title="Tichomir Iwanow">
Tichomir Iwanow

Tichomir Iwajło Iwanow (bułg. Тихомир Ивайло Иванов; ur. 11 lipca 1994 w Plewenie) – bułgarski lekkoatleta, skoczek wzwyż.
Na 12. miejscu zakończył start podczas juniorskich mistrzostw Europy w Rieti (2013). Rok później zajął 7. lokatę na mistrzostwach Europy w Zurychu. Siódmy skoczek wzwyż młodzieżowego czempionatu Europy (2015). W 2016 zajął 5. miejsce na mistrzostwach Starego Kontynentu w Amsterdamie oraz był dziesiąty podczas igrzysk olimpijskich w Rio de Janeiro. Czwarty zawodnik halowych mistrzostw Europy (2017).
Zdobywał złote medale mistrzostw krajów bałkańskich.
Wielokrotny złoty medalista mistrzostw Bułgarii oraz reprezentant kraju na drużynowych mistrzostwach Europy oraz w meczach międzypaństwowych.
Rekordy życiowe: stadion – 2,31 (11 sierpnia 2017, Londyn); hala – 2,28 (8 lutego 2017, Bańska Bystrzyca, 4 marca 2017, Belgrad, 4 lutego 2018, Sofia oraz 16 lutego 2019, Stambuł).

</doc>
<doc id="3954542" url="https://pl.wikipedia.org/wiki?curid=3954542" title="Tihomir Ivanov">
Tihomir Ivanov



</doc>
<doc id="3954546" url="https://pl.wikipedia.org/wiki?curid=3954546" title="Goździkowe Bagno">
Goździkowe Bagno

Goździkowe Bagno – ścieżka przyrodnicza położona w okolicy Centrum Edukacji Leśnej w Celestynowie. Przez bagno można przejść drewnianą kładką.
Opis.
Ścieżka prowadząca przez bagno jest stałym elementem zajęć edukacyjnych z dziećmi i młodzieżą oraz miejscem wypoczynku okolicznych mieszkańców. Na terenie torfowiska można spotkać owadożerną rosiczkę okrągłolistną, borówkę bagienną zwaną także pijanicą, żurawinę, bagno zwyczajne, wełniankę pochwowatą, a także traszkę zwyczajną, zaskrońca, żmiję zygzakowatą, żurawia, sowę uszatą, puszczyka i łosia.

</doc>
<doc id="3954547" url="https://pl.wikipedia.org/wiki?curid=3954547" title="Forbidden Souls">
Forbidden Souls

Forbidden Souls – polski zespół rockowy, założony w 2011 roku w Gorzowie Wielkopolskim z inicjatywy wokalisty Kamila Karmińskiego.
Debiutancki album formacji zatytułowany "Forbidden Souls" ukazał się 14 września 2012 roku. W sesji nagraniowej wziął udział także skrzypek i kompozytor Adam Bałdych, który został producentem albumu oraz zarejestrował partie solowe w debiutanckim utworze "Kłamstwo".
Ponadto w utworach znajdujących się na płycie udział wzięli m.in. wiolonczelista Marcel Kowalewski oraz pianista Maciej Cybulski. W jednym z trzech teledysków promujących pierwszą płytę pt "Jeden Cel", zespół zaangażował do współpracy aktorów Gorzowskiego Teatru im Juliusza Osterwy, wystąpili m.in. Cezary Żołyński, Adrianna Góralska oraz Kuba Zienkiewicz, a sam klip miał swoją premierę w kinie "Helios". Produkcją teledysków zajęła się grupa filmowa "Alchemia Obrazu"
Po premierze albumu, zespół otrzymał tytuł "Płyty Tygodnia" Radia Gorzów. 
Zespół czterokrotnie występował podczas Przystanku Woodstock na scenie motocyklowej. 
Dwukrotnie również, zespół zajął trzecie miejsce w ogólnopolskim konkursie Polskiego Radia i "Sony Music" - "Przebojem na antenę".
We wrześniu 2017 roku grupa wydała swoją drugą płytę zatytułowaną "Stygmaty", album poprzedzał teledysk do singla "Ptaki" którego premiera odbyła się na portalach Interia oraz Onet Muzyka. Płyta po premierze otrzymała tytuł "Płyty Tygodnia" Radia Zachód a jedna z pierwszych recenzji ukazała się na portalu "Magazyn Gitarzysta".

</doc>
<doc id="3954556" url="https://pl.wikipedia.org/wiki?curid=3954556" title="Bertrand Guy Richard Appora-Ngalanibé">
Bertrand Guy Richard Appora-Ngalanibé



</doc>
<doc id="3954557" url="https://pl.wikipedia.org/wiki?curid=3954557" title="Wieloszpon pawi">
Wieloszpon pawi

Wieloszpon pawi ("Polyplectron malacense") – gatunek dużego ptaka z rodziny kurowatych (Phasianidae). Występuje na Półwyspie Malajskim. Zagrożony wyginięciem.
Taksonomia.
Po raz pierwszy gatunek opisał Giovanni Antonio Scopoli w 1786 na podstawie holotypu z Malakki. Nowemu gatunkowi nadał nazwę "Pavo malacensis". Obecnie (2020) Międzynarodowy Komitet Ornitologiczny (IOC) umieszcza wieloszpona pawiego w rodzaju "Polyplectron". Uznawany był za blisko spokrewnionego z wieloszponami: lśniącym ("P. napoleonis") i białobrodym ("P. schleiermacheri"); wymagane są jednak dalsze badania. IOC uznaje gatunek za monotypowy.
Morfologia.
Długość ciała wynosi u samca 50–53 cm (na ogon przypada 24–25 cm), u samicy 40–45 cm (z czego ogon stanowi 18–19 cm); masa ciała samca 581–680 g, samicy 455–540 g. Wymiary szczegółowe u samców: długość skrzydła 200–215 mm, długość ogona 240–250 mm, długość skoku 65 mm; u samic: długość skrzydła 180–185 mm, ogona 180–190 mm, skoku 60 mm. Występuje dymorfizm płciowy w upierzeniu; samice są mniejsze, bardziej matowe ze szczątkowym czubem. Plamki w górnej części grzbietu i na skrzydłach mniejsze, a te na pokrywach nadogonowych i sterówkach są niebieskie. Głowa, w tym czub, niebieskozielona, metalicznie połyskująca. Czoło i boki głowy pokrywają jasnoszare i czarne paski. Część pokryw usznych fioletowoczarna; obrzeżają czerwonawą nagą skórę z przodu głowy. Gardło jasnoszare. Spód ciała pokryty brązowymi i czarnymi prążkami, środek piersi jaśniejszy, z czarnymi i płowymi paskami. Wierzch ciała, w tym ogon i skrzydła płowobrązowe, upstrzone czarnymi kropkami. W górnej części grzbietu, na barkówkach, pokrywach skrzydłowych przed końcami piór występują niebieskie oka z czarnymi i płowymi krawędziami. Lotki I rzędu matowoczarne, bez wzorów. Wydłużone pokrywy nadogonowe i sterówki mają przed końcami zielone, metalicznie połyskujące oka z czarnymi i płowymi krawędziami. Dziób i nogi czarniawe.
Zasięg występowania.
Wieloszpony pawie występują na Półwyspie Malajskim, niemal wyłącznie na południe od przesmyku Kra, w południowej Tajlandii i kontynentalnej części Malezji. Najprawdopodobniej wymarłe w Tajlandii. Doniesienia o występowaniu na Sumatrze i w Mjanmie nie zostały potwierdzone.
Ekologia i zachowanie.
Środowiskiem życia wieloszponów pawich są nizinne lasy dwuskrzydlcowatych, odnotowywane bywały również w dojrzałych lasach wtórnych. Najprawdopodobniej występują jedynie na obszarach płaskich lub lekko pofałdowanych, nie zaś na zboczach. Lubią gęsty podszyt, szczególnie bogaty w niewielkie palmy. Zwykle występują na wysokości 15–80 m n.p.m., odnotowywane były do 300 m n.p.m. Są to ptaki ostrożne i trudne do zaobserwowania. Najłatwiej ich obecność stwierdzić po głosach lub obszarach oczyszczonych z roślin przez samce, na których później tokują. Pożywieniem tych ptaków są owady i ich larwy, które pozyskują z podłoża. Odpoczywają samotnie 3–4 m nad ziemią.
Lęgi.
Okres lęgowy zmienny, prawdopodobnie zależy od dostępności pokarmu; gniazda znajdywano w marcu, kwietniu i sierpniu. Jedno ulokowane było w zagłębieniu w mierzącej 1,4 m wysokości termitierze, dwa na ziemi wśród opadłych liści, a jedno pod osłoną powalonego drzewa. Wieloszpony pawie są poligyniczne. Zniesienie liczy tylko 1 jajo, co wyróżnia je na tle rodziny. Inkubacja w niewoli trwa 22–23 dni. Młode są w pełni opierzone po 3 tygodniach życia.
Status.
IUCN uznaje wieloszpona pawiego za gatunek zagrożony (EN, Endangered) od 2022 roku; wcześniej, od 1994 był uznawany za gatunek narażony na wyginięcie (VU, Vulnerable). Obecna liczebność populacji nie jest szacowana, wcześniej była szacowana na 2,500-9,999 dorosłych osobników, a jej trend jest spadkowy. Zagrożeniem dla tych ptaków jest wycinka lasów na nizinach i przekształcanie ich terenów w obszary rolnicze. Do wyginięcia w Tajlandii najprawdopodobniej przyczynił się odłów na mięso lub dla rozrywki oraz na handel.

</doc>
<doc id="3954558" url="https://pl.wikipedia.org/wiki?curid=3954558" title="Grand Bell Awards">
Grand Bell Awards

Grand Bell Awards (Hangul: 대종상 영화제 "Daejongsang Yeonghwajae") – ceremonia rozdania nagród organizowana co roku przez The Motion Pictures Association of Korea za wybitne osiągnięcia w filmie.
Grand Bell Awards jest najstarszą, nadal organizowaną, ceremonią nagród filmowych w Korei Południowej i została nazwana koreańskim odpowiednikiem Nagród Akademii Filmowej.
Ceremonia była organizowana przez Ministerstwo Kultury i Informacji od 1962 roku. Nagrody nie były wręczane przez kilka lat począwszy od 1969 roku, ale zostały wznowione w 1972 roku po utworzeniu Korea Motion Picture Promotion Association w celu pobudzenia stagnacyjnego przemysłu filmowego.

</doc>
<doc id="3954565" url="https://pl.wikipedia.org/wiki?curid=3954565" title="Biała Łuża">
Biała Łuża

Biała Łuża (, "Biełyja Łuży"; ,"Biełyje Łuży") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki, przy granicy Przylepskiego Rezerwatu Krajobrazowego. W 2010 roku liczyła 18 mieszkańców. 
Obok wsi znajduje się zjazd z drogi magistralnej M3 na drogę republikańską R80.
Historia.
W XIX w. osada. Położona była wówczas w granicach Rosji, w ujeździe mińskim, w guberni mińskiej. W latach 1919 - 1920 pod polską administracją, w powiecie mińskim, w okręgu mińskim Zarządu Cywilnego Ziem Wschodnich. Po zakończeniu wojny polsko-bolszewickiej w granicach Związku Sowieckiego. Od 1991 w niepodległej Białorusi.

</doc>
<doc id="3954566" url="https://pl.wikipedia.org/wiki?curid=3954566" title="Port lotniczy Lyon Bron">
Port lotniczy Lyon Bron



</doc>
<doc id="3954567" url="https://pl.wikipedia.org/wiki?curid=3954567" title="Port lotniczy Lyon-Bron">
Port lotniczy Lyon-Bron



</doc>
<doc id="3954568" url="https://pl.wikipedia.org/wiki?curid=3954568" title="Lotnisko Lyon-Bron">
Lotnisko Lyon-Bron



</doc>
<doc id="3954569" url="https://pl.wikipedia.org/wiki?curid=3954569" title="Lyon-Bron">
Lyon-Bron



</doc>
<doc id="3954574" url="https://pl.wikipedia.org/wiki?curid=3954574" title="Paulína Fialková">
Paulína Fialková

Paulína Fialková (ur. 25 października 1992 w Breźnie) – słowacka biathlonistka, uczestniczka Zimowych Igrzysk Olimpijskich 2014, dwukrotna wicemistrzyni Europy, trzykrotna medalistka zimowej uniwersjady.
Podczas igrzysk w Soczi wzięła udział w dwóch konkurencjach biathlonowych. W sprincie zajęła 72. miejsce, wystąpiła również w sztafecie, jednak Słowacja nie została w niej sklasyfikowana.
W 2015 roku zdobyła trzy medale zimowej uniwersjady w Osrblie. W sprincie na 7,5 km zdobyła złoto, w biegu pościgowym na 10 km srebro, a w biegu indywidualnym na 15 km brąz.
W 2016 roku została dwukrotną wicemistrzynią Europy w biathlonie. Najpierw 24 lutego zdobyła srebrny medal w sztafecie mieszanej, wspólnie z Janą Gerekovą, Matejem Kazárem i Martinem Otčenášem, a następnie 28 lutego została wicemistrzynią w biegu masowym na 12,5 km, przegrywając z Niemką Luise Kummer.
Pięciokrotnie wystąpiła w biathlonowych mistrzostwach świata. W 2012 roku zajęła ósme miejsce w sztafecie i 86. w sprincie, w 2013 roku ponownie była ósma w sztafecie oraz 55. w sprincie i 53. w biegu pościgowym, w 2015 roku zajęła 19. miejsce w sztafecie, 17. w sztafecie mieszanej, 53. w biegu indywidualnym i 89. w sprincie. Rok później była 14. w sztafecie, 17. w sztafecie mieszanej, 23. w biegu pościgowym, 49. w sprincie i 79. w biegu indywidualnym. W 2017 roku zajęła 8. miejsce w sztafecie, 12. w sztafecie mieszanej, 10. w biegu masowym, 12. w biegu pościgowym, 27. w biegu indywidualnym i 31. w sprincie.
Dwa razy uczestniczyła również w mistrzostwach świata juniorów. W 2012 roku była 10. w sztafecie, 23. w biegu pościgowym i 52. w biegu indywidualnym. Rok później zajęła czwarte miejsce w biegu indywidualnym, dziewiąte w sztafecie i 31. w biegu pościgowym.
Trzykrotnie zajęła miejsca w czołowej dziesiątce Pucharu Świata – w sezonie 2015/2016 była siódma w biegu indywidualnym w Ruhpolding i szósta w biegu pościgowym tamże, a w kolejnym sezonie zajęła piąte miejsce w biegu pościgowym w Kontiolahti.
Jej siostra, Ivona, także jest biathlonistką.

</doc>
<doc id="3954576" url="https://pl.wikipedia.org/wiki?curid=3954576" title="Paulina Fialkova">
Paulina Fialkova



</doc>
<doc id="3954578" url="https://pl.wikipedia.org/wiki?curid=3954578" title="World Cube Association">
World Cube Association

World Cube Association (WCA) – pozarządowa organizacja międzynarodowa zajmująca się organizacją zawodów speedcubingowych na całym świecie, przy wsparciu narodowych organizacji odpowiedzialnych za organizację zawodów na terenie swoich państw.
Struktura organizacyjna.
Na strukturę organizacyjną World Cube Association składają się:
Komitet Dyscyplinarny WCA (WDC).
Komitet wspiera Zarząd WCA w szczególnych przypadkach, jak np. domniemane naruszenie Regulaminu WCA. Mogą się z nim kontaktować członkowie WCA w przypadkach ważnych osobistych spraw związanych z zawodami WCA.
Komitet Regulacyjny (WRC).
Komitet jest odpowiedzialny za Regulamin WCA.
Zespół do Spraw Wyników WCA (WRT).
Odpowiada za zarządzanie wszystkimi wynikami z zawodów.
Zespół Programistyczny WCA (WST).
Ten zespół zarządza oprogramowaniem WCA (stroną internetową, programami generującymi algorytmy mieszające, narzędziami administracyjnymi).
Wszyscy zawodnicy stają się automatycznie członkami WCA na swoich pierwszych zawodach.
Delegaci WCA.
Delegaci WCA – członkowie WCA, będący odpowiedzialni za prawidłowy przebieg zawodów, zgodny z regulaminem organizacji. WCA rozróżnia :
Poza obowiązkami Delegata WCA, Starszy Delegat WCA jest odpowiedzialny za nadzór nad Delegatami na swoim obszarze. Społeczność może kontaktować się z nim w regionalnych sprawach. Nowi Delegaci uzyskują początkowo status Kandyda na Delegata WCA i muszą wykazać swoją zdolność pomyślnego zarządzania zawodami, zanim otrzymają status Delegata WCA.
Logo WCA.
Logo WCA zaprojektował Justin Eastman podczas konkursu zorganizowanego w styczniu 2005 roku. Pomysł spotkał się z ciepłym przyjęciem ze względu na swój design, kolorystykę i fakt, że nie ukazuje konkretnie Kostki Rubika. Trójwymiarową wersję logo stworzył Vu Minh Tan z Wietnamu
Wszyscy organizatorzy zawodów mogą używać logo WCA na stronach, odzieży, upominkach i dekoracjach (dotyczy tylko oficjalnych zawodów WCA). Wykorzystanie przez inne osoby i w innych celach wymaga zgody Zarządu WCA.

</doc>
<doc id="3954580" url="https://pl.wikipedia.org/wiki?curid=3954580" title="FIS Sommer Ladies Tournee 2004">
FIS Sommer Ladies Tournee 2004

FIS Sommer Ladies Tournee 2004 (niem. "4. FIS Ladies Sommer Grand-Prix") – czwarta edycja FIS Sommer Ladies Tournee, przeprowadzona w sezonie 2004/2005 na skoczniach w Austrii i Niemczech.
Turniej rozpoczął się 8 sierpnia 2004 zawodami na skoczni w Bischofshofen. Dwa dni później odbył się drugi konkurs na skoczni w Klingenthal, a 12 sierpnia rozegrano trzecie zmagania na skoczni w Pöhli. Wszystkie te zawody to zmagania indywidualne. 14 sierpnia odbył się konkurs drużynowy w Meinerzhagen, a dzień później turniej został zakończony konkursem indywidualnym.
Pierwszy konkurs wygrała Daniela Iraschko, a następny Lindsey Van. Trzecie zmagania wygrała Eva Ganster. Czwarty konkurs – drużynowy wygrała reprezentacja Austrii w składzie: Tanja Drage, Daniela Iraschko, Eva Ganster, Jacqueline Seifriedsberger. Ostatni konkurs wygrała Monika Pogladič. Zwyciężczynią czwartej edycji turnieju została po raz pierwszy Eva Ganster, która zdobyła najwięcej punktów w klasyfikacji łącznej FIS Sommer Ladies Tournee. Na drugim stopniu podium w generalnej klasyfikacji turnieju stanęła Lindsey Van, a na trzecim – Daniela Iraschko.
W cyklu wystartowało łącznie 58 zawodniczek z jedenastu narodowych reprezentacji.
Przed FIS Ladies Grand Prix.
Organizacja.
Za organizację pierwszego konkursu, który odbył się w Bischofshofen, odpowiedzialny był miejscowy klub SC Bischofshofen. Kolejny konkurs, który przeprowadzono w Klingenthal, odbył się dzięki klubowi narciarskiemu VSC Klingenthal. Organizatorem trzeciego z konkursów, który odbył się w Pöhli, był klub narciarski SV Fortuna Pöhla e.V. Organizatorem przedostatniego i ostatniego z konkursów, które odbyły się w Meinerzhagen, był lokalny klub narciarski Ski-Klub Meinerzhagen 1911 e.V.
Tło.
Do 1998 roku Międzynarodowa Federacja Narciarska nie organizowała żadnych konkursów kobiecych. Zdarzało się jednak, że skoczkinie startowały w roli przedskoczków w zawodach mężczyzn lub występowały jako zawodniczki, ale nie były klasyfikowane. W styczniu 1998 w Sankt Moritz odbyły się nieoficjalne mistrzostwa świata juniorek, które są uznawane za pierwsze międzynarodowe zawody kobiece. W marcu tego samego roku odbyły się natomiast pierwsze seniorskie zawody kobiet pod egidą Międzynarodowej Federacji Narciarskiej – dwa konkursy Pucharu Kontynentalnego w Schönwaldzie. W kolejnym sezonie po raz pierwszy zorganizowano FIS Ladies Grand Tournee, będący pierwszym międzynarodowym cyklem zawodów kobiet, rozgrywanym przez Międzynarodową Federację Narciarską.
Spośród zawodniczek startujących w FIS Sommer Ladies Tournee w 2004 roku, trzydzieści siedem brało udział w poprzedniej – trzeciej edycji turnieju. Wśród zawodniczek sklasyfikowanych w pierwszej dwudziestce poprzedniej edycji, na stracie zabrakło Japonek: trzeciej Ayumi Watase i czwartej Izumi Yamady, Austriaczek: piątej Magdaleny Kubli i piętnastej Kerstin Mörtl oraz szóstej Niemki Ulrike Gräßler i trzynastej Francuzki Amélie Andre. Zwyciężczynią FIS Sommer Ladies Tournee 2003 była Anette Sagen przed Henriette Smeby i Ayumi Watase.
Przed turniejem zostały rozegrane dwa pierwsze konkursy Pucharu Kontynentalnego w Park City, obydwa wygrała Daniela Iraschko, która była liderką klasyfikacji generalnej cyklu z przewagą 40 punktów nad Anette Sagen i 100 nad Line Jahr. W poprzednich edycjach turnieju dwukrotnie zwyciężała Daniela Iraschko (2001, 2002), a raz wygrała Norweżka Anette Sagen (2003). Dwukrotnie (2001 i 2002) na drugim stopniu podium stawała Austriaczka Eva Ganster, i Ayumi Watase – trzecia w 2001 i 2003 roku. 
W okresie zimowym organizowany był turniej FIS Ladies Grand Prix rozgrywany według tych samych zasad co FSLT. Trzykrotnie zwyciężała Daniela Iraschko (2000, 2001, 2002), Eva Ganster czterokrotnie stawała na podium (2000, 2001, 2003, 2004). Anette Sagen w 2002 roku była druga, a w przedostatniej i ostatniej edycji została sklasyfikowana na pierwszej pozycji. W ostatnich dwóch edycjach na podium stawała także Lindsey Van, trzecia w 2003 roku i druga w 2004. 
Od sierpnia 2003 roku do lutego 2004 roku rozegrano także cykl zawodów Alpen Cup, podobnie jak w poprzednich edycjach (2001/2002, 2002/2003) zwyciężyła Daniela Iraschko, przed Moniką Pogladič i trzecią Evą Ganster.
Klasyfikacja Pucharu Kontynentalnego przed rozpoczęciem turnieju.
Poniżej znajduje się klasyfikacja Pucharu Kontynentalnego w skokach narciarskich przed rozpoczęciem FIS Sommer Ladies Tournee 2004, czyli po przeprowadzeniu dwóch konkursów indywidualnych.
Zasady.
Zasady obowiązujące w FIS Sommer Ladies Tournee są takie same, jak podczas zawodów Pucharu Świata czy Pucharu Kontynentalnego.
Do klasyfikacji generalnej FIS Sommer Ladies Tournee zaliczane były noty punktowe zdobyte przez zawodniczki podczas konkursów.
Skoki oceniane były w taki sam sposób, jak podczas zawodów Pucharu Świata czy Pucharu Kontynentalnego. Za osiągnięcie odległości równej punktowi konstrukcyjnemu zawodniczka otrzymywała 60 punktów. Za każdy dodatkowy metr uzyskiwała dodatkowo 2 punkty, analogicznie za każdy metr poniżej punktu K minus 2 punkty. Ponadto styl skoku i lądowania podlegał ocenie przez pięciu sędziów wybranych przez FIS, którzy mogli przyznać maksymalnie po 20 punktów. Dwie skrajne noty (najwyższa i najniższa) nie wliczane były do noty końcowej.
Skocznie.
Konkursy FIS Sommer Ladies Tournee w 2004 roku przeprowadzone zostały na czterech skoczniach narciarskich – trzech średnich: Laideregg-Schanze w Bischofshofen, Pöhlbachschanze w Pöhli oraz Meinhardus-Schanze w Meinerzhagen oraz normalnej Vogtlandschanze w Klingenthal.
Jury.
Głównymi dyrektorami konkursów w ramach FIS Sommer Ladies Tournee byli kolejno: w pierwszym Gerhard Krab, w drugim Jürgen Thomas, w trzecim konkursie – Günter Beck, a w czwartym i piątym – Manfred Bachmann.
Sędzią technicznym podczas pierwszego konkursu w Bischofshofen był Austriak Johann Pichler, a jego asystentem – Gerhard Wenninger. Podczas drugiego i trzeciego konkursu w Klingenthal i Pöhli sędzią technicznym był Günther Riedel, a jego asystentem – Reinhard Distelmeier. W zawodach na skoczni Meinhardus-Schanzen sędzią technicznym był Heinz Kiehl, a asystował mu Manfred Rink.
W poniższej tabeli znajduje się zestawienie wszystkich sędziów, którzy oceniali styl skoków podczas konkursów FIS Sommer Ladies Tournee 2004 wraz z zajmowanymi przez nich miejscami na wieży sędziowskiej.
Przebieg zawodów.
Bischofshofen.
Pierwszy z konkursów przeprowadzony w ramach FIS Sommer Ladies Tournee 2004 odbył się na obiekcie średnim w Bischofshofen. Wystartowały w nim czterdzieści cztery zawodniczki. W pierwszej serii dwudziestu zawodniczkom udało się uzyskać odległość równą co najmniej punktowi konstrukcyjnemu, umieszczonemu na 65. metrze. Najdalej skoczyły Monika Pogladič i Eva Ganster (72,5 m), jednocześnie oba te skoki okazały się najdłuższymi w całym konkursie. Drugą odległość serii uzyskała Anette Sagen (72,0 m). Metr gorszy rezultat uzyskała Austriaczka Daniela Iraschko, ale dzięki najlepszym notom za styl została liderką po pierwszej serii. Powyżej 70. metra skoczyła również Tanja Drage.
W serii finałowej dziesięć skoczkiń osiągnęło odległość powyżej punktu konstrukcyjnego. Najdalej w drugiej serii lądowały Anette Sagen, Daniela Iraschko i Lindsey Van, które uzyskały 69 metrów. Podobnie jak w pierwszej serii również Monika Pogladič (68,0 m), Line Jahr (68,0 m), Eva Ganster (67,5 m), Tanja Drage (67,0 m), Abby Hughes (66,5 m), Alissa Johnson (66,5 m), Katie Willis (66,5 m) uzyskały odległości powyżej 65 m. Zwyciężczynią konkursu została Iraschko, z przewagą 2,1 punktu nad Sagen i 3,3 nad Pogladič.
Klingenthal.
Dwa dni po rozpoczynającym FIS Sommer Ladies Tournee 2004 konkursie w Bischofshofen przeprowadzone zostały drugie indywidualne zawody, tym razem na Vogtlandschanze (K-80). W pierwszej serii cztery zawodniczki uzyskały odległość równą lub powyżej punktu konstrukcyjnego. Najdalej skoczyła Amerykanka Lindsey Van, która uzyskała 82 metry, co było wynikiem o cztery metry krótszym niż rekord skoczni. Daniela Iraschko i Eva Ganster uzyskały drugą odległość pierwszej serii (81,5 m), jednak pierwsza z Austriaczek zaliczyła upadek, przez co otrzymała słabsze noty za styl. Po pierwszej serii Ganster dzięki lepszym notom za styl klasyfikowała się na pierwszym miejscu z przewagą 2 punktów nad Van. Trzecia po skoku na odległość 80 metrów, z 6,5 punktową stratą do Austriaczki, była Line Jahr.
W serii finałowej tylko Lindsey Van (80,0 m) udało się uzyskać odległość równą punktowi konstrukcyjnemu. Daniela Iraschko uzyskała drugą odległość drugiej serii, dzięki czemu ósma po pierwszej serii Austriaczka awansowała na piąte miejsce w klasyfikacji łącznej konkursu. Prowadząca po pierwszej serii Eva Ganster, wobec słabszego skoku od Amerykanki (78,5 m), spadła na drugie miejsce w klasyfikacji łącznej konkursu. Piąta po pierwszej serii Anette Sagen uzyskała czwartą notę drugiej serii po skoku o podobnej długości co Ganster, co pozwoliło jej na awans na najniższy stopień podium drugiego konkursu FSLT. Wygrała Van z przewagą 2 punktów nad Ganster i 15,5 nad Sagen.
Podczas pierwszej serii trzy zawodniczki nie ustały swoich skoków, a były to: Austriaczka Daniela Iraschko, Kanadyjka Katie Willis i Norweżka Henriette Smeby.
Ze startu zrezygnowały: Węgierka Borbála Markovics, Austriaczka Verena Pock oraz Słowenki Manja Pograjc i Katja Požun.
Zawodniczki w pierwszej i drugiej serii skakały z szesnastej belki startowej. Podczas zawodów było bezchmurnie, temperatura powietrza w czasie pierwszej kolejki skoków wynosiła 27,0 °C, a w czasie drugiej 24,0 °C.
Pöhla.
Dwa dni po konkursie w Klingenthal przeprowadzony został trzeci indywidualny konkurs FSLT, na Pöhlbachschanze (K-60) w Pöhli. Wystartowały w nim czterdzieści cztery zawodniczki. W pierwszej serii dwóm skoczkiniom udało się uzyskać odległość równą lub powyżej punktu konstrukcyjnego. Były to Austriaczki Eva Ganster (61,0 m) i Daniela Iraschko (60,0 m). Lepsze noty za styl uzyskała Ganster, dzięki czemu uplasowała się na pierwszym miejscu po pierwszej serii, tuż za nią była jej rodaczka. Trzecią odległość serii uzyskała Line Jahr (59,0 m). Po pierwszej serii, plasująca się na trzecim miejscu Norweżka, miała 1,6 punktu straty do Iraschko i 5,3 punktu do Ganster.
W drugiej serii dziewiętnaście skoczkiń osiągnęło odległość co najmniej 55-metrową, natomiast trzy oddały skok co najmniej 60-metrowy. Pierwszą, która tego dokonała, była szósta po pierwszej turze skoków Tanja Drage, która wylądowała dokładnie na punkcie konstrukcyjnym, a pół metra dalej skoczyła jej rodaczka Iraschko. Rezultat ten został poprawiony przez Evę Ganster, która poprawiła jeszcze uzyskaną w pierwszej serii najdłuższą odległość, lądując na 62. metrze, dzięki czemu wygrała konkurs z przewagą 10,5 punktu nad Iraschko oraz wyprzedziła w klasyfikacji generalnej turnieju Amerykankę Van, która w Pöhli była trzecia.
W drugiej serii została zdyskwalifikowana Francuzka Virginie Reynaud.
Meinerzhagen.
Pierwszy konkurs (drużynowy).
Czwartą konkurencją czwartej edycji FIS Sommer Ladies Tournee były zawody drużynowe na skoczni średniej w Meinerzhagen, które odbyły się 14 sierpnia. W konkursie wystartowało czternaście drużyn – dwanaście reprezentacji narodowych i dwie drużyny mieszane. Indywidualnie najlepszy wynik zanotowała reprezentantka Słowenii – Monika Pogladič (241,6 pkt), która uzyskała o 2,1 punktu wyższą notę od Austriaczki Tanji Drage. Trzecią notę uzyskała Daniela Iraschko (238,9 pkt), która wyprzedziła dwie Norweżki Anette Sagen (236,4) i Henriette Smeby (233,7). Siódmą i dziewiątą notę uzyskały pozostałe reprezentantki Austrii Ganster i Seifriedsberger, co pozwoliło na pewną wygraną z ponad 70-punkową przewagą nad Norweżkami. Trzecią lokatę zajęła reprezentacja Stanów Zjednoczonych w składzie: Van, Jahnson, Hughes, Ellis.
W drugiej drużynie słoweńskiej, mieszanym zespole Czech, Kanady i Holandii oraz szóstej drużynie niemieckiej, do konkursu zgłoszone zostały po 3 zawodniczki.
Reprezentacja Niemiec wystawiła do startu sześć, a Słowenia dwa zespoły.
Z konkursu została zdyskwalifikowana Niemka Juliane Seyfarth za nieprzepisową długość nart.
Drugi konkurs (indywidualny).
Ostatni z konkursów indywidualnych, przeprowadzony w ramach FIS Sommer Ladies Tournee, odbył się na obiekcie średnim w Meinerzhagen. W pierwszej serii konkursowej piętnastu zawodniczkom udało się osiągnąć odległość równą lub powyżej punktu konstrukcyjnego umieszczonego na 62. metrze. Najdalej lądowała Anette Sagen, która skoczyła 67 metrów. Pół metra bliżej lądowała Monika Pogladič, przy czym Słowenka uzyskała o 3,5 punktu lepsze noty za styl niż Norweżka, dzięki czemu wyprzedziła ją pomimo słabszej odległości. Eva Ganster po skoku na 65,5 metra i przy podobnych notach za styl co Pogladič, uplasowała się na tuż za Norweżką, tracąc do niej 0,1 punktu. Po pierwszej serii liderką była Pogladič, na drugim miejscu plasowała się Sagen, a na trzecim Ganster.
Jako pierwsza w serii finałowej notę za skok powyżej 120 punktów uzyskała ósma po pierwszej serii Daniela Iraschko, która skoczyła 68,5 metra, bijąc o pół metra rekord skoczni należący do Anette Sagen. Część ze skaczących po Austriaczce zawodniczek uzyskało słabsze rezultaty, co pozwoliło jej przesunąć się na najniższy stopień podium w konkursie. Nie było wśród nich startującej jako czwartej od końca Lindsey Van, która dzięki 66,5-metrowemu skokowi awansowała na drugie miejsce w klasyfikacji końcowej konkursu. Pół metra lepszy rezultat uzyskała Monika Pogladič, co pozwoliło jej na utrzymanie pozycji po pierwszej serii. Wiceliderka i trzecia zawodniczka po pierwszej serii, Anette Sagen i Eva Ganster, oddały słabsze skoki niż skaczące przed nią zawodniczki, przez co spadły na odpowiednio piąte i czwarte miejsce. Podobnie jak w pierwszej serii, najlepsze noty dostała Słowenka Pogladič i wygrała cały konkurs z 5,9 punktu przewagi nad Van i 7,7 nad Iraschko.
W ramach zawodów rozegrano także mistrzostwa Niemiec w skokach narciarskich. Mistrzynią kraju została Juliane Seyfarth (11. w konkursie), srebrny medal wywalczyła Jenna Mohr (12.), a na najniższym stopniu podium stanęła Kristin Schmidt (15.).
Klasyfikacja generalna turnieju.
Poniżej znajduje się końcowa klasyfikacja FIS Sommer Ladies Tournee 2004, na którą składają się noty z czterech konkursów indywidualnych. Łącznie w tej edycji FIS Sommer Ladies Tournee sklasyfikowanych zostało 58 zawodniczek z jedenastu państw.
Składy reprezentacji.
Poniższa tabela zawiera składy wszystkich jedenastu reprezentacji, które uczestniczyły w FIS Sommer Ladies Tournee 2004. W nawiasie obok nazwy kraju podana została liczba zawodniczek z poszczególnych państw. W tabeli przedstawiono wyniki zajmowane przez zawodniczki we wszystkich konkursach oraz miejsca w poprzedniej edycji turnieju.

</doc>
<doc id="3954585" url="https://pl.wikipedia.org/wiki?curid=3954585" title="DOOM Music">
DOOM Music



</doc>
<doc id="3954589" url="https://pl.wikipedia.org/wiki?curid=3954589" title="Bohdan Geisler">
Bohdan Geisler

Bohdan Maria Józef Geisler (ur. 7 grudnia 1896 w Oświęcimiu, zm. 28 lutego 1956 w Wielkiej Brytanii) – podpułkownik dyplomowany piechoty Wojska Polskiego i Polskich Sił Zbrojnych.
Życiorys.
Bohdan Maria Józef Geisler urodził się 7 grudnia 1896 w Oświęcimiu. Był synem Eugeniusza (1870–1924) i Sabiny z Klęsków (1867–1920). Miał pięcioro rodzeństwa: Marię (1898–1937), Irmę (1899–1987), Wandę (1904–1957), Tadeusza (1906–1970) i Adama (1909–1912).
Przed 1914 był członkiem zarządu samborskiego „Sokoła”, komendantem tamtejszych drużyn skautowych, w sierpniu 1914 dowódcą braci harcerskiej). W 1914 zdał egzamin dojrzałości w C. K. Gimnazjum Arcyksiężniczki Elżbiety w Samborze. Po maturze zamierzał podjąć studia medyczne.
Podczas I wojny światowej walczył w szeregach 2 pułku ułanów Legionów Polskich.
Po odzyskaniu przez Polskę niepodległości został przyjęty do Wojska Polskiego. Uczestniczył w wojnie polsko-bolszewickiej. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 1780. lokatą w korpusie oficerów piechoty, a jego oddziałem macierzystym był 80 pułk piechoty w Słonimiu. W 1923 roku pełnił służbę w Doświadczalnym Centrum Wyszkolenia w Rembertowie, pozostając oficerem nadetatowym 70 pułku piechoty w Jarocinie. 1 lutego 1924 roku powrócił do macierzystego 70 pułku piechoty.
Następnie odbył VII Kurs Normalny od 1926 od 1928 w Wyższej Szkole Wojennej w Warszawie. Z dniem 31 października 1928 roku, po ukończeniu kursu i otrzymaniu dyplomu naukowego oficera Sztabu Generalnego został przydzielony do Szkoły Podchorążych Piechoty w Ostrowi Mazowieckiej. 27 stycznia 1930 roku został mianowany majorem ze starszeństwem z dniem 1 stycznia 1930 roku i 87. lokatą w korpusie oficerów piechoty. 23 października 1931 roku został przeniesiony do dowództwa 29 Dywizji Piechoty w Grodnie na stanowisko szefa sztabu. 26 stycznia 1934 roku ogłoszono jego przeniesienie do 81 pułku piechoty w Grodnie na stanowisko dowódcy batalionu. W 1937 lub 1938 roku został mianowany podpułkownikiem w korpusie oficerów piechoty. Następnie był wykładowcą przedmiotu taktyka ogólna I kursu Wyższej Szkoły Wojennej w Warszawie.
Walczył w kampanii wrześniowej 1939 roku. Od 7 września był szefem sztabu Poznańskiej Brygady Obrony Narodowej. 18 września w czasie bitwy nad Bzurą dostał się do niemieckiej niewoli. W niewoli przebywał do wiosny 1945 roku między innymi w Oflagu IV A Hohnstein (numer jeniecki 49028). Po uwolnieniu z niewoli został przyjęty do Polskich Sił Zbrojnych. Był członkiem Komisji Historycznej Sztabu Głównego.
Po wojnie pozostał na emigracji w Wielkiej Brytanii. W 1954 roku został członkiem Komisji Reorganizacyjnej Skarbu Narodowego, a 23 września tego roku został członkiem Tymczasowej Głównej Komisji Skarbu Narodowego. Od 10 grudnia 1954 do 7 czerwca 1955 był kierownikiem Ministerstwa dla Spraw Obywateli Polskich na Obczyźnie w rządzie Stanisława Mackiewicza. Zmarł 27 lutego 1956. Pośmiertnie został mianowany pułkownikiem w korpusie oficerów piechoty. Pochowany na Brompton Cemetery w Londynie (Old Brompton Road, SW5).

</doc>
<doc id="3954590" url="https://pl.wikipedia.org/wiki?curid=3954590" title="Kamyki">
Kamyki

Kamyki – część wsi Rdzów w Polsce, położona w województwie mazowieckim, w powiecie przysuskim, w gminie Potworów.
Kamyki wchodzą w skład sołectwa Rdzów.
W latach 1975–1998 Kamyki administracyjnie należały do województwa radomskiego.

</doc>
<doc id="3954591" url="https://pl.wikipedia.org/wiki?curid=3954591" title="Reithrodontini">
Reithrodontini

Reithrodontini – plemię ssaków z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Plemię obejmuje gatunki występujące w Ameryce Południowej.
Systematyka.
Podział systematyczny.
Do plemienia należy jeden występujący współcześnie rodzaj:
Opisano również rodzaje wymarłe:

</doc>
<doc id="3954592" url="https://pl.wikipedia.org/wiki?curid=3954592" title="Reithrodon">
Reithrodon



</doc>
<doc id="3954593" url="https://pl.wikipedia.org/wiki?curid=3954593" title="Paulina Fialková">
Paulina Fialková



</doc>
<doc id="3954594" url="https://pl.wikipedia.org/wiki?curid=3954594" title="Natalia Prekopová">
Natalia Prekopová



</doc>
<doc id="3954595" url="https://pl.wikipedia.org/wiki?curid=3954595" title="Pod Rzeką (Rdzów)">
Pod Rzeką (Rdzów)

Pod Rzeką – część wsi Rdzów w Polsce, położona w województwie mazowieckim, w powiecie przysuskim, w gminie Potworów. 
Pod Rzeką wchodzą w skład sołectwa Rdzów.
W latach 1975–1998 Pod Rzeką administracyjnie należały do województwa radomskiego.

</doc>
<doc id="3954596" url="https://pl.wikipedia.org/wiki?curid=3954596" title="A Vision of Spring in Winter">
A Vision of Spring in Winter

A Vision of Spring in Winter – poemat angielskiego poety Algernona Charlesa Swinburne’a, opublikowany w tomiku "Poems and Ballads. Second Series", wydanym w Londynie w 1878 roku przez spółkę wydawniczą Chatto &amp; Windus i wznowionym w Nowym Yorku w 1885, składający się z siedmiu numerowanych części. Utwór jest napisany strofą dwunastowersową. Opowiada o świecie budzącym się z uśpienia do życia.

</doc>
<doc id="3954597" url="https://pl.wikipedia.org/wiki?curid=3954597" title="Pierwszy rząd Manuela Vallsa">
Pierwszy rząd Manuela Vallsa

Pierwszy rząd Manuela Vallsa – 37. rząd V Republiki Francuskiej funkcjonujący od marca 2014 do sierpnia 2014. Funkcję prezydenta w tym okresie pełnił François Hollande. Zastąpił drugi rząd Jean-Marca Ayraulta, a sam został zastąpiony przez drugi rząd dotychczasowego premiera. W skład gabinetu wchodzili przedstawiciele Partii Socjalistycznej, a także Lewicowej Partii Radykalnej.
31 marca 2014 w wyniku przegranych przez socjalistów wyborów lokalnych Jean-Marc Ayrault podał się do dymisji, która została przyjęta. Prezydent François Hollande tego samego dnia na stanowisko premiera desygnował dotychczasowego ministra spraw wewnętrznych Manuela Vallsa.
2 kwietnia 2014 powołano skład gabinetu, a 9 kwietnia 2014 nominowano sekretarzy stanu.
25 sierpnia 2014 Manuel Valls ogłosił dymisję rządu po tym, jak minister gospodarki i odnowy produkcji Arnaud Montebourg skrytykował politykę gospodarczą prowadzoną przez rząd. Prezydent Francji François Hollande tego samego dnia powierzył dotychczasowemu premierowi misję utworzenia nowego gabinetu.

</doc>
<doc id="3954598" url="https://pl.wikipedia.org/wiki?curid=3954598" title="Anatolij Łogunow">
Anatolij Łogunow

Anatolij Aleksiejewicz Łogunow (, ur. 30 grudnia 1926 we wsi Obszarowka w obwodzie samarskim, zm. 1 marca 2015 w Moskwie) – radziecki i rosyjski fizyk, rektor Moskiewskiego Uniwersytetu Państwowego (1977-1992), Bohater Pracy Socjalistycznej (1980).
Życiorys.
W 1946 skończył szkołę średnią w Kuźniecku, studiował w Kujbyszewskim Instytucie Lotniczym i Moskiewskim Uniwersytecie Państwowym, gdzie w 1951 skończył studia fizyczne, a w 1953 aspiranturę. Był asystentem katedry fizyki teoretycznej, 1956-1963 zastępcą dyrektora Laboratorium Fizyki Teoretycznej ds. nauki Zjednoczonego Instytutu Badań Atomowych w Dubnej, 1963-1974 i 1993-2003 dyrektorem Instytutu Fizyki Wysokich Energii w Protwino, a od 1974 do końca życia kierownikiem naukowym tego instytutu. W 1959 został dokorem nauk fizyczno-matematycznych, a w 1961 profesorem, od 26 listopada 1968 był członkiem korespondentem, a 28 listopada 1972 członkiem rzeczywistym Akademii Nauk ZSRR. W latach 1970-1982 kierował katedrą fizyki wysokich energii Wydziału Fizycznego Moskiewskiego Uniwersytetu Państwowego, 1977-1992 był rektorem tego uniwersytetu i członkiem jego Rady Naukowej, od 1992 doradcą rektora i kierownikiem naukowym Instytutu Teoretycznych Problemów Mikroświata im. Bogolubowa tego uniwersytetu. Od 26 listopada 1974 do 19 grudnia 1991 był wiceprezydentem i członkiem Prezydium Akademii Nauk ZSRR, 1974-1975 przewodniczącym Rady ds. Automatyzacji Badań Naukowych Akademii Nauk ZSRR, 1976-1991 zastępcą przewodniczącego Komisji Energii Atomowej tej akademii, a 1974-1977 przewodniczącym Sekcji Nauk Fizyczno-Technicznych i Matematycznych Akademii Nauk ZSRR. Napisał ponad 500 prac naukowych, był członkiem kolegiów redakcyjnych i rad redakcyjnych wielu pism naukowych. Zajmował się m.in. teorią grawitacji. Był członkiem zagranicznym Bułgarskiej Akademii Nauk i Akademii Nauk NRD i doktorem honoris causa Uniwersytetu Berlińskiego, Uniwersytetu Bratysławskiego, Uniwersytetu Sofijskiego, Uniwersytetu Tokijskiego, Uniwersytetu Hawańskiego, Uniwersytetu Karola w Pradze, Uniwersytetu Helsińskiego, Uniwersytetu Belgradzkiego i innych. W latach 1960-1991 należał do KPZR, 1986-1990 był członkiem KC KPZR, a 1978-1989 deputowanym do Rady Najwyższej ZSRR.

</doc>
<doc id="3954600" url="https://pl.wikipedia.org/wiki?curid=3954600" title="Tunezja na Letnich Igrzyskach Olimpijskich 2016">
Tunezja na Letnich Igrzyskach Olimpijskich 2016

Tunezja na Letnich Igrzyskach Olimpijskich 2016 liczyła 61 zawodników – 40 mężczyzn i 21 kobiet. Był to czternasty start Tunezji na letnich igrzyskach olimpijskich.
Reprezentanci.
Piłka ręczna.
Skład reprezentacji

</doc>
<doc id="3954601" url="https://pl.wikipedia.org/wiki?curid=3954601" title="Gunther Steiner">
Gunther Steiner



</doc>
<doc id="3954607" url="https://pl.wikipedia.org/wiki?curid=3954607" title="Ambasada RP w Wellington">
Ambasada RP w Wellington

Ambasada Rzeczypospolitej Polskiej w Wellington (ang. "Embassy of the Republic of Poland in Wellington") – polska misja dyplomatyczna w stolicy Nowej Zelandii. Ambasadorem Nadzwyczajnym i Pełnomocnym Rzeczypospolitej Polskiej w Nowej Zelandii od 2020 jest Grzegorz Kowal.
Historia.
Polska utrzymywała z Nową Zelandią stosunki dyplomatyczno-konsularne od lat 30. XX w. Do 1945 w Wellington istniał konsulat generalny RP. PRL nawiązała stosunki dyplomatyczne z Nową Zelandią 1 marca 1973. Początkowo ambasador akredytowany był z Canberry. Szef polskiego przedstawicielstwa w Wellington (Biuro Radcy Handlowego) był w randzie chargé d’affaires i podlegał ministrowi gospodarki. Ambasada RP w Wellington powstała w 2004.

</doc>
<doc id="3954609" url="https://pl.wikipedia.org/wiki?curid=3954609" title="Ambasada Polski w Nowej Zelandii">
Ambasada Polski w Nowej Zelandii



</doc>
<doc id="3954610" url="https://pl.wikipedia.org/wiki?curid=3954610" title="Merete Kristiansen">
Merete Kristiansen

Merete Kristiansen (ur. 1968) – norweska skoczkini narciarska.
Pochodząca z Klæbu skoczkini narciarska w marcu 1985 na obiekcie Skuibakken w Bærum skokiem na odległość 100 metrów ustanowiła rekord Norwegii w długości skoku narciarskiego kobiet, bijąc tym samym wynik uzyskany przez Anitę Wold 9 lat wcześniej w Sapporo (97,5 metra). Kristiansen stała się wówczas pierwszą w historii Norweżką, która osiągnęła dystans co najmniej 100 metrów.
W 1988 wzięła udział w rozgrywanych w Sapporo zawodach Miyasama Ski Games, gdzie w konkursie na skoczni dużej, który miał miejsce 6 marca 1988, dwukrotnie przekroczyła odległość 100 metrów (108 m w pierwszej serii i 101 m w drugiej), tym samym poprawiając swój rekord kraju.
22 stycznia 1989 na Odnesbakken w Odnes uzyskała odległość 111 metrów, ustanawiając nieoficjalny rekord świata w długości skoku narciarskiego kobiet, poprawiając o metr dotychczasowy najlepszy rezultat, ustanowiony w 1981 przez Tiinę Lehtolę. Wynik Kristiansen został pobity 5 lat później przez Evę Ganster, która w Lillehammer oddała skok na odległość 113,5 metra.

</doc>
<doc id="3954614" url="https://pl.wikipedia.org/wiki?curid=3954614" title="Terézia Poliaková">
Terézia Poliaková

Terézia Poliaková (ur. 2 kwietnia 1989 w Breźnie) – słowacka biathlonistka, uczestniczka Zimowych Igrzysk Olimpijskich 2014.
Podczas igrzysk w Soczi wzięła udział w dwóch konkurencjach biathlonowych. W biegu indywidualnym na 15 km zajęła 66. miejsce, wystąpiła również w sztafecie, jednak Słowacja nie została w niej sklasyfikowana.
Trzykrotnie wystąpiła w biathlonowych mistrzostwach świata. W 2013 roku zajęła 47. miejsce w biegu indywidualnym, w 2015 roku była 37. w biegu indywidualnym, 57. w sprincie, 49. w biegu pościgowym i 19. w sztafecie, a rok później zajęła 39. miejsce w sprincie, 58. miejsce w biegu pościgowym i 14. w sztafecie.
Dwa razy uczestniczyła również w mistrzostwach świata juniorów. W 2009 roku była 11. w sztafecie i 44. w biegu indywidualnym. Rok później zajęła 46. miejsce w biegu indywidualnym, dziewiąte w sztafecie i 43. w biegu pościgowym.
W Pucharze Świata najlepszy indywidualny rezultat osiągnęła w biegu pościgowym w Hochfilzen w sezonie 2014/2015, zajmując 28. miejsce.

</doc>
<doc id="3954615" url="https://pl.wikipedia.org/wiki?curid=3954615" title="Andreas Thuresson">
Andreas Thuresson

Andreas Thuresson (ur. 18 listopada 1987 w Kristianstad) – szwedzki hokeista występujący na pozycji środkowego napastnika w SCL Tigers z National League (NLA). Wybrany przez drużynę Nashville Predators ze 144. numerem w NHL Entry Draft 2007. Reprezentant Szwecji.
Kariera.
Thuresson został wydraftowany w piątej rundzie NHL Entry Draft 2007 przez Nashville Predators (144. numer). Swoją pierwszą bramkę w NHL zdobył 31 grudnia 2009, pokonując Mathieu Garona z Columbus Blue Jackets. 2 lipca 2011 roku został oddany do New York Rangers w zamian za Brodie'ego Duponta. W trakcie sezonu 2011-12 został odesłany do Connecticut Whale, afiliacji drużyny z Nowego Jorku. Po zdobyciu zaledwie 21 punktów w 73 spotkaniach, po zakończeniu sezonu wrócił do Szwecji i 18 maja 2012 podpisał roczny kontrakt z Brynäs IF. W lipcu 2014 związał się z występującym w KHL Sibirem Nowosybirsk. W trakcie sezonu rozstał się z drużyną Sibiru i trafił do Siewierstali Czerepowiec. Po 8 latach w 2015 roku wrócił do występującej w SHL drużyny Malmö Redhawks. 5 czerwca 2017 przeniósł się do występującego w KHL Kunlun Red Star. W grudniu 2017 podpisał kontrakt z SCL Tigers z National League.
W dorosłej reprezentacji Szwecji zadebiutował podczas mistrzostw świata 2015; wystąpił w jednym spotkaniu.

</doc>
<doc id="3954616" url="https://pl.wikipedia.org/wiki?curid=3954616" title="Terezia Poliakova">
Terezia Poliakova



</doc>
<doc id="3954618" url="https://pl.wikipedia.org/wiki?curid=3954618" title="Karolina Stefani">
Karolina Stefani

Karolina Stefani (ur. 1785, zm. 25 kwietnia 1803 r. w Warszawie) – polska śpiewaczka i aktorka. Była córką Jana Stefaniego i siostrą Józefa Stefaniego i Eleonory Stefani. 29 stycznia 1802 r. debiutowała w warszawskim Teatrze Narodowym w partii Pierwszej Damy w Czarodziejskim flecie Mozarta. Zaangażowana do zespołu Teatru Narodowego, śpiewała partie operowe, potem w związku z pogłębiającą się chorobą (gruźlica) grała jedynie role komediowe.

</doc>
<doc id="3954621" url="https://pl.wikipedia.org/wiki?curid=3954621" title="Nadzy i martwi (powieść)">
Nadzy i martwi (powieść)

Nadzy i martwi (ang. "The Naked and the Dead") – powieść amerykańskiego pisarza Normana Mailera, opublikowana w 1948. Fabuła utworu oparta została częściowo na doświadczeniach pisarza z czasów II wojny światowej i walk w rejonie Pacyfiku. Opowiada o plutonie liczącym 13 żołnierzy, stacjonującym na wyspie Anopopei. Posługując się techniką zbliżoną do dziennikarskiego reportażu, Mailer przedstawia poszczególnych bohaterów metodą retrospekcji. W 1958 powieść została sfilmowana. Na język polski utwór przełożył Jan Zakrzewski. Przekład ukazał się w 1957 nakładem Państwowego Instytutu Wydawniczego.

</doc>
<doc id="3954622" url="https://pl.wikipedia.org/wiki?curid=3954622" title="Rostisław Bielakow">
Rostisław Bielakow

Rostisław Apołłonowicz Bielakow (ros. Ростислав Аполлосович Беляков, ur. 4 marca 1919 w Muromiu, zm. 28 lutego 2014 w Moskwie) – radziecki i rosyjski konstruktor lotniczy, dwukrotny Bohater Pracy Socjalistycznej (1971 i 1982).
Życiorys.
W 1936 skończył szkołę średnią, a w 1941 Moskiewski Instytut Lotniczy, pracował w fabryce lotniczej nr 1 jako konstruktor w dziale uzbrojenia, w październiku 1941 wraz z fabryką został ewakuowany do Kujbyszewa. W marcu 1942 został przeniesiony jako inżynier konstruktor do nowo zorganizowanego lotniczego zakładu doświadczalnego nr 155 (Specjalne Biuro Konstruktorskie 155 (OKB-155)), w sierpniu 1952 został w nim głównym konstruktorem - szefem brygady konstruktorskiej, brał aktywny udział w konstruowaniu myśliwców MiG-3, MiG-9, MiG-15, MiG-17, MiG-19, MiG-21, MiG-21 i opracowywaniu ich wielu modyfikacji. Od 9 marca 1962 do 1969 był I zastępcą generalnego konstruktora samolotów Artioma Mikojana, potem w związku z ciężką chorobą Mikojana został p.o. generalnego konstruktora, a 5 marca 1971 generalnym konstruktorem. Miał tytuł doktora nauk technicznych (1973) i profesora, 1974 został członkiem korespondentem, a w 1981 członkiem rzeczywistym Akademii Nauk ZSRR. W latach 1944-1991 należał do WKP(b)/KPZR, 1974-1989 był deputowanym do Rady Najwyższej ZSRR od 9 do 11 kadencji. Został pochowany na Cmentarzu Nowodziewiczym.

</doc>
<doc id="3954623" url="https://pl.wikipedia.org/wiki?curid=3954623" title="Ambasada RP w Kopenhadze">
Ambasada RP w Kopenhadze

Ambasada Rzeczypospolitej Polskiej w Kopenhadze (duń. "Den Polske Ambassade") – polska misja dyplomatyczna w stolicy Danii. W rzeczywistości mieści się w podstołecznym Hellerup.
Siedziba.
Siedziba Ambasady mieści się w dwóch sąsiadujących ze sobą willach, położonych w dzielnicy Kopenhagi – . Główny budynek zlokalizowany przy ulicy Richelieus Allé 12 pochodzi z 1918. Został zaprojektowany przez i . Wzorowany jest na elementach pałacu . Od 1948 jego właścicielem jest Państwo Polskie. Mieściło się w nim wówczas Poselstwo, a od 1957 Ambasada.
Willa Wydziału Konsularnego położona przy ulicy Richelieus Allé 10 pochodzi z 1913. Od 1969 należy do Państwa Polskiego. Jej projektantem był .
W latach 1919–1940 siedziba posła mieściło się w pałacu Knuthske Palæ przy ulicy Frederiksgade 17 z 1871 (wcześniej pod tym adresem działało poselstwo Rosji). Kancelaria Poselstwa mieściła się przy ulicy Bredgade 52, nieopodal siedziby Posła.

</doc>
<doc id="3954626" url="https://pl.wikipedia.org/wiki?curid=3954626" title="Rhagomyini">
Rhagomyini

Rhagomyini – monotypowe plemię ssaków z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Plemię obejmuje gatunki występujące w Ameryce Południowej.
Morfologia.
Długość ciała (bez ogona) 82–103 mm, długość ogona 85–107 mm, długość ucha 10–15 mm, długość tylnej stopy 17–22 mm; masa ciała 16–32 g.
Systematyka.
Etymologia.
"Rhagomys": "rhax", ῥαγος "rhagos" „grono, jagoda”; μυς "mus", μυoς "muos" „mysz”.
Podział systematyczny.
Do plemienia należy jeden rodzaj "Rhagomys" z następującymi gatunkami:

</doc>
<doc id="3954627" url="https://pl.wikipedia.org/wiki?curid=3954627" title="Ambasada Polski w Danii">
Ambasada Polski w Danii



</doc>
<doc id="3954628" url="https://pl.wikipedia.org/wiki?curid=3954628" title="Rhagomys">
Rhagomys



</doc>
<doc id="3954629" url="https://pl.wikipedia.org/wiki?curid=3954629" title="32 Pułk Piechoty k.u. Landwehry">
32 Pułk Piechoty k.u. Landwehry



</doc>
<doc id="3954632" url="https://pl.wikipedia.org/wiki?curid=3954632" title="Rząd Manuela Vallsa">
Rząd Manuela Vallsa



</doc>
<doc id="3954633" url="https://pl.wikipedia.org/wiki?curid=3954633" title="Czworo z Teksasu">
Czworo z Teksasu

Czworo z Teksasu (ang. "4 for Texas") – amerykański western komediowy z 1963 w reżyserii Roberta Aldricha. W głównych rolach wystąpili: Frank Sinatra, Dean Martin, Anita Ekberg i Ursula Andress (tytułowa czwórka z Teksasu).
Obsada.
i inni...
Zarys fabuły.
Miasto Galveston w Teksasie, rok 1870. Dwaj kowboje-awanturnicy, Zack i Joe rywalizują ze sobą o przejęcie 100 000 dolarów. W końcu jednak nie darzący się sympatią mężczyźni będą musieli zjednoczyć siły, aby pieniędzy nie przejął nieuczciwy bankowiec Harvey Burden.

</doc>
<doc id="3954638" url="https://pl.wikipedia.org/wiki?curid=3954638" title="Zespół mózgowo-żebrowo-żuchwowy">
Zespół mózgowo-żebrowo-żuchwowy

Zespół mózgowo-żebrowo-żuchwowy () – genetycznie uwarunkowany zespół wad wrodzonych, dziedziczony autosomalnie dominująco oraz autosomalnie recesywnie. Charakteryzuje się mikrognacją, wadami żeber oraz niepełnosprawnością intelektualną.
Historia.
Zespół został po raz pierwszy opisany w 1966 przez amerykańsko-szwajcarski zespół pod kierownictwem amerykańskiego lekarza Davida Smitha.
Etiologia.
Zespół jest dziedziczony autosomalnie zarówno dominująco, jak i recesywnie. Opisano uszkodzenia sekwencji regulatorowej genu SNRPB zlokalizowanego na ramieniu krótkim chromosomu 20, w regionie p13 odpowiadające za część przypadków zespołu mózgowo-żebrowo-żuchwowego.
Epidemiologia.
Częstość występowania szacowana jest na poniżej 1 na 1 000 000 urodzeń. Do chwili obecnej opisano 65 przypadków, z których 10 dzieci żyje.
Obraz kliniczny.
Zespół mózgowo-żebrowo-żuchwowy charakteryzuje obecność cech sekwencji malformacyjnej Pierre’a Robina (niedorozwój żuchwy (mikrognacja), glossoptosis, różnego stopnia wady rozwojowe podniebienia), wewnątrzmaciczny niedobór wzrostu oraz odcinkowe niewykształcenie żeber w ich tylnej części o różnym stopniu nasilenia. Odcinkowy brak żeber może prowadzić do wiotkiej klatki piersiowej, co może dalej powodować zaburzenia oddychania. Obserwowane bywają również wady cewy nerwowej. W większości przypadków zespół ten powoduje niepełnosprawność intelektualną.
Diagnostyka różnicowa.
Zespół mózgowo-żebrowo-żuchwowy należy różnicować z zespołem Pierre’a Robina, zespołem Edwardsa oraz zespołem Pataua.
Rozpoznanie stawiane jest na podstawie typowego obrazu klinicznego oraz typowego obrazu RTG klatki piersiowej. W badaniu histopatologicznym w miejscu brakujących fragmentów żeber stwierdza się niezróżnicowaną tkankę łączną włóknistą.
Leczenie.
Nie ma specyficznego leczenia zespołu mózgowo-żebrowo-żuchwowego (2017). Leczenie jest objawowe, skierowane, zwłaszcza w początkowym okresie, na leczenie zaburzeń oddychania, część pacjentów wymaga tracheotomii oraz żywienia przez zgłębnik nosowo-żołądkowy.
Rokowanie.
Rokowanie jest poważne i zależy od stopnia zaawansowania zespołu, określonego liczbą brakujących żeber lub ich odcinków. Najciężej dotknięte dzieci umierają w pierwszej dobie życia, 50% dzieci umiera w pierwszym miesiącu życia, 40% w ciągu pierwszego roku życia. Pacjenci, którzy przeżyją pierwszy rok życia, zwykle dożywają wieku dorosłego.

</doc>
<doc id="3954641" url="https://pl.wikipedia.org/wiki?curid=3954641" title="Maciej Janowski (architekt)">
Maciej Janowski (architekt)

Maciej Andrzej Janowski – polski architekt, dr hab. inż., pracownik naukowy na Wydziale Architektury Politechniki Poznańskiej. Wykładowca na WAPP oraz na poznańskim Uniwersytecie Artystycznym. Autor m.in. książki "Współczesna architektura domu prywatnego i jej przemiany" wydanej przez Wydawnictwo Politechniki Poznańskiej w 2003 roku.

</doc>
<doc id="3954643" url="https://pl.wikipedia.org/wiki?curid=3954643" title="Rząd Bernarda Cazeneuve’a">
Rząd Bernarda Cazeneuve’a

Rząd Bernarda Cazeneuve’a – 39. rząd V Republiki Francuskiej funkcjonujący od grudnia 2016 do maja 2017. Powołał go prezydent François Hollande. Zastąpił drugi rząd Manuela Vallsa. W skład gabinetu weszli przedstawiciele Partii Socjalistycznej, a także Lewicowej Partii Radykalnej i Parti écologiste.
5 grudnia 2016 premier Manuel Valls ogłosił, że zamierza się ubiegać o urząd prezydenta w wyborach prezydenckich, które zaplanowano na 23 kwietnia 2017. W związku z tym złożył dymisję z funkcji premiera, która została przyjęta. Prezydent François Hollande 6 grudnia 2016 na stanowisko nowego premiera desygnował dotychczasowego ministra spraw wewnętrznych Bernarda Cazeneuve’a. Tego samego dnia powołano ministrów i sekretarzy stanu, skład rządu pozostał praktycznie niezmieniony w porównaniu z poprzednim gabinetem.
10 maja 2017 premier złożył dymisję rządu w związku z wyborem nowego prezydenta Emmanuela Macrona. 15 maja 2017, dzień po zaprzysiężeniu, prezydent na nowego premiera powołał Édouarda Philippe’a.

</doc>
<doc id="3954644" url="https://pl.wikipedia.org/wiki?curid=3954644" title="Aleksandr Nadiradze">
Aleksandr Nadiradze

Aleksandr Dawidowicz Nadiradze (ros. Александр Давидович Надирадзе, ur. 2 września 1914 w Gori, zm. 3 września 1987 w Moskwie) – radziecki inżynier, projektant systemów rakietowych, dwukrotny Bohater Pracy Socjalistycznej (1976 i 1982).
Życiorys.
Urodził się w rodzinie gruzińskiego nauczyciela. W 1936 ukończył Zakaukaski Instytut Industrialny, potem studiował w Moskiewskim Instytucie Lotniczym, pracował w Centralnym Instytucie Aerohydrodynamicznym jako inżynier i kierownik grupy, zajmował się badaniami naukowymi, teoretycznymi i eksperymentalnymi urządzeń samolotowych. Od 1941 był konstruktorem Specjalnego Biura Konstruktorskiego (OKB) fabryki nr 22 i przystąpił do badań nad techniką rakietową, w 1945 został głównym konstruktorem i szefem OKB przy wydziale Moskiewskiego Mechanicznego Instytutu Ludowego Komisariatu Zaopatrzenia Wojskowego, od 15 października 1951 do 1955 kierował pracami nad stworzeniem kompleksu lotniczego "Czajka", w 1971-1976 pracował nad stworzeniem kompleksu "Pionier". Opracował rakietowe pociski balistyczne Temp-2S, RSD-10 Pionier i RT-2PM Topol i odegrał dużą rolę w stworzeniu pocisków RS-12M1 Topol-M i RS-24. W 1969 został doktorem nauk technicznych, a 1972 profesorem, a 29 grudnia 1981 członkiem rzeczywistym Akademii Nauk ZSRR. Napisał ponad sto prac naukowych. Został pochowany na cmentarzu Nowodziewiczym.
Odznaczenia i nagrody.
I medale.

</doc>
<doc id="3954657" url="https://pl.wikipedia.org/wiki?curid=3954657" title="Keita Endo">
Keita Endo



</doc>
<doc id="3954658" url="https://pl.wikipedia.org/wiki?curid=3954658" title="Matthias Fekl">
Matthias Fekl

Matthias Fekl (ur. 4 października 1977 we Frankfurcie nad Menem) – francuski polityk, urzędnik państwowy i samorządowiec, działacz Partii Socjalistycznej, parlamentarzysta, w 2017 minister spraw wewnętrznych.
Życiorys.
Urodził się jako syn Niemca i Francuzki. Kształcił się w École normale supérieure de Lyon, Instytucie Nauk Politycznych w Paryżu i École nationale d’administration, podejmując następnie pracę w sądownictwie administracyjnym. Zaangażował się w działalność polityczną w ramach Partii Socjalistycznej, do której wstąpił w 2001. Pełnił funkcję radnego i zastępcy mera miejscowości Marmande. Od 2010 był radnym, a do 2012 również wiceprzewodniczącym rady regionalnej Akwitanii ds. rozwoju gospodarczego, zatrudnienia i przedsiębiorczości.
W wyborach w 2012 uzyskał mandat deputowanego do Zgromadzenia Narodowego XIV kadencji. Od września 2014 był sekretarzem stanu ds. handlu zagranicznego, promocji turystyki i Francuzów poza granicami kraju. W 2015 wybrany na radnego nowego regionu Nowa Akwitania. Gdy 21 marca 2017 Bruno Le Roux został odwołany ze stanowiska ministra spraw wewnętrznych, Matthias Fekl otrzymał nominację na ten urząd w gabinecie Bernarda Cazeneuve’a, stając się najmłodszym ministrem spraw wewnętrznych V Republiki. Zakończył urzędowanie wraz z całym gabinetem w maju 2017.
W marcu 2018 podjął pracę jako partner w paryskiej kancelarii adwokackiej KGA odpowiedzialny za internacjonalizację. Dodatkowo reprezentował departament Lot i Garonna jako specjalny doradca przewodniczącego regionu Nowa Akwitania Alaina Rousseta. W lipcu 2019 jednogłośnie wybrany na prezesa stowarzyszenia browarów francuskich ("Association des Brasseurs de France").

</doc>
<doc id="3954660" url="https://pl.wikipedia.org/wiki?curid=3954660" title="Yasushi Endo">
Yasushi Endo



</doc>
<doc id="3954666" url="https://pl.wikipedia.org/wiki?curid=3954666" title="Hideko Maehata">
Hideko Maehata

 – japońska pływaczka specjalizująca się w stylu klasycznym, mistrzyni olimpijska (1936) i była rekordzistka świata.
Kariera pływacka.
W 1932 roku podczas igrzysk olimpijskich w Los Angeles zdobyła srebrny medal na dystansie 200 m stylem klasycznym, przegrywając o 0,1 s z reprezentantką Australii, Clare Dennis. Był to pierwszy w historii medal olimpijski w kobiecym pływaniu dla Japonii. Po powrocie do kraju Maehata została skrytykowana przez gubernatora Tokio, ponieważ nie została mistrzynią olimpijską, a Tokio starało się wówczas o organizację igrzysk. 
Rok później, we wrześniu pobiła rekord świata w konkurencji 200 m żabką, uzyskawszy czas 3:00,4. 
Na igrzyskach olimpijskich w Berlinie w 1936 roku w eliminacjach 200 m stylem klasycznym ustanowiła nowy rekord olimpijski (3:01,9). Trzy dni później, wywalczyła w tej konkurencji złoty medal, pokonując reprezentantkę gospodarzy, Marthę Genenger.
W 1979 roku została wprowadzona do International Swimming Hall of Fame.
Zmarła w wieku 80 lat z powodu ostrej niewydolności nerek.

</doc>
<doc id="3954668" url="https://pl.wikipedia.org/wiki?curid=3954668" title="Kota Fujimoto">
Kota Fujimoto



</doc>
<doc id="3954670" url="https://pl.wikipedia.org/wiki?curid=3954670" title="Ryuji Fujiyama">
Ryuji Fujiyama



</doc>
<doc id="3954676" url="https://pl.wikipedia.org/wiki?curid=3954676" title="Javneel">
Javneel



</doc>
<doc id="3954681" url="https://pl.wikipedia.org/wiki?curid=3954681" title="Strumieniak">
Strumieniak

Strumieniak ("Rheomys") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Meksyku, Kostaryce, Panamie, Gwatemali i Salwadorze.
Morfologia.
Długość ciała (bez ogona) 92–148 mm, długość ogona 88–171 mm, długość ucha 4–12 mm, długość tylnej stopy 24–42 mm; brak szczegółowych danych dotyczących masy ciała.
Systematyka.
Podział systematyczny.
Do rodzaju należą następujące gatunki:

</doc>
<doc id="3954682" url="https://pl.wikipedia.org/wiki?curid=3954682" title="Moho bishopi">
Moho bishopi



</doc>
<doc id="3954683" url="https://pl.wikipedia.org/wiki?curid=3954683" title="Lithocarpus skanianus">
Lithocarpus skanianus

Lithocarpus skanianus (Dunn) Rehder – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Fujian (środkowa i wschodnia część), Guangdong, Hajnan, Hunan (na południu), Jiangxi (południowa część) i Junnan (na południowym wschodzie), a także w regionie autonomicznym Kuangsi.
Biologia i ekologia.
Rośnie w wiecznie zielonych lasach. Występuje na wysokości od 500 do 1000 m n.p.m. Kwitnie i owocuje od września do października.

</doc>
<doc id="3954684" url="https://pl.wikipedia.org/wiki?curid=3954684" title="Aplonis mavornata">
Aplonis mavornata



</doc>
<doc id="3954685" url="https://pl.wikipedia.org/wiki?curid=3954685" title="Kajetan Borowski">
Kajetan Borowski

Kajetan Borowski (ur. 11 stycznia 1990 roku w Tarnowie) – polski pianista i kompozytor. Absolwent Akademii Muzycznej im. Karola Szymanowskiego w Katowicach, obecnie jej wykładowca. Od początku swojej działalności artystycznej lider własnego trio. 
Współtwórca zespołów: Piotr Budniak Essential Group, Julia Kania Quartet, Sandwich On The Floor. Stypendysta Ministra Nauki i Szkolnictwa Wyższego, laureat nagród na konkursach jazzowych m.in. Poznań Blue Note Competition, Tarnów Jazz Contest, Jazz Juniors, RCK Pro Jazz. Nominowany do nagrody polskiego przemysłu muzycznego Fryderyk 2017 w kategorii Muzyka Jazzowa - Debiut Roku.
Dyskografia.
Piotr Budniak Essential Group "Simple Stories About Hope And Worries" (Soliton, 2015)
Kajetan Borowski Trio "Totem"(Inetive Records, 2016)
Piotr Budniak Essential Group "Into The Life" (SJ Records, 2017)
Julia Kania "here" (SJ Records, 2017)
Piotr Budniak Essential Group "The Days Of Wine And Noises" (Inetive Records, 2018)

</doc>
<doc id="3954686" url="https://pl.wikipedia.org/wiki?curid=3954686" title="Taban Deng Gai">
Taban Deng Gai

Taban Deng Gai (ur. 1959) – południowosudański polityk, od 26 lipca 2016 pierwszy wiceprezydent kraju, działacz SPLM-IO (ruchu pod przywództwem Rieka Machara, który w 2013 oddzielił się od Ludowej Armii Wyzwolenia Sudanu na skutek konfliktów o przywództwo).
Od 30 września 2005 jest gubernatorem prowincji Unity, ponownie wybrany na stanowisko w kwietniu 2010: zdobył wówczas 137 662 głosów, a jego główna kontrkandydatka Angelina Teny – 63 561. Przegrana oskarżyła władze o sfałszowanie wyników wyborów i porwania oraz zabójstwa jej zwolenników. Przed powołaniem na urząd wiceprezydenta Gai pełnił funkcję ministra górnictwa. W lipcu 2016 wybuchły walki między zwolennikami prezydenta Salva Kiir Mayardita a wiceprezydenta Rieka Machara. Taban Deng Gai został głównym mediatorem zwaśnionych stron, a po odwołaniu Machara z funkcji został w jego miejsce wiceprezydentem, co spowodowało konflikt z tym ostatnim.

</doc>
<doc id="3954688" url="https://pl.wikipedia.org/wiki?curid=3954688" title="Turnagra tanagra">
Turnagra tanagra



</doc>
<doc id="3954689" url="https://pl.wikipedia.org/wiki?curid=3954689" title="Bacuch (torfowisko)">
Bacuch (torfowisko)

Bacuch – torfowisko w obrębie miejscowości Koniówka w województwie małopolskim, w powiecie nowotarskim, w gminie Czarny Dunajec. Pod względem geograficznym znajduje się w Kotlinie Orawsko-Nowotarskiej. Położone jest na wysokości 741 m wśród łąk i pól uprawnych po lewej stronie Czarnego Dunajca. Odległość torfowiska od tej rzeki wynosi 400-500 m, ale nie należy ono do jej zlewni. Z torfowiska wypływa bowiem Ogrójcowy Potok znajdujący się w zlewisku Morza Czarnego, odległego stąd o kilkaset kilometrów. Pomiędzy brzegiem Czarnego Dunajca a torfowiskiem Bacuch przebiega dział wód między zlewiskami Morza Czarnego i Bałtyku.
Rozległy kompleks torfowisk, bagien, trzęsawisk, podmokłych łęgów i bagiennych lasów sosnowych, ciągnący się od Suchej Góry na Słowacji po Ludźmierz na Orawie nazywano pustaciami lub puściznami. Po ustąpieniu lodowca teren ten był wielkim rozlewiskiem młak i jezior, które stopniowo zamulane było niesionymi przez wodę osadami tworzącymi stożki napływowe, równocześnie też podlegało zarastaniu, w którym wielki udział miał mech torfowiec. Z jego obumarłych szczątków tworzył się torf. Zarastanie to zaczęło się około 10-11 tysięcy lat temu. Rocznie przybywa około 1 mm torfu. Torfowisko tworzy specyficzne warunki życia dla roślin. Charakteryzują się one bardzo kwaśnym odczynem, dużą wilgotnością i ubóstwem składników pokarmowych. W takich warunkach na torfowisku rozwijają się specyficzne, charakterystyczne dla torfowisk gatunki roślin. 
Torfowiska Kotliny Orawsko Nowotarskiej to unikatowy w skali Europy obszar. Planuje się utworzenie tutaj specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Torfowisko Bacuch jest torfowiskiem wysokim. Dawniej eksploatowano w nim torf, wskutek czego jego kopuła została niemal całkowicie zniwelowana. Na części obszaru dawnej kopuły zachowała się jednak charakterystyczna roślinność torfowiskowa. Z rzadkich w Karpatach roślin rośnie tutaj m.in. bagno zwyczajne. Torfowisko jest własnością prywatną, aby zastosować jego ochronę przewiduje się płatności rolno-środowiskowe za zaniechanie gospodarowania na nim, utrzymanie i prowadzenie odpowiednich zabiegów pielęgnacyjnych.

</doc>
<doc id="3954699" url="https://pl.wikipedia.org/wiki?curid=3954699" title="John Gordon Mein">
John Gordon Mein

John Gordon Mein (ur. 10 września 1913 w Kentucky, zm. 28 sierpnia 1968 w Ciudad de Guatemala) – amerykański dypomata, pierwszy ambasador Stanów Zjednoczonych, zabity w czasie zamachu dokonanego podczas pełnienia czynnej służby.
Mein służył jako ambasador Stanów Zjednoczonych w Gwatemali w latach 1965-68, w czasie wojny domowej w Gwatemali w której Amerykanie wspierali prawicowe organizacje paramilitarne. W związku z tym w 1967 roku amerykańskie placówki dyplomatyczne stały się celem ataków ze strony lewicowej partyzantki. W styczniu 1968 w zamachach zginęło dwóch amerykańskich doradców wojskowych a przyznające się do ataków Rebelianckie Siły Zbrojne (FAR) oświadczyły, że był to odwet za zamordowanie w 1950 roku miss Gwatemali, podejrzewanej o sympatie komunistyczne. Zamachu na ambasadora USA Johna Gordona Mein FAR dokonało 28 sierpnia 1968 roku, w czasie gdy ambasador jechał do pracy. Zamachowcy planowali porwać Meina ale gdy to się nie powiodło, został przez nich zastrzelony.
John Gordon Mein został pochowany na Cmentarzu Rock Creek w Waszyngtonie.

</doc>
<doc id="3954700" url="https://pl.wikipedia.org/wiki?curid=3954700" title="Moczarowiak">
Moczarowiak

Moczarowiak ("Scapteromys") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 114–252 mm, długość ogona 101–176 mm, długość ucha 13–29 mm, długość tylnej stopy 32–45 mm; masa ciała 50–165 g.
Systematyka.
Etymologia.
"Scapteromys": "skaptēr" „kopacz”; μυς "mus", μυος "muos" „mysz”.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z plejstocenu dzisiejszej Argentyny:

</doc>
<doc id="3954701" url="https://pl.wikipedia.org/wiki?curid=3954701" title="Azyl (ujednoznacznienie)">
Azyl (ujednoznacznienie)



</doc>
<doc id="3954702" url="https://pl.wikipedia.org/wiki?curid=3954702" title="Scapteromys">
Scapteromys



</doc>
<doc id="3954703" url="https://pl.wikipedia.org/wiki?curid=3954703" title="Azyl (film)">
Azyl (film)



</doc>
<doc id="3954710" url="https://pl.wikipedia.org/wiki?curid=3954710" title="Gongdonggyeongbiguyeok JSA">
Gongdonggyeongbiguyeok JSA



</doc>
<doc id="3954714" url="https://pl.wikipedia.org/wiki?curid=3954714" title="Przybojec">
Przybojec

Przybojec – torfowisko w Kotlinie Orawsko-Nowotarskiej, w obrębie miejscowości Koniówka w województwie małopolskim, w powiecie nowotarskim, w gminie Czarny Dunajec. Położone jest na średniej wysokości 751 m wśród łąk i pól uprawnych po lewej stronie Czarnego Dunajca, tuż przy granicy ze Słowacją. Nie znajduje się jednak w zlewni tej rzeki, pomiędzy nią a torfowiskiem biegnie bowiem dział wód między zlewiskami Morza Czarnego i Bałtyku. Po wschodniej stronie torfowiska wypływa Ogrójcowy Potok znajdujący się w zlewisku Morza Czarnego.
Przybojec to klasyczne torfowisko wysokie. Po polskiej stronie jest to żywe i nadal przyrastające torfowisko mające kopulasty kształt, po słowackiej stronie bowiem znajduje się w nim kopalnia odkrywkowa eksploatująca torf.
Rozległy kompleks torfowisk, bagien, trzęsawisk, podmokłych łęgów i bagiennych lasów sosnowych, ciągnący się od Suchej Góry na Słowacji po Ludźmierz na Orawie nazywano pustaciami lub puściznami. Po ustąpieniu lodowca teren ten był wielkim rozlewiskiem młak i jezior, które stopniowo zamulane było niesionymi przez wodę osadami tworzącymi stożki napływowe, równocześnie też podlegało zarastaniu, w którym wielki udział miał mech torfowiec. Z jego obumarłych szczątków tworzył się torf. Zarastanie to zaczęło się około 10-11 tysięcy lat temu. Rocznie przybywa około 1 mm torfu. Torfowisko tworzy specyficzne warunki życia dla roślin. Charakteryzują się one bardzo kwaśnym odczynem, dużą wilgotnością i ubóstwem składników pokarmowych. W takich warunkach na torfowisku rozwijają się specyficzne, charakterystyczne dla torfowisk gatunki roślin. Na torfowiskach Kotliny Nowotarskiej rosną rośliny charakterystyczne głównie dla niżu, w Karpatach natomiast bardzo rzadkie. Na torfowisku Przybojec występuje m.in. bagno zwyczajne, modrzewnica pospolita, przygiełka biała i żurawina drobnoowocowa. Z rzadkich ptaków występuje cietrzew zwyczajny. Planuje się utworzenie na Kotlinie Nowotarskiej specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Torfowisko Przybojec jest własnością prywatną, aby zastosować jego ochronę przewiduje się wykup działek lub ustalenie płatności rolno-środowiskowe za zaniechanie gospodarowania na nim, utrzymanie i prowadzenie odpowiednich zabiegów pielęgnacyjnych.
Po południowo-wschodniej stronie torfowiska Przybojec znajduje się torfowisko Bacuch.

</doc>
<doc id="3954715" url="https://pl.wikipedia.org/wiki?curid=3954715" title="Kolcowłosek">
Kolcowłosek

Kolcowłosek ("Scolomys") – rodzaj ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 85–114 mm, długość ogona 55–78 mm, długość ucha 13–17 mm, długość tylnej stopy 18–23 mm; masa ciała 20–34 g.
Systematyka.
Etymologia.
"Scolomys": "skōlos" „cierń, kolec”; μυς "mus", μυος "muos" „mysz”.
Podział systematyczny.
Do rodzaju należą następujące gatunki:

</doc>
<doc id="3954716" url="https://pl.wikipedia.org/wiki?curid=3954716" title="Scolomys">
Scolomys



</doc>
<doc id="3954720" url="https://pl.wikipedia.org/wiki?curid=3954720" title="Helen Gray Cone">
Helen Gray Cone

Helen Gray Cone (ur. 1859, zm. 1934) – poetka amerykańska.
Życiorys.
Helen Gray Cone urodziła się 8 marca 1859 w Nowym Jorku. Jej rodzicami byli John Carpenter Cone i Julia Gray. Uczęszczała do Normal College of New York City (obecnie Hunter College), gdzie trafiła w wieku 14 lat. Naukę ukończyła w 1876. W trzynaście lat później otrzymała czasowe zastępstwo za Mary Willard, nauczycielkę historii i literatury, która sama zaproponowała ją na to stanowisko. W 1899 została pierwszą kobietą-profesorem w Normal College, a następnie dziekanem English Department. Wykłady na temat twórczości Williama Szekspira i romantyków zjednały jej ogólny szacunek. W 1908 uzyskała stopień Master of Humane Letters na Uniwersytecie w Nowym Jorku. W 1920, z okazji jubileuszu Hunter College otrzymała doktorat honorowy w zakresie literatury. W 1926 przeszła na emeryturę, nadal jednak była aktywna w Helen Gray Cone Fellowship, towarzystwie naukowym założonym na jej cześć. Helen Gray Cone nigdy nie wyszła za mąż i nie założyła rodziny. Zmarła 31 stycznia 1934.
Twórczość.
Poetka wydała pięć tomików wierszy: "" (1885), "The Ride to the Lady, and Other Poems" (1891), "Soldiers of the Light" (1911), "A Chant of Love for England, and Other Poems" (1915) i "The Coat without a Seam, and Other Poems" (1919). W 1930 ukazał się stanowiący wybór z jej twórczości tom "Harvest Home". Do najbardziej znanych jej wierszy należy utwór "A Chant of Love for England". Z niego pochodzą często cytowane wersy:
Wśród dzieł autorki znalazły się cykle "Sonnets of the Great Peace", "Moods of War" i "The Quiet Days". Jeden ze swoich utworów poetka poświęciła Henry’emu Wadsworthowi Longfellowowi. Był to podwójny sonet. Napisała też balladę "King Raedwald". Niekiedy sięgała po aliterację, jak w poniższej strofie z wiersza "A Ressurrection":
Stosowała również grę słów (paronomazję): "And reverent, as reverend, was thy head" (sonet "Henry Wadsworth Longfellow").

</doc>
<doc id="3954721" url="https://pl.wikipedia.org/wiki?curid=3954721" title="Ursula Happe">
Ursula Happe

Ursula Happe (ur. 20 października 1926 w Gdańsku, zm. 31 marca 2021 w Dortmundzie) – niemiecka pływaczka specjalizująca się w stylu klasycznym i stylu motylkowym, mistrzyni olimpijska (1956) i mistrzyni Europy (1954), reprezentantka RFN.
Życiorys.
W 1952 roku podczas igrzysk olimpijskich w Helsinkach startowała w konkurencji 200 m stylem klasycznym. Odpadła w półfinale, plasując się na 13. miejscu.
Dwa lata później, na mistrzostwach Europy zdobyła złoty medal na dystansie 200 m stylem klasycznym i brąz na 100 m stylem motylkowym.
Podczas kolejnych igrzysk została mistrzynią olimpijską w konkurencji 200 m stylem klasycznym. W finale ustanowiła także nowy rekord olimpijski (2:53,1).
W 1997 roku Happe została wprowadzona do International Swimming Hall of Fame.

</doc>
<doc id="3954725" url="https://pl.wikipedia.org/wiki?curid=3954725" title="Norman Parke">
Norman Parke

Norman Parke (ur. 22 grudnia 1986 w Bushmills) – północnoirlandzki zawodnik MMA. Były mistrz brytyjskiej organizacji Cage Contender w wadze lekkiej. Zwycięzca The Ultimate Fighter: The Smashes. Od 14 września 2019 do 10 lipca 2020 roku tymczasowy mistrz KSW w wadze lekkiej. Były zawodnik UFC, ACB, BAMMA, KSW, Fame MMA czy Prime Show MMA.
Przeszłość sportowa.
Parke rozpoczął treningi judo w wieku 16 lat. W latach 2009-2010 i 2011-2012 był mistrzem kraju w judo i zapasach w stylu wolnym. Później, po rozpoczęciu treningów bokserskich w wieku 20 lat przeszedł do mieszanych sztuk walki.
Kariera MMA.
Wczesna kariera.
W marcu 2006 roku postawił pierwszy krok na zawodowej scenie MMA, przegrywając w debiucie przez poddanie w 1. rundzie.
Kolejne dziesięć pojedynków wygrał – dziewięciu rywali zmusił do poddania, a jednego pokonał przez techniczny nokaut. W roku 2010 seria zwycięstw Irlandczyka została przerwana przez Josepha Duffy’ego, jednak Norman szybko powrócił na drogę zwycięstw.
Cage Contender.
Jeszcze w tym samym roku pokonał kolejnych czterech rywali i stanął przed szansą walki o mistrzowski pas organizacji Cage Contender. Starcie o tytuł stało się pierwszym zakończonym decyzją sędziowską. Ostatecznie jednak Parke wyszedł z niego zwycięsko i pas mistrzowski zawisł na jego biodrach.
"The Ulimate Fighter" i UFC.
Później "Stormin" zawalczył i wygrał jeszcze raz, po czym trafił do programu The Ultimate Fighter. Tam zwyciężył wszystkie starcia i w finale, który odbył się podczas gali UFC on FX 6, również został triumfatorem. Od roku 2012 do roku 2016 walczył z powodzeniem dla amerykańskiego giganta. Łącznie w oktagonie UFC stoczył dziewięć walk, z których pięć wygrał, trzy przegrał i jedną zremisował z Leonardo Santosem. Po ostatniej porażce w UFC z Rustamem Chabiłowem, Irlandczyk musiał rozstać się z organizacją, jednak jeszcze w tym samym roku zawalczył dla rosyjskiej federacji ACB (aktualnie ACA) i dopisał do swojego rekordu kolejne zwycięstwo.
24 lutego 2017 powrócił do Wielkiej Brytanii, gdzie pokonał decyzją większościową Paula Redmonda. W stawce pojedynku był pas mistrzowski brytyjskiej organizacji BAMMA, jednak Parke nie wykonał limitu kategorii lekkiej, w związku z tym, pas mógł zdobyć tylko przeciwnik.
KSW i Brave Combat Federation.
W maju 2017 zadebiutował dla KSW, podczas gali KSW 39 odbywającej się na Stadion Narodowym w Warszawie, przegrał równą walkę o pas mistrzowski z Mateuszem Gamrotem decyzją jednogłośną. Pojedynek w Warszawie był na tyle wyrównany, że na kolejnej gali doszło do rewanżu. Tym razem walka w Dublinie, zakończyła się w drugiej rundzie przez przypadkowe faule Gamrota w oczy Parke'a, oraz jej wynik został uznany za no contest.
Trzy wydarzenia później, Norman pokonał polskiego weterana – Łukasza Chlewickiego, decyzją sędziowską. Następnie zawalczył poza polską organizacją dla Brave Combat Federation, pokonując zawodnika z Irlandii – Mylesa Price.
23 marca 2019 na KSW 47 podjął byłego mistrza KSW w wadze półśredniej – Borysa Mańkowskiego, wygrywając z Polakiem na punkty. W dwóch kolejnych walkach również pokonał jednogłośnie byłych mistrzów, tym razem kategorii piórkowej m.in. Artura Sowińskiego oraz Marcina Wrzoska. Dzięki wygranej z tym drugim zdobył tymczasowe mistrzostwo w kategorii lekkiej.
11 lipca 2020 na KSW 53 doszło do trylogii z Mateuszem Gamrotem. Pojedynek w trzeciej rundzie zwyciężył przez TKO Gamrot, gdyż Parke był tak naruszony, że lekarz nie dopuścił go do kontynuowania pojedynku. Trzecie starcie miało toczyć się o inauguracyjny pas, który posiadał Gamrot, jednak Irlandczyk ponownie nie wykonał wagi i walka nie toczyła się o tytuł. Tymczasowy pas mistrzowski został także Parke'owi odebrany przez jednego z właścicieli – Macieja Kawulskiego.
Fame MMA i Prime Show MMA.
24 stycznia 2022 federacja typu freak fight, Fame MMA ogłosiła, że Co-Main Eventem gali „Fame 13: Nitro vs. Unboxall", która odbędzie się 26 marca 2022 w Arenie Gliwice, będzie pojedynek pomiędzy Normanem „Storminem" Parke oraz znanym polskim raperem, Pawłem „Popkiem" Mikołajuwem. Walka zaplanowana była na 3 rundy po 3 minuty w kategorii otwartej (open). Starcie zakończyło się już po 37 sekundach przez TKO, po tym jak "Popek Monster" doznał kontuzji ręki w pierwszej rundzie, w związku z tym nie był zdolny do kontynuowania walki.
27 maja 2022 konkurencyjna organizacja Prime Show MMA za pośrednictwem mediów społecznościowych ogłosiła, że "Stormin" zawalczy 9 lipca 2022 na gali „Prime 2: Kosmos", dodatkowo ta federacja wspomniała o tym, że Irlandczyk z Północy popisał kontrakt na kilka walk. Jakiś czas później, Prime Show MMA przedstawiło walkę wieczoru gali w Gdyni, podczas której Parke zmierzył się z byłym mistrzem TFL w wadze lekkiej – Grzegorzem Szulakowskim. Walkę zwyciężył po trzech rundach jednogłośnie na punkty.
13 lipca 2022 Fame MMA w specjalnym oświadczeniu rozwiązało kontrakt z Parke, ze względu na złamanie zapisów zawartych w kontrakcie, według nich zawodnik z Irlandii Północnej został wypożyczony do konkurencyjnej federacji na jedną walkę z konkretnym przeciwnikiem - Pawłem Tyburskim (lub Piotrem Tyburskim w przypadku, gdyby Paweł nie byłby zdolny do walki). Pomimo zawarcia umowy uwzględniającej powyższe warunki, zawodnik podpisał kontrakt na kilka walk z Prime Show MMA, naruszając warunku umowy z Fame MMA oraz stoczył walkę z innym przeciwnikiem.
8 listopada 2022 roku organizacja Prime Show MMA ogłosiła pojedynek Parke'a z Adamem Oknińskim, który miał odbyć się 26 listopada w "Netto Arenie" w Szczecinie, jednak 2 dni przed walką nieoczekiwanie Parke wycofał się z walki, z powodu nieporozumień kontraktowych dotyczących limitu wagowego, w którym miał odbyć się pojedynek. Organizacja w mediach społecznościowych odniosła się do sprawy jego odwołanego pojedynku oraz zapowiedziała wyciągnięcie konsekwencji z powodu zachowania Irlandczyka. 
Powrót do sportowych federacji.
11 marca 2023 podczas francuskiej gali "Hexagone MMA 7", która odbyła się w mieście Poitiers, stoczył walkę z Brazylijczykiem, Juniorem Orgulho. Wygrał przez jednogłośną decyzję sędziowską.
Kariera bokserska.
Fame MMA i EFM Show.
28 lutego 2021 został zapowiedziany jako nowy nabytek polskiej, freak fightowej federacji – Fame MMA oraz został ogłoszony jego bokserski pojedynek z Kasjuszem „Don Kasjo" Życińskim na galę „Fame 10". Stawką pojedynku była jednokilogramowa sztabka złota oraz "Pas Króla" należący wówczas do Życińskiego. Parke wygrał walkę przez jednogłośną decyzję sędziów.
11 września 2021 na gali EFM Show 2 miał pierwotnie stoczyć pojedynek z doświadczonym Bułgarem – Vladislavem Kanchevem (11-6-2), jednak nie doszło do tego zestawienia. Nowym rywalem Irlandczyka z Północy w walce bokserski został były mistrz KSW w wadze lekkiej – Maciej Jewtuszko. Pojedynek zwyciężył po większościowej decyzji Parke.
15 sierpnia 2021 roku na pierwszej konferencji przed Fame 11, walka Parke została ogłoszona jako Main Event tej gali. Przeciwnikiem "Stormina" został były rywal Borys Mańkowski. Starcie odbyło się tym razem na zasadach boksu w rękawicach do MMA, z jedną 15 minutową rundą. Stormin przegrał walkę przez jednogłośną decyzję sędziów.
Walka na zasadach niestandardowych.
Fame MMA.
31 marca 2022 Fame MMA za pomocą mediów społecznościowych ogłosiło, że 14 maja na gali Fame 14: Gimper vs. Tromba zawalczy popularny "Stormin", który zmierzy się z byłym hokeistą, a obecnie trenerem personalnym, Piotrem „Szelim" Szeligą. Starcie miało zasady niestandardowe, gdyż pierwsza runda odbyła się w boksie, a dwie następne w MMA, dodatkowo zawodnicy zawalczyli w małym ringu tzw. klatce rzymskiej (3 metry na 3 metry). Parke walkę zwyciężył przez TKO w drugiej rundzie, ubijając w parterze „Szeliego".

</doc>
<doc id="3954726" url="https://pl.wikipedia.org/wiki?curid=3954726" title="Christian-Jaque">
Christian-Jaque

Christian-Jaque; "właściwie" Christian Maudet (ur. 4 września 1904 w Paryżu, zm. 8 lipca 1994 w Boulogne-Billancourt) – francuski reżyser i scenarzysta filmowy znany głównie jako twórca tzw. "kina rozrywkowego". Laureat honorowego Cezara za całokształt twórczości (1985).
W 1952 na Międzynarodowym Festiwalu Filmowym w Cannes otrzymał Złotą Palmę dla najlepszego reżysera za film płaszcza i szpady pt. "Fanfan Tulipan" z Gérardem Philipem i Giną Lollobrigidą w rolach głównych. Za ten sam film przyznano mu nagrodę Srebrnego Niedźwiedzia na 2. w historii Międzynarodowym Festiwalu Filmowym w Berlinie.
Był 6-krotnie żonaty.
Zmarł krótko przed 90. urodzinami, 8 lipca 1994 na zawał serca. Pochowany na paryskim cmentarzu Père-Lachaise.

</doc>
<doc id="3954728" url="https://pl.wikipedia.org/wiki?curid=3954728" title="Spinola Palace w Valletcie">
Spinola Palace w Valletcie

Spinola Palace (; ), znany też jako Spinola House – pałac w Valletcie na Malcie. W XVII i XVIII wieku należał do rodziny Spinola. Około 30% budynku zostało zburzone w XX wieku, pozostałe dwa skrzydła są używane jako główna siedziba Lombard Banku.
Historia.
Pałac oryginalnie należał do Fra Giovanniego de Villaroel, Balì Noveville. W roku 1660 został przekazany Fra Paolo Raffaele Spinoli, Balì Lombardii, który później zbudował też inny Spinola Palace w St. Julian’s. W latach 1720. włoski artysta Niccolo Nasoni wykonał freski na pałacowym suficie. Pałac pozostawał w rękach rodziny Spinola do roku 1780. W XVIII wieku architekt Romano Carapecchia nadał surowej fasadzie nowy barokowy wygląd.
W roku 1922 pałac został podzielony na trzy części. Skrzydło od strony St. Christopher Street (róg Republic Street) zostało zburzone, robiąc miejsce blokowi z apartamentami, gdy dwa pozostałe skrzydła były używane jako prywatne domy oraz biura. W latach 1970. Lombard Bank wykupił część od strony Republic Street i przekształcił je w swoją główną siedzibę. Skrzydło od strony St. Frederick Street (róg St. Christopher Street) Lombard Bank wykupił w latach 2000. Zostało ono odremontowane i odnowione.

</doc>
<doc id="3954740" url="https://pl.wikipedia.org/wiki?curid=3954740" title="Giovanna Garzoni">
Giovanna Garzoni

Giovanna Garzoni (ur. 1600 w Ascoli Piceno, zm. między 10 a 15 lutego 1670 w Rzymie) – włoska malarka epoki baroku, jedna z pierwszych włoskich artystek malujących martwe natury. Jej ulubioną techniką malowania była tempera na welinie, a ulubionym motywem: owoce, kwiaty, ptaki i owady. Niezwykłe w życiorysie Garzoni były jej częste podróże, które wyróżniały ją spośród innych artystek. Przebywała w Wenecji, Neapolu, Rzymie, Turynie i Florencji, a za granicą – we Francji i (prawdopodobnie) w Anglii.
Życiorys.
Giovanna Garzoni urodziła się w 1600 roku w Ascoli Piceno jako córka Giacoma Garzoniego i Isabetty Gai. Jej rodzice pochodzili z Wenecji, z rodu miejscowych rzemieślników i artystów. Sama Giovanna mieszkała tam, prawdopodobnie z przerwami, w latach 1615–1630, studiując malarstwo pod kierunkiem wuja, Pietra Gai i kaligrafię pod kierunkiem Giacoma Rogni. W 1622 roku wyszła za mąż za malarza portretów Tiberia Tinellego, jednak w następnym roku małżonkowie oddalili się od siebie, ponieważ Garzoni złożyła śluby czystości, których nigdy nie złamała. Resztę życia przeżyła samotnie. W 1630 roku udała się z bratem Matteo do Rzymu, a następnie dalej, do Neapolu, korzystając z gościny wicekróla Neapolu, księcia de Alcalà Fernanda Afán de Ribera y Enríqueza. Przebywała tam około roku, dopóki jej mecenas nie opuścił Neapolu. Wówczas (listopad 1632) na własną rękę wyjechała do Turynu, gdzie otrzymała posadę na dworze księcia Sabaudii, Wiktora Amadeusza I. Po śmierci Wiktora Amadeusza I w 1637 roku Garzoni opuściła Turyn. Kolejne lata jej życia aż do 1641 roku, nie są udokumentowane; na podstawie różnych poszlak można zakładać, że przebywała ona po drugiej stronie Alp, prawie na pewno we Francji i prawdopodobnie także w Anglii. Jest jednak pewne, że kontakty z artystami spoza Alp wpłynęły decydująco na dalszy rozwój jej sztuki. W malowanych przez nią portretach dostrzec można podobieństwa do portretów angielskich, zwłaszcza tych autorstwa Johna Hoskinsa, w martwych naturach natomiast – wpływy malarzy francuskich, a szczególnie holenderskich.
W 1642 roku Garzoni przybyła do Florencji. Była już wówczas artystką o ustalonej renomie, posiadającą własny styl, unikalny w XVII-wiecznej Europie. Rozpoczęła współpracę z Medyceuszami. Do miłośników jej talentu a zarazem zleceniodawców należeli: wielki książę Toskanii Ferdynand II, jego małżonka Wiktoria della Rovere oraz jego bracia, Giovan Carlo i Leopoldo. Medyceusze zakupili szereg jej najważniejszych obrazów lub zlecili ich wykonanie, w tym: imponujące portrety Wiktora Amadeusza I, księcia Sabaudii, jego matki Katarzyny, księżnej Sabaudii, Leopolda de 'Medici i kardynała Richelieu (wszystkie w Galerii Uffizi). W 1651 roku wyjechała do Rzymu zamieszkując w pobliżu Akademii Świętego Łukasza, której członkiem została. Testamentem z 1666 roku przekazała na rzecz Akademii swoje majętności, stawiając jako warunek pochowanie jej w kościele Santi Luca e Martina. Zmarła w Rzymie pomiędzy 10 a 15 lutego 1670 roku. Jej grobowiec, zaprojektowany przez Mattię de Rossi, z jej portretem i inskrypcją autorstwa Giuseppe Ghezziego, został zbudowany w 1698 roku.
Niezwykłe w życiorysie Garzoni były jej częste podróże, które wyróżniały ją spośród innych artystek, niemających takich możliwości, albo ich nie dostrzegających. Zanim opuściła dotychczasowe miejsce swego pobytu, zawczasu starała się zapewnić sobie jakiegoś zleceniodawcę lub zleceniodawczynię w nowym środowisku. Zabiegała przy tym, często z powodzeniem, o posadę malarki dworskiej.
Twórczość.
Obrazy religijne.
Najwcześniejsze, znane prace Garzoni to obrazy olejne o tematyce religijnej; w 1616 roku namalowała "Świętą Rodzinę" (91 x 67 cm, kolekcja prywatna), a wkrótce potem – dla Ospedale degli Incurabili w Wenecji – "Świętego Andrzeja" (158 x 115 cm, Gallerie dell’Accademia). Styl tego ostatniego płótna sugeruje, iż artystka studiowała wówczas pod kierunkiem jakiegoś wpływowego mistrza, być może Palmy młodszego.
Portret, kaligrafia.
Wkrótce potem Garzoni porzuciła monumentalny styl i bogatą kolorystykę w stylu weneckim i zaczęła tworzyć dzieła mniejszego formatu stosując technikę akwarelową na pergaminie. "Portret szlachcica" (Stichting Historische Verzamelingen van het Huis Oranje-Nassau, Haga), podpisany przez nią i datowany 1625, ukazuje delikatną, punktową technikę, która w połączeniu z e staranną gradacją kolorów, dała w efekcie bardzo wyrafinowaną i świetlistą fakturę.
Wczesne zainteresowania Garzoni designem dekoracyjnym i naturalistycznymi motywami widoczne są w książce "Libro de' caratteri cancellereschi corsivi", przechowywanej w Bibliotece Sarti w Rzymie, poświęconej studiom kaligraficznym, w której ozdobiła ona duże litery owocami, kwiatami, ptakami i owadami. Misternie wykonane rysunki cechują faliste linie, subtelna kolorystyka i punktowa technika, charakterystyczne dla jej dojrzałego stylu.
W listopadzie 1632 roku Garzoni, owiana sławą portrecistki, przybyła do Turynu. W stolicy Sabaudii zetknęła się z malarstwem niderlandzkim i północnowłoskim. "Portret Wiktora Amadeusza I" (Galeria Uffizi) ukazuje jej zainteresowanie naturalizmem i drobiazgowym przywiązaniem do szczegółu, charakterystycznym dla szkół północnoeuropejskich oraz jej znajomość angielskiej tradycji portretowej. Oprócz niego namalowała również portrety: księżnej Sabaudii, Krystyny Marii oraz książąt Emanuela Filiberta i Karola Emanuela (obecnie Pałac Królewski), niewielki "Portret Mulata" (datowany 1635) oraz obraz "Apollo" (obecnie w Pałacu Kwirynalskim w Rzymie). Z okresu turyńskiego pochodzi również jej pierwsza, znana dziś martwa natura: "Ceramiczny talerz z owocami", z jej podpisem na kiści winogron. W miniaturze tej dostrzec można wszystkie te artystyczne i kulturowe elementy, z którymi Garzoni zetknęła się w Sabaudii. Obraz jest efektem spotkania artystki ze sztuką zarówno malarzy martwych natur, działających na północ od Alp jak i tych z pobliskiej Lombardii. Choć, za przykładem flamandzkim, ukazała pewną ilość przedmiotów – różnych odmian owoców i owadów, drobiazgowo oddanych, to jednak zrezygnowała z przypadkowego rozmieszczenia ich na planie na rzecz umieszczenia ich w naczyniu w centrum kompozycji, co wskazuje na wpływ malarstwa lombardzkiego, a zwłaszcza Fede Galizii.
Martwe natury.
Poczynając od lat 40 Garzoni zaczęła specjalizować się w martwych naturach. Z lat jej pobytu we Florencji pochodzi zlecony przez Wiktorię della Rovere obraz "Piesek pokojowy z chińską filiżanką i ciastkami" (Galleria Palatina, Palazzo Pitti). Świadczy on o znajomości artystki dorobku malarzy holenderskich. Malując dla swych florenckich sponsorów martwe natury używała ona popularnego motywu wazonu z kwiatami ("Wazon z tulipanami i hiacyntami", Galeria Uffizi), lub bardziej wyrafinowanych bukietów, dekorowanych motylami, owadami i egzotycznymi muszlami ("Wazon z różnymi kwiatami na marmurowym parapecie z muszlami po obu stronach i kilkoma motylami w górze", Gabinetto Disegni e Stampi degli Uffizi), będący reminiscencją kompozycji pędzla holenderskiego malarza Ambrosiusa Bosschaerta.
Mniej więcej w latach 1660–1662 Garzoni namalowała na zlecenie Ferdynanda II Medyceusza serię 20 niewielkich, temperowych martwych natur (wszystkie w zbiorach Galleria Palatina). Aby przyciągnąć uwagę widza do swej kompozycji artystka dodawała na pierwszym planie pojedynczy kwiat lub owoc, czasem ptaka lub owada. Obraz "Naczynie ze śliwkami, jaśminem i orzechami" to charakterystyczna kompozycja z centralnie umieszczonym naczyniem z owocami. W tym wypadku jaśmin i powój przeplatają się z delikatnie barwionymi śliwkami, podczas gdy pierwszy plan zdobi pęknięty orzech. Artystka zręcznie operuje kształtami, fakturą i kolorystyką aby wywołać u widza wrażenia zapachowe, dotykowe oraz wzrokowe, zainteresowanie którymi było charakterystyczne dla XVII-wiecznej sztuki holenderskiej i flamandzkiej. Innym ważnym przykładem dla Garzoni były naukowe ilustracje autorstwa Jacopa Ligozziego, tworzącego we Florencji dla Franciszka I Medyceusza. Wpływ jego eleganckich, temperowych rysunków był widoczny w późniejszych martwych naturach i botanicznych rysunkach Garzoni, w tym w "Martwej naturze z ptakami i owocami" (Cleveland Museum of Art). W latach 1650–1651 artystka stworzyła herbarz zawierający 49 bardzo naturalistycznych, botanicznych rysunków (obecnie w zbiorach Dumbarton Oaks). Na górnych krawędziach tych obrazów umieściła, wypisane atramentem, nazwy przedstawianych roślin oraz odnośniki dotyczące ilustracji. "Hiacynt z czterema czereśniami jaszczurką i karczochem" (Galeria Uffizi) jest przykładem szczególnej umiejętności Garzoni łączenia naturalistycznej obserwacji z silnym zmysłem dekoracyjności i estetyki. Poszczególne elementy rośliny: kwiat, łodyga, cebulka i korzeń zostały wiernie odwzorowane, ale ich połączenie jest czysto estetyczne. Nie ma tu naturalnego związku pomiędzy nimi, stanowią one jedynie artystyczne studium kształtów i faktur. Duża mucha, umieszczona na łodydze karczocha stanowi reminiscencję holenderskich martwych natur. Nienaturalna pozycja nóg jaszczurki sugeruje, iż artystka nie rysowała jej z żywego okazu lecz z martwego egzemplarza. Innym przykładem zainteresowania Garzoni drobiazgowym przedstawianiem świata naturalnego z jego różnorodnością jest "Naczynie z otwartym owocem granatu, konikiem polnym, ślimakiem i dwoma kasztanami". Ziarnisty teren przechodzący w tło, nienaturalnie wielki konik polny i subtelnie stonowany kolor wewnątrz poskręcanych konturów sprawiają, iż niewielki obraz pulsuje życiodajną energią, nadając fantazyjnej, martwej naturze uroczego i poetyckiego efektu i to pomimo pedantycznego przywiązania artystki do detalu.

</doc>
<doc id="3954741" url="https://pl.wikipedia.org/wiki?curid=3954741" title="Herb gminy Łużna">
Herb gminy Łużna

Herb gminy Łużna stanowi tarcza późnogotycka typu hiszpańskiego. Przedstawia w polu czerwonym w głowie tarczy dwa krzyże mantuańskie wypukłe w pas srebrne, pod nimi takież pół gryfa o złotym dziobie i szponach.
Wprowadzana wraz z innymi symbolami gminy Uchwałą Nr XXXI/245/17 Rady Gminy Łużna z dnia 27 stycznia 2017 w sprawie ustanowienia herbu, flagi, banera, flagi stolikowej, pieczęci, sztandaru Gminy Łużna. Herb uzyskał pozytywną opinię Ministra Spraw Wewnętrznych i Administracji, wydaną na podstawie pozytywnej opinii Komisji Heraldycznej przy MSWiA nt. zgodności herbu z zasadami heraldyki.
Uzasadnienie symboliki.
Dwa krzyże mantuańskie symbolizują dwie średniowieczne parafie leżące na terenie gminy: parafię św. Marcina Biskupa w Łużnej oraz parafię św. Michała Archanioła w Szalowej. Krzyże te symbolizują również znajdujący się w Łużnej cmentarz wojenny nr 123. Użycie krzyży mantuańskich związane jest z tym, że ten lub podobny kształt krzyża dość często jest spotykany w rzymskokatolickich budowlach sakralnych z terenu Polski od XIII do XIX w.
Gryf symbolizuje ród Gryfitów, pieczętujący się herbem Gryf, który w XIV i XV w. odegrał główną rolę w zakładaniu części wsi obecnej gminy Łużna.
Historia.
Pracę nad symbolami gminy Łużna trwały od lipca 2015. Opracowanie historyczno-heraldyczne wykonał heraldyk Uniwersytetu Jagiellońskiego Włodzimierz Chorązki. Projekty graficzne wykonała artystka Karolina Chorązka-Paluch. Przygotowane został cztery projekty herbu (każdy na tarczy późnogotyckiej typu hiszpańskiego):
Ostatecznie wybrano zmodyfikowaną wersję drugą (z pół gryfem, podczas gdy w projekcie gryf był cały).

</doc>
<doc id="3954744" url="https://pl.wikipedia.org/wiki?curid=3954744" title="AMD64">
AMD64



</doc>
<doc id="3954746" url="https://pl.wikipedia.org/wiki?curid=3954746" title="Exodus Żydów z Egiptu (1956-1957)">
Exodus Żydów z Egiptu (1956-1957)



</doc>
<doc id="3954748" url="https://pl.wikipedia.org/wiki?curid=3954748" title="Oussama Oueslati">
Oussama Oueslati

Oussama Oueslati (ur. 24 marca 1996 w Manubie) – tunezyjski taekwondzista, brązowy medalista Igrzysk Olimpijskich w Rio de Janeiro.
W 2012 roku zdobył złoty medal na Mistrzostwach Afryki w Antananarywie w kategorii do 80 kg. W 2015 roku na Mistrzostwach Świata w Czelabińsku doszedł do 1/8 finału, ulegając Turkowi Yunus Sarı. Tego samego roku zdobył srebrny medal na Igrzyskach Afrykańskich w Brazzaville, przegrywając w finale z Cheickiem Sallahem Cissé. Wygrał również Światowe wojskowe igrzyska sportowe 2015 w Mungyeong. W 2016 roku wywalczył brązowy medal na Igrzyskach Olimpijskich w Rio de Janeiro.

</doc>
<doc id="3954751" url="https://pl.wikipedia.org/wiki?curid=3954751" title="Taraka">
Taraka



</doc>
<doc id="3954753" url="https://pl.wikipedia.org/wiki?curid=3954753" title="Aleksandre Nadiradze">
Aleksandre Nadiradze



</doc>
<doc id="3954755" url="https://pl.wikipedia.org/wiki?curid=3954755" title="Aleksandr Nudelman">
Aleksandr Nudelman

Aleksandr Emmanuiłowicz Nudelman (ros. Александр Эммануилович Нудельман, ur. w Odessie, zm. 2 sierpnia 1996 w Moskwie) – radziecki konstruktor broni, dwukrotny Bohater Pracy Socjalistycznej (1966 i 1982).
Życiorys.
Urodził się w rodzinie żydowskiej. Po ukończeniu w 1929 technikum pracował w biurze konstruktorskim i w Odeskim Instytucie Industrialnym/Odeskim Instytucie Politechnicznym, później w moskiewskim biurze konstruktorskim. Skonstruował m.in. działko MP-6, a podczas wojny z Niemcami 37-milimetrowe działko NS-37 (wraz z A. Suranowem), które było później instalowane na pokładach samolotów wojskowych ŁaGG-3, Jak-7B i Jak-9T. W 1943 został szefem i głównym konstruktorem Specjalnego Biura Konstruktorskiego-16 (OKB-16), którym pozostał do 1987; w 1944 wraz z A. Suranowem skonstruował działko NS-23, w 1949 opracował działko NR-23 instalowane na samolotach MiG-17, Tu-4, Tu-14 i innych. W 1955 opracował działko NR-30, później działko N-7 i inne; opracowywał również zestawy rakietowe, m.in. 9K35 Strieła-10. W 1962 otrzymał stopień doktora nauk technicznych, był również profesorem. Został pochowany na Cmentarzu Kuncewskim.
Odznaczenia i nagrody.
I medale.

</doc>
<doc id="3954756" url="https://pl.wikipedia.org/wiki?curid=3954756" title="Puchar Sześciu Narodów U-20 2017">
Puchar Sześciu Narodów U-20 2017

Puchar Sześciu Narodów U-20 2017 – dziesiąta edycja Pucharu Sześciu Narodów U-20, międzynarodowych rozgrywek w rugby union dla reprezentacji narodowych do lat dwudziestu. Zawody odbyły się w dniach 3 lutego – 17 marca 2017 roku, a zwyciężyła w nich reprezentacja Anglii, która pokonała wszystkich rywali i tym samym zdobyła dodatkowo Wielkiego Szlema.

</doc>
<doc id="3954757" url="https://pl.wikipedia.org/wiki?curid=3954757" title="Tihomir Iwanow">
Tihomir Iwanow



</doc>
<doc id="3954759" url="https://pl.wikipedia.org/wiki?curid=3954759" title="Lithocarpus silvicolarum">
Lithocarpus silvicolarum

Lithocarpus silvicolarum (Hance) Chun – gatunek roślin z rodziny bukowatych ("Fagaceae" Dumort.). Występuje naturalnie w północno-wschodnim Wietnamie oraz południowych Chinach (południowo-zachodniej części Guangdong, południowo-zachodnim Kuangsi, na wyspie Hajnan i w południowo-wschodniej części Junnanu). 
Biologia i ekologia.
Rośnie w wiecznie zielonych lasach. Występuje na wysokości do 1200 m n.p.m. Kwitnie od marca do maja, natomiast owoce dojrzewają od lipca do września.

</doc>
<doc id="3954761" url="https://pl.wikipedia.org/wiki?curid=3954761" title="Yassine Trabelsi">
Yassine Trabelsi

Yassine Trabelsi (ur. 12 lipca 1990) – tunezyjski taekwondzista, brązowy medalista Mistrzostw Świata 2013, dwukrotny medalista Igrzysk Afrykańskich, mistrz Afryki 2016, uczestnik Igrzysk Olimpijskich w Rio de Janeiro.

</doc>
<doc id="3954764" url="https://pl.wikipedia.org/wiki?curid=3954764" title="Wasilij Pustowojt">
Wasilij Pustowojt

Wasilij Stiepanowicz Pustowojt (ros. Василий Степанович Пустовойт, ukr. Василь Степа́нович Пустовойт, ur. 14 stycznia 1886 we wsi Taranowka w guberni charkowskiej, zm. 11 października 1972 w Krasnodarze) – radziecki selekcjoner roślin, dwukrotny Bohater Pracy Socjalistycznej (1957 i 1963).
Życiorys.
Skończył szkołę w Zmijiwie i szkołę w Charkowie, 1908-1918 pracował jako nauczyciel w szkole, później jako agronom, 1918-1924 wykładał w Kubańskim Technikum Rolniczym. W 1926 ukończył Kubański Instytut Rolniczy, 1926-1930 kierował katedrą genetyki, selekcji i unasienniania tego instytutu, organizował doświadczalne pola uprawne. W sierpniu 1930 został aresztowany przez OGPU, następnie skazany na 10-letnie zesłanie do Kazachstanu, gdzie pracował jako agronom wielkiego sowchozu w Karagandzie, od maja 1936 kierował wydziałem selekcji i unasienniania roślin oleistych i laboratorium selekcji Wszechzwiązkowego Naukowo-Badawczego Instytutu Kultur Oleistych w Krasnodarze, zajmował się m.in. selekcją słoneczników. Napisał 160 prac naukowych, od 1960 był doktorem nauk rolniczych. W 1956 został akademikiem Wszechzwiązkowej Akademii Rolniczej im. Lenina, a w 1964 Akademii Nauk ZSRR. W 1963 uzyskał mandat deputowanego do Rady Najwyższej RFSRR 6 kadencji.

</doc>
<doc id="3954772" url="https://pl.wikipedia.org/wiki?curid=3954772" title="Koszykarz">
Koszykarz



</doc>
<doc id="3954774" url="https://pl.wikipedia.org/wiki?curid=3954774" title="Krajowa Izba Radców Prawnych">
Krajowa Izba Radców Prawnych

Krajowa Izba Radców Prawnych – jest obok okręgowych izb radców prawnych jednostką organizacyjną działającego w Polsce samorządu radców prawnych. Działa na podstawie ustawy z dnia 6 lipca 1982 r. o radcach prawnych. Izba posiada osobowość prawną. Jej organem wykonawczym jest Krajowa Rada Radców Prawnych.
Struktura.
Organami Izby są:
Począwszy od 2016 kadencja organów Izby trwa 4 lata.
Prezesem Krajowej Rady Radców Prawnych jest Włodzimierz Chróścik (wybrany na to stanowisko 7 listopada 2020 podczas zdalnego XII Krajowego Zjazdu Radców Prawnych).

</doc>
<doc id="3954775" url="https://pl.wikipedia.org/wiki?curid=3954775" title="Artur Świergiel">
Artur Świergiel

Artur Hugo Świergiel (ur. 26 sierpnia 1952 w Szczecinie) – polski zootechnik, neurofizjolog, badacz zachowania się zwierząt, farmakolog. Profesor doktor habilitowany. Działacz społeczny i polityczny.
Życiorys.
Jego ojciec był inżynierem, matka doktorem medycyny. Uczęszczał do szkół w Szczecinie, Trzciance, Milanówku, Toruniu, Otwocku i Warszawie. Matura w 1971 r. w warszawskim liceum im. Hugona Kołłątaja. Tytuł magistra inżyniera uzyskany w 1976 r. na Wydziale Zootechniki Szkoły Głównej Gospodarstwa Wiejskiego w Warszawie. Od 1975 do 1978 studia z zakresu arabistyki na Studium Afrykanistycznym Uniwersytetu Warszawskiego (numer albumu 534).
Działalność naukowa.
Przebieg kariery.
W latach od 1976 do 2010 pracował w Instytucie Genetyki i Hodowli Zwierząt PAN w Jastrzębcu. Od roku 1981 do 2008 przebywał na urlopie w związku z wyjazdem naukowym za granicę. W latach 1981–1986 przebywał na stypendium w Sidney Sussex College Uniwersytetu w Cambridge. Tam otrzymał w 1986 r. doktorat za pracę „Ingestive and Thermoregulatory Behaviour in Young Pigs” (Zachowanie pokarmowe i termoregulacyjne młodych świń).
W roku akademickim 1986–1987 przebywał na angielskim stypendium „European Royal Society Research Fellowship” w Instytucie Farmakologii Uniwersytetu w Lozannie. W roku akademickim 1987/88 adiunkt (Professeur associé) Uniwersytetu w Lyonie. Od 1988 do 1991 roku profesor wizytujący na Wydziale Psychologii, a następnie na Wydziale Psychiatrii Uniwersytetu Wisconsin–Madison. Od 1992 roku Assistant Professor na Wydziale Farmakologii, Toksykologii i Neurologii w Centrum Nauk o Zdrowiu Uniwersytetu Stanowego w Luizjanie (Department of Pharmacology, Toxicology and Neuroscience, Louisiana State University Health Sciences Center Shreveport). Habilitował się w 2001 r. w Instytucie Genetyki i Hodowli Zwierząt PAN w Jastrzębcu. W 2002 r. przyjęty na etat docenta w Zakładzie Neurofizjologii Instytutu Biologii Doświadczalnej im. M. Nenckiego Polskiej Akademii Nauk Od 2007 profesor nadzwyczajny od 2009 profesor zwyczajny Uniwersytetu Gdańskiego, kierownik Pracowni Behawioru i Stresu w Katedrze Fizjologii Zwierząt i Człowieka Wydziału Biologii.
Od 2008 roku powroca na stałe do Polski w związku z propozycją utworzenia Wydziału Neurofizjologii na Uniwersytecie Gdańskim. W 2009 r. otrzymał tytuł naukowy profesora. Od 1 sierpnia 2017 roku dyrektor Instytutu Biotechnologii Przemysłu Rolno-Spożywczego im. prof. Wacława Dąbrowskiego.
Publikacje naukowe.
Auto lub współautor ponad dwustu prac naukowych publikowanych głównie w czasopismach zagranicznych.
Do najczęściej cytowanych należą:
Dydaktyka i opieka naukowa.
Wykładowca Collegium Civitas.
Działalność społeczna i polityczna.
Czasy PRL.
W 1980 r. współzałożyciel Niezależnego Samorządnego Związku Zawodowego Pracowników Nauki, Techniki i Oświaty zjednoczonego wkrótce z NSZZ „Solidarność”. Członek Zarządu Regionalnego „Mazowsze” NSZZ „Solidarność”.
Okres pobytu za granicą.
W czasie pobytu w Wielkiej Brytanii współzałożyciel i członek powstałej 27 marca 1981 r. „Grupy Roboczej Solidarności”. Od 20 grudnia 1981 r. przewodniczący „Zespołu działań Solidarności” składającego się z członków NSZZ „Solidarność” oraz NZS przebywających czasowo w Anglii, następnie, od kwietnia 1982 działacz „Biura Informacyjnego Solidarności”. Członek Rady „Biura Koordynacyjnego NSZZ »Solidarność« za Granicą”. Od 1984 działacz „Polish Solidarity Campaign”.
Czasy III Rzeczypospolitej.
W Wyborach Samorządowych w 2014 r. kandydował z ramienia PiS do Rady Warszawy w Okręgu 1 – Śródmieście i Ochota.
Od 2015 członek Narodowej Rady Rozwoju przy prezydencie Rzeczypospolitej Polskiej, kierownik sekcji „Nauka, innowacje”.
Członek Rady Programowej Narodowego Kongresu Nauki (19–20 września 2017, Kraków)
Członkostwo w organizacjach.
Organizacje naukowe.
Członek Towarzystwa Naukowego Warszawskiego (Wydział IV Nauk Biologicznych).
Organizacje społeczne.
W 2013 r. był współzałożycielem Akademickiego Klubu Obywatelskiego im. Prezydenta Lecha Kaczyńskiego w Warszawie, w którym został wybrany przewodniczącym.
Wraz z Markiem Garzteckim, Mirosławem Chojeckim, Mieczysławem Gilem, Janem Rulewskim i innymi działaczami współzałożyciel Fundacji Dobrego Państwa
Nagrody i odznaczenia.
30 czerwca 2015 r. postanowieniem prezydenta Rzeczypospolitej Polskiej Bronisława Komorowskiego odznaczony Krzyżem Kawalerskim Orderu Odrodzenia Polski za wybitne osiągnięcia w pracy zawodowej.
9 grudnia 2016 r. otrzymał Nagrodę Ministra Nauki i Szkolnictwa Wyższego za całokształt dorobku naukowego.

</doc>
<doc id="3954776" url="https://pl.wikipedia.org/wiki?curid=3954776" title="Propane Nightmares">
Propane Nightmares

„Propane Nightmares” – drugi singel z albumu australijsko–brytyjskiego zespołu Pendulum pt. "In Silico". Został wydany 12 kwietnia 2008 r. przez wytwórnię Warner Music UK. Singel notowany był na czwartym miejscu brytyjskiej listy przebojów. Singel nominowany do nagrody Kerrang! Awards w 2008 roku w kategorii najlepszy singel.
„Propane Nightmares” zawiera sample z utworu „Million Miles From Home” z albumu "Expedicion" niemieckiego zespołu Dune
Teledysk.
Reżyserem teledysku do utworu jest Tim Qualtrough. Został opublikowany w serwisie internetowym YouTube 27 marca 2008 r.
Lista utworów.
12" vinyl single
CD single
Digital EP
12" vinyl single

</doc>
<doc id="3954781" url="https://pl.wikipedia.org/wiki?curid=3954781" title="Lithocarpus shinsuiensis">
Lithocarpus shinsuiensis

Lithocarpus shinsuiensis Hayata &amp; Kaneh. – gatunek roślin z rodziny bukowatych ("Fagaceae" Dumort.). Występuje naturalnie w południowej części Tajwanu. 
Biologia i ekologia.
Rośnie w wiecznie zielonych lasach. Występuje na wysokości do 1000 m n.p.m. Kwitnie od lutego do kwietnia, natomiast owoce dojrzewają od października do grudnia.

</doc>
<doc id="3954784" url="https://pl.wikipedia.org/wiki?curid=3954784" title="Lithocarpus sericobalanos">
Lithocarpus sericobalanos

Lithocarpus sericobalanos E.F.Warb. – gatunek roślin z rodziny bukowatych ("Fagaceae" Dumort.). Występuje endemicznie na Borneo. 
Biologia i ekologia.
Rośnie w lasach. Występuje na wysokości do 1200 m n.p.m.

</doc>
<doc id="3954785" url="https://pl.wikipedia.org/wiki?curid=3954785" title="Sonnets of the Great Peace">
Sonnets of the Great Peace

Sonnets of the Great Peace – cykl liryczny amerykańskiej poetki Helen Gray Cone, opublikowany w tomiku "The Coat without a Seam, and Other Poems", wydanym około 1919. Składające się na cykl utwory, w liczbie pięciu, rymują się zgodnie z modelem sonetu szekspirowskiego abab cdcd efef gg. Są napisane pentametrem jambicznym.

</doc>
<doc id="3954786" url="https://pl.wikipedia.org/wiki?curid=3954786" title="Jake Gardiner">
Jake Gardiner

Jake Gardiner (ur. 4 lipca 1990 w Minnetonce) – amerykański hokeista występujący na pozycji obrońcy w Toronto Maple Leafs z National Hockey League (NHL). Wybrany przez drużynę Anaheim Ducks z 17. numerem w pierwszej rundzie NHL Entry Draft 2008. Reprezentant Stanów Zjednoczonych, brązowy medalista mistrzostw świata 2015.
Kariera.
Gardiner został wydraftowany przez Anaheim Ducks z 17. numerem podczas NHL Entry Draft 2008. 9 lutego 2011 wraz z Joffreyem Lupulem (oraz wyborem w 4. rundzie draftu 2013) zostali oddani do Toronto Maple Leafs, w zamian za François Beauchemin'a. 15 marca 2011 zaakceptował warunki 3-letniego kontraktu ("entry-level contract") z drużyną z Toronto. Sezon 2011-12 rozpoczął w barwach "Leafs", a swojego pierwszego gola w NHL zdobył 24 stycznia 2012, kiedy to pokonał Ala Montoyę, bramkarza New York Islanders. Po zakończeniu sezonu i zdobyciu 30 punktów w 75 spotkaniach, Gardiner został wybrany do NHL All-Rookie Team. 29 lipca 2014 przedłużył swój kontrakt z "Leafs" o kolejne 5 lat; w tym czasie ma zarobić 20,25 mln dolarów. Reprezentował Stany Zjednoczone na mistrzostwach świata w 2014 oraz w 2015, gdzie zdobył brązowy medal. We wrześniu 2019 podpisał czteroletni kontrakt z Carolina Hurricanes.

</doc>
<doc id="3954790" url="https://pl.wikipedia.org/wiki?curid=3954790" title="Lithocarpus rosthornii">
Lithocarpus rosthornii

Lithocarpus rosthornii (Schottky) Barnett – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Guangdong, Kuejczou (na północnym wschodzie), Hunan i Syczuan (w południowo-wschodniej części), a także w regionie autonomicznym Kuangsi. 
Biologia i ekologia.
Rośnie w lasach mieszanych. Występuje na wysokości do 900 m n.p.m. Kwitnie i owocuje od sierpnia do października.

</doc>
<doc id="3954795" url="https://pl.wikipedia.org/wiki?curid=3954795" title="Iwan Abadżiew">
Iwan Abadżiew

Iwan Nikołow Abadżiew (ur. 12 lutego 1932 w mieście Nowi pazar, zm. 24 marca 2017 w Kolonii) – bułgarski zawodnik i trener podnoszenia ciężarów.
Kariera.
W 1957 roku został pierwszym Bułgarem, który zdobył medal na mistrzostwach świata w podnoszeniu ciężarów (srebrny w kategorii 67,5 kg). Od 1968 do 2000 roku przy jego udziale bułgarscy zawodnicy zdobyli 10 złotych medali olimpijskich. Został wybrany między innymi trenerem stulecia w Bułgarii. Nazywany był „papieżem podnoszenia ciężarów”.

</doc>
<doc id="3954801" url="https://pl.wikipedia.org/wiki?curid=3954801" title="Lithocarpus rhabdostachyus">
Lithocarpus rhabdostachyus

Lithocarpus rhabdostachyus (Hickel &amp; A.Camus) A.Camus – gatunek roślin z rodziny bukowatych ("Fagaceae" Dumort.). Występuje naturalnie w Laosie, środkowej i północnej części Wietnamu oraz Chinach (w zachodniej części Kuangsi i południowo-zachodnim Junnanie). 
Biologia i ekologia.
Rośnie w wiecznie zielonych lasach. Występuje na wysokości od 900 do 2200 m n.p.m. Kwitnie od września do października, natomiast owoce dojrzewają od października do grudnia.

</doc>
<doc id="3954810" url="https://pl.wikipedia.org/wiki?curid=3954810" title="Mięśnie pośladkowe">
Mięśnie pośladkowe

Mięśnie pośladkowe – grupa trzech mięśni tworzących pośladek: mięsień pośladkowy wielki, średni i mały. Rozpoczynają się na kości biodrowej i kończą na kości udowej. Ich funkcje to wyprost, odwiedzenie i rotacja zewnętrzna albo wewnętrzna stawu biodrowego.

</doc>
<doc id="3954813" url="https://pl.wikipedia.org/wiki?curid=3954813" title="Oganeson">
Oganeson

Oganeson (Og, ) – niewystępujący naturalnie na Ziemi pierwiastek chemiczny z grupy transaktynowców o liczbie atomowej 118. Został otrzymany po raz pierwszy w 2002 w Zjednoczonym Instytucie Badań Jądrowych (JINR) w Dubnej przez zespół rosyjskich i amerykańskich naukowców. Odkrycie zostało zatwierdzone przez IUPAC i IUPAP w 2015, a w 2016 nowemu pierwiastkowi nadano nazwę "oganesson". Nazwa ta honoruje rosyjskiego fizyka jądrowego, Jurija Oganiesiana, który odegrał wiodącą rolę w odkryciu najcięższych pierwiastków układu okresowego i był kierownikiem zespołu, który dokonał syntezy oganesonu. Był to drugi (po seaborgu) przypadek nazwania pierwiastka na cześć osoby żyjącej.
Oganeson jest wysoce niestabilny. W latach 2002–2005 udało się uzyskać jedynie 3 lub 4 atomy izotopu o czasie połowicznego rozpadu ocenianym na mniej niż 1 milisekunda. Nie pozwoliło to na eksperymentalne zbadanie jego właściwości chemicznych, jednak liczne są ich przewidywania na podstawie obliczeń teoretycznych. Jest on pierwszym sztucznym przedstawicielem 18. grupy układu okresowego, czyli gazów szlachetnych, i prawdopodobnie wykazuje największą spośród nich reaktywność chemiczną. W przeszłości sądzono, że oganeson w warunkach standardowych będzie gazem, jednak obecne przewidywania wskazują na stały stan skupienia w tych warunkach, wynikający z efektów relatywistycznych. W układzie okresowym leży w bloku p, będąc ostatnim pierwiastkiem siódmego okresu. W chwili pierwszej syntezy oganeson miał najwyższą liczbę atomową i największą masę atomową spośród wszystkich znanych pierwiastków.
Historia.
Pierwsze spekulacje.
Duński fizyk Niels Bohr w 1922 rozrysował własną wersję układu okresowego, w którym umieścił pierwiastek 118 jako siódmy gaz szlachetny. W 1965 Aristid von Grosse opublikował swoje przewidywania dotyczące prawdopodobnych właściwości pierwiastka 118 na podstawie ekstrapolacji właściwości znanych pierwiastków. Pomimo że w tym czasie nie powstała jeszcze koncepcja wyspy stabilności, spekulacje von Grossego okazały się zgodne z późniejszymi obliczeniami. Rzeczywiste właściwości chemiczne oganesonu nie zostały jeszcze zbadane i nie wiadomo, czy rzeczywiście zachowuje się jak gaz szlachetny.
Nieudane próby syntezy.
Pod koniec 1998 polski fizyk Robert Smolańczuk opublikował obliczenia dotyczące fuzji jąder atomowych w celu otrzymywania superciężkich atomów, w tym przyszłego oganesonu. Jego wyliczenia sugerowały, że synteza tego pierwiastka może zostać przeprowadzona poprzez fuzję ołowiu i kryptonu w kontrolowanych warunkach.
W 1999 badacze w Lawrence Berkeley National Laboratory wykorzystali jego przewidywania i ogłosili odkrycie liwermoru oraz oganesonu w „Physical Review Letters”, po czym bardzo szybko wyniki zostały opisane w „Science”. Badacze stwierdzili, że udało im się przeprowadzić reakcję:
Wkrótce jednak okazało się, że ani inne grupy naukowców, ani badacze samego laboratorium w Berkeley nie byli w stanie powtórzyć wyniku i po dwóch latach od publikacji doniesienie zostało wycofane przez autorów. W czerwcu 2002 dyrektor laboratorium ogłosił, że twierdzenie o odkryciu dwóch nowych pierwiastków oparte zostało na danych sfabrykowanych przez głównego autora, Victora Ninova.
Potwierdzona synteza.
W 2002 zespół naukowców rosyjskich ze Zjednoczonego Instytutu Badań Jądrowych w Dubnej, we współpracy z grupą amerykańską z Lawrence Livermore National Laboratory, pod kierownictwem fizyka jądrowego Jurija Oganiesiana, opublikował wstępny raport informujący o otrzymaniu pierwiastka 118. Pełny artykuł o udanej syntezie badacze przesłali do redakcji pisma "Physical Review C" 31 stycznia 2006 (ukazał się on 9 października 2006).
Otrzymali oni 3 lub 4 jądra oganesonu-294 (jedno lub dwa w 2002 i dwa kolejne w 2005). Otrzymano je przez zderzanie atomów kalifornu-249 z jonami wapnia-48:
Z powodu bardzo małego prawdopodobieństwa fuzji jądrowej (przekrój czynny wynosi około 0,3–0,6 pb, tj. (3–6) m²), konieczne było długotrwałe bombardowanie próbki kalifornu strumieniem jonów wapnia – w ciągu 4 miesięcy trwania eksperymentu, w celu uzyskania jednego atomu pierwiastka 118, użyto ich 2,5. Bombardowanie kontynuowano przez kolejne miesiące, uzyskując dwa następne atomy pierwiastka 118. Prawdopodobieństwo, że zaobserwowany wynik nie był związany z powstaniem pierwiastka 118, lecz wywołały go szumy lub zjawiska przypadkowe, oszacowano na mniej niż 1:100 000, wobec czego można było przyjąć z dużą pewnością, że rzeczywiście uzyskano oczekiwany pierwiastek.
W doświadczeniach tych zaobserwowano rozpad alfa 3 atomów. Zaproponowano również czwarty rozpad, będący spontanicznym rozpadem jądra. Czas połowicznego rozpadu obliczono na 0,89 ms. W wyniku emisji cząstki alfa z powstaje liwermor (). Jako że rozpadowi uległy jedynie 3 jądra atomowe, okres półtrwania wyliczony z ich obserwacji cechuje się znaczną niepewnością: 0,89  ms. W 2015, na podstawie danych zebranych dla większej liczby atomów, czas połowicznego rozpadu wyznaczono na 0,7 ms.
Identyfikacja jądra zweryfikowana została przez niezależne wytworzenie przewidywanego produktu rozpadu bezpośrednio poprzez bombardowanie kiuru jonami wapnia :
i sprawdzenie, że rozpad pasuje do łańcucha rozpadu . Powstające z rozpadu oganesonu jądro jest bardzo niestabilne i rozpada się w czasie 14 ms z wytworzeniem flerowu , rozpadającego się spontanicznie lub w przemianie α z wytworzeniem koperniku , którego jądro z kolei także podlega spontanicznemu rozpadowi.
Na podstawie obliczeń uwzględniających model zjawiska tunelowego okres połowicznego rozpadu przemiany alfa przewidywano na 0,66  ms, wartość eksperymentalną opublikowano w 2004. Wyliczenia z makroskopowo-mikroskopowego modelu Muntiana-Hofmana-Patyka-Sobiczewskiego daje nieco mniejszą, ale porównywalną wartość.
W 2011 Międzynarodowa Unia Chemii Czystej i Stosowanej orzekła, że trzy zdarzenia odnotowane dla izotopu o liczbie atomowej 118 mają bardzo dobrą powtarzalność, jednak zaobserwowane reakcje jądrowe nie przebiegają z wytworzeniem żadnego znanego jądra izotopu, przez co doniesienia nie spełniają warunków uznania odkrycia nowego pierwiastka. Natomiast w grudniu 2015 Międzynarodowej Unii Chemii Czystej i Stosowanej (IUPAC) i Międzynarodowej Unii Fizyki Czystej i Stosowanej (IUPAP) uznała odkrycie pierwiastka 118 za potwierdzone i przypisała pierwszeństwo jego syntezy zespołowi rosyjsko-amerykańskiemu z Dubnej i Livermore.
Nazwa.
Zgodnie z tradycyjnym nazewnictwem nieznanych pierwiastków chemicznych pierwiastek 118, jako położony poniżej radonu w układzie okresowym, nazywany był "eka-radonem" (funkcjonowała też nazwa "eka-emanacja", gdyż radon określano nazwą emanacji). W 1979 IUPAC opublikowała reguły wstępnego nazewnictwa nowych pierwiastków, według których pierwiastek 118 otrzymał nazwę "ununoctium" i symbol "Uuo". W publikacjach zazwyczaj stosowano jednak określenie opisowe "pierwiastek 118".
Przed odwołaniem odkrycia w 2002 badacze z Berkeley chcieli nazwać pierwiastek "ghiorsium" (Gh), honorując tym samym Alberta Ghiorso, wiodącego członka zespołu badawczego.
Rosyjscy odkrywcy donieśli o swej syntezie w 2006. Zgodnie z rekomendacjami IUPAC odkrywcy nowego pierwiastka mają prawo zasugerować dla niego nazwę. W 2007 szef instytutu podał, że zespół rozważa dwie nazwy dla nowego pierwiastka: "flyorium" na pamiątkę Gieorgija Nikołajewicza Florowa, założyciela laboratorium badawczego w Dubnej, oraz "moskovium" w związku z obwodem moskiewskim, na terenie którego leży Dubna. Propozycje te uzasadniał twierdząc, że choć pierwiastek 118 otrzymany został dzięki współpracy z Amerykanami, którzy zapewnili niezbędny kaliforn, to podmoskiewskie Laboratorium Reakcji Jądrowych im. G.N. Florowa było jedynym obiektem na świecie, w którym można było osiągnąć taki rezultat. Ostatecznie obie te nazwy zostały wykorzystane dla innych nowych pierwiastków: flerowem nazwano pierwiastek 114, a nazwę moskow nadano pierwiastkowi 115 (nazwę tę proponowano też dla pierwiastka 116, który jednak ostatecznie został nazwany liwermor).
Tradycyjnie nazwy gazów szlachetnych kończą się na „-on” (wyjątek stanowi hel – gdy nadawano mu nazwę nie był przypisany on do grupy gazów szlachetnych). IUPAC w 2002 zaleciła wprawdzie, aby wszystkie nazwy nowych pierwiastków miały jednolitą końcówkę „-ium”, jednak w 2016 ograniczono tę zasadę do grup 1–16, zalecając dla nowych fluorowców tradycyjną końcówkę „-ine”, a dla helowców końcówkę „-on”.
W czerwcu 2016 IUPAC ogłosiła, że planuje nadać nowemu pierwiastkowi nazwę "oganesson" (symbol Og), honorując rosyjskiego fizyka jądrowego Jurija Oganiesiana. Równocześnie zaproponowano nazwy dla pierwiastków 113 (nihon), 115 (moskow) i 117 (tenes). Wszystkie zostały zatwierdzone 28 listopada 2016. Według wstępnej opinii Komisji Terminologii Chemicznej Polskiego Towarzystwa Chemicznego nazwą tego pierwiastka w języku polskim jest oganeson. W polskich mediach pojawiła się również (oprócz „oganeson”) nazwa „oganessjan”.
Właściwości.
Stabilność i izotopy.
Stabilność jądra w znacznym stopniu maleje ze wzrostem liczby atomowej po plutonie, najcięższym z naturalnie występujących pierwiastków, wobec czego wszystkie izotopy o liczbie atomowej powyżej 101 (mendelew) szybko rozpadają się radioaktywnie (wyjątek stanowi dubn-268). Żaden pierwiastek o liczbie atomowej powyżej 82 (po ołowiu) nie ma stabilnych izotopów. Niemniej, z powodu nie całkiem zrozumianych jeszcze przyczyn, stabilność jąder wzrasta nieznacznie wokół liczb atomowych od 110 (darmsztadt) do 114 (flerow), co w fizyce jądrowej określane jest jako wyspa stabilności (autor tej hipotezy, Glenn Seaborg proponuje możliwe przyczyny tego zjawiska, nie zostały one jednak powszechnie zaakceptowane). Oganeson jest radioaktywny. Jego czas połowicznego rozpadu wydaje się być mniejszy od milisekundy, jednak jest to czas i tak dłuższy, niż wynikało z niektórych przewidywań. Wspiera to więc pogląd postulujący istnienie wyspy stabilności.
Wyliczenia z wykorzystaniem modelu tunelowania kwantowego przewidują istnienie kilku bogatych w neutrony izotopów oganesonu rozpadających się w przemianie α z okresem połowicznego rozpadu bliskim 1 ms.
Obliczenia teoretyczne związane z syntezą i dotyczące czasów półtrwania innych izotopów wykazały, że mogą istnieć nieco stabilniejsze izotopy od zsyntetyzowanego , przy czym najprawdopodobniej są to , , , , , i . Z izotopów tych największe prawdopodobieństwo na posiadanie jąder o długim (w porównaniu z ) czasie połowicznego rozpadu wiąże się z , wobec czego to na tym izotopie mogą się skupić przyszłe badania. Niektóre izotopy zawierające znacznie więcej neutronów (ulokowane około ), również mogą mieć jądra o dłuższym czasie półtrwania.
Obliczone właściwości atomowe i fizyczne.
Oganeson należy do grupy 18, której pierwiastki cechują się zerową wartościowością. Są zazwyczaj niereaktywne w większości reakcji chemicznych, co jest spowodowane zapełnieniem powłoki walencyjnej (zawierającej 8 elektronów). Mają więc konfigurację o minimalnej energii, w której ich zewnętrzne elektrony są silnie związane. Przypuszcza się, że oganeson będzie miał podobnie zapełnioną powłokę walencyjną o konfiguracji elektronowej . W efekcie przewidywać można, że właściwościami fizycznymi i chemicznymi oganeson będzie przypominać inne pierwiastki swojej grupy (szczególnie radon, leżący nad nim w układzie okresowym).
Podejrzewa się, że oganeson wykazywał będzie jak dotychczas najwyższą polaryzowalność ze wszystkich znanych pierwiastków układu okresowego (prawie dwukrotnie taką jak radon). Poprzez ekstrapolację danych dla innych gazów szlachetnych jego temperaturę wrzenia szacuje się na 320–380 K. Wartość ta różni się znacznie od wcześniejszych oszacowań podających 263 K bądź 247 K. Nawet biorąc pod uwagę dużą niepewność tych obliczeń, wydaje się bardzo mało prawdopodobne, by oganeson w warunkach standardowych był gazem. Z kolei zakres stanu ciekłego jest dla innych gazów szlachetnych bardzo wąski, między 2 i 9 K, wobec czego w warunkach standardowych pierwiastek ten powinien być ciałem stałym. Gdyby jednak oganeson w warunkach standardowych był gazem, to stanowiłby jedną z najgęstszych substancji gazowych w tych warunkach (nawet gdyby występował w postaci cząsteczek monoatomowych jak inne helowce).
Z powodu bardzo dużej polaryzowalności oganeson podejrzewa się o niezwykle małą energię jonizacji (podobną do obserwowanej u ołowiu, w przypadku którego wynosi ona 70% jej wartości dla radonu, jest ona znacznie mniejsza od energii jonizacji dla flerowu) i standardowy stan skondensowany.
Przewidywane właściwości chemiczne.
Zgodnie z zasadą okresowości oganeson powinien być nieco bardziej reaktywny od radonu, jednak obliczenia teoretyczne wykazały, że może on być od niego nawet znacznie bardziej reaktywny, a nawet bardziej reaktywny od flerowu i koperniku. Przyczyną znacząco zwiększonej reaktywności tego pierwiastka względem radonu jest destabilizacja energetyczna i zwiększenie rozmiarów ostatniej zapełnionej podpowłoki 7p. Precyzyjniej, poprzez między innymi sprzężenie spinowo-orbitalne elektronów 7p z biernymi elektronami 7s2, konfiguracja 7s27p2 flerowu jest na tyle ustabilizowana, że można uważać ją za powłokę zapełnioną; tym samym zwiększenie liczby elektronów w atomie oganesonu będzie prowadziło do zmniejszenia jego stabilności. Obliczono również, że oganeson, w przeciwieństwie do innych gazów szlachetnych, będzie wiązał elektron z uwolnieniem energii (będzie miał dodatnie powinowactwo elektronowe), choć wprowadzenie poprawek kwantowo-elektrodynamicznych zmniejsza to powinowactwo dla jonu o 9% (co wskazuje, że uwzględnienie tego rodzaju poprawek w przypadku superciężkich pierwiastków jest istotne). Przyczyną wysokiego powinowactwa jest stabilizacja poziomu energetycznego 8s wynikająca z efektów relatywistycznych.
Dotychczas nie udało się zsyntetyzować związków oganesonu, jednak obliczenia teoretyczne ich dotyczące prowadzi się od 1964.
Obliczenia dotyczące cząsteczki dwuatomowej wskazały wiązanie przypominające z grubsza , z energią dysocjacji wynoszącą 6 kJ/mol (mniej więcej czterokrotnie większą od ). Ponadto wyliczona długość wiązania była mniejsza od długości wiązania w cząsteczce o 0,16 Å, co wskazuje na silne oddziaływanie tworzące wiązanie. Z drugiej strony wykazuje energię dysocjacji (innymi słowy powinowactwo oganesonu do protonu) mniejsze niż . Przewidywane wiązanie między oganesonem a wodorem w OgH byłoby bardzo słabe i należałoby je nawet rozpatrywać raczej jako czyste oddziaływanie van der Waalsa niż jako rzeczywiste wiązanie chemiczne.
Obliczenia wskazują, że oganeson jest najbardziej elektrododatni z grupy gazów szlachetnych i powinien być zdolny do wiązania się stabilniej z pierwiastkami wysoce elektroujemnymi, niż przykładowo kopernik lub flerow. Przewiduje się stabilne stopnie utlenienia II i IV we fluorkach i , które powinny być trwalsze niż analogiczne związki ksenonu i radonu dzięki opisanemu wyżej silnemu efektowi spinowo-orbitalnemu. Stopień utlenienia VI byłby z kolei mniej stabilny z powodu tego samego silnego związania podpowłoki 7p1/2, które zwiększa reaktywność tego pierwiastka. Przykładowo wykazano, że reakcja oganesonu z fluorem () z wytworzeniem wydzieliłaby energię 106 kcal/mol, z której około 46 kcal/mol wynikałoby właśnie z tego oddziaływania. Dla porównania sprzężenie spinowo-orbitalne podobnej cząsteczki odpowiada za około 10 kcal/mol z energii tworzenia wynoszącej 49 kcal/mol. To samo oddziaływanie stabilizuje tetraedryczną geometrię Td , w odróżnieniu od płaskiej D4h . Wiązanie najprawdopodobniej będzie wykazywało charakter w większym stopniu jonowy niż kowalencyjny, czyniąc fluorki oganesonu nielotnymi. Przewiduje się też, że oganeson powinien być zdolny do tworzenia wiązań (spośród związków innych gazów szlachetnych znany jest na przykład , o budowie liniowej).

</doc>
<doc id="3954817" url="https://pl.wikipedia.org/wiki?curid=3954817" title="Gospodarka Chorwacji">
Gospodarka Chorwacji

Gospodarka Chorwacji – gospodarka mieszana, rozwijająca się gospodarka rynkowa po transformacji ekonomicznej w latach 90. XX wieku, której rozwój zaburzyła wojna w Chorwacji w latach 1991–1995, stopniowo odbudowana, bazuje w dużej mierze na sektorze usług, przede wszystkim na turystyce, która generuje ponad 17% PKB (2016).
W 2015 roku, chorwacka gospodarka wyszła z sześcioletniej recesji dzięki wzrostowi konsumpcji i eksportu, notując wzrost realnego PKB w tempie 1,6% oraz spadek stopy bezrobocia o 1 punkt procentowy. Gospodarka przyspieszyła w 2016 roku – realny PKB wzrósł o 2.8% dzięki rosnącemu popytowi wewnętrznemu a stopa bezrobocia zmalała do 12,8%. Dobra koniunktura przełożyła się na polepszenie wyników budżetowych – zmniejszenie deficytu budżetu państwa do 1,8% PKB oraz spadek długu publicznego do 84,1% PKB.
Według zimowej prognozy Komisji Europejskiej z 2017 roku, w 2017 roku Chorwacja ma zanotować wzrost gospodarczy na poziomie 3,1% dzięki coraz mocniejszej konsumpcji i inwestycjom finansowanym z funduszy europejskich. Aktualnie jest to jednak jeden z biedniejszych krajów Unii Europejskiej, bogatszy jedynie od Rumunii i Bułgarii.
Ustrój gospodarczy.
Gospodarka Chorwacji opiera się na zasadach rynkowych (z zachowaniem dialogu społecznego między związkami zawodowymi a pracodawcami), swobodzie prowadzenia działalności gospodarczej, niezależności i samodzielności podmiotów gospodarczych oraz na równoprawności wszystkich form własności.
System walutowy.
Walutą narodową jest kuna (HRK) a 1 kuna = 100 lip. Kuna emitowana jest przez Narodowy Bank Chorwacji. Kurs kuny nie jest powiązany stałym parytetem z żadną walutą światową i jest ustalany przez rynek walutowy. W praktyce gospodarka chorwacka jest w wysokim stopniu „zeuroizowana”, gdyż znaczna część kredytów i należności wyrażonych jest w euro.
Struktura gospodarki.
Gospodarka Chorwacji opiera się przede wszystkim na sektorze usług, który generuje ok. 60% PKB. Najważniejszym sektorem gospodarki jest turystyka, która dostarcza ponad 17% PKB. Dalszy udział w gospodarce ma przemysł przetwórczy – produkcja żywności i napojów, produktów naftowych, chemikaliów, artykułów chemicznych i wyrobów z metalu.
Ogólna charakterystyka sytuacji gospodarczej.
Przed rozpadem Jugosławii, gospodarka Chorwacji była jedną z najlepiej rozwiniętych gospodarek republik jugosłowiańskich. W późnych latach 80. XX wieku rozpoczął się proces ekonomicznej transformacji i przestawienia gospodarki centralnie planowanej na wolnorynkową.
Gospodarka kraju poważnie ucierpiała podczas wojny w latach 1991–1995, kiedy doszło do zniszczenia bazy przemysłu i załamania produkcji krajowej. W latach 2000–2007 gospodarka rosła w tempie 4–6% rocznie dzięki przychodom z turystyki i konsumpcji napędzanej kredytami.
W latach 2009–2014, Chorwacja znajdowała się w głębokiej recesji – produkt krajowy brutto spadł o 13% a stopa bezrobocia podwoiła się do ponad 17%, przy czym bezrobocie młodych wzrosło do rekordowego 50%. Od 2013 roku Chorwacja objęta jest procedurą nadmiernego deficytu (ang. "Excessive Deficit Procedure", EDP) nałożoną przez Radę Unii Europejskiej z terminem korekty deficytu do 2016 roku.
W 2015 roku, chorwacka gospodarka wyszła z sześcioletniej recesji dzięki wzrostowi konsumpcji i eksportu, notując wzrost realnego PKB w tempie 1,6% oraz spadek stopy bezrobocia o 1 punkt procentowy. Gospodarka przyspieszyła w 2016 roku – realny PKB wzrósł o 2.8% dzięki rosnącemu popytowi wewnętrznemu a stopa bezrobocia zmalała do 12,8%. Dobra koniunktura przełożyła się na polepszenie wyników budżetowych – zmniejszenie deficytu budżetu państwa do 1,8% PKB oraz spadek długu publicznego do 84,1% PKB.
Według zimowej prognozy Komisji Europejskiej z 2017 roku, w 2017 roku Chorwacja ma zanotować wzrost gospodarczy na poziomie 3,1% dzięki coraz mocniejszej konsumpcji i inwestycjom finansowanym z funduszy europejskich.
Uczestnictwo w organizacjach i porozumieniach.
Chorwacja jest członkiem wielu organizacji o charakterze ekonomicznym:

</doc>
<doc id="3954818" url="https://pl.wikipedia.org/wiki?curid=3954818" title="Anita Lonsbrough">
Anita Lonsbrough

Anita Lonsbrough (ur. 10 sierpnia 1941 w Yorku), po ślubie znana jako Anita Porter – brytyjska pływaczka specjalizująca się w stylu klasycznym i stylu zmiennym, mistrzyni olimpijska (1960), mistrzyni Europy (1962) i była rekordzistka świata.
Kariera pływacka.
W 1958 roku na igrzyskach Imperium Brytyjskiego i Wspólnoty Brytyjskiej w Cardiff reprezentowała Anglię. Lonsbrough zdobyła na tych zawodach dwa złote medale: na 220 yd stylem klasycznym i w sztafecie 4 × 110 yd stylem zmiennym. Kilka tygodni później, została wicemistrzynią Europy na dystansie 200 m stylem klasycznym i wywalczyła brązowy medal w sztafecie zmiennej 4 × 100 m.
Podczas igrzysk olimpijskich w Rzymie zwyciężyła w konkurencji 200 m żabką, ustanawiając nowy rekord świata (2:49,5). Płynęła także w sztafecie 4 × 100 m stylem zmiennym, która w finale zajęła piąte miejsce. W tym samym roku została uznana za najlepszą brytyjską sportsmenkę, tytuł ten zdobyła także dwa lata później.
W sierpniu 1962 roku na mistrzostwach Europy w Lipsku wywalczyła trzy medale. Lonsbrough była najlepsza w swojej koronnej konkurencji, 200 m stylem klasycznym i została wicemistrzynią Europy na dystansie 400 m stylem zmiennym. Brała również udział w wyścigu sztafet 4 × 100 m stylem zmiennym, w którym Brytyjki zajęły trzecie miejsce.
Kilka miesięcy później, podczas igrzyska Imperium Brytyjskiego i Wspólnoty Brytyjskiej w Perth zdobyła cztery medale: złoto w konkurencjach 110 i 220 yd stylem klasycznym oraz 440 yd stylem zmiennym. Angielska sztafeta zmienna 4 × 110 yd uplasowała się na drugiej pozycji.
W 1963 roku za swoje osiągnięcia otrzymała Order Imperium Brytyjskiego V klasy (MBE).
Rok później, na igrzyskach olimpijskich w Tokio zajęła siódme miejsce na dystansie 400 m stylem zmiennym.
Lonsbrough została wprowadzona do International Swimming Hall of Fame w 1983 roku.
Życie prywatne.
W 1965 roku poślubiła Hugh Portera, czterokrotnego mistrza świata w kolarstwie torowym i olimpijczyka (1964).

</doc>
<doc id="3954820" url="https://pl.wikipedia.org/wiki?curid=3954820" title="Michael Degen">
Michael Degen

Michael Max Degen (ur. 31 stycznia 1928 w Chemnitz, zm. 9 kwietnia 2022 w Hamburgu) – niemiecko–izraelski aktor. Wystąpił ponad stu filmach od 1963 roku.

</doc>
<doc id="3954823" url="https://pl.wikipedia.org/wiki?curid=3954823" title="Alessandra Meyer-Wölden">
Alessandra Meyer-Wölden

Alessandra "Sandy" Meyer-Wölden (ur. 14 marca 1983 w Monachium) – niemiecka modelka i aktorka telewizyjna. Wystąpiła jako Katharina Meurer w pierwszym i piątym sezonie serialu kryminalnego RTL "Kobra – oddział specjalny" ("Alarm für Cobra 11 – Die Autobahnpolizei", 2011) z udziałem Erdogana Atalaya (w roli Semira Gerkhana) i Toma Becka (jako Ben Jäger).

</doc>
<doc id="3954828" url="https://pl.wikipedia.org/wiki?curid=3954828" title="Lithocarpus rassa">
Lithocarpus rassa

Lithocarpus rassa (Miq.) Rehder – gatunek roślin z rodziny bukowatych ("Fagaceae" Dumort.). Występuje naturalnie w Malezji oraz Indonezji (na Sumatrze i w Kalimantanie). 
Biologia i ekologia.
Rośnie w lasach pierwotnych.

</doc>
<doc id="3954829" url="https://pl.wikipedia.org/wiki?curid=3954829" title="Aloina rigida">
Aloina rigida



</doc>
<doc id="3954830" url="https://pl.wikipedia.org/wiki?curid=3954830" title="Kolumna Maryjna w Slatinie nad Úpou">
Kolumna Maryjna w Slatinie nad Úpou

Kolumna Maryjna w Slatinie nad Úpou – wolnostojący pomnik przed domem nr 12 w gminie Slatina nad Úpou, w kraju hradeckim w Czechach.
Historia.
Pomnik zbudowano w 1829 r. pod nazwą „Statua Poczęcia Najświętszej Marii Panny“ (pierwotna nazwa czeska - „Statue Početí blahoslavené Panny Marie“, później używano nazw – „Mariánský sloup“, „Sloup se sousoším Panny Marie“ oraz „Socha Panny Marie“). Głównym inwestorem była gmina Slatina nad Úpou z częściowym udziałem finansowym Václava Vlčka z domu nr 12, który wtedy handlował z płótnem. Uroczystość poświęcenia pomnika odbyła się w dniu Narodzenia Najświętszej Maryi Panny w 1831 r. Poświęcenie dokonał administrator plebanii boušínskiej František Kerner.
W czerwcu 1909 r. został pomnik pomalowany oraz pozłacany. Wszystkie prace zapłacili Emilie Řeháková i Václav Ruffer, właściciel bliskiej gospody.
Kolejnej renowacji doczekał się pomnik w 1931 r. Ta odbyła się w tygodniu przed świętem św. Wacława i 28 września tego roku został pomnik poświęcony przez proboszcza boušínskiego Antonína Svatoša. Renowację wykonał rzeźbiarz Postupa z Malej Skalicy (dziś część miasta Česká Skalice).
Z 3 maja 1958 jest budynek chroniony jako zabytek kultury Republiki Czeskiej.
W 2003 r. rzeźbiarz i restaurator Antonín Wágner starszy przeprowadził restaurację i polichromię pomnika.

</doc>
<doc id="3954831" url="https://pl.wikipedia.org/wiki?curid=3954831" title="Black Beauty (film 1978)">
Black Beauty (film 1978)

Black Beauty – amerykańsko-australijski film animowany z 1978 roku. Animowana adaptacja powieści "Czarny Książę" Anny Sewell.
Wersja polska.
Film został wydany w Polsce w serii "Hanna-Barbera Opowieści Klasyczne" na kasetach VHS z angielskim dubbingiem i polskim lektorem.
Źródło:

</doc>
<doc id="3954832" url="https://pl.wikipedia.org/wiki?curid=3954832" title="Ideologia totalitarna">
Ideologia totalitarna



</doc>
<doc id="3954833" url="https://pl.wikipedia.org/wiki?curid=3954833" title="Nadzy i martwi">
Nadzy i martwi



</doc>
<doc id="3954842" url="https://pl.wikipedia.org/wiki?curid=3954842" title="Kolumna Maryjna w Slatinie nad Úpą">
Kolumna Maryjna w Slatinie nad Úpą



</doc>
<doc id="3954843" url="https://pl.wikipedia.org/wiki?curid=3954843" title="Kościół Narodzenia Najświętszej Maryi Panny w Książu Małym">
Kościół Narodzenia Najświętszej Maryi Panny w Książu Małym

Kościół Narodzenia Najświętszej Maryi Panny – parafialny kościół rzymskokatolicki położony w Książu Małym w województwie małopolskim, w powiecie miechowskim, w gminie Książ Wielki, .
Kościół wraz z dzwonnicą, został wpisany do rejestru zabytków nieruchomych województwa małopolskiego.
Historia.
Kościół murowany, orientowany, wybudowany na niewielkim wzgórzu, na przełomie XIV i XV wieku
odrestaurowany w 1710 roku. W latach 1565–1583 kościół zamieniony został na zbór kalwiński.
Architektura.
Obiekt w pierwotnej formie wybudowany w stylu gotyckim. W 1870 roku dobudowano kaplicę "Serca Jezusowego" oraz przedłużono korpus. W 1886 roku nadano nowy kształt elewacji.
Dzwonnica.
Dzwonnica drewniana z 1724 roku, nakryta dachem namiotowym zwieńczonym ośmioboczną wieżyczką z latarnią.

</doc>
<doc id="3954849" url="https://pl.wikipedia.org/wiki?curid=3954849" title="Drabadzi-drabada">
Drabadzi-drabada

Drabadzi-drabada (biał. "Драбадзі-драбада") – piąty album studyjny białoruskiego zespołu rockowego Krambambula, składający się z dwóch dysków. Na jego pierwszej części znalazły się białoruskojęzyczne wersje piosenek ludowych dziesięciu europejskich narodów, natomiast na drugiej – ich odpowiedniki w oryginalnych językach.

</doc>
<doc id="3954858" url="https://pl.wikipedia.org/wiki?curid=3954858" title="Kulczak">
Kulczak

Kulczak ("Acaulon" Müll. Hal.) – rodzaj mchów należący do rodziny płoniwowatych ("Pottiaceae" Schimp.). 
Systematyka i nazewnictwo.
Nazwa naukowa rodzaju "Acaulon" pochodzi od złożenia greckiego "a-", czyli „bez”, oraz "kaulos", czyli „łodyga”, nawiązując do bardzo krótkiej łodygi przedstawicieli tego rodzaju.
Według "The Plant List" rodzaj "Acaulon" liczy 25 akceptowanych nazwy gatunków, dla których istnieje 9 synonimów.
Wykaz gatunków:

</doc>
<doc id="3954859" url="https://pl.wikipedia.org/wiki?curid=3954859" title="Acaulon">
Acaulon



</doc>
<doc id="3954862" url="https://pl.wikipedia.org/wiki?curid=3954862" title="Janusz Rosikoń">
Janusz Rosikoń

Janusz Rosikoń – polski fotograf, członek Stowarzyszenia Dziennikarzy Polskich, Związku Polskich Artystów Fotografików.
Życiorys.
Studiował na Politechnice Warszawskiej. Karierę zawodową jako fotoreporter rozpoczął w roku 1965 w tygodniku ITD. Następnie pracował dla miesięcznika The Polish Review / La Revue Polonaise. W okresie działania Solidarności i stanu wojennego jego zdjęcia ukazywały się w zagranicznych czasopismach, takich jak Newsweek, Time czy Schweizer Illustrierte. Towarzyszył Janowi Pawłowi II w pielgrzymkach do kraju.
Janusz Rosikoń jest współzałożycielem wydawnictwa Rosikon Press. Dokumentując rzeczywistość odwiedzał różne zakątki świata. Wraz z Normanem Daviesem podróżował szlakiem armii Andersa poprzez Rosję, Iran, Meksyk, Włochy, co zaowocowało wydaniem bogato ilustrowanej książki “Szlak nadziei. Armia Andersa. Marsz przez trzy kontynenty.”
Jest członkiem Stowarzyszenia Dziennikarzy Polskich i ZPAF. Jego zdjęcia znajdują się w prywatnych kolekcjach w Wielkiej Brytanii, Szwajcarii, Kanadzie i w Polsce. Jego zdjęcia opublikowały m.in. TIME Magazine, Newsweek, Schweizer Illustrierte, Reader’s Digest, Różaniec, Viva!.
Wystawy.
Jest autorem wystaw indywidualnych, m.in. w Starej Galerii w Warszawie, Barbican Centre w Londynie, na Uniwersytecie Oksfordzkim, Akademii Sztuk Pięknych w Wilnie, na Zamku Piastowskim w Głogowie i Zamku w Bielsku-Białej, w Hali Ludowej we Wrocławiu, w toruńskim Dworze Artusa, w Starej Pomarańczarni w Warszawie, Parlamencie Rzeczypospolitej Polskiej, Ratuszu Wiedeńskim, w Toronto, na Uniwersytecie w Dayton. 
50-lecie jego pracy twórczej podsumowała wystawa: "Janusz Rosikoń - „Rozstaje”" - (22 grudnia 2015 do 10 stycznia 2016). Jego fotografie znajdują się w kolekcjach prywatnych w Polsce, Wielkiej Brytanii, Szwajcarii, Kanadzie, na Krecie.
Publikacje.
Autor albumów: „Skarby kultury na Jasnej Górze”, „Kościół Mariacki w Krakowie”, „Warszawa”, „Polskie Madonny”, „Madonny Europy”, „Polskie Papiery Wartościowe”, „Pieniądz papierowy na ziemiach polskich”, „Leksykon Świętych”, „Ratusze w Polsce”, „Anioły”, „Ufam”, „Totus tuus. Madonny papieskie” (2004) i inne.
Wraz z Grzegorzem Górnym opublikował między innymi:
z innymi autorami:

</doc>
<doc id="3954867" url="https://pl.wikipedia.org/wiki?curid=3954867" title="Arkadiusz Jaśkiewicz">
Arkadiusz Jaśkiewicz

Arkadiusz Jaśkiewicz (ur. 25 czerwca 1920 w Łodzi, zm. 20 listopada 1983 we Wrocławiu) – polski fizyk, wykładowca Uniwersytetu Wrocławskiego.
Życiorys.
Urodzony w 1920 r. w Łodzi. W 1951 r. ukończył studia, doktoryzował się 2 maja 1962 r. (temat: Mechanizm zarodkowy zmian polaryzacji elektrycznej tytanianu baru), pięć lat później (15 marca 1967 r.) uzyskał habilitację (temat: Asymetrie Hysteresis Loop of a Single-Domain Ferroelectric and Field Induced Nucleation at the Phase Transition in Barium Titanate), a po kolejnym roku otrzymał tytuł docenta. W 1975 r. został profesorem nadzwyczajnym, a w 1982 r. otrzymał tytuł profesora zwyczajnego.
Od 1948 r. był zastępcą asystenta, trzy lata później został asystentem, a w 1953 r. adiunktem w Katedrze Fizyki Doświadczalnej. Pełnił funkcję kierownika Zakładu Fizyki dla Przyrodników w Instytucie Fizyki Doświadczalnej Uniwersytetu Wrocławskiego od 1969 do 1975 r., następnie do 1983 r. kierownikiem Zakładu Fizyki Dielektryków. W latach 1973–1976 r. pracował w WSP w Opolu.
Inicjator badań struktury domenowej i jej wpływu na przemiany fazowe i procesy przepolaryzowania ferroelektryków. Wypromował 15 doktorów, w tym dwóch doktorów habilitowanych. Autor lub współautor 58 prac naukowych.
Zmarł w 1983 roku i został pochowany na cmentarzu św. Rodziny we Wrocławiu.

</doc>
<doc id="3954878" url="https://pl.wikipedia.org/wiki?curid=3954878" title="Antychryst (ujednoznacznienie)">
Antychryst (ujednoznacznienie)



</doc>
<doc id="3954879" url="https://pl.wikipedia.org/wiki?curid=3954879" title="Lithocarpus quercifolius">
Lithocarpus quercifolius

Lithocarpus quercifolius C.C.Huang &amp; Y.T.Chang – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Guangdong oraz Jiangxi. 
Biologia i ekologia.
Rośnie w lasach wtórnych oraz zaroślach. Występuje na wysokości około 600 m n.p.m. Kwitnie od kwietnia do czerwca, natomiast owoce dojrzewają od września do października.

</doc>
<doc id="3954883" url="https://pl.wikipedia.org/wiki?curid=3954883" title="Casual dining">
Casual dining

Casual dining – lokal gastronomiczny, który serwuje dania obiadowe w przystępnych cenach, w przyjaznej, rodzinnej atmosferze.
Ceny w restauracjach typu casual dining są wyższe niż w sieciach fast food, czy też fast casual. Dania zazwyczaj przyrządzane są z lepszej jakości składników, co także wpływa na ich cenę. W porównaniu do sieci fast food pojedyncze porcje są znacznie większe. Klienci restauracji typu casual dining są obsługiwani przez kelnerów.
W przeciwieństwie do barów szybko-obsługowych, restauracje casual dining zazwyczaj serwują dania obiadowe, posiadając w menu także wina i różne marki piw. Przykładem sieci tego typu w Wielkiej Brytanii jest Harvester i TGI Friday’s w Stanach Zjednoczonych. W Polsce jest to Pizza Hut, sieć restauracji Sphinx, Wook, Green Way oraz Sioux. Casual dining obejmuje segment rynku między szybko-obsługowymi barami (fast food), a drogimi, ekskluzywnymi restauracjami, w których oprócz wysokich cen obowiązuje nierzadko stosowny "dress code". Restauracje casual dining często posiadają bar z oddzielnie zatrudnionymi pracownikami specjalizującymi się w serwowaniu drinków, z większym wyborem napojów alkoholowych. Są one często, lecz niekoniecznie, częściami większych sieci, zwłaszcza w Stanach Zjednoczonych. We Włoszech restauracje tego typu nazywane są "trattoria" i zwykle prowadzone są w formie niezależnych firm rodzinnych. Do tego rodzaju restauracji starają się dołączyć także sieci KFC i McDonald’s, wprowadzając w swoich placówkach zmiany w aranżacji.

</doc>
<doc id="3954892" url="https://pl.wikipedia.org/wiki?curid=3954892" title="Lithocarpus qinzhouicus">
Lithocarpus qinzhouicus

Lithocarpus qinzhouicus C.C.Huang &amp; Y.T.Chang – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w regionie autonomicznym Kuangsi. 
Biologia i ekologia.
Rośnie w wiecznie zielonych lasach, na terenach nizinnych. Owoce dojrzewają od września do października.

</doc>
<doc id="3954894" url="https://pl.wikipedia.org/wiki?curid=3954894" title="Sonet 105 (William Szekspir)">
Sonet 105 (William Szekspir)

Sonet 105 ("LEt not my loue be cal'd Idolatrie,") – jeden z cyklu 154 sonetów autorstwa Williama Szekspira. Po raz pierwszy został opublikowany w 1609 roku.
Sonety 105, 34, 52 oraz 108 zawierają akcenty religijne, będące na granicy pomiędzy żartem dla wtajemniczonych a bluźnierstwem. 
Treść.
W sonecie tym podmiot liryczny, przez niektórych badaczy utożsamiany z autorem, usprawiedliwia swoje stałe zachwyty nad ukochanym, być może już nużące dla czytelnika. Podmiot liryczny odrzuca zarzut, że jego uwielbienie dla ukochanego jest bluźnierstwem, gdyż jego słowa do młodzieńca mają ten sam czysty charakter jak chrześcijańska modlitwa. 
Odwołaniami religijnymi poza słowem "bluźnierstwo" jest trzykrotnie powtórzone, w trzech różnych wersach, potrójne określenie "Fair, kind, and true" (Piękny, wierny, dobry) będące nawiązaniem do Trójcy Świętej, a także odwołanie w wersie czwartym do Gloria Patri. Określenie "Fair, kind, and true" zawiera w sobie również nawiązanie do triady platońskiej (Dobro, Piękno, Prawda). Sonet ten jest uważany przez wielu komentatorów za słaby, ze względu na ubogość użytych środków wyrazu poetyckiego.

</doc>
<doc id="3954899" url="https://pl.wikipedia.org/wiki?curid=3954899" title="Centrum Wyszkolenia Lotnictwa">
Centrum Wyszkolenia Lotnictwa



</doc>
<doc id="3954903" url="https://pl.wikipedia.org/wiki?curid=3954903" title="Hradná vyvieračka">
Hradná vyvieračka

Hradná vyvieračka – obfite wywierzysko u południowo-wschodnich podnóży Płaskowyżu Murańskiego na Słowacji.
Położenie.
Wywierzysko znajduje się na wysokości 425 m n.p.m., u południowo-wschodnich podnóży stromych zboczy góry Cigánka, na której wznoszą się ruiny zamku Murań. Leży po lewej stronie drogi Muráň – Červená Skala, ok. 2,5 km na północny wschód od tej pierwszej miejscowości.
Charakterystyka.
Wywierzysko posiada zmienną wydajność. Jako średnia podawana jest wydajność ok. 100 l/s, jako minimalna – ok. 30 l/s. Maksymalna wydajność szacowana była na ok. 5000 l/s, jednak podczas prowadzonych pomiarów namierzono aż 8082 l/s, co jest największa wydajnością wywierzyska stwierdzoną na Słowacji. Przypuszcza się, że wywierzysko odwadnia cały masyw "Cigánki" wraz z położoną za nim częścią płaskowyżu, zwaną "Veľká lúka". Według podań studnia na zamku Murań miała sięgać aż do poziomu tego wywierzyska (musiałaby mieć ok. 500 m głębokości!).
Historia poznania.
Z uwagi na położenie przy używanej od dawna drodze, u stóp funkcjonującego od średniowiecza zamku, wywierzysko było znane ludności od dawna. Obecnie wykorzystywane jest jako ujęcie wody dla miejscowości Muráň.
W roku 2000 wywierzysko było penetrowane przez speleologów. Nurkowania pozwoliły naszkicować mapę części zatopionych komór i korytarzy, jednak nie dały informacji co do ich dalszego ciągu.

</doc>
<doc id="3954904" url="https://pl.wikipedia.org/wiki?curid=3954904" title="SS Kmicic">
SS Kmicic



</doc>
<doc id="3954905" url="https://pl.wikipedia.org/wiki?curid=3954905" title="Ktož jsú boží bojovníci">
Ktož jsú boží bojovníci

Ktož jsú boží bojovníci – husycka pieśń chóralna pełniąca rolę hymnu.
Pochodzenie.
Przez długi czas kwestia jego autorstwa pozostawała otwarta do czasu odnalezienia w 1872 roku tzw. kancjonału jistebnickiego, na podstawie którego Zdeněk Nejedlý postawił w 1913 roku hipotezę, że autorem pieśni jest ksiądz Jan Čapek z Klatova.
Rola.
Hymn śpiewany był przez husyckie oddziały przed bitwami. Oddziaływanie śpiewanej razem pieśni było tak wielkie, że w bitwie pod Domažlicami krzyżowcy w większości w popłochu zbiegli z pola bitwy, zanim jeszcze rozpoczęto działania bitewne.
Hymn został także odśpiewany w 1433 roku, gdy wspierające Jagiełłę husyckie oddziały dotarły do wód Bałtyku koło Oliwy.
Wpływ kulturowy.
Odniesienia do pieśni znajdują się w wielu utworach czeskich autorów, głównie muzycznych począwszy od oper na muzyce popularnej jak folk, rock czy heavy metal skończywszy.

</doc>
<doc id="3954907" url="https://pl.wikipedia.org/wiki?curid=3954907" title="Bloch MB.151">
Bloch MB.151



</doc>
<doc id="3954909" url="https://pl.wikipedia.org/wiki?curid=3954909" title="Rezerwat przyrody Šmolzie">
Rezerwat przyrody Šmolzie

Rezerwat przyrody Šmolzie – rezerwat przyrody (czwarty stopień ochrony) o powierzchni 45,59 ha, zlokalizowany na Słowacji, w regionie Záhorie (Nizina Zahorska) i Parku Krajobrazowym Záhorie ("Chránená krajinná oblasť Záhorie"), nad rzeką Maliną (zachodni brzeg), na wschód od Záhorskiej Vsi.
Historia.
Rezerwat powołano w 1993.
Przyroda.
Rezerwat zajmuje oddziały leśne nr 221b, c, d1, d2, e, f, g1, g2, h, a także obszar nieleśny nr 230 i chroni pozostałości lasu łęgowego (jesion, wiąz, dąb) z pierwotnym składem gatunkowym. Przedmiotem ochrony są dwa typy siedlisk, trzy gatunki chrząszczy, trzy gatunki ryb, dwa gatunki płazów, a także bóbr europejski.
Turystyka.
Do rezerwatu nie doprowadza żaden znakowany szlak turystyczny, ponieważ położony jest on na odludziu – najbliższy trakt komunikacyjny to szosa z Malacków do Záhorskiej Vsi.

</doc>
<doc id="3954914" url="https://pl.wikipedia.org/wiki?curid=3954914" title="Choreoterapia">
Choreoterapia



</doc>
<doc id="3954915" url="https://pl.wikipedia.org/wiki?curid=3954915" title="Łękuk (jezioro w gminie Kruklanki)">
Łękuk (jezioro w gminie Kruklanki)

Łękuk – jezioro w Polsce w województwie warmińsko-mazurskim, w powiecie giżyckim, w gminie Kruklanki.
Położenie.
Jezioro leży na Pojezierzu Mazurskim, w mezoregionie Puszczy Boreckiej, w dorzeczu Sapina–Węgorapa–Pregoła. Znajduje się około 5 km w kierunku wschodnim od jeziora Gołdapiwo. W okolicach brzegów położone są miejscowości Łękuk Wielki, Diabla Góra i Jeleni Róg. Od strony wschodniej wpływa niewielki ciek wodny o nazwie "Dopływ z jez. Łękuk", wypływa na północy w kierunku jeziora Żabinki. W sumie jezioro zasilają cztery dopływy. Powierzchnia całkowita zlewni wynosi 13,5 km².
Brzegi są strome i wysokie od północy oraz zachodu. W otoczeniu znajdują się łąki, pola i lasy. Jezioro stanowi skraj Puszczy Boreckiej, a jego typ określa się jako leszczowy.
Jezioro leży na terenie obwodu rybackiego jeziora Łękuk w zlewni rzeki Węgorapa – nr 14. Znajduje się na terenie Obszaru Chronionego Krajobrazu Puszczy Boreckiej o łącznej powierzchni 22 860,9 ha.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 20,7 ha. Średnia głębokość zbiornika wodnego to 4,6 m, a maksymalna – 12,5 m. Lustro wody znajduje się na wysokości 127,4 m n.p.m. Objętość jeziora wynosi 957,4 tys. m³. Maksymalna długość jeziora to 670 m a szerokość 500 m. Długość linii brzegowej wynosi 1 300 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 21,0 ha, a wysokość bezwzględna lustra wody – 127,3 m n.p.m.
Jakość wody.
Łękuk jest jeziorem eutroficznym o dużej podatności na degradację, ale o stosunkowo mało zaawansowanym stopniu eutrofizacji.
Przed przyjęciem ramowej dyrektywy wodnej Łękuk wchodził w skład reperowej sieci monitoringu. Według badań z roku 1983 wartości wskaźników czystości wód zgodnie z ówczesnymi kryteriami klasyfikacji dały ostatecznie drugą klasę czystości. Niektóre parametry dawały klasę niższą, zwłaszcza azot i fosfor, inne wyższą. Woda jeziora ma zauważalne zabarwienie (od 30 mgPt/dm³ przy powierzchni do ponad 30 mgPt/dm³ nad dnem), co wynika głównie z dużej zawartości żelaza. Substancje humusowe też mają na to wpływ, jednak jest ich stosunkowo mało, co przy dość dużej zawartości wapnia (32–45 mg/dm³), sprawia, że woda jeziora jest zasadowa. Zgodnie z badaniem z 1993 roku również przyznano akwenowi II klasę czystości.
Przyroda.
W skład roślinności zanurzonej wchodzą m.in. jaskier krążkolistny i grzybienie białe. Wokół brzegów dominuje pałka szerokolistna i tatarak. Ze względu na stosunkowo niedużą żyzność, fitoplankton osiąga niedużą biomasę, a dominują w nim bruzdnice, zwłaszcza "Ceratium hirindinella" oraz zielenice, zwłaszcza "Oedogonium". Zarówno fitoplankton, jak i zooplankton jest stosunkowo mało bogaty gatunkowo.

</doc>
<doc id="3954924" url="https://pl.wikipedia.org/wiki?curid=3954924" title="Pływanie na Letnich Igrzyskach Olimpijskich 1960 – 100 m stylem motylkowym kobiet">
Pływanie na Letnich Igrzyskach Olimpijskich 1960 – 100 m stylem motylkowym kobiet

100 m stylem motylkowym kobiet – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje odbyły się 29 sierpnia, a finał 30 sierpnia 1960 roku.
Mistrzynią olimpijską została Amerykanka Carolyn Schuler, która poprawiła swój rekord olimpijski z eliminacji czasem 1:09,5. Srebro zdobyła Holenderka Marianne Heemskerk (1:10,4). Brązowy medal wywalczyła reprezentantka Australii Jan Andrew (1:12,2).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3954929" url="https://pl.wikipedia.org/wiki?curid=3954929" title="Objaw Drehmanna">
Objaw Drehmanna

Objaw Drehmanna – objaw patognomoniczny dla młodzieńczego złuszczenia głowy kości udowej. Polega na wystąpieniu nieprawidłowego toru ruchu kończyny podczas biernego zginania stawu biodrowego – występuje jednoczesne odwiedzenie i rotacja zewnętrzna.
Po raz pierwszy opisany przez Gustava Drehmanna (Wrocław, 1869-1932)

</doc>
<doc id="3954930" url="https://pl.wikipedia.org/wiki?curid=3954930" title="Lucia Medžihradská">
Lucia Medžihradská



</doc>
<doc id="3954933" url="https://pl.wikipedia.org/wiki?curid=3954933" title="Bogusław Cygler">
Bogusław Cygler

Bogusław Antoni Cygler (ur. 1 maja 1936, zm. 18 grudnia 2020) – polski historyk, profesor nauk humanistycznych.
Specjalizował się w historii Polski i powszechnej XIX wieku. Doktorat obronił w 1962. Habilitował się w 1970. Tytuł naukowy profesora uzyskał w 1990. Pełnił funkcje: dziekana Wydziału Humanistycznego Uniwersytetu Gdańskiego (1972–1975), prorektora UG ds. dydaktyki, dyrektora Instytutu Historii tej uczelni oraz kierownika Katedry Historii Nowożytnej Bałtyckiej Wyższej Szkoły Humanistycznej w Koszalinie.
Życie prywatne.
Był dziadkiem posła na Sejm RP, Jana Kanthaka. Zmarł na COVID-19 w czasie światowej pandemii tej choroby.

</doc>
<doc id="3954934" url="https://pl.wikipedia.org/wiki?curid=3954934" title="The Salt of the Earth">
The Salt of the Earth

The Salt of the Earth – wiersz angielskiego poety Algernona Charlesa Swinburne’a, opublikowany w tomie "Tristram of Lyonesse and Other Poems", wydanym w Londynie w 1882 nakładem oficyny Chatto &amp; Windus. Utwór składa się z czterech strof czterowersowych.
Forma.
Wiersz charakteryzuje się prostą budową wersyfikacyjną. Zwrotki utworu rymują się według wzoru krzyżowego (abab). Metrum jest jambiczne. Poeta wykorzystuje też aliterację "baby-blossoms blown", z zamiłowania do której jest powszechnie znany.
Treść.
Tematem utworu jest to, jak smutny byłby świat, gdyby nie było w nim dzieci. Tytuł stanowi aluzję do słów ewangelii "Wy jesteście solą dla ziemi. Lecz jeśli sól utraci swój smak, czymże ją posolić?"
Utwór mieści się w grupie wierszy Swinburne’a, których bohaterami są dzieci.

</doc>
<doc id="3954937" url="https://pl.wikipedia.org/wiki?curid=3954937" title="Ľubomíra Balážová-Ilanovská">
Ľubomíra Balážová-Ilanovská

Ľubomíra Balážová-Ilanovská (ur. 13 sierpnia 1968 w Szczyrbie) – słowacka biegaczka narciarska, trzykrotna uczestniczka zimowych igrzysk olimpijskich (dwukrotnie w barwach Czechosłowacji, raz w barwach Słowacji).
Kariera.
W latach 1988–1994 trzykrotnie wystąpiła w igrzyskach olimpijskich. W 1988 roku w Calgary zajęła siódme miejsce w sztafecie, 27. w biegu na 10 km, 30. na 5 km i 33. na 20 km. Cztery lata później w Albertville była szósta w sztafecie, jedenasta w biegu na 5 km, trzynasta na 15 km i 26. w biegu pościgowym. W ostatnim starcie olimpijskim i zarazem pierwszym w barwach Słowacji, w 1994 roku w Lillehammer, zajęła siódme miejsce w sztafecie, była 18. w biegu na 30 km, 21. na 5 km i 24. w biegu pościgowym.
W 1993 roku wzięła udział w mistrzostwach świata w narciarstwie klasycznym w Falun. W zawodach tych zajęła 14. miejsce w biegu na 15 km techniką klasyczną, 32. miejsce w biegu na 5 km techniką klasyczną i 37. miejsce w biegu pościgowym na 15 km. Startowała również w zawodach Pucharu Świata. Najwyższe w karierze, 10. miejsce w zawodach tej rangi, zajęła 7 marca 1992 w Funäsdalen w biegu na 5 km techniką klasyczną. Trzykrotnie została sklasyfikowana w Pucharze Świata – w sezonie 1991/1992 zajęła 24. miejsce z dorobkiem 14 punktów, w sezonie 1992/1993 była 35. z 53 punktami, a w sezonie 1993/1994 sklasyfikowano ją na 39. miejscu ze zdobytymi 23 punktami.
Osiągnięcia.
Puchar Świata.
Miejsca na podium.
Balážová-Ilanovská nigdy nie stała na podium indywidualnych zawodów PŚ.

</doc>
<doc id="3954938" url="https://pl.wikipedia.org/wiki?curid=3954938" title="Ľubomíra Balážová">
Ľubomíra Balážová



</doc>
<doc id="3954939" url="https://pl.wikipedia.org/wiki?curid=3954939" title="Lubomira Balazova-Ilanovska">
Lubomira Balazova-Ilanovska



</doc>
<doc id="3954940" url="https://pl.wikipedia.org/wiki?curid=3954940" title="Lubomira Balazova">
Lubomira Balazova



</doc>
<doc id="3954941" url="https://pl.wikipedia.org/wiki?curid=3954941" title="Lubomíra Balážová">
Lubomíra Balážová



</doc>
<doc id="3954943" url="https://pl.wikipedia.org/wiki?curid=3954943" title="Baza lotnicza Lyon Bron">
Baza lotnicza Lyon Bron



</doc>
<doc id="3954944" url="https://pl.wikipedia.org/wiki?curid=3954944" title="Baza lotnicza Lyon-Bron">
Baza lotnicza Lyon-Bron



</doc>
<doc id="3954945" url="https://pl.wikipedia.org/wiki?curid=3954945" title="Baza Lyon-Bron">
Baza Lyon-Bron



</doc>
<doc id="3954946" url="https://pl.wikipedia.org/wiki?curid=3954946" title="Baza Lyon Bron">
Baza Lyon Bron



</doc>
<doc id="3954950" url="https://pl.wikipedia.org/wiki?curid=3954950" title="Piotr (Jovanović)">
Piotr (Jovanović)

Piotr, imię świeckie Pavle Jovanović (ur. 18 lutego 1800 w Iloku, zm. 22 września 1864 w Sremskich Karlovcach) – serbski biskup prawosławny, w latach 1833–1859 metropolita belgradzki.
Życiorys.
Młodość i wczesna działalność.
Ukończył gimnazjum i prawosławne serbskie seminarium duchowne w Sremskich Karlovcach. Następnie studiował w Segedynie filozofię. Po ukończeniu nauki w 1819 został nauczycielem w gimnazjum, które sam kończył. W 1830 udał się do Serbii, by zostać sekretarzem metropolity belgradzkiego Melecjusza, a równocześnie sekretarzem krajowego sądu najwyższego, następnie zaś osobistym sekretarzem księcia Miłosza Obrenovicia. Był mężczyzną żonatym; jego małżonka zmarła krótko po tym, gdy przenieśli się do Serbii.
Wybór na metropolitę.
Po śmierci metropolity Melecjusza w 1833 książę Miłosz zaproponował mu urząd metropolity belgradzkiego, po tym, gdy odmówił mu pierwszy rozważany przez niego kandydat, metropolita Cezarei Kapadockiej Gerazym. Miłoszowi zależało na tym, by nowym zwierzchnikiem niedawno erygowanej metropolii był Serb. Przed złożeniem ślubów mniszych i przyjęciem święceń kapłańskich oraz biskupich Pavle Jovanović zażądał od księcia, by obiecał, że władze duchowne nie będą wtrącały się w sprawy Cerkwi, w szczególności, iż kapłani nie będą sądzeni przez zwykłe sądy, ale przez biskupów. W październiku 1833 Pavle Jovanović został postrzyżony na mnicha przez biskupa užickiego Nikifora. W kolejnych dniach wyświęcono go kolejno na diakona i kapłana, następnie nadano mu godność archimandryty. 20 września 1833 był już jako archimandryta z powrotem na dworze Miłosza w Kragujevcu. 6 grudnia 1833 przyjął z rąk patriarchy konstantynopolitańskiego Konstancjusza święcenia biskupie. Powrócił do Serbii przed Bożym Narodzeniem (styczeń 1834, kalendarz juliański).
Metropolita belgradzki.
Piotr (Jovanović) posiadał solidne wykształcenie ogólne i teologiczne, toteż szczególnie zaangażował się w sprawę organizacji szkół dla duchowieństwa. Sprowadzał do utworzonego w 1834 metropolitalnego seminarium podręczniki i zapraszał wykładowców zza granicy, uzdolnionych słuchaczy kierował do szkół duchownych w Rosji. W latach 1834–1835 utworzył w Belgradzie konsystorz metropolitalny i działał na rzecz przyjęcia wewnętrznego statutu Cerkwi w Serbii. Kilka jego kolejnych wersji zostało jednak odrzuconych przez księcia Miłosza, który ostatecznie narzucił metropolicie wersję niekorzystną dla prestiżu metropolii. Zakładała ona, że to książę będzie przewodniczył Synodowi zarządzającemu Cerkwią w Serbii i to on będzie w jej sprawach korespondował z patriarchą konstantynopolitańskim. W 1834 opracował nowe prawo o małżeństwie, zakładające, iż będą je mogli zawierać tylko mężczyźni w wieku powyżej 17 lat oraz kobiety, które ukończył lat 14, za zgodą rodziców i własną. Zgodę na małżeństwa mężczyzn powyżej 50. roku życia i kobiet powyżej 40. roku życia, jak również na zawarcie czwartego w życiu małżeństwa miał wyrażać biskup. Metropolita dążył również do poprawy dyscypliny wśród duchownych serbskich, która nie stała w poprzednich latach na wysokim poziomie. Było to efektem wcześniejszego podporządkowania kanonicznego ziem serbskich Patriarchatowi Konstantynopolitańskiemu. Działający w Serbii biskupi pochodzenia greckiego nie dbali o wykształcenie niższego duchowieństwa i dbali głównie o własne bogacenie się. Dążył do poprawy sytuacji materialnej duchownych, tworzył fundusze zapomogowe na ich rzecz. Starał się uporządkować sytuację w monasterach, usuwając z nich alkoholików, zabójców, złodziei i homoseksualistów. Najmniejsze monastery zlikwidował, ustalił, jakiej wysokości ma być państwowa pensja dla mnichów.
W 1859 opuścił Serbię, "de facto" odchodząc z urzędu, wskutek konfliktu z księciem Serbii. Wrócił do Austrii, gdzie przebywał krótko w monasterze Krušedol, a następnie został wybrany na biskupa górnokarlovackiego w jurysdykcji Patriarchatu Serbskiego (karłowickiego). Nowym metropolitą belgradzkim został jego dawny uczeń, biskup šabacki Michał. Po śmierci księcia Miłosza Piotr ponownie ubiegał się o możliwość powrotu do Serbii, jednak nie otrzymał zgody nowego księcia Michała. Został pochowany w monasterze Krušedol.

</doc>
<doc id="3954951" url="https://pl.wikipedia.org/wiki?curid=3954951" title="Miroslava Meszarosova">
Miroslava Meszarosova



</doc>
<doc id="3954954" url="https://pl.wikipedia.org/wiki?curid=3954954" title="Wolant (sport)">
Wolant (sport)

Wolant (fr. "volant" – latający, fruwający) – dawna gra w podrzucaną rakietą piłkę z przytwierdzonymi do niej piórkami; poprzedniczka badmintona.
Uprawiana w dawnej Europie dwuosobowa gra sportowa polegająca na odbijaniu rakietką ponad siatką korkowej piłki (lotki) z osadzonymi w niej piórkami. Znana już od średniowiecza pod nazwą wolant lub niemieckopochodną – federball. Europejska moda na nią rozwinęła się dopiero w XVII wieku, a w zachodniej Europie niezwykle rozpowszechniła się od drugiej połowy XVIII wieku (w kulturze angielskiej jako "shuttlecock" albo "birdie"). Ze względu na widowiskowy i elegancki charakter była jedną z nielicznych gier dozwolonych dla kobiet. Rozgrywano ją zarówno w plenerze, jak i w krytych pomieszczeniach (salach do gry w piłkę). William Blake poświęcił tej rozrywce wiersz "The Fly" (Lotka) w swych "Pieśniach doświadczenia" (1794).
Uważana za wczesną postać badmintona (kometki), którego nazwa pojawia się dopiero od 1872 r., kiedy ks. Beaufort w swej posiadłości Badminton House zaprezentował tę grę według ustalonych przepisów.
Nazywano tak również samą opierzoną piłkę (niem. "Federball") używaną w tej grze.
Przekonanie, że wolant miał być rozrywką (głównie kobiet) w starożytności, wzbudzili artyści neoklasyczni i twórcy akademiccy, tacy jak A. Moore, przedstawiający go w malarstwie swych czasów. 

</doc>
<doc id="3954972" url="https://pl.wikipedia.org/wiki?curid=3954972" title="Czesław Gawlik">
Czesław Gawlik

Czesław Gawlik (ur. 12 października 1930 w Rybniku, zm. 15 marca 2017) – polski pianista i aranżer, popularyzator jazzu w Polsce.
Życiorys.
W młodości uprawiał wyczynowo siatkówkę, a także grał w tenisa oraz odnosił sukcesy w szermierce. W okresie nauki w szkole podstawowej pobierał również prywatne lekcje gry na akordeonie i uczył się w szkole muzycznej w Rybniku. Na przełomie lat 50. i 60. XX wieku uczył się w Studium Muzycznym Wojewódzkiego Ośrodka Kultury w Katowicach. Ukończył także Studium Kultury i Oświaty Dorosłych w Warszawie. W 1953 podjął pracę w Zasadniczej Szkole Zawodowej w Rybniku, zaś w 1955 w rybnickim Domu Kultury "Ryfama", gdzie w ciągu trzydziestu lat pracy był instruktorem, a następnie dyrektorem tejże placówki. Jako muzyk początkowo był związany z Zespołem Pieśni i Tańca Szkół Górniczych, a następnie jako kierownik z kwintetem rytmicznym przy Domu Kultury "Ryfama". W 1957 założył zespół jazzowy "Septymy", a w 1959 zespół Kwintet Swingowy z którym koncertował również w czechosłowackiej Ostrawie, a także występował na Festiwalu Jazz Jamboree w Warszawie.
W 1959 zaangażowany był w tworzenie rybnickiej filii Śląskiego Jazz Clubu. W latach 1982–1987 prowadził grupę jazzu tradycyjnego South Silesian Brass Band, zaś w latach 1987–1989, Orkiestrę Rozrywkową Rybnicko-Jastrzębskiego Gwarectwa Węglowego. Od 1962 aż do lat 80. XX wieku współorganizował rybnickie festiwale jazzowe, z których wyrósł odbywający się od tamtej pory Silessian Jazz Meeting.
Zmarł po długiej chorobie 15 marca 2017 i 20 marca został pochowany na cmentarzu przy ul. Rudzkiej w Rybniku.

</doc>
<doc id="3954974" url="https://pl.wikipedia.org/wiki?curid=3954974" title="Pływanie na Letnich Igrzyskach Olimpijskich 1960 – 200 m stylem motylkowym mężczyzn">
Pływanie na Letnich Igrzyskach Olimpijskich 1960 – 200 m stylem motylkowym mężczyzn

200 m stylem motylkowym mężczyzn – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje i dogrywka odbyły się 31 sierpnia, półfinały 1 września, a finał 2 września 1960 roku.
Złoty medal zdobył Amerykanin Michael Troy, uzyskując czas 2:12,8 i tym samym poprawiając po raz szósty z rzędu rekord świata. Srebro wywalczył Australijczyk Neville Hayes (2:14,6). Walkę o brąz wygrał reprezentant Stanów Zjednoczonych Dave Gillanders (2:15,3), wyprzedzając o 0,7 s Włocha Fritza Dennerleina (2:16,0).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3954979" url="https://pl.wikipedia.org/wiki?curid=3954979" title="Mistrzostwa Oceanii w Zapasach 2007">
Mistrzostwa Oceanii w Zapasach 2007

Mistrzostwa Oceanii w zapasach w 2007, odbywały się w dniach 2 - 4 marca w Nowej Zelandii w Hamilton. W tabeli medalowej tryumfowali zapaśnicy z Australii.
Wyniki.
Styl wolny - kobiety.
Kyla Bremner w wadze 51 kg i Rhea Duff w wadze 72 kg z Australii, były jedynymi zgłoszonymi zawodniczkami w swoich kategoriach i nie zostały uwzględnione w tabeli jako złote medalistki.

</doc>
<doc id="3954995" url="https://pl.wikipedia.org/wiki?curid=3954995" title="HMS St Albans (2000)">
HMS St Albans (2000)

HMS St Albans (F83) – brytyjska fregata rakietowa typu "23", która weszła do służby w 2002 roku. Okręt otrzymał swoje imię dla uczczenia miasta St Albans i jest to szósta jednostka w historii Royal Navy nosząca tę nazwę.
Projekt i budowa.
Zamówienie na ostatnią, szesnastą jednostkę "typu 23" zostało złożone w stoczni Yarrow Shipbuilders w Glasgow w lutym 1996 roku. Okręt miał zastąpić fregatę "typu 22" HMS „Coventry”, która została sprzedana Rumunii w styczniu 2003 roku. Rozpoczęcie budowy okrętu miało miejsce 18 kwietnia 1999 roku. Wodowanie nastąpiło 6 maja 2000 roku, wejście do służby 6 czerwca 2002 roku.
Służba.
27 października 2002 roku, podczas sztormu, w czasie gdy był zacumowany w Portsmouth, został uderzony przez przepływający prom pasażerski w wyniku czego doznał uszkodzeń. Pierwsza misja okrętu miała miejsce w 2004 roku, gdy zabezpieczał operację międzynarodowej koalicji na Morzu Arabskim w związku z wojną z terroryzmem. W lutym 2006 roku rozpoczął półroczną misję w rejonie Zatoki Perskiej, gdzie ochraniał żeglugę i instalacje związane z wydobyciem ropy naftowej.
Wiosną 2014 roku na okręcie zakończono modernizację, podczas której m.in. zainstalowano nową armatę 114 mm i zmodernizowano system przeciwlotniczy z pociskami Sea Wolf. W styczniu 2017 roku nadzorował powrót rosyjskiego lotniskowca „Admirał Kuzniecow” z misji u wybrzeży Syrii do bazy w północnej Rosji. Z kolei między 23 a 26 grudnia 2017 r. eskortował rosyjską fregatę „Admirał Gorszkow”, która przepływała tuż przy granicy brytyjskich wód terytorialnych.

</doc>
<doc id="3955003" url="https://pl.wikipedia.org/wiki?curid=3955003" title="Bismarck at Canossa">
Bismarck at Canossa

Bismarck at Canossa – sonet angielskiego poety Algernona Charlesa Swinburne’a, opublikowany w tomie "Tristram of Lyonesse and Other Poems", wydanym w Londynie w 1882 nakładem oficyny Chatto &amp; Windus. Utwór, datowany 31 grudnia 1881, odwołuje się do stosunkowo niedawnych wydarzeń, kiedy to Otto von Bismarck, kanclerz Cesarstwa Niemieckiego wszedł w spór z Kościołem katolickim, doprowadzając do przyjęcia przez parlament (Landtag) pakietu ustaw znanych jako "Prawa majowe", skierowanych przeciwko katolikom. Swinburne, choć deklarujący się jako ateista, stanął przeciwko kanclerzowi Niemiec, którego uważał za wroga wolności. Poeta odwołał się do zdarzenia sprzed kilkuset lat, kiedy niemiecki cesarz Henryk IV Salicki musiał się ukorzyć przed papieżem Grzegorzem VII. O Canossie Bismarck wspomniał w swoim przemówieniu. Sonet jest napisany pentametrem jambicznym i rymuje się abba abba ccd cdd. Poeta zastosował też aliterację: "And felt thy foot and Rome’s, and felt her frown".

</doc>
<doc id="3955009" url="https://pl.wikipedia.org/wiki?curid=3955009" title="Iwan Abadżijew">
Iwan Abadżijew



</doc>
<doc id="3955011" url="https://pl.wikipedia.org/wiki?curid=3955011" title="Mistrzostwa Oceanii w Zapasach 2008">
Mistrzostwa Oceanii w Zapasach 2008

Mistrzostwa Oceanii w zapasach w 2008, odbywały się w dniach 8 - 10 lutego w Australii w Canberze. W tabeli medalowej tryumfowali zapaśnicy z Australii.
Wyniki.
Styl klasyczny.
Iwan Popow z Australii w wadze 96 kg był jedynym zgłoszonym zawodnikiem w swojej kategorii i nie został uwzględniony w tabeli jako złoty medalista.
Styl wolny.
Zawodnicy Australii, Cory O’Brien w kategorii 60 kg i Ian Wardell w wadze 96 kg byli jedynymi zgłoszonymi zawodnikami w swojej kategorii i nie zostali uwzględnieni w tabeli jako złoci medaliści.
Styl wolny - kobiety.
Desiree Craike z Nowej Zelandii, w wadze 51 kg, była jedyną zgłoszoną zawodniczką w swojej kategorii i nie została uwzględniona w tabeli jako złota medalistka.

</doc>
<doc id="3955045" url="https://pl.wikipedia.org/wiki?curid=3955045" title="Bór za Lasem">
Bór za Lasem

Bór za Lasem – torfowisko w obrębie miejscowości Piekielnik w województwie małopolskim, w powiecie nowotarskim, gminie Czarny Dunajec. Znajduje się pomiędzy torfowiskami Puścizna Wielka i Kaczmarka. Pod względem geograficznym jest to region Kotliny Nowotarskiej znajdujący się w zlewisku Morza Czarnego. Płynące jego obrzeżami potoki Grónik i Borowy Potok są w dorzeczu Czarnej Orawy. Torfowisko położone jest na średniej wysokości 675 m n.p.m.
Od lat 50. XX wieku wydobywano na torfowisku Bór za Lasem torf na skalę przemysłową. Eksploatację już zakończono, a torfowisko zostało zrekultywowane. Obecnie wydobywany jest torf tylko na Puściznie Wielkiej. Pozostałe torfowiska Kotliny Orawsko-Nowotarskiej jako unikatowe w skali europejskiej siedliska mają być objęte ochroną. Planuje się utworzenie tutaj specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Na części kopuły torfowiska Bór za Lasem zachowała się naturalna struktura kępkowo-dolinkowa i charakterystyczne gatunki roślinności. Na miejsca po wydobytym torfie jako pierwsza wkracza wełnianka pochwowata, doły wypełnione wodą zarasta mech torfowiec, potem turzyce, żurawina i inne gatunki. Miejscami zarasta ono płatami sosny pospolitej, kosodrzewiny i ich mieszańcem – sosną drzewokosą. Z rzadkich gatunków ptaków występuje tutaj błotniak stawowy, cietrzew zwyczajny, derkacz zwyczajny. Z rzadkich w Karpatach gatunków roślin występują: bagno zwyczajne, modrzewnica pospolita, przygiełka biała, żurawina drobnoowocowa.

</doc>
<doc id="3955047" url="https://pl.wikipedia.org/wiki?curid=3955047" title="Strugi (Pełczyska)">
Strugi (Pełczyska)

Strugi – część wsi Pełczyska w Polsce, położona w województwie świętokrzyskim, w powiecie pińczowskim, w gminie Złota.
W latach 1975–1998 Strugi administracyjnie należały do województwa kieleckiego.

</doc>
<doc id="3955048" url="https://pl.wikipedia.org/wiki?curid=3955048" title="Kolonie (Pełczyska)">
Kolonie (Pełczyska)

Kolonie – część wsi Pełczyska w Polsce, położona w województwie świętokrzyskim, w powiecie pińczowskim, w gminie Złota.
W latach 1975–1998 Kolonie administracyjnie należały do województwa kieleckiego.

</doc>
<doc id="3955049" url="https://pl.wikipedia.org/wiki?curid=3955049" title="Kaczmarka (torfowisko)">
Kaczmarka (torfowisko)

Kaczmarka – torfowisko w obrębie miejscowości Piekielnik w województwie małopolskim, w powiecie nowotarskim, gminie Czarny Dunajec. Znajduje się po południowo-wschodniej stronie torfowiska Bór za Lasem. Pod względem geograficznym jest to region Kotliny Nowotarskiej znajdujący się w zlewisku Morza Czarnego. Płynące jego obrzeżami potoki Ogrójcowy Potok i Borowy Potok są w dorzeczu Czarnej Orawy. Torfowisko położone jest na średniej wysokości 684 m n.p.m.
Od lat 50. XX wieku wydobywano na torfowisku Kaczmarka torf na skalę przemysłową. Eksploatację już zakończono, a torfowisko zostało zrekultywowane. Obecnie wydobywany jest torf tylko na Puściznie Wielkiej. Pozostałe torfowiska Kotliny Orawsko-Nowotarskiej jako unikatowe w skali europejskiej siedliska mają być objęte ochroną. Planuje się utworzenie tutaj specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Miejscami Kaczmarkę porasta obecnie łąka bliźniczkowa "Calluno-Nardetum strictae". Na wtórnym okrajku zachowały się niewielkie jeziorka, które stopniowo zarastają płem mszarnym, żurawiną i turzycami. W miejscach tych licznie występują ważki. Z rzadkich gatunków zwierząt na Kaczmarce obserwowano motyla modraszka nausitous, ptaki błotniak stawowy, cietrzew zwyczajny, derkacz zwyczajny. Z rzadkich w Karpatach gatunków roślin występują: bagno zwyczajne, turzyca skąpokwiatowa, żurawina drobnoowocowa.
Od dawna nieużytkowane torfowisko zaczyna jednak silnie zarastać drzewami i krzewami. Aby zachować właściwy dla torfowisk otwarty charakter siedliska i warunki bytowe dla rzadkich gatunków roślin i zwierząt należy usunąć zakrzaczenia, tak, by ich łączna powierzchnia nie przekraczała15-20% powierzchni torfowiska. Należy też tak zmodyfikować istniejącą sieć melioracji, by zapewnić torfowisku jak najlepsze nawodnienie.

</doc>
<doc id="3955050" url="https://pl.wikipedia.org/wiki?curid=3955050" title="Podlesie (Pełczyska)">
Podlesie (Pełczyska)

Podlesie – część wsi Pełczyska w Polsce, położona w województwie świętokrzyskim, w powiecie pińczowskim, w gminie Złota.
W latach 1975–1998 Podlesie administracyjnie należało do województwa kieleckiego.

</doc>
<doc id="3955056" url="https://pl.wikipedia.org/wiki?curid=3955056" title="Straszydło">
Straszydło

Straszydło (oryg. "Чучело") – radziecki film obyczajowy z 1983 roku w reżyserii Rołana Bykowa. Adaptacja powieści Władimira Żeleznikowa pod tym samym tytułem. 
Opis fabuły.
W pewnym prowincjonalnym miasteczku do szóstej klasy miejscowej szkoły podstawowej przychodzi nowa uczennica Lena Biessolcewa. Mieszka w domu swojego dziadka – byłego wojskowego, kolekcjonera obrazów namalowanych przez jednego ze swoich przodków; ze względu na swój odosobniony tryb życia – wyobcowanego przez lokalną społeczność. Również Lena z powodu "dziwaczności" swojego dziadka oraz nietypową, ekspresywną osobowość od razu zostaje w klasie uznana za podobną dziwaczkę i otrzymuje tytułowe przezwisko "Straszydło". Sama dziewczynka nie przejmuje się zbytnio nastawieniem klasy i wszelkie docinki ignoruje – robi wszystko aby stać się akceptowanym członkiem zorganizowanej, klasowej społeczności. Pewnego dnia klasa postanawia zwagarować i pójść do kina. Wyczyn ten przypłaca karą w postaci zakazu wyjazdu na długo oczekiwaną wycieczkę do Moskwy. Ktoś zdradził i Lena wie kim jest zdrajca. To poczciwy Dima, który wypytywany przez wychowawczynię klasy i nazwany przez nią tchórzem w pewnym momencie wyjawia całą prawdę. Klasa poszukuje zdrajcy i kiedy gdy jej liderzy są bliscy wykrycia Dimy, Lena sama głośno przyznaje się do zdrady, biorąc całą winę na siebie. W rezultacie zostaje poddana bojkotowi klasy i różnego rodzaju szykanom. Kiedy sięgają one szczytu, prawda wychodzi na jaw – nagabywana przez klasę wychowawczyni ujawnia imię prawdziwego zdrajcy. Wszyscy uczniowie pragną wybaczenia Leny. Jednak w tym samym czasie dziadek Leny wraz z nią opuszcza miasteczko, swój dom wraz z kolekcją obrazów zapisując miastu z przeznaczeniem na muzeum. 
Obsada aktorska.
i inni. 
O filmie.
Film jest wierną ekranizacją powieści Władimira Żeleznikowa, w pełni autorskim obrazem Rołana Bykowa (scenariusz i reżyseria). Główną rolę żeńską zagrała w nim córka gwiazdy ówczesnej estrady radzieckiej Ałły Pugaczowej, a partnerował jej syn równie znanej aktorki Natali Kustinskiej – Dmitrij Jegorow. Reżyser obsadził w nim również członków swojej najbliższej rodziny – swoją ówczesną żonę Jelanę Sanajewą (wychowawczyni klasy), pasierbów: Olega (Pietka, starszy brat Walki) i Pawła (Wasiliew, kolega szkolny Leny). 
Zdjęcia kręcono w Twerze i jego okolicach – w scenach filmu można dostrzec m.in. dworzec rzeczny, monastery: Otrocki i Św. Katarzyny. 
Film spotkał się z uznaniem krytyków i był przebojem kin radzieckich jesienią 1985 roku.

</doc>
<doc id="3955059" url="https://pl.wikipedia.org/wiki?curid=3955059" title="Bolesław Jakubiak">
Bolesław Jakubiak

Bolesław Jakubiak (ur. 4 marca 1891 w Radzikowie, zm. wiosną 1940 w Katyniu) – podpułkownik łączności Wojska Polskiego, ofiara zbrodni katyńskiej.
Życiorys.
Syn Wacława i Rozalii z Piotrowskich. Absolwent seminarium nauczycielskiego w Ursynowie. 10 sierpnia 1914 r. wstąpił do Legionów Polskich. Służył w 5 pułku piechoty do kryzysu przysięgowego, internowany w Szczypiornie i Łomży. W listopadzie 1918 wstąpił do Wojska Polskiego i otrzymał przydział do 36 pułku piechoty. W czasie wojny polsko-bolszewickiej służył w grupie gen. Aleksandrowicza, dowództwie Grupy „Bug” i następnie w dowództwie Frontu Galicyjsko-Wschodniego. W okresie międzywojennym był dowódcą kompanii w I batalionie telegraficznym oraz w Szefostwie Łączności DOK IV. W latach 1923–1927 służył w 1 Pułku Łączności, a następnie w DOK I, w Departamencie Inż. MSWojsk. jako kierownik Referatu Regulaminów. Od 1929 był dowódcą 2 Pułku Łączności i dowódcą 6 Batalionu Telegraficznego, od 1931 szefem łączności 13 DP i komendantem kadry 2 Batalionu Telegraficznego. W 1934 r. został dyrektorem nauk w Szkole Podchorążych Saperów, a następnie wykładowcą w Szkole Podchorążych Inżynierów i Saperów. W latach 1936–1938 został zarządcą Głównej Składnicy Wojsk Łączności.
Po agresji ZSRR na Polskę we wrześniu 1939 wzięty do niewoli sowieckiej, osadzony w Kozielsku. Został zamordowany wiosną 1940 w lesie katyńskim. Figuruje na Liście Wywózkowej 022/3 z 9 kwietnia 1940 r., poz. 31.
Życie prywatne.
Żonaty z Elżbietą z Gajkowskich, miał synów: Jerzego, Lecha i Sławomira.

</doc>
<doc id="3955060" url="https://pl.wikipedia.org/wiki?curid=3955060" title="Parafia Świętej Rodziny w Hucie Komorowskiej">
Parafia Świętej Rodziny w Hucie Komorowskiej

Parafia Świętej Rodziny w Hucie Komorowskiej – parafia rzymskokatolicka znajdująca się w Hucie Komorowskiej i należąca do diecezji sandomierskiej w dekanacie Raniżów. W 1991 wyodrębniona z parafii Majdan Królewski. Prowadzą ją księża diecezjalni. Kościół parafialny pw. Świętej Rodziny w Hucie Komorowskiej wybudowany w 1987.

</doc>
<doc id="3955071" url="https://pl.wikipedia.org/wiki?curid=3955071" title="Puścizna Mała">
Puścizna Mała

Puścizna Mała – torfowisko w obrębie miejscowości Piekielnik w województwie małopolskim, w powiecie nowotarskim, gminie Czarny Dunajec. Znajduje się po lewej stronie drogi z Czarnego Dunajca do Piekielnika, na średniej wysokości około 655 m n.p.m. Pod względem geograficznym jest to region Kotliny Nowotarskiej znajdujący się w zlewisku Morza Czarnego. Jego wschodnim obrzeżem płynie potok Czarna Woda.
Puściznami lub pustaciami na Orawie nazywa się rozległy kompleks torfowisk, bagien, trzęsawisk, podmokłych łęgów i bagiennych lasów sosnowych, ciągnący się od Suchej Góry na Słowacji po Ludźmierz.
Z rzadkich gatunków zwierząt na Puściźnie Małej obserwowano motyle czerwończyk nieparek, modraszka nausitous i ptaka błotniak stawowy. Z rzadkich w Karpatach gatunków roślin występują: bagno zwyczajne, turzyca skąpokwiatowa, żurawina drobnoowocowa, sosna drzewokosa.
Torfowiska Kotliny Orawsko Nowotarskiej to unikatowy w skali Europy obszar. Planuje się utworzenie tutaj specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 7363,4 ha. Torfowisko Puścizna Mała jest własnością prywatną, aby zastosować jego ochronę przewiduje się wykup działek lub płatności rolno-środowiskowe za zaniechanie gospodarowania na nim, utrzymanie i prowadzenie odpowiednich zabiegów pielęgnacyjnych.

</doc>
<doc id="3955079" url="https://pl.wikipedia.org/wiki?curid=3955079" title="Stanisław Janocha">
Stanisław Janocha

Stanisław Michał Janocha (ur. 10 września 1895 w Turaszówce, zm. wiosną 1940 w Katyniu) – kapitan administracji (łączności) Wojska Polskiego, kawaler Orderu Virtuti Militari.
Życiorys.
Urodził się 10 września 1895 w Turaszówce, w rodzinie Wojciecha i Józefy z Woźniaków. Absolwent gimnazjum w Jaśle. W 1914 wstąpił do Strzelca i z kompanią krośnieńską wysłany do Krakowa. 22 czerwca 1915 powołany do armii austriackiej, walczył na frontach rumuńskim, rosyjskim i włoskim. 3 listopada po wyjściu z niewoli włoskiej wstąpił do Armii gen. Hallera. Walczył w wojnie polsko-bolszewickiej. Za walki w obronie Zamościa odznaczony Krzyżem Srebrnym Orderu Virtuti Militari. 
W okresie międzywojennym służył w 2 pułku łączności. W październiku 1931 został przeniesiony z 4 Batalionu Telegraficznego do Szefostwa Inżynierii Dowództwa Okręgu Korpusu Nr III w Grodnie na stanowisko referenta łączności. 27 czerwca 1935 został mianowany kapitanem ze starszeństwem z 1 stycznia 1935 i 15. lokatą w korpusie oficerów łączności. Później został przeniesiony do korpusu oficerów administracji. W marcu 1939 pełnił służbę w Kierownictwie Zaopatrzenia Wojsk Łączności na stanowisku referenta Referatu Odbioru i Nadzoru Technicznego. W kampanii wrześniowej był w składzie dowództwa Armii „Poznań”.
W czasie kampanii wrześniowej 1939 dostał się do sowieckiej niewoli. Przebywał w obozie w Kozielsku. Wiosną 1940 został zamordowany przez funkcjonariuszy NKWD w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
Stanisław Michał Janocha był żonaty z Anielą z Małańczaków, z którą miał syna Władysława.
5 października 2007 minister obrony narodowej Aleksander Szczygło mianował go pośmiertnie na stopień majora. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3955087" url="https://pl.wikipedia.org/wiki?curid=3955087" title="Kada zaspu anđeli">
Kada zaspu anđeli



</doc>
<doc id="3955091" url="https://pl.wikipedia.org/wiki?curid=3955091" title="Władcy Paros">
Władcy Paros

Władcy Paros – feudalni władcy państwa na wyspie Paros istniejącego w latach w 1389-1537. 
Paros to wyspa na terenie archipelagu Cyklad na centralnym Morzu Egejskim. W 1389 wyodrębniła się z Księstwa Naksos. Powstało tam państwo będące lennem księstwa Naksos. Było rządzone kolejno przez dynastie: Sommaripa i Venier. W 1537 roku wyspa została podbita przez Turków Osmańskich i zlikwidowana jako osobny byt polityczny. 

</doc>
<doc id="3955094" url="https://pl.wikipedia.org/wiki?curid=3955094" title="Krakowski Klub Szermierzy">
Krakowski Klub Szermierzy

Krakowski Klub Szermierzy (KKS Kraków) – krakowski klub sportowy.
Rys historyczny.
1909–1918.
W 1909 r. do Krakowa przybył Konrad Winkler, który przy współpracy dr Jana Bielawskiego i dr Tadeusza Wołkowickiego na początku 1910 roku najpierw zorganizował Krakowski Klub Szermierzy przy tzw. Krajowym Związku Turystycznym, po czym samodzielną jednostkę Krakowski Klub Szermierzy. Za początek zorganizowanej i trwałej działalności KKS uznaje się datę 4 marca 1910 r. Pierwsza siedziba klubu mieściła się przy ul. Wolskiej 7 (dzisiaj – ul. Piłsudskiego). W latach 1910–1918 prezesem klubu był dr Tadeusz Wołkowicki, skarbnikiem dr Jan Bielawski, fechmistrz Antoni Bąkowski zajmował stanowisko trenera, a jego pomocnikiem i gospodarzem sali był Konrad Winkler.
1945–1956.
W Krakowie do reaktywacji „białej broni” szczególnie przyczynili się: dr Józef Wodniecki, dr Bolesław Czyżowski i Stanisław Pereświt-Sołtan, znani i utytułowani zawodnicy sprzed wojny. Problemy lokalowe i finansowe powodowały w pierwszych latach powojennych częstą zmianę klubów przez szermierzy krakowskich i tak chronologicznie występowali pod barwami:
Pod barwami KS Budowlani osiągnięte zostały największe sukcesy łącznie z reprezentowaniem Polski na Igrzyskach Olimpijskich Helsinki 1952 i Melbourne 1956. W dniu 3 marca 1957 grono zawodników, trenerów i działaczy ogłosiło powrót do starej historycznej nazwy klubu Krakowski Klub Szermierzy.
Po roku 1957.
W 1957 roku KKS powrócił do sali przy ul. Manifestu Lipcowego 27 (dzisiaj – ul. Piłsudskiego). Do 1989 roku w mistrzostwach świata zawodnicy Krakowskiego Klubu Szermierzy zdobyli 8 medali (3 złote), w mistrzostwach Polski seniorów 48 medali (19 złotych), w mistrzostwach Polski juniorów i młodzików – 56 medali (16 złotych). Czołowe miejsce zajął Wojciech Zabłocki – trzykrotny medalista olimpijski (Melbourne '56, Rzym '60, Tokio '64). Inni wyróżniający się zawodnicy to Wiesław Glos, Krzysztof Bieda, Leszek Rostwo-Suski, Jerzy Twardokens, Maria Pereświt-Sołtan, Halina i Danuta Balon, Leszek Jabłonowski, Aleksander Nocula, Ryszard Rutkowski. W 1970 roku KKS przeniósł się do siedziby przy ul. Kościuszki 24, gdzie pozostał do 2007 roku.
W połowie lat 90. KKS przeżywał kryzys, który doprowadził do odejścia wielu zawodników i trenerów. Z początkiem roku 2000 klub liczył zaledwie 5 czynnych członków. Nowy zarząd ożywił klub, powołując m.in. Sekcję Szermierki Japońskiej-Kendo i stawiając na pracę z młodzieżą. W efekcie zawodnicy wywalczyli srebrny medal w Drużynowych Mistrzostw Polski Seniorów w szpadzie kobiet (2005) oraz brązowy medal (Joanna Eichler) w Indywidualnych Mistrzostwach Polski Seniorów. Pod koniec 2007 roku KKS stracił swoją siedzibę przy ul. Kościuszki i przeniósł się tymczasowo do szkół najpierw przy ul. Miechowity, później przy ul. Kazimierza Odnowiciela. Obecnie Krakowski Klub Szermierzy ma 70 członków trenujących szpadę oraz 30 entuzjastów szermierki japońskiej. Siedziba klubu mieści się przy al. Kijowskiej 16a, a treningi prowadzone są w sali przy ul. B. Czerwieńskiego 16 w Krakowie.
Trenerzy i instruktorzy.
Z klubem związani byli między innymi: Antoni Bąkowski, Adam Papee, Tadeusz Friedrich, Stanisław Pereświt-Sołtan, Zbigniew Przeździecki, Maria Pereświt-Sołtan, Ryszard Rutkowski, Kazimierz Musiał, Izydor Grzesiak, Marek Nowosielecki, Aleksander Nocula, Lesław Stawicki, Genowefa Stawarz, Wojciech Rydz, Bolesław Pereświt-Sołtan, Rafał Komorowski, Eugeniusz Olesiak, Bartłomiej Język, Wojciech Ryczek, Łukasz Międzik, Jakub Międzik, Zbigniew Ryczek, Michał Dudek.
Prezesi Klubu.
Prezesami Krakowskiego Klubu Szermierzy byli kolejno:
Najważniejsze osiągnięcia.
Floret kobiet
Szpada kobiet
Floret mężczyzn
Szabla mężczyzn
Szpada mężczyzn
Floret kobiet
Szpada kobiet
Floret mężczyzn
Szabla mężczyzn
Szpada mężczyzn

</doc>
<doc id="3955095" url="https://pl.wikipedia.org/wiki?curid=3955095" title="Andrzej Myc">
Andrzej Myc

Andrzej Myc (ur. 21 marca 1953 w Legnicy, zm. 22 października 2022) – polski naukowiec, doktor habilitowany nauk biologicznych, immunolog, profesor nadzwyczajny Uniwersytetu Zielonogórskiego, działacz opozycji w PRL.
Kariera.
Jest absolwentem I Liceum Ogólnokształcącego im. Tadeusza Kościuszki w Legnicy. Ukończył studia na Uniwersytecie Wrocławskim na kierunku biologia w 1977 roku, zdobywając tytuł doktora we wrześniu 1984 roku. Po ukończeniu studiów w 1977 roku został pracownikiem naukowym Instytutu Immunologii i Terapii Doświadczalnej PAN we Wrocławiu, aż do momentu kiedy był aresztowany i zwolniony z pracy w 1984 roku. Następnie został przywrócony dzięki postawie dyrektora Instytutu prof. Stefana Ślopka. Od listopada 1988 roku był na stypendium naukowym fundacji im. Alfreda Jurzykowskiego w Memorial Sloan Kettering Cancer Center w Nowym Jorku. Od 1993 pracował na Indiana University, a od 1997 na University of Michigan w Ann Arbor. Następnie pracował jako Research Assistant Professor w Michigan Nanotechnology Institute for Medicine and Biological Sciences. Pracował m.in. nad środkami ochrony przed bronią biologiczną w ramach zlecenia Pentagonu.
Zasiadał w tzw. Radzie Naukowej fundacji En Arche, promującej pseudonaukę.
Działania opozycyjne.
Od 1979 Myc kolportował „Biuletyn Dolnośląski”.
Jego dalsza działalność polityczna nastąpiła w sierpniu 1980 roku podczas kiedy był inicjatorem strajku w zakładzie pracy, a od października 1980 roku już działając w „Solidarności” gdzie był również członkiem Komitetu Założycielskiego. Następnie KZ w IIiTD PAN. Po 13 grudnia 1981 organizował struktury kolportażowe RKS „Solidarność”. Od 1982 brał udział w działaniach Solidarności Walczącej oraz jako członek Rady i Komitetu Wykonawczego tejże organizacji, gdzie był odpowiedzialny m.in. za finanse, organizacje skrzynek kontaktowych i kryjówek dla ściganych działaczy. Współzałożyciel oddziałów SW, i autor artykułów do pism „Solidarność Walcząca” i „BIS”. W listopadzie 1987 roku (wraz z Piotrem Medoniem) uczestniczył w demonstracji i rozrzucaniu ulotek z rusztowania wrocławskiego ratusza z transparentem domagającym się uwolnienia Kornela Morawieckiego i Hanny Łukowskiej-Karniej.
Konflikt z władzami.
13 stycznia 1984 roku Myc został zatrzymany i przetrzymywany w Areszcie Śledczym Wojewódzkiego Urzędu Spraw Wewnętrznych we Wrocławiu, po czym go zwolniono 26 lipca 1984 na mocy amnestii.
Wielokrotnie zatrzymywany na 48 godzin i wzywany na przesłuchania i rozmowy ostrzegawcze, był też poddany kilkukrotnym rewizjom w mieszkaniu. 4 grudnia 1986 został uprowadzony przez funkcjonariuszy SB żądających podjęcia współpracy oraz wskazania miejsca ukrywania się Kornela Morawieckiego. Po kategorycznej odmowie został zwolniony lecz nadal nękany przez SB.

</doc>
<doc id="3955101" url="https://pl.wikipedia.org/wiki?curid=3955101" title="Didactica Mathematicae">
Didactica Mathematicae

Didactica Mathematicae (Roczniki Polskiego Towarzystwa Matematycznego Seria V) – czasopismo wydawane przez Polskie Towarzystwo Matematyczne od 1982 roku.
Tematyka.
Rocznik "Didactica Mathematicae" ukazał się jako tom 30 w roku 2007. Jest to kontynuacja czasopisma Dydaktyka Matematyki – jako V Serii Roczników Polskiego Towarzystwa Matematycznego. Pierwszy tom tego czasopisma został opublikowany w roku 1982 (na podstawie uchwały Walnego Zgromadzenia PTM z roku 1978). Inicjatorem powołania do życia Dydaktyki Matematyki była Prof. Anna Zofia Krygowska (1904-1988), profesor Wyższej Szkoły Pedagogicznej (obecnie: Uniwersytet Pedagogiczny) w Krakowie, znana szeroko jako wybitny specjalista w dziedzinie dydaktyki matematyki.
Historia i współczesność.
"Didactica Mathematicae" (dawniej "Dydaktyka Matematyki") jest międzynarodowym czasopismem poświęconym badaniom nad nauczaniem i uczeniem się matematyki. Zostało ono założone w roku 1980 przez Annę Zofię Krygowską, która była jego redaktorem naczelnym do roku 1988.
"Didactica Mathematicae" przyjmuje do publikacji:
Redaktorami naczelnymi Dydaktyki Matematyki byli kolejno:
Od roku 2007 czasopismo nosi nazwę "Didactica Mathematicae", a głównym językiem publikacji został angielski. Redaktorem naczelnym był Stefan Turnau.
Obecnie (2017) redaktorem naczelnym jest Ewa Swoboda, a jej zastępcą jest Stefan Turnau. Ponadto, w komitecie redakcyjnym tego czasopisma znajdują się András Ambrus (Węgry), Michele Artigue (Francja), Ferdinando Arzarello (Włochy), Claire Vaugelade Berg (Norwegia), Roman Duda (Polska), Ingvald Erfjord (Norwegia), Simon Goodchild (Norwegia), Milan Hejný (Czechy), Marja van den Heuvel-Panhuizen (Holandia), Alena Hospesova (Czechy), Oleg Ivanov (Rosja), Barbara Jaworski (Wielka Brytania), Alexander Karp (Ukraina, USA), Jeremy Kilpatrick (USA), Konrad Krainer (Austria), Alain Kuzniak (Francja), Ladislav Kvasz (Czechy), Joanna Mamona-Downs (Grecja), Carlo Marchini (Włochy), Edyta Nowińska (Polska), Ryszard Pawlak (Polska), Suzanne Prediger (Niemcy), Bettina Roesken (Niemcy), Anna Sierpinska (Kanada), Mihaela Singer (Rumunia), Michal Tabach (Izrael), Konstantinos Tatsis (Grecja), Marie Ticha (Czechy), Dina Tirosh (Izrael), Wacław Zawadowski (Polska). Redakcją zajmują się: Marianna Ciosek, Agnieszka Demby, Zbigniew Semadeni, Lidia Zaręba – sekretarz redakcji. Od 2018 jest dostępna na portalu Biblioteki Wirtualnej Nauki.
Zobacz też.
Inne "Roczniki" PTM:

</doc>
<doc id="3955106" url="https://pl.wikipedia.org/wiki?curid=3955106" title="Antoni Kajetanowicz">
Antoni Kajetanowicz

Antoni Mikołaj Kajetanowicz (ur. 13 czerwca 1888 w Radowcach na Bukowinie, zm. wiosną 1940 w Katyniu) – podpułkownik piechoty Wojska Polskiego, ofiara zbrodni katyńskiej.
Życiorys.
Urodził się w rodzinie Rafała i Antoniny z Romaszkanów. Po zdaniu matury studiował w latach 1908–1913 na Uniwersytecie w Czerniowcach. Powołany do armii austriackiej walczył w I wojnie światowej. Po wyjściu z niewoli włoskiej wstąpił do Armii gen. Hallera. Po powrocie do kraju, służył 3 pułku Strzelców Podhalańskich, w stopniu porucznika. Brał udział w zajmowaniu Pomorza. Dowodząc batalionem, od maja 1920 brał udział w wojnie polsko-bolszewickiej. 
Po zakończeniu wojny pełnił służbę w 3 pspodh., następnie w 73 pułku piechoty w Katowicach. W latach 1925–1927 był dowódcą II batalionu detaszowanego w Oświęcimiu. 31 października 1927 roku został przesunięty na stanowisko kwatermistrza pułku. 26 kwietnia 1928 roku został przeniesiony do 63 pułku piechoty w Toruniu na stanowisko zastępcy dowódcy pułku. W grudniu 1929 roku został przeniesiony do Powiatowej Komendy Uzupełnień Poznań Powiat na stanowisko komendanta. W sierpniu 1938 roku został przeniesiony w stan spoczynku.
W czasie kampanii wrześniowej 1939 roku dostał się do niewoli radzieckiej. Przebywał w obozie w Kozielsku. Wiosną 1940 roku został zamordowany przez funkcjonariuszy NKWD w Katyniu i tam pogrzebany. Od 28 lipca 2000 roku spoczywa na Polskim Cmentarzu Wojennym w Katyniu.
Antoni Kajetanowicz był żonaty z Heleną ze Stencelów, z którą miał córkę Antoninę oraz synów Zbigniewa i Mieczysława. 
5 października 2007 roku Minister Obrony Narodowej Aleksander Szczygło mianował go pośmiertnie do stopnia pułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3955114" url="https://pl.wikipedia.org/wiki?curid=3955114" title="Turgut Reis">
Turgut Reis



</doc>
<doc id="3955117" url="https://pl.wikipedia.org/wiki?curid=3955117" title="Du Xigui">
Du Xigui

Du Xigui (ur. 1875, zm. 1933) – chiński wojskowy.
Pochodził z Fuzhou w prowincji Fujian. Po ukończeniu w 1902 roku szkoły morskiej w Nankinie podjął służbę w marynarce wojennej. Był dowódcą m.in. torpedowca Jiang Zhen (江贞) i krążownika Hai Rong (海容). W 1921 awansowany do rangi porucznika marynarki ("Zhong jiang", 中将), zaś w 1922 roku został mianowany dowódcą marynarki wojennej Republiki Chińskiej. Podczas wojny pomiędzy klikami Zhili i Anhui w 1922 roku opowiedział się po stronie kliki Zhili. W 1924 roku awansowany został do rangi admirała. W tym samym roku skierował flotę do walki z siłami militarysty Zhang Zuolina.
W 1926 roku pełnił tymczasowo funkcje głowy państwa, szefa rządu i ministra marynarki. W latach 1929–1930 jako wysłannik rządu chińskiego odbył podróż po Europie i USA. Odznaczony orderem Wenhu I klasy.

</doc>
<doc id="3955120" url="https://pl.wikipedia.org/wiki?curid=3955120" title="Dydaktyka Matematyki">
Dydaktyka Matematyki



</doc>
<doc id="3955121" url="https://pl.wikipedia.org/wiki?curid=3955121" title="Władcy Andros">
Władcy Andros

Władcy Andros – feudalni władcy wyspy Andros, państwa powstałego po IV wyprawie krzyżowej. 
Historia.
Andros to największa wyspa na terenie archipelagu Cyklad na centralnym Morzu Egejskim. Podobnie jak inne wyspy Morza Egejskiego, ucierpiała z powodu ataków arabskich. W okresie Komnenów wyspa rozwijała się dzięki produkcji jedwabiu, eksporcie tkanin aksamitnych oraz ekskluzywnych do Europy Zachodniej. Po IV wyprawie krzyżowej Andros została podbita około 1207 roku przez Marino Dandolo, który utworzył tam państwo zależne od Republiki Weneckiej. Wyspa Andros była jednak formalnie w zależności lennej od Księstwa Naksos. Prawdopodobnie około 1239 roku Dandolo został wydalony z wyspy przez Geremia Ghisi. Dandolo wkrótce zmarł i w imieniu jego praw do wyspy wniesiono sprawę przeciwko Ghisi przez wdowę Felisie i siostrę Dandolo - Marię. Sąd wenecki co prawda w sierpniu 1243 nakazał braciom Ghisi zrezygnować z Androsu, ale wyrok nie wszedł w życie. Po śmierci Geremia Ghisi Angelo Sanudo z Naksos został panem wyspy. Z kolei książę Marco II Sanudo włączył całą wyspę do domeny książęcej Naksos. Spory z wdową Felissą i jej drugim mężem Querini zostały uregulowane poprzez mediację Niccolò Giustinieniego (odszkodowanie pieniężne). Od tego czasu książęta Sanudo zwali się "Panami księstwa Naksos i Andros". Z czasem wybrali nawet zamek Andros jako ich główną siedzibę. Wyspa podobnie jak inne Cyklady, była atakowana przez pirata Rogera de Llurię. W grudniu 1371 wyspa została przyznana Marii Sanudo, siostrze ostatniego zamordowanego księcia z dynastii Sanudo - Mikołaja III. Francesco I Crispo, nowy władca Naksos nadal wyspę zdolnemu dyplomacie Pietro Zeno. Zeno uniknął ataków osmańskich, ale został zmuszony złożyć hołd sułtanowi. Andros była zmuszona złożyć hołd Turkom i zapewnić bezpieczną przystań i schronienie dla osmańskich okrętów. W 1416 wyspa została jednak najechana i prawie cała jej ludność została uprowadzona w niewolę. W tym samym czasie wyspa została również najechana przez Arwanitów, którzy z atakując z Eubei osiedlili się północnej części. W 1431 po zniszczeniu przez Wenecjan Genueńskiej kolonii na Chios, Genueńczycy zajęli Andros i Naksos. Jedynie umiejętna dyplomacja książąt Naksos zdołała zapobiec całkowitej aneksji wyspy przez Genuę. W 1427 zmarł Pietro Zeno, jego następcą był syn Andrei Zeno. Po jego śmierci (1437) Wenecja przejęła bezpośrednio wyspę wysyłając tam gubernatora. Do wyspy rościło sobie prawa wiele osób. Jednym z nich był syn Marii Sanudo - Crusino I Sommaripa, władca Paros i jeden z władców Triarchi na Negroponte, który został władcą w 1440 roku. Po nim panowali jego potomkowie. 
Andros poniosła duże straty podczas wojny turecko-weneckiej w latach 1463-1479. Rządzona przez ród Sommaripa wyspa była podobnie jak Paros jedną z najbogatszych w rejonie Cyklad. Andros zostało podbite i zlikwidowane jako osobny byt polityczny przez Turków Osmańskich w 1537 roku. 

</doc>
<doc id="3955124" url="https://pl.wikipedia.org/wiki?curid=3955124" title="Špancirfest">
Špancirfest

Špancirfest – festiwal uliczny organizowany od 1999 roku w chorwackim Varaždinie.
Historia.
Festiwal powstał z połączenia kilku mniejszych imprez, takich jak: "Komedija fest", "Hlapec fest", "Moderato fest", "Jazz festival", "Ritam fest" i "Ulica fest". Impreza rozpoczyna się pod koniec sierpnia, a kończy na początku września. W trakcie 10-dniowego festiwalu miasto odwiedza średnio ok. 100 tys. turystów z Chorwacji oraz sąsiadujących państw. W trakcie wydarzenia organizowane są atrakcje rozrywkowe, w tym np. koncerty znanych artystów oraz targi.
W historii festiwalu na scenie zaprezentowało się wielu artystów chorwackiej i światowej sceny muzycznej, takich jak np.: Asian Dub Foundation, The Bambi Molesters, The Beat Fleet, Blondie, Buraka Som Sistema, Creedence Clearwater Revisited, Damir Urban, Darko Rundek, kolektyw Dubioza, Đorđe Balašević, Edo Maajka, Flogging Molly, Fun Lovin’ Criminals, Hladno pivo, Josipa Lisac, Jura Stublić, Kemal Monteno, Kiril Džajkovski, Majke, Massimo, Bajaga, Morcheeba, Neno Belan, Oliver Dragojević, Omar Sosa, Partibrejkers, Psihomodo Pop, Rambo Amadeus, Skunk Anansie, Tony Cetinski, Toše Proeski, Vlatko Stefanovski i Gibonni.

</doc>
<doc id="3955126" url="https://pl.wikipedia.org/wiki?curid=3955126" title="Henryk Kalemba">
Henryk Kalemba

Henryk Aleksander Kalemba (ur. 15 lipca 1899 w Józefowcu (niem. "Josephsdorf") w pow. katowickim, zm. wiosną 1940 w Katyniu) – porucznik rezerwy piechoty Wojska Polskiego, ofiara zbrodni katyńskiej.
Życiorys.
Henryk Aleksander Kalemba urodził się 15 lipca 1899 roku, w rodzinie Józefa i Franciszki z Drongów.
W 1917 r. powołany do armii niemieckiej i wysłany na front zachodni. W grudniu 1918 wrócił do kraju i wstąpił do 7 pułku piechoty Legionów. Delegowany do pracy w POW, brał udział we wszystkich trzech powstaniach śląskich.
1 listopada 1921 r. awansował na podporucznika. W 1922 przeniesiony do rezerwy z przydziałem mobilizacyjnym do 9 pp Leg., a w 1925 r. do 73 pp. Zweryfikowany w stopniu podporucznika ze starszeństwem z dniem 1 czerwca 1919 roku w korpusie oficerów rezerwy piechoty. W 1934 roku pozostawał w ewidencji Powiatowej Komendy Uzupełnień Katowice. Posiadał przydział do 73 pułku piechoty w Katowicach.
W 1939 roku awansowany do stopnia porucznika rezerwy. W latach 1923–1931 pracował w Śląskim Urzędzie Wojewódzkim. Od 1938 współwłaściciel prywatnego przedsiębiorstwa.
We wrześniu 1939 wzięty do niewoli radzieckiej w Tarnopolu, osadzony w Kozielsku. Został zamordowany wiosną 1940 w lesie katyńskim. Figuruje na liście wywózkowej 025/1 z 9 kwietnia 1940 r., poz. 58.
Mieszkał w Białoszewie, pow. szczuczyński. Ożenił się z Bronisławą z Jędrusków, z którą miał córkę Józefę.
5 października 2007 roku Minister Obrony Narodowej Aleksander Szczygło mianował go pośmiertnie do stopnia kapitana. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Od 2018 patron skweru w dzielnicy Dąb w Katowicach (u zbiegu ul. Dębowej i ul. Chorzowskiej).

</doc>
<doc id="3955134" url="https://pl.wikipedia.org/wiki?curid=3955134" title="Bogdan Skwarzec">
Bogdan Skwarzec

Bogdan Skwarzec (ur. 24 marca 1954 roku w Nowym Stawie) – polski profesor nauk chemicznych, nauczyciel akademicki Uniwersytetu Gdańskiego: wykładowca na kierunku chemia, ochrona środowiska oraz bezpieczeństwo jądrowe i ochrona radiologiczna. Specjalista z zakresu chemii środowiska, chemii jądrowej, radiochemii środowiska i ochrony radiologicznej oraz chemicznej i radiochemicznej analizy śladowej. Zajmuje się nagromadzaniem i rozprzestrzenieniem naturalnych i sztucznych radionuklidów w środowisku przyrodniczym. Jest twórcą gdańskiej szkoły radiochemii, radioekologii i analizy radiochemicznej.
Biografia.
Absolwent Liceum Ekonomicznego w Malborku (1973). Studiował na Wydziale Matematyki, Fizyki i Chemii Uniwersytetu Gdańskiego, gdzie w 1979 roku uzyskał tytuł zawodowy magistra chemii. W latach 1979–1999 pracował w Instytucie Oceanologii PAN w Sopocie, gdzie w roku 1986 obronił pracę doktorską zatytułowaną „Rozmieszczenie i kumulacja polonu (210Po) w organizmach Bałtyku południowego” (z dziedziny nauk przyrodniczych w zakresie oceanologii). W roku 1995 habilitował się na Wydziale Chemii UG, uzyskując stopień naukowy doktora habilitowanego nauk chemicznych w zakresie chemii i radiochemii (na podstawie rozprawy habilitacyjnej zatytułowanej „Polon, uran i pluton w ekosystemie południowego Bałtyku”). Tytuł naukowy profesora nauk chemicznych uzyskał w 2005 roku w wyniku postępowanie przeprowadzonego na Wydziale Chemicznym Politechniki Łódzkiej. W roku 2008 uzyskał stanowisko profesora zwyczajnego na Uniwersytecie Gdańskim. W Instytucie Oceanologii PAN kierował Pracownią Bioradiochemii Morza (1996–1999). Na Wydziale Chemii UG kierował Katedrą Chemii Analitycznej (1999–2009) i Katedrą Analityki i Radiochemii Środowiska (2010–2013) oraz kieruje Katedrą Chemii i Radiochemii Środowiska (od 2014). Do roku 2017 opublikował 85 prac w czasopismach z listy filadelfijskiej), 3 monografie oraz 15 rozdziałów w książkach. Wygłosił ponad 70 wykładów. Jest autorem lub współautorem ponad 250 prezentacji konferencyjnych. Był promotorem w 12 przewodach doktorskich oraz opiekunem ponad 100 prac magisterskich i licencjackich. Z jego inicjatywy 3 osoby uzyskały stopień doktora habilitowanego. Jest specjalistą w dziedzinie metod radiometrycznych i radioanalitycznych, rozdzielań radiochemicznych, radiochemii, radioekologii i specjacji radionuklidów oraz ochrony radiologicznej. Głównymi obszarami jego działalności naukowej są studia nad obecnością, nagromadzaniem i rozprzestrzenianiem w środowisku przyrodniczym naturalnych radionuklidów: polonu (210Po), ołowiu (210Pb) i uranu (234U, 235U, 238U), oraz sztucznych: żelaza (55Fe), niklu (63Ni), plutonu (238Pu, 239Pu, 240Pu, 241Pu) i ameryku (241Am).
Odbył staże naukowe w Instytucie Badań Morza (Rostock-Warnemünde, RFN, 1983), Instytucie Radiofizyki Uniwersytetu w Lund (Szwecja, 1984–1992) oraz Laboratorium Morskiej Radioaktywności Międzynarodowej Agencji Energii Atomowej IAEA (Monako, 1984). Jest lub był członkiem 2 komitetów PAN (Chemii Analitycznej i Badań Morza), towarzystw naukowych (m.in. Polskiego Towarzystwa Chemicznego, Gdańskiego Towarzystwa Naukowego, International Nuclear Chemistry Society) i Państwowej Agencji Atomistyki. Przewodniczył komitetom organizacyjnym Sekcji Chemii Środowiska oraz Chemii i Radiochemii Morza Zjazdów Polskiego Towarzystwa Chemicznego oraz Stowarzyszenia Inżynierów i Techników Przemysłu Chemicznego w Gdańsku (1997, 2006, 2015), ponadto prowadził obrady wielu konferencji, zarówno krajowych, jak również międzynarodowych. Jest członkiem Rad Redakcyjnych czasopism „Journal of Radioanalytical and Nuclear Chemistry” i „ISRN Environmental Chemistry”. Jest laureatem wielu nagród naukowych, m.in. otrzymał Nagrodę Sekretarze Wydziału VII PAN im. Maurycego Piusa Rudzkiego za monografię „Polon, uran i pluton w ekosystemie południowego Bałtyku” (1996) oraz nagrodę indywidualną Rektora Uniwersytetu Gdańskiego (2004).
Wybrane monografie.
Źródła:.

</doc>
<doc id="3955135" url="https://pl.wikipedia.org/wiki?curid=3955135" title="Neuchâtel Xamax w europejskich pucharach">
Neuchâtel Xamax w europejskich pucharach



</doc>
<doc id="3955142" url="https://pl.wikipedia.org/wiki?curid=3955142" title="Metropolia belgradzka (prawosławna)">
Metropolia belgradzka (prawosławna)

Metropolia belgradzka – prawosławna administratura funkcjonująca w latach 1830–1878 jako struktura autonomiczna podległa Patriarchatowi Konstantynopolitańskiego, a następnie od 1879 do 1920 – autokefaliczna. Następnie, w związku z powstaniem Królestwa Serbów, Chorwatów i Słoweńców, połączyła się w restytuowany Patriarchat Serbski z Metropolią Czarnogóry oraz Metropolią Karłowicką. 
Historia.
Autokefaliczny Serbski Kościół Prawosławny powstał w 1219. Po podboju ziem serbskich przez Turków Patriarchat Serbski został nieoficjalnie zlikwidowany, następnie w 1557 zalegalizowany ponownie i w 1776 powtórnie zlikwidowany i podporządkowany Patriarchatowi Konstantynopolitańskiemu. Biskupi serbscy zostali usunięci z katedr i zastąpieni duchownymi greckimi. Język koine został również wprowadzony na stałe do praktyki liturgicznej. Sytuacja ta zmieniła się po sukcesie drugiego powstania serbskiego, które zmusiło Turcję do nadania Serbii statusu autonomicznego księstwa. W 1831 książę Miłosz Obrenović porozumiał się z Patriarchatem Konstantynopolitańskim w sprawie utworzenia w Belgradzie autonomicznej metropolii i usunięcia z katedr biskupich w Serbii hierarchów, którzy wcześniej popadli w konflikt z przywódcami serbskich powstań wyzwoleńczych. 
Metropolia belgradzka uzyskała status autokefalicznego Kościoła prawosławnego w 1878, w związku z uzyskaniem niepodległości przez Serbię.

</doc>
<doc id="3955143" url="https://pl.wikipedia.org/wiki?curid=3955143" title="FC Sankt Gallen w europejskich pucharach">
FC Sankt Gallen w europejskich pucharach



</doc>
<doc id="3955152" url="https://pl.wikipedia.org/wiki?curid=3955152" title="UKS Kopernik Bydgoszcz">
UKS Kopernik Bydgoszcz

 
UKS Kopernik – polski klub kajakowy, założony w 1994 w Bydgoszczy.
Informacje o klubie.
UKS Kopernik Bydgoszcz jest klubem jednosekcyjnym, specjalizującym się w kajakarstwie. W 2014 trenowało w nim 98 zawodników i zawodniczek, w tym seniorzy, m.in.: Beata Mikołajczyk i Dawid Putto, juniorzy, juniorzy młodsi, młodzicy oraz dzieci z grup naborowych (klasy 3-6). Kadra trenerska liczyła 6 osób. Klub współpracuje z Pałacem Młodzieży w Bydgoszczy, Zespołem Szkół Nr 9 oraz Zespołem Szkół Nr 25 Mistrzostwa Sportowego w Bydgoszczy.
Historia.
Klub założono w 1994 roku przy Pałacu Młodzieży w Bydgoszczy. Zrzeszał on dzieci i młodzież uprawiającą sporty wodne, korzystającą z przystani przy ul. Babia Wieś 5. Patronat nad klubem objął Klub Sportowy Łączność, którego stanica znajdowała się po sąsiedzku (Babia Wieś 3). UKS Kopernik szkolił młodzież, którą następnie przekazywano do KS Łączność. W obu klubach pracowali ci sami trenerzy: Wiesław Rakowski i Tomasz Wierzewski. Po upadku KS Łączność w 2006 roku, klub przejął jego sekcję kajakarską wraz z zawodnikami, kadrą i przystanią. Od tego czasu prowadzi szkolenie w różnych grupach wiekowych: od młodzików po seniorów. Zawodnicy klubu uczestniczą w imprezach sportowych najwyższej rangi. W latach 2006-2014 zdobyto 180 medali (76 , 53 , 51 ) na imprezach od Igrzysk Olimpijskich po Mistrzostwa Polski Młodzików. Najbardziej utytułowaną zawodniczką klubu jest multimedalistka igrzysk olimpijskich, mistrzostw świata i Europy Beata Mikołajczyk.
Liczba medali zawodników UKS Kopernik w poszczególnych sezonach:
Baza sportowa.
Siedzibą klubu w latach 1994-2006 była przystań na Brdzie przy ul. Babia Wieś 5. Wzniesiono ją w 1936 roku dla wioślarzy BKS Wodnik. Od lat 70. XX w. należała do Pałacu Młodzieży. Po przejęciu infrastruktury sekcji kajakowej KS Łączność w 2006 roku, klub dysponuje również przystanią przy ul. Babia Wieś 3, złożoną z zabytkowego hangaru dla łodzi oraz pawilonu sportowego zbudowanego w 1953 roku. Cały kompleks gruntownie wyremontowano.
Osiągnięcia sportowe.
Poniżej osiągnięcia międzynarodowe w latach 2006-2014.
Statystyki.
Medale zawodników UKS Kopernik (2006-2014):

</doc>
<doc id="3955154" url="https://pl.wikipedia.org/wiki?curid=3955154" title="Metropolia belgradzka">
Metropolia belgradzka



</doc>
<doc id="3955155" url="https://pl.wikipedia.org/wiki?curid=3955155" title="UKS Kopernik">
UKS Kopernik



</doc>
<doc id="3955166" url="https://pl.wikipedia.org/wiki?curid=3955166" title="Andrzej Wirga">
Andrzej Wirga

Andrzej Wirga (ur. 1945) – polski ekonomista, działacz opozycji w PRL, przedstawiciel Solidarności Walczącej w Niemczech.
Działania opozycyjne.
W 1981 roku Andrzej Wirga wyjechał służbowo z Polski do RFN wraz z żoną, gdzie miał przewodniczyć Sekcji Krajowej Pracowników Polskiego Związku Motorowego „Solidarność” oraz prowadzić dlań rozmowy z niemieckim Deutscher Gewerkschaftsbund. Po okresie służbowym zdecydował wraz z żoną zostać w Moguncji na urlopie, gdzie ich zastał stan wojenny w Polsce.
Po 13 grudnia wspólnie założyli charytatywny "Hilfskomitee Solidarność" (Komitet Pomocy Solidarności), w ramach którego prowadzili kartotekę rodzin internowanych i prześladowanych działaczy, po czasie rozwijając swoją niezależną działalność do polskiego podziemia. Za swoje starania Wirga otrzymał od Kornela Morawieckiego tytuł reprezentanta „Solidarności Walczącej” na całe Zachodnie Niemcy. W tym okresie organizował również przemyt materiałów i sprzętu dla podziemia poprzez firmy przewozowe we Frankfurcie nad Menem i Stuttgarcie.
Rozpracowywany w ramach podsprawy „Manda” w ramach Sprawy Operacyjnego Rozpracowania „Węże”.

</doc>
<doc id="3955170" url="https://pl.wikipedia.org/wiki?curid=3955170" title="Warus">
Warus



</doc>
<doc id="3955171" url="https://pl.wikipedia.org/wiki?curid=3955171" title="Publius Varus">
Publius Varus



</doc>
<doc id="3955172" url="https://pl.wikipedia.org/wiki?curid=3955172" title="Publius Quinctilius Varus">
Publius Quinctilius Varus



</doc>
<doc id="3955173" url="https://pl.wikipedia.org/wiki?curid=3955173" title="Varus">
Varus



</doc>
<doc id="3955174" url="https://pl.wikipedia.org/wiki?curid=3955174" title="Publiusz Warus">
Publiusz Warus



</doc>
<doc id="3955176" url="https://pl.wikipedia.org/wiki?curid=3955176" title="Michał Paluch">
Michał Paluch

Michał Paluch (ur. 14 marca 1967 w Jarocinie) – polski dominikanin i doktor habilitowany.
Życiorys.
1982 rozpoczął naukę w Państwowym Liceum Muzycznym w Poznaniu, a 5 lat później 1987 wstąpił do nowicjatu w Poznaniu po czym do 1995 studiował w Kolegium Filozoficzno-Teologicznym OO. Dominikanów w Krakowie i w tym samym roku został wyświęcony na kapłana. 30 kwietnia 2001 został doktorem teologii. 26 czerwca 2013 habilitował się dzięki książce zatytułowanej "Dlaczego Tomasz" z zakresu filozofii. Był rektorem w Kolegium Filozoficzno-Teologicznego Polskiej Prowincji Dominikanów w Krakowie. W latach 2017-2021 był rektorem Papieskiego Uniwersytetu Świętego Tomasza z Akwinu.

</doc>
<doc id="3955188" url="https://pl.wikipedia.org/wiki?curid=3955188" title="Gaspare Sommaripa">
Gaspare Sommaripa

Gaspare Sommaripa (zm. 1402) – władca Paros w latach 1390-1402.
Był od 1390 roku mężem Marii Sanudo, córki Florencji Sanudo, weneckiej władczyni Księstwa Naksos. Ich synem i następcą był Crusino I Sommaripa. 

</doc>
<doc id="3955208" url="https://pl.wikipedia.org/wiki?curid=3955208" title="Crusino I Sommaripa">
Crusino I Sommaripa

Crusino I Sommaripa (zm. 1462) – władca Paros w latach 1426-1462 i władca Andros w latach 1440–1462. 
Był synem Marii Sanudo i Gaspare Sommaripa. Po śmierci matki objął rządy na wyspie Paros. W 1440 roku wyrokiem sądu weneckiego uzyskał wyspę Andros. Crusino uchodził za uczonego władcę i miłośnika antyku. Jego przyjacielem był Cyriak z Ankony. Jego synem i następca na Andros był Domenico Sommaripa, zaś na Paros Nicolò I Sommaripa. 

</doc>
<doc id="3955209" url="https://pl.wikipedia.org/wiki?curid=3955209" title="Epiphanny Prince">
Epiphanny Prince

Epiphanny Prince (ur. 11 stycznia 1988 w Nowym Jorku) – amerykańska koszykarka występująca na pozycji rozgrywającej, posiadająca także rosyjskie obywatelstwo, obecnie zawodniczka Galatasaray Stambuł, a w okresie letnim Seattle Storm, w WNBA.
28 sierpnia 2019 dołączyła do Las Vegas Aces.
24 lutego 2020 została zawodniczką Seattle Storm. 2 lutego 2021 przedłużyła umowę z klubem.

</doc>
<doc id="3955210" url="https://pl.wikipedia.org/wiki?curid=3955210" title="Innocenty (Pavlović)">
Innocenty (Pavlović)

Innocenty, imię świeckie Jakov Pavlović (ur. 31 lipca 1840 w Šabcu, zm. 1905) – serbski biskup prawosławny, w latach 1898–1905 metropolita belgradzki.
Życiorys.
Był synem protojereja i działacza politycznego Jovana Pavlovicia. W rodzinnym Šabcu ukończył szkołę podstawową i cztery klasy gimnazjum. Następnie wyjechał do Belgradu, gdzie przez dwa lata uczył się w seminarium duchownym. Dalszy kurs seminarium odbył w Kijowie, gdzie ukończył następnie także Akademię Duchowną. W 1863 wrócił do Serbii i 31 lipca tego samego roku został wyświęcony na kapłana jako duchowny żonaty. W latach 1864–1870 był kapelanem wojskowym w Kragujevcu oraz wykładowcą miejscowego gimnazjum. W 1870 został profesorem belgradzkiego seminarium duchownego, a w styczniu 1871 – jego rektorem. W 1877 przeniesiono go na stanowisko katechety wyższej szkoły żeńskiej w Belgradzie, będąc równocześnie kapłanem dworu. W latach 1880–1886 był naczelnikiem wydziału cerkiewnego w Ministerstwie Oświaty i Spraw Kościelnych. W 1886 wrócił na stanowisko rektora belgradzkiego seminarium i pozostał na nim do 1893, gdy odszedł na emeryturę. Rok wcześniej zmarła jego żona. Po stracie małżonki złożył wieczyste śluby mnisze, przyjmując imię zakonne Innocenty.
1 sierpnia 1894 został nominowany na biskupa niskiego i dzień później wyświęcony. Cztery lata później, po śmierci metropolity belgradzkiego Michała, z woli króla Aleksandra I został jego następcą na urzędzie metropolity belgradzkiego. O jego wskazaniu zdecydował fakt uzyskania wykształcenia w Rosji, co według monarchy pozwoliłoby uzyskać jej przychylność dla Cerkwi prawosławnej w Serbii.
Chociaż był człowiekiem gruntownie wykształconym, nie pozostawił po sobie żadnej obszerniejszej pracy. Publikował jedynie artykuły o tematyce teologicznej i pedagogicznej w różnych czasopismach, a także regularnie wygłaszał kazania. Spisał 250 homilii, jednak tylko niektóre zostały wydane drukiem.

</doc>
<doc id="3955212" url="https://pl.wikipedia.org/wiki?curid=3955212" title="Canonical Ltd.">
Canonical Ltd.



</doc>
<doc id="3955216" url="https://pl.wikipedia.org/wiki?curid=3955216" title="Nicolò I Sommaripa">
Nicolò I Sommaripa

Nicolò I Sommaripa (zm. 1505) – władca Paros w latach 1462-1505 i władca Andros w latach 1503-1505. 
Nicolò był synem Crusino I Sommaripa. W 1503 zaatakował wyspę Andros rządzoną przez inna gałąź jego rodu. Jego następca był jego wuj Francesco Sommaripa. Córką zaś Fiorenza Sommaripa. 

</doc>
<doc id="3955221" url="https://pl.wikipedia.org/wiki?curid=3955221" title="Eufrozyn Sagan">
Eufrozyn Sagan

Eufrozyn Sagan (ur. 8 października 1916 w Oświęcimiu, zm. 31 marca 1995 w Wałbrzychu) – polski paleobotanik, w latach 1950 – 1975 kierownik Muzeum w Wałbrzychu, w latach 1976 – 1981 jego wicedyrektor. Niestrudzony popularyzator wiedzy przyrodniczej wśród społeczności Wałbrzycha i okolic, organizator lokalnych struktur Polskiego Towarzystwa Miłośników Nauk o Ziemi i Członek Honorowy tego stowarzyszenia, opiekun młodzieżowego Koła „Kolumbów”, autor publikacji naukowych, twórca liczącej ponad 4000 okazów muzealnej kolekcji makroflory karbońskiej oraz odkrywca kilkudziesięciu unikalnych na skalę światową skamieniałości zwierzęcych. Na jego cześć nazwano odkryty przez niego nowo wydzielony gatunek pajęczaka – "Schneidarachne saganii" oraz rośliny "Boulayatheca saganii " i "Saganophycos sinus"." "W listopadzie 2016 r. uhonorowany tytułem „Zasłużonego dla Miasta Wałbrzycha”.
Życiorys.
Eufrozyn Sagan urodził się 8 października 1916 roku w Oświęcimiu. Z racji zawodu ojca Andrzeja, który był cenionym lekarzem weterynarii, rodzina Saganów musiała często zmieniać miejsce zamieszkania. W 1924 roku Eufrozyn Sagan rozpoczął naukę w szkole powszechnej w Nowym Sączu. Dwa lata później wraz z rodziną powrócił do Oświęcimia, gdzie ukończył czwartą klasę szkoły powszechnej i kontynuował naukę w Gimnazjum Koedukacyjnym im. Księdza Stanisława Konarskiego. Maturę zdał w 1935 roku, zaczynając rok później studia przyrodnicze na Uniwersytecie Poznańskim. W 1937 roku przeniósł się do Lwowa, na tamtejszy Uniwersytet im. Jana Kazimierza, w którym kontynuował studia na wydziale matematyczno-przyrodniczym. jego wykładowcami byli m.in. antropolog Jan Czekanowski, logik i matematyk Leon Chwistek, botanik Stanisław Kulczyński i geolog Jan Samsonowicz. Dalszą edukację Eufrozyna Sagana przerwał wybuch drugiej wojny światowej.
Jesienią 1939 roku powrócił do Oświęcimia, gdzie podjął pracę jako sprzedawca w lokalnym sklepie. W 1941 roku został przymusowo zatrudniony przez Niemców w fabryce I.G. Farbenindustrie w Dworach, pracował także jako robotnik przy budowie szosy oraz pomocnik mierniczego. W 1943 roku został wysłany do Wiednia, gdzie jako pracownik przymusowy pracował w zakładzie preparatów przyrodniczych. Po zakończeniu wojny powrócił do rodzinnego Oświęcimia przez punkt przyjmowania repatriantów w Sanoku. Na podstawie spisanego w 1955 roku życiorysu wiadomo, że przez pewien czas prowadził kursy repolonizacyjne wśród autochtonicznej ludności Bytomia.
Sagan nie pozostał długo w Oświęcimiu. Jesienią 1945 roku wyjechał do swoich krewnych w Otmuchowie, gdzie pomagał im organizować gospodarstwo rolne, a w 1946 roku przeniósł się na Dolny Śląsk. W Kowarach założył firmę produkującą pomoce szkolne, jednak już rok później została ona zlikwidowana. Wówczas przeniósł się do Wałbrzycha, gdzie funkcję kierownika miejscowego muzeum pełnił jego przyrodni brat Marek. Zatrudnił on Eufrozyna w kierowanej przez siebie instytucji, powierzając mu stanowisko preparatora w dziale geologiczno-paleontologicznym.
Zaraz po rozpoczęciu pracy, Sagan przystąpił do inwentaryzacji i porządkowania zbiorów muzealnych zbiorów geologicznych. Z pochodzącej z tamtego okresu ankiety Muzeum Ziemi w Warszawie, dotyczącej zbiorów geologicznych Muzeum Miejskiego w Wałbrzychu wynika, że obejmowały one 1506 okazów. Tylko 689 spośród nich posiadało pewne, przynależne im metryczki. Kolekcja była gromadzona od 1908 roku, kiedy działalność rozpoczęło Muzeum Starożytności w Wałbrzychu przekształcone później w Muzeum Regionalne w Wałbrzychu. Ozdobą kolekcji był zbiór 107 okazów flory karbońskiej zachowanej w łupkach węglisto-ilastych. Zbiory geologiczne muzeum miejskiego nie były wówczas jedynymi w Wałbrzychu. Bogatą kolekcję posiadała również Dolnośląska Szkoła Górnicza przy obecnej ul. Pankiewicza. Zbiór gromadzony z inicjatywy Adolfa Schǘtze - dyrektora placówki w latach 1858-1900, od 1920 roku do zakończenia II wojny światowej był pod opieką nauczyciela geografii - Franza Zimmermanna.
Franz Zimmerann był uznanym w świecie naukowym paleobotanikiem oraz autorem wielu publikacji naukowych dotyczących flory górnego dewonu i karbonu okolic Wałbrzycha. W latach 1948-1949 część kolekcji została niestety wywieziona z Wałbrzycha do Państwowego Instytutu Geologicznego w Warszawie. Po przyjeździe do Wałbrzycha Eufrozyn Sagan nie tylko poznał, ale również zaprzyjaźnił się z Franzem Zimmermannem, który stał się niebawem jego mentorem. W latach 1949-1956 Zimmermann był zatrudniony jako pracownik merytoryczny Dolnośląskiego Oddziału Państwowego Instytutu Geologicznego, którego stacja terenowa ulokowana była w Szczawnie-Zdroju. Zgromadzona w nim wówczas została kolekcja makroflory karbońskiej licząca około 4 tys. okazów. Świadkiem jej tworzenia był Eufrozyn Sagan, który wielokrotnie towarzyszył Franzowi Zimmermannowi w geologicznych wycieczkach po okolicy.
Z końcem lat 40. Eufrozyn Sagan zaczął tworzyć własną kolekcję paleobotaniczną. Okazy pozyskiwał w terenie lub we fragmentach skał transportowanych z miejscowych kopalń węgla kamiennego na hałdy. Zapał kolekcjonerski Eufrozyna Sagana sprawił, że kolekcja paleobotaniczna Muzeum Miejskiego w Wałbrzychu rosła w szybkim tempie i na początku 1966 r. przekroczyła liczbę tysiąca okazów. Nie była to jednak całość jego zbiorów gromadzonych od końca lat 40. Wiele z nich przekazywał do placówek muzealnych i szkół z terenu całego kraju. W tamtym okresie dzięki Eufrozynowi Saganowi Wałbrzych i okolice zaczęły stawać się mekką pasjonatów geologii. W latach 1957-1972 aktywnie włączył się w działalność popularyzującą wśród mieszkańców Wałbrzycha i okolic wiedzę o geologicznej przeszłości regionu. We wrześniu 1958 r. z inicjatywy Eufrozyna Sagana powstało w Wałbrzychu koło młodzieżowe utworzonego rok wcześniej Polskiego Towarzystwa Miłośników Nauk o Ziemi. W 1960 r. powstało Koło Wałbrzyskie PTMNoZ, które prowadziło ożywioną działalność, organizowało krajowe zjazdy i wydawało własny "Biuletyn Informacyjny". Za zasługi dla Towarzystwa w 1972 r. Eufrozyn Sagan został jego Członkiem Honorowym.
W okresie czynnej pracy zawodowej Eufrozyn Sagan opublikował kilka cenionych prac naukowych o roślinach karbońskich. Z początkiem lat 80. już po przejściu na emeryturę rozpoczął pracę nad stworzeniem obejmującego trzy tomy katalogu zbioru paleobotanicznego pod wspólnym tytułem „Atlas roślin karbońskich”. Katalog miał być wydany nakładem Muzeum Okręgowego w Wałbrzychu. Pierwszy zeszyt pt. „Rośliny widłakowe (Lycophyta)” ukazał się w 1981 roku. Dwa lata później został opublikowany drugi zeszyt pt. „Rośliny skrzypowe (Equisetophyta)”. Niestety nie wydano już tomu trzeciego, który miał zawierać katalog zgromadzonych w muzealnej kolekcji gatunków paproci zarodnikowych i nasiennych. Prawdopodobnie wpływ na to miała postępująca choroba Eufrozyna Sagana.
W 1991 roku Eufrozyn Sagan schorowany i opiekujący się obłożnie chorą żoną - Rudolfiną, przekazał w darze muzeum znaczną część swojego księgozbioru paleobotanicznego, a także związane z tą dziedziną opracowania naukowe. W materiałach zachowanych po Eufrozynie Saganie jest również jego osobista korespondencja m.in. z Franzem Zimmermannem, Diethardem Storchem i Barry Thomasem, a także polskimi paleobotanikami - Marią Rejmanówną, Danutą Zdebską i Mikołajem Kostyniukiem. Wśród zachowanych wyróżnień, które Eufrozyn Sagan otrzymał za swoją działalność są m.in.: Medal 10-lecia Polski Ludowej, odznaka „Zasłużony Działacz Kultury”, złota odznaka „Zasłużony dla Dolnego Śląska” oraz dyplomy Honorowego Członka Polskiego Towarzystwa Przyjaciół Nauk o Ziemi, Polskiego Towarzystwa Turystyczno-Krajoznawczego, czy Ligi Ochrony Przyrody.
Ciężko chory Eufrozyn Sagan na krótko przed śmiercią trafił do domu opieki działającego w Wambierzycach koło Radkowa. Razem z nim trafiła tam również jego żona. Zmarł 31 marca 1995 r. Został pochowany w części parafialnej cmentarza przy ul. Przemysłowej w Wałbrzychu. Po otwarciu Centrum Kultury i Sztuki Stara Kopalnia, to tam trafiły zbiory Eufrozyna Sagana, które po skatalogowaniu i opisaniu mają być prezentowane.
Eufrozyn Sagan zasłużony dla Wałbrzycha.
W listopadzie 2016 roku Rada Miejska Wałbrzycha jednogłośnie przyjęła uchwałę o uhonorowaniu pośmiertnym Eufrozyna Sagana tytułem Zasłużony dla Miasta Wałbrzycha. Na ostatniej sesji przewodnicząca rady oraz wiceprezydent miasta wręczyli rodzinie długoletniego kierownika i wicedyrektora wałbrzyskiego muzeum okolicznościowy dyplom potwierdzający decyzję władz miasta. Inicjatorami uhonorowania Eufrozyna Sagana byli: Elżbieta Kwiatkowska-Wyrwisz, prezes Fundacji Museion w Wałbrzychu oraz Marcin Kuleszo, specjalista ds. geologii w Centrum Nauki i Sztuki Stara Kopalnia w Wałbrzychu.
14 listopada 2022 r. na skwerze przy rondzie u zbiegu ul. 1 Maja i Limanowskiego odsłonięto tablicę upamiętniającą patrona tegoż ronda - Eufrozyna Sagana.

</doc>
<doc id="3955225" url="https://pl.wikipedia.org/wiki?curid=3955225" title="Domenico Sommaripa">
Domenico Sommaripa

Domenico Sommaripa (ur. 1430, zm. 1466) – władca Andros w latach 1462–1466.
Był synem Crusino I Sommaripa. Jego żoną została Adrianna Crispo (1423/24 – ?), córka Giovanni II Crispo weneckiego władcy Księstwa Naksos. Ich dziećmi byli:

</doc>
<doc id="3955227" url="https://pl.wikipedia.org/wiki?curid=3955227" title="Włodzimierz Herman">
Włodzimierz Herman

Włodzimierz Herman (ur. 1937) – polski reżyser teatralny, tłumacz, autor książek o tematyce teatralnej.
Życiorys.
Absolwent historii Uniwersytecie Wrocławskim oraz reżyserii w Państwowej Wyższej Szkole Teatralnej w Warszawie, reżyser i kierownik artystyczny Studenckiego Teatru Kalambur we Wrocławiu (1962–1968). Po studiach pracował jako reżyser w Teatrze Polskim we Wrocławiu. Był członkiem Zrzeszenia Studentów Polskich. Od 1963 do 1965 przewodniczył Komisji Kultury Rady Okręgowej ZSP we Wrocławiu. Od 1965 do 1968 należał do Polskiej Zjednoczonej Partii Robotniczej.
W 1970 w związku z falą politycznego antysemityzmu w Polsce wyemigrował i osiadł ostatecznie w Danii, gdzie po okresie pracy reżyserskiej w Zurychu zrealizował ponad sto produkcji na scenach eksperymentalnych i w większych teatrach.
Reżyserował m.in. prapremiery sztuk polskich i rosyjskich autorów. Swoje projekty artystyczne realizował na scenach (duń. Det Kongelige Teater), inscenizował "Hamleta" (we współpracy z Janem Kottem), reżyserował "Ambasadora" Sławomira Mrożka (prapremiera europejska), dla Teatru Radia Duńskiego przygotował słuchowiska na podstawie "Szewców" Witkacego i jednoaktówek Mrożka. Reżyserował w Nowym Jorku (Jean Cocteau Repertory Theatre), Moskwie, Budapeszcie i w Szwecji.
Po przejściu na emeryturę nadal uczestniczy w życiu kulturalnym i teatralnym oraz udziela się w środowisku polskim i żydowskim Danii. Po wieloletniej przerwie w kontaktach z polskim teatrem zaprezentował w Warszawie w 2014 swój filozoficzno-literacki kabaret "Kierkegaard, czyli z papierów jeszcze żyjącego", we współpracy z aktorami warszawskiego Teatru Narodowego.
Nagrody i odznaczenia.
W 2000 został odznaczony przez Prezydenta RP Aleksandra Kwaśniewskiego Krzyżem Kawalerskim Orderu Zasługi Rzeczypospolitej Polskiej "za wybitne zasługi w działalności w ruchu studenckim, za osiągnięcia w pracy zawodowej i społecznej". 
Jest laureatem prestiżowej Nagrody Teatralnej im. Hermana Banga (duń. "Herman Bangs Mindelegat)."
W 2017 za popularyzację polskiego teatru na świecie, otrzymał Nagrodę Sekcji Krytyków Teatralnych Polskiego Ośrodka Międzynarodowego Instytutu Teatralnego z okazji Międzynarodowego Dnia Teatru.

</doc>
<doc id="3955234" url="https://pl.wikipedia.org/wiki?curid=3955234" title="Nikanor (Ružičić)">
Nikanor (Ružičić)

Nikanor, imię świeckie Nikola Ružičić (ur. 27 kwietnia 1843 w Svileuvie, zm. 29 października 1916 w Belgradzie) – serbski biskup prawosławny.
Życiorys.
Był synem prawosławnego duchownego Grigorije Ružičicia i jego małżonki Jeleny. Ukończył niższe gimnazjum w Šabcu, następnie seminarium duchowne w Belgradzie w 1863 oraz Kijowską Akademię Duchowną w 1875. Został wyświęcony na kapłana jako mężczyzna żonaty. W 1883 został rektorem seminarium duchownego w Belgradzie i pozostawał nim do 1886. Po śmierci małżonki wstąpił do monasteru Bukova, gdzie został postrzyżony na mnicha, przyjmując imię zakonne Nikanor. Był kapelanem wojskowym podczas wojny serbsko-bułgarskiej w 1885.
4 maja 1886 został nominowany na biskupa žickiego i w tym samym roku wyświęcony. W 1889 odszedł w stan spoczynku. Należał bowiem do biskupów z otoczenia metropolity belgradzkiego Teodozjusza, który objął urząd z woli króla Milana, a po jego abdykacji musiał go złożyć. Nikanor wyjechał z Serbii do Niemiec, by studiować filozofię i teologię w Jenie i w Tybindzie. Następnie żył kolejno w Zagrzebiu, Dubrowniku i czarnogórskiej Cetynii. W 1892 został przyjęty do Serbskiej Akademii Królewskiej jako członek honorowy.
W 1898, po śmierci metropolity belgradzkiego Michała i objęciu urzędu przez metropolitę Innocentego, został jego następcą na katedrze niskiej. W 1911 po raz drugi odszedł w stan spoczynku. Zmarł pięć lat później.

</doc>
<doc id="3955238" url="https://pl.wikipedia.org/wiki?curid=3955238" title="Giovanni Sommaripa">
Giovanni Sommaripa

Giovanni Sommaripa (zm. 1468) – władca Andros w latach 1466–1468.
Był synem Domenico Sommaripa i Adrianny Crispo (1423/24 – ?), córki Giovanni II Crispo weneckiego władcy Księstwa Naksos. Zginął podczas ataku Turków Osmańskich na Andros. Jego następca został jego brat Crusino II Sommaripa.

</doc>
<doc id="3955243" url="https://pl.wikipedia.org/wiki?curid=3955243" title="Crusino II Sommaripa">
Crusino II Sommaripa

Crusino II Sommaripa (zm. ok. 1500) – władca Andros w latach 1468-1488.
Był synem Domenico Sommaripa i Adrianny Crispo (1423/24 – ?), córki Giovanni II Crispo weneckiego władcy Księstwa Naksos. Jego braćmi byli: Giovanni Sommaripa i Francesco Sommaripa. 

</doc>
<doc id="3955245" url="https://pl.wikipedia.org/wiki?curid=3955245" title="2017 w grach komputerowych">
2017 w grach komputerowych

Wydane konsole.
Lista konsol wydanych w 2017 roku.
Wydane gry.
Lista gier wydanych w 2017 roku.

</doc>
<doc id="3955257" url="https://pl.wikipedia.org/wiki?curid=3955257" title="Wiktor Kuzniecow (naukowiec)">
Wiktor Kuzniecow (naukowiec)

Wiktor Iwanowicz Kuzniecow (ros. Виктор Иванович Кузнецов, ur. 27 kwietnia 1913 w Moskwie, zm. 22 marca 1991 tamże) – radziecki naukowiec, dwukrotny Bohater Pracy Socjalistycznej (1956 i 1961).
Życiorys.
Skończył szkołę średnią w Borowiczach, pracował jako elektromonter, 1933-1938 studiował w Leningradzkim Instytucie Politechnicznym, po czym został inżynierem-badaczem w zakładzie nr 212 Ludowego Komisariatu Przemysłu Stoczniowego w Leningradzie. Od 1940 pracował w moskiewskim Instytucie Naukowo-Badawczym-10, w 1941 był delegowany służbowo do Berlina, gdzie po ataku Niemiec na ZSRR został aresztowany i skazany na 10 lat więzienia, jednak w sierpniu 1941 zwolniony wraz z innymi radzieckimi specjalistami technicznymi i wrócił do ZSRR. W 1942 został członkiem WKP(b), od 1943 pracował w Specjalnym Biurze Konstruktorskim Ludowego Komisariatu Przemysłu Stoczniowego ZSRR jako szef wydziału i zastępca szefa biura, opracowywał sprzęt (m.in. żyroskopy) dla artylerii okrętowej. W 1945 został delegowany służbowo do Niemiec, zapoznał się z rakietą V-2, od maja 1946 był głównym konstruktorem Instytutu Naukowo-Badawczego-10 i zajmował się opracowywaniem żyroskopów dla pierwszej radzieckiej techniki rakietowej, od 1956 do końca życia pracował w Instytucie Naukowo-Badawczym-944 jako główny inżynier, zastępca dyrektora i kierownik naukowy. Opracował żyroskopy dla rakiet R-1, R-2, R-5, R-7 i międzykontynentalnych pocisków R-16, R-36, UR-100 i wielu ich modyfikacji, a także żyroskopu na pierwszym statku kosmicznym Wostok 1. Był członkiem Rady Głównych Konstruktorów techniki Kosmicznej kierowanej przez Siergieja Korolowa. Od 1968 był członkiem korespondentem Akademii Nauk ZSRR, w 1959 otrzymał stopień doktora nauk technicznych, a w 1973 tytuł profesora. Został pochowany na Cmentarzu Nowodziewiczym.
Odznaczenia i nagrody.
I medale.

</doc>
<doc id="3955265" url="https://pl.wikipedia.org/wiki?curid=3955265" title="Piszczałka karpacka">
Piszczałka karpacka

Piszczałka karpacka (zwana również piszczałką pasterską, dudką lub fujarką) – ludowy instrument muzyczny z grupy aerofonów, wykonany najczęściej z jednego kawałka drewna, z którego dźwięk moduluje się siłą zadęcia oraz zatykając lub otwierając wykonane w instrumencie otwory palcem.
Budowa instrumentu.
Główną częścią piszczałki jest ustnik służący do wdmuchiwania powietrza – w celu wydobycia dźwięku. Wielkość instrumentów jest zróżnicowana – od kilkunastocentymetrowych do ok. 60 cm. Stanowią mniejszą wersje fujar (zob. fujara słowacka) – instrumentu o znacznie większych rozmiarach od fujarki. Materiałem na budowę piszczałek jest m.in. jawor, kora wierzbowa, łozina oraz bez czarny. Tego typu instrument wytwarzany jest często z gałęzi czarnego bzu, ponieważ materiał ten umożliwia łatwe wywiercenie otworu centralnego. Następnie instrument jest rzeźbiony i wykańczany olejem lnianym. Tradycyjną metodą tworzenia instrumentów dętych było wypalanie za pomocą prętu czy też drutu. Często są zdobiono motywami roślinnymi lub geometrycznymi. Rozpiętość dźwięków piszczałek jest różna i zależy od ich menzury.
Rodzaje piszczałek.
Możemy wyróżnić piszczałki z otworami bocznymi, podwójne lub bez otworów palcowych. W piszczałce podwójnej wywiercone są dwa równoległe do siebie kanały o identycznej długości i średnicy, a w jednym z nich najczęściej otwory palcowe. Za to w piszczałce bez otworów palcowych wydobywa się tony przez zmianę siły zadęcia oraz zamykanie i otwieranie palcem wylotu piszczałki. Piszczałka bezotworowa wymaga bardzo dobrej techniki gry, gdyż do wydawania dźwięków o różnej wysokości służy jeden palec układany na otworze wylotowym. Ten rodzaj piszczałki można przyrównać do skandynawskiego „fletu z wierzby” (ang. "willow flute").
Występowanie i nazwy regionalne.
Piszczałka jest integralną częścią tradycyjnej muzyki Karpat – zarówno w części czeskiej (Morawska Wołoszczyzna), polskiej (Beskid Żywiecki), jak i słowackiej. Najczęściej spotykanym rodzajem piszczałek w polskich obszarach karpackich jest piszczałka (nazwa gwarowa: piscołka, piscàłka) z sześcioma otworami palcowymi. Zarówno na Słowacji, jak i w Czechach określa się je nazwą "píšťaly". Ludowa piszczałka (cz. "lidová píšťala") pojawiła się na terenie Moraw za sprawą kolonizacji wołoskiej, trwającej od XIV do XVI wieku. W trakcie fali migracji wołoscy pasterze osiedlili się na terenach łuku karpackiego ciągnącego się od Siedmiogrodu po wschodnie obszary gór na terenie Moraw.
Funkcja piszczałek.
Piszczałka służyła głównie do gry solowej. Stosowanie i produkcja piszczałek była integralną częścią kultury pasterskiej. Prócz muzycznych, pełniła także funkcje użytkowe – jako kij do podpierania lub zaganiania zwierząt. Przykładowo ludowy twórca Władysław Cul z Pewela Slemeńskiego w II poł. XX w. używał swojej piszczałki podczas pasania krów. Piszczałka była również jednym z najpopularniejszych instrumentów muzycznych występujących w przekazach ludowych, legendach i podaniach. Wierzono, że posiada ona cudowne właściwości, a grający na niej mogą w magiczny sposób oddziaływać na otoczenie. Kazimierz Moszyński uważał, że popularność piszczałki w tekstach folkloru była odzwierciedleniem jej rozpowszechnienia w kulturze ludowej. Współcześnie karpackie piszczałki używa się w celu pracy nad samoświadomością, uwzględniając terapeutyczny charakter tych instrumentów.
Współcześni twórcy.
Pomimo odwrotu od tradycyjnego wypasu, który dokonał się w ciągi XIX i XX wieku, a wraz z nim zaniku produkcji i stosowania piszczałek, ostatnia dekada przyniosła nowe zainteresowanie tymi instrumentami. Obecnie można znaleźć szereg artystów karpackich w regionach trzech krajów, którzy wytwarzają piszczałki. Przykładowo walaskie piszczałki (cz. valašské píšťaly) czy też walaskie fujary są wyrabiane m.in. przez ludowego twórcę Víta Kašpaříka.

</doc>
<doc id="3955266" url="https://pl.wikipedia.org/wiki?curid=3955266" title="Roman Jaremczuk">
Roman Jaremczuk

Roman Ołehowycz Jaremczuk, ukr. Роман Олегович Яремчук (ur. 27 listopada 1995 we Lwowie) – ukraiński piłkarz, występujący na pozycji napastnika w belgijskim klubie Club Brugge oraz w reprezentacji Ukrainy.
Kariera piłkarska.
Kariera klubowa.
Wychowanek klubów Karpaty Lwów i Dynamo Kijów, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 25 lipca 2012 w drużynie juniorskiej Dynama Kijów. 21 lipca 2016 został wypożyczony do FK Ołeksandrija, a już dzień później zadebiutował w podstawowym składzie w meczu z Dynamem Kijów. Podczas przerwy zimowej sezonu 2016/2017 powrócił do Dynama. 16 sierpnia 2017 przeszedł do KAA Gent.
Kariera reprezentacyjna.
Występował w juniorskich i młodzieżowej reprezentacjach Ukrainy. 6 września 2018 zadebiutował w narodowej reprezentacji Ukrainy w wygranym 2:1 meczu eliminacyjnym do Ligi Narodów z Czechami.

</doc>
<doc id="3955268" url="https://pl.wikipedia.org/wiki?curid=3955268" title="Mirko Ivanić">
Mirko Ivanić

Mirko Ivanić (ur. 13 września 1993 w Bačkim Jaraku) – czarnogórski piłkarz serbskiego pochodzenia grający na pozycji pomocnika w Crvenej zveździe.
Życie osobiste.
Syn Vukašina i Gordany, ma starszego brata Dalibora.
Kariera klubowa.
Treningi piłkarskie rozpoczął w Mladosti Bački Jarak, z której w wieku 12 lat trafił do Vojvodiny Nowy Sad. W sierpniu 2012 został włączony do pierwszej drużyny tego klubu, z którą podpisał czteroletni kontrakt. W sierpniu 2012 został wypożyczony na pół roku do Proleteru Nowy Sad. W sierpniu 2013 ponownie został wypożyczony na pół roku do Proleteru. W listopadzie 2015 przedłużył o rok umowę z klubem. W lutym 2016 przeszedł do BATE Borysów, a w sezonie 2016, 2017 i 2018 zdobył z tym klubem mistrzostwo Białorusi. W lutym 2019 podpisał trzyipółletni kontrakt z Crveną zvezdą.
Kariera reprezentacyjna.
Młodzieżowy reprezentant Serbii. Był w składzie serbskiej kadry U-21 na Mistrzostwa Europy 2015, jednakże nie wystąpił w żadnym spotkaniu tych zawodów. W 2017 zadeklarował chęć reprezentowania Czarnogóry. W reprezentacji tego kraju zadebiutował 26 marca 2017 w przegranym 1:2 meczu z Polską. 27 marca 2018 w zremisowanym 2:2 spotkaniu z Turcją strzelił swojego pierwszego gola w kadrze.
7 czerwca 2019, wraz z Filipem Stojkoviciem (obaj urodzili się w Serbii), odmówił występu w meczu z Kosowem w eliminacjach do Euro 2020; również serbski selekcjoner Ljubiša Tumbaković odmówił poprowadzenia kadry w tym spotkaniu, za co został zwolniony następnego dnia.

</doc>
<doc id="3955270" url="https://pl.wikipedia.org/wiki?curid=3955270" title="Fiorenza Sommaripa">
Fiorenza Sommaripa

Fiorenza Sommaripa (zm. 1518) – władczyni Paros w latach 1517-1518. 
Była córką Nicolò I Sommaripa. W 1479 poślubiła Zuana Francesco Veniera. W 1517 roku decyzją senatu Republiki Weneckiej została władczynią wyspy Paros. Jej dziećmi byli:

</doc>
<doc id="3955282" url="https://pl.wikipedia.org/wiki?curid=3955282" title="August Karcher">
August Karcher

August Karcher (ur. 7 stycznia 1900 w Nadwórnej, zm. wiosną 1940 w Katyniu) – major dyplomowany piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 7 stycznia 1900 w Nadwórnej, ówczesnym mieście powiatowym Królestwa Galicji i Lodomerii, w rodzinie Edmunda i Rozalii z Rowińskich. Ukończył szkołę powszechną w Nadwórnej, a w latach 1910–1914 cztery klasy w c. k. II Gimnazjum z polskim językiem wykładowym w Stanisławowie.
15 września 1915 w Biurze Werbunkowym w Stanisławowie zaciągnął się do Legionów Polskich, podając że urodził się w 1898. 12 października tego roku został wcielony do 1. kompanii III batalionu 1 pułku piechoty. Walczył nad Styrem. Po rozwiązaniu Legionów, wrócił do Stanisławowa i ukończył naukę II Gimnazjum Polskim. Wiosną 1918 został wcielony do armii austriackiej. 2 czerwca 1919 znów w 1 pp Leg. walczył na wojnie z bolszewikami. 1 czerwca 1920 ranny pod Olszanicą na Ukrainie.
Po wojnie, służył w pułkach 1 DP Leg. W 1923 zdał maturę. W 1928 zdał egzamin do Wyższej Szkoły Wojennej w Warszawie. 23 grudnia 1929 został powołany do Wyższej Szkoły Wojennej, w charakterze słuchacza Kursu 1929/1931. Z dniem 1 września 1931, po ukończeniu kursu i otrzymaniu dyplomu naukowego oficera dyplomowanego, został przeniesiony do Dowództwa 11 Dywizji Piechoty w Stanisławowie. Od 1932 kierownik referatu Wojskowego Biura Historycznego. Autor prac poświęconych wojnie polsko-bolszewickiej publikowanych w czasopismach wojskowych. 27 czerwca 1935 został mianowany majorem ze starszeństwem z 1 stycznia 1935 i 55. lokatą w korpusie oficerów piechoty. We wrześniu 1935 został przeniesiony do 5 Pułku Piechoty Legionów w Wilnie na stanowisko dowódcy batalionu.
W kampanii wrześniowej pełnił służbę w Oddziale III Operacyjnym Sztabu Naczelnego Wodza jako oficer kierunkowy do Armii „Prusy”, od 4 września w dowództwie Armii „Prusy”. Wzięty do niewoli radzieckiej, osadzony w Kozielsku. Został zamordowany wiosną 1940 w lesie katyńskim. Figuruje na liście wywózkowej 025/1 z 9 kwietnia 1940, poz. 27.
Adam Karcher był żonaty, miał córkę Barbarę Danutę (ur. 27 kwietnia 1926).
5 października 2007 Minister Obrony Narodowej Aleksander Szczygło mianował go pośmiertnie na stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3955283" url="https://pl.wikipedia.org/wiki?curid=3955283" title="Pawieł Woronin">
Pawieł Woronin

Pawieł Andriejewicz Woronin (ros. Павел Андреевич Воронин, ur. 12 lipca 1903 w Kałudze, zm. 8 września 1984 w Moskwie) – zastępca ludowego komisarza przemysłu lotniczego ZSRR (1940-1946), dwukrotny Bohater Pracy Socjalistycznej (1941 i 1982).
Życiorys.
Skończył szkołę średnią, pracował na kolei, od 1920 pracował w moskiewskim zakładzie lotniczym nr 1 jako robotnik, majster, szef warsztatu, a w końcu dyrektor. Ukończył wieczorowe technikum i Wieczorowy Instytut Budowy Maszyn, w 1936 wraz z grupą specjalistów na 8 miesięcy został delegowany służbowo do USA dla zapoznania się z produkcją lotniczą, w 1940 mianowano go zastępcą ludowego komisarza przemysłu lotniczego ZSRR. Po ataku Niemiec na ZSRR kierował ewakuacją zakładów lotniczych na wschód i zajmował się seryjną produkcją samolotów dla frontu, 19 sierpnia 1944 otrzymał stopień generała majora służby inżynieryjno-lotniczej, 1946-1950 był dyrektorem fabryki lotniczej nr 30, później dyrektorem fabryki "Znamia Truda" powstałej z połączenia fabryk nr 30 i nr 381. W czasie gdy był dyrektorem, fabryka wyprodukowała modele samolotów MiG-9, MiG-19, MiG-21, MiG-23, MiG-25 i inne. Został pochowany na Cmentarzu Nowodziewiczym.
Odznaczenia i nagrody.
I medale.

</doc>
<doc id="3955284" url="https://pl.wikipedia.org/wiki?curid=3955284" title="Sobór św. Mikołaja w Sremskich Karlovcach">
Sobór św. Mikołaja w Sremskich Karlovcach

Sobór św. Mikołaja – prawosławny sobór w Sremskich Karlovcach, w latach 1762–1920 katedra metropolii karłowickiej, autokefalicznej Cerkwi obejmującej etnicznie serbskie struktury prawosławne w Austrii, a następnie Austro-Węgrzech. 
Historia.
Budowę soboru rozpoczął w 1758 metropolita karłowicki Paweł, postanawiając wznieść go na miejscu starszej serbskiej cerkwi. Plany budowli opracowano w Wiedniu, zaś budową kierowali Kosta Cincarin i niemiecki budowniczy Johannes. Cerkiew została ukończona w ciągu czterech lat. W 1799 była gruntownie remontowana po pożarze, natomiast w 1909 wprowadzono zmiany w wyglądzie fasad na podstawie rysunków Vladimira Nikolicia. Zmieniło to czysto barokowy styl z pierwszego okresu istnienia cerkwi na eklektyczny, z elementami neoklasycyzmu. 
Ikony do ikonostasu w świątyni wykonali po 1760 Jakov Orfelin i Teodor Kračun. Pierwszy z nich napisał ikony na wrotach carskich i diakońskich oraz ikony świąteczne, drugi – pozostałe wizerunki. Ikonostas uważa się za szczytowe osiągnięcie sztuki barokowej Serbów wojwodińskich.
Szczególnym kultem w cerkwi otaczana jest Bezdińska Ikona Matki Bożej oraz cząstka relikwii św. Arseniusza Sremskiego.
Architektura.
Sobór św. Mikołaja reprezentuje styl barokowy z elementami neoklasycystycznymi. Jest budowlą jednonawową, z dwuwieżową fasadą zachodnią (obie wieże pełnią funkcje dzwonnic) i zamkniętym półokrągłą absydą pomieszczeniem ołtarzowym od wschodu.

</doc>
<doc id="3955285" url="https://pl.wikipedia.org/wiki?curid=3955285" title="Klapa (gatunek muzyczny)">
Klapa (gatunek muzyczny)

Klapa – gatunek tradycyjnej muzyki a cappella, ukształtowany z liturgicznych pieśni religijnych, spopularyzowany w chorwackiej Dalmacji; to także nazwa zespołów wykonujących ten gatunek muzyki.
Od 2012 roku klapa została wpisana na listę niematerialnego dziedzictwa UNESCO.
Grupa wykonująca klapę składa się z dwóch wokalistów tenorowych (w tym głównego, pierwszego tenora), jednego barytonu i jednego basu. Skład klapy może być zwiększony, z wyłączeniem pierwszego tenora. Popularnością cieszą się głównie klapy męskie, ale powstają też klapy żeńskie. Choć zazwyczaj zespoły występują bez użycia instrumentów, coraz częściej wykorzystują gitarę, tamburę, akordeon i klarnet. Melodie klap można podzielić na tradycyjne melodie Dalmacji, melodie inspirowane chorałami gregoriańskimi, melodie włoskie, melodie śródziemnomorskie, marsze oraz adaptowane przeboje muzyki rozrywkowej.
Zespoły śpiewające klapę często występują na festiwalach muzycznych, np. na Festiwalu Klap Dalmatyńskich (chor. "Festival dalmatinskih klapa"), organizowanym od 1967 roku w Omišu. Do najpopularniejszych grup wykonujących klapę należy Klapa Šufit, która trzykrotnie wygrała finał festiwalu (w latach 2006–2008). W 2013 roku Chorwację w 58. Konkursie Piosenki Eurowizji reprezentował zespół Klapa s Mora z utworem „Mižerja”. W skład grupy weszli: pierwszy tenor Marko Škugor (z klapy Kampanel), drugi tenor Ante Galić (z klapy Sinj), pierwszy baryton Nikša Antica (z klapy Kampanel), drugi baryton Leon Bataljaku (z klapy Crikvenica), bas Ivica Vlaić (z klapy Sebenico) i bas Bojan Kavedžija (z klapy Grdelin).

</doc>
<doc id="3955293" url="https://pl.wikipedia.org/wiki?curid=3955293" title="Ryszard Strzelecki">
Ryszard Strzelecki



</doc>
<doc id="3955306" url="https://pl.wikipedia.org/wiki?curid=3955306" title="Ryszard Strzelecki (elektrotechnik)">
Ryszard Strzelecki (elektrotechnik)

Ryszard Strzelecki (ur. 28 września 1955 w Bydgoszczy) – polski elektrotechnik, profesor nauk technicznych.
Jest członkiem Międzynarodowej Akademii Nauk Elektrotechnicznych, IEEE Power Electronic oraz Industry Electronic Society, Polskiego Stowarzyszenia Wodoru i Ogniw Paliwowych, przewodniczącym Komitetu Energoelektroniki SEP w latach 2007-2014, stowarzyszony z Sekcją Energoelektroniki i Napędu Elektrycznego, a od roku 2020 członek Komitetu Elektrotechniki Polskiej Akademii Nauk.
Życiorys.
W 1981 roku ukończył studia na kierunku Elektronika i Automatyzacja na Politechnice Kijowskiej (obecnie Narodowy Techniczny Uniwersytet Ukrainy), gdzie w 1984 roku na Wydziale Techniki Elektronicznej uzyskał stopień doktora z nauk technicznych. W 1991 roku, na podstawie rozprawy pt:."„Sterowanie predykcyjne przekształtników półprzewodnikowych o komutacji wymuszonej”" obronił habilitację w Instytucie Elektrodynamiki Akademii Nauk Ukraińskiej Republiki Radzieckiej w Kijowie (obecnie Narodowa Akademia Nauk Ukrainy). W 1999 roku otrzymał tytuł profesora nauk technicznych.
Początki jego aktywności zawodowej miały miejsce na Akademii Techniczno-Rolniczej w Bydgoszczy (obecnie Uniwersytet Technologiczno-Przyrodniczy im. Jana i Jędrzeja Śniadeckich), gdzie pracował od 1981 do 1993 roku na Wydziale Telekomunikacji i Elektroniki wpierw jako asystent, potem adiunkt, na końcu jako profesor nadzwyczajny. Od 1993 do 2003 pracował na Uniwersytecie Zielonogórskim, pełniąc w ostatnich 7 latach funkcję dyrektora Instytutu Inżynierii Elektrycznej na Wydziale Elektrotechniki, Informatyki i Telekomunikacji. Jego dyrektorskie umiejętności przyczyniły się do stworzenia w instytucie nowoczesnego laboratorium badawczego. W latach 2003 do 2016 roku pracował na stanowisku profesora zwyczajnego w Akademii Morskiej w Gdyni, w Katedrze Automatyki Okrętowej na Wydziale Elektrycznym gdzie zajmował się m.in. technologiami energoelektronicznymi w nowoczesnych systemach elektroenergetycznych. W 2009 roku został zatrudniony na stanowisku profesora w Instytucie Elektrotechniki (IEL) w Warszawie, kierując od grudnia 2016 roku Bałtycką Pracownią Technologii Energoelektronicznych IEL w Gdyni. Od października 2017 roku pracuje na stanowisku profesora zwyczajnego w Politechnice Gdańskiej na Wydziale Elektrotechniki i Automatyki w Katedrze Energoelektroniki i Maszyn Elektrycznych.
Działalność badawcza.
Jego działalność badawcza koncentruje się wokół zagadnień związanych z budową i zastosowaniem układów energoelektronicznych do poprawy efektywności wykorzystania energii elektrycznej. W tym obszarze szczególnie interesuje go poprawa jakości dostawy i odbioru energii elektrycznej oraz sterowania przepływem mocy. Od wielu lat zajmujący się zagadnieniami kondycjonowania energii elektrycznej. Następna problematyka poruszana przez badacza związana jest z budową sterowników i algorytmami sterowania. W tym obszarze badawczym był kierownikiem ministerialnych projektów badawczych, rozwojowych i celowych oraz koordynatorem krajowym 2 projektów UE.
Autor licznych wdrożeń i kilkunastu patentów i zgłoszeń patentowych. Autor monografii naukowych (w tym zagranicznych), podręcznika akademickiego nagrodzonego przez Ministra Edukacji Narodowej oraz artykułów i komunikatów. Współautor i edytor książek z obszaru energoelektroniki w tym zwłaszcza filtracji aktywnej oraz układów energoelektronicznych dla energetyki odnawialnej. Kierownik projektów badawczych własnych, rozwojowych i celowych min. przekształtnika wielopoziomowego o mocy 1MW. Inicjator i organizator cyklicznej konferencji International Conference-Workshop „Compatibility and Power Electronics – CPE”
Współpracuje z wieloma jednostkami badawczo-rozwojowymi, jednostkami politechnicznymi krajowymi i zagranicznymi, oraz centrami przemysłowymi. Efektem są między innymi wartościowe wdrożenia, potwierdzone również znaczącymi wyróżnieniami.
Nagrody.
Wraz z zespołem Instytutu Inżynierii Elektrycznej Uniwersytetu Zielonogórskiego zdobył nagrodę Euroregionu Odra-Nysa-Szprewa-Bóbr za działalność innowacyjno-wdrożeniową.
Otrzymał również Nagrodę Akademii Nauk Ukrainy „Wysoki Potencjał”, za prace w obszarze kondycjonowania energii elektrycznej.
Opracowany w kierowanym przez niego Zespole Energoelektroniki AM w Gdyni filtr aktywny, wdrożony pod nazwą Xinus w firmie C&amp;T Elmech, został nagrodzony na Międzynarodowych Targach Poznańskich oraz Medalem Prezesa SEP. Jego Zespół uczestniczył również z sukcesem we wdrożeniu pierwszego w Polsce filtra aktywnego kopalnianej maszyny wyciągowej.
Ryszard Strzelecki za swoją działalność i osiągnięcia został również uhonorowany Złotym Krzyżem Zasługi (2000), Medalem Komisji Edukacji Narodowej (2006), Srebrną odznaką PTETiS (2008), Złota Odznaką Honorową SEP (2010), Medalem im. Prof. Stanisława Fryzego (2014)
9 lutego 2015 roku międzyinstytucjonalny zespół pod kierownictwem prof. dr hab. inż. Ryszarda Strzeleckiego otrzymał II Nagrodę Prezesa Rady Ministrów. Nagroda została przyznana za osiągnięcia naukowo-techniczne za rok 2014 w zakresie nowatorskich rozwiązań i innowacyjnych zastosowań przemysłowych modułowych przekształtników dużej mocy, niskiego i średniego napięcia. W skład zespołu, oprócz kierownika, weszli pracownicy Instytutu Elektrotechniki w Warszawie: dr hab. inż. Krzysztof Zymmer, mgr inż. Zbigniew Zakrzewski, mgr inż. Henryk Świątek, oraz pracownik Wydziału Elektrycznego AMG dr hab. inż. Daniel Wojciechowski, prof. nadzw. AMG i mgr inż. Bogdan Bałkowski. Naukowców nagrodzono za nowatorskie rozwiązania i innowacyjne zastosowania przemysłowe modułowych przekształtników dużej mocy, niskiego i średniego napięcia. Wyróżnione osiągnięcie naukowo-techniczne obejmuje wyniki wieloletnich badań naukowych oraz prac rozwojowo-wdrożeniowych dotyczących przekształtników energoelektronicznych dużej mocy i średniego napięcia z ukierunkowaniem na zastosowanie głównie w energetyce, trakcji i górnictwie. 

</doc>
<doc id="3955310" url="https://pl.wikipedia.org/wiki?curid=3955310" title="Antoni Mycielski">
Antoni Mycielski

Antoni Mycielski herbu Dołęga (zm. 13 października 1750 roku) – kasztelan sieradzki w latach 1729-1750, starosta wschowski w latach 1720-1729, chorąży mniejszy łęczycki w latach 1714-1720.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. 10 lipca 1737 roku podpisał we Wschowie konkordat ze Stolicą Apostolską. 

</doc>
<doc id="3955311" url="https://pl.wikipedia.org/wiki?curid=3955311" title="Samwieł Koczarianc">
Samwieł Koczarianc

Samweł Grigorjewicz Koczarianc (ros. Самвел Григорьевич Кочарянц, ur. 7 stycznia 1909 w Nor-Bajazet (obecnie Gawarr), zm. 4 sierpnia 1993 w Sarowie) – radziecki konstruktor, dwukrotny Bohater Pracy Socjalistycznej (1962 i 1984).
Życiorys.
Urodził się w ormiańskiej rodzinie chłopskiej. Studiował na Erywańskim Uniwersytecie Państwowym, pracował w Centralnym Urzędzie Statystycznym Armeńskiej SRR, w 1930 pracował w Ludowym Komisariacie Pracy ZSRR, później jako ekonomista w fabryce nr 24 im. Frunzego. W latach 1933-1937 studiował w Moskiewskim Instytucie Energetycznym i został inżynierem elektrykiem, pozostał w instytucie jako aspirant, w czerwcu 1941 obronił pracę dyplomową. Wykładał w Moskiewskim Instytucie Energetycznym jako docent, w 1945 został delegowany służbowo do Niemiec, od września 1947 pracował w Biurze Konstruktorskim-11 w mieście Arzamas-16 (obecnie Sarow) jako szef sektora naukowo-konstruktorskiego systemów automatyki, później szef wydziału. W latach 1949-1956 uczestniczył w próbach nuklearnych na poligonie w Semipałatyńsku i 1949-1953 w próbach pocisków balistycznych w Bagierowie na Krymie, brał udział w pracach nad stworzeniem pierwszej bomby wodorowej w ZSRR, w listopadzie 1958 otrzymał stopień doktora nauk technicznych, 1959-1990 był głównym konstruktorem Wszechrosyjskiego Naukowo-Badawczego Instytutu Fizyki Eksperymentalnej, opracowywał rakiety strategiczne i inne pociski balistyczne, w 1962 otrzymał tytuł profesora, 1966-1973 był kierownikiem naukowym filii instytutu w Gorkim. Miał stopień generała porucznika. W 1982 otrzymał honorowe obywatelstwo Sarowa.
Odznaczenia i nagrody.
I inne.

</doc>
<doc id="3955324" url="https://pl.wikipedia.org/wiki?curid=3955324" title="Gustav Valsvik">
Gustav Valsvik

Gustav Valsvik (ur. 26 maja 1993 w Vik) – norweski piłkarz grający na pozycji obrońcy w Eintrachcie Brunszwik.
Kariera klubowa.
Treningi piłkarskie rozpoczął w Vik IL. W czerwcu 2009 podpisał trzyletni kontrakt z Sogndal Fotball. Zadebiutował w tym klubie 1 maja 2010 w wygranym 5:0 meczu z Tromsdalen UIL. W lipcu 2014 podpisał trzyletni kontrakt ze Strømsgodset IF. W lipcu 2016 podpisał czteroletni kontrakt z Eintrachtem Brunszwik. Zadebiutował w tym klubie 7 sierpnia 2016 w wygranym 2:1 meczu z Würzburger Kickers.
Kariera reprezentacyjna.
Młodzieżowy reprezentant Norwegii w kadrach od U-16 do U-23. W dorosłej reprezentacji zadebiutował 26 marca 2017 w przegranym 0:2 meczu z Irlandią Północną.
Życie osobiste.
Ma trzech braci: Mariusa, Aleksandra i Kristoffera.

</doc>
<doc id="3955327" url="https://pl.wikipedia.org/wiki?curid=3955327" title="Ekonomiczna analiza prawa karnego">
Ekonomiczna analiza prawa karnego

Ekonomiczna analiza prawa karnego – szczególna dziedzina ekonomicznej analizy prawa, zajmująca się badaniem prawa karnego przez pryzmat czynników o charakterze ekonomicznym.
Prawo karne jako przedmiot ekonomicznej analizy prawa.
Wyjątkowość prawa karnego jako przedmiotu ekonomicznej analizy prawa opiera się na rozbieżności pomiędzy efektywnością prawa, a jego sprawiedliwością. W przypadku prawa karnego dysonans ten przybiera szczególnie wyraźny charakter. O ile zasadami prawa prywatnego powinna rządzić przede wszystkim efektywność, o tyle nie da się tego powiedzieć o stosunkach prawnokarnych.
Ekonomiczne uzasadnienie prawa karnego.
Ekonomiczne uzasadnienie prawa karnego opiera się kilku przesłankach. Przede wszystkim nie zawsze możliwe jest zaistnienie „odszkodowania idealnego”, zachodzącego wtedy, gdy poszkodowanemu obojętne jest, czy zostanie mu wyrządzona szkoda i wypłacone odszkodowanie, czy też szkoda nie zaistnieje, a tym samym nie będzie odszkodowania. Dzieje się tak na przykład w sytuacjach spowodowania trwałego uszczerbku na zdrowiu. Jednakże nawet, gdy w konkretnej sytuacji przejawi się odszkodowanie idealne, przykładowo jeżeli pokrzywdzonemu będzie obojętne, czy straci rękę, czy otrzyma odszkodowanie, to nie jest możliwe dokładne wskazanie tej kwoty przed sądem, a więc wykorzystania idealnego odszkodowania w praktyce.
Ponadto kara, oprócz funkcji rekompensacyjnej, ma na celu odstraszanie od umyślnego wyrządzenia szkód. Państwo wzmacnia zakaz krzywdzenia innych poprzez ustanowienie kar. W związku z tym prawo karne jawi się jako konieczne dopełnienie prawa deliktów. Prawo karne gwarantuje nadto, w przeciwieństwie do prawa cywilnego, ochronę prawa. W przypadku naruszenia prawa majątkowego, np. własności, prawo cywilne oferuje środki skierowane na rekompensatę majątkową, a zatem chroni interes właściciela. Jednakże rekompensata ta w żaden sposób nie jest nastawiona na naprawę samego prawa majątkowego, którego w momencie naruszenia przez sprawcę, uprawniony nie był w stanie wykonywać. Wobec tego uznać należy, iż prawo cywilne zabezpiecza majątek poprzez ochronę interesów, prawo karne natomiast zabezpiecza wolność.
Teoria racjonalnego wyboru w prawie karnym.
W ramach ekonomicznej analizy prawa karnego stosuje się m.in. teorię racjonalnego wyboru, będącą podstawą koncepcji ekonomicznej. Znajduje ona przede wszystkim zastosowanie przy odpowiedzi na pytanie, jaką karę wymierzyć sprawcy danego przestępstwa bądź w jaki sposób zaprojektować kodeksowy system kar.
Dokonując prawnokarnej analizy powszechne zastosowanie odnajduje teoria racjonalnego przestępcy, zgodnie z którą przestępca, jako "homo oeconomicus", dokonuje wyborów skierowanych na osiągnięcie osobistych korzyści. Ludzkie wybory odznaczają się bowiem racjonalnością, przejawiającą się przy podejmowaniu decyzji leżących w interesie jednostki. Wzorzec racjonalnej jednostki objawia się także u podstaw ekonomicznej teorii przestępczości. Racjonalny przestępca podejmując decyzję o popełnieniu przestępstwa dokonuje najpierw analizy zysków i strat. Analiza ta sprowadza się do uznania, iż przestępca dokona czynu zabronionego, jeżeli korzyści z tego płynące przewyższą karę pomnożoną przez prawdopodobieństwo jej wymierzenia.
Zasadniczy mankament ekonomicznej analizy prawa karnego polega na tym, iż przy założeniu modelowych koncepcji racjonalności przestępców, nie obejmuje ona przestępstw popełnionych w afekcie.

</doc>
<doc id="3955329" url="https://pl.wikipedia.org/wiki?curid=3955329" title="Iwan Erdeli">
Iwan Erdeli

Iwan Gieorgijewicz Erdeli (; ur. we wsi Gajewka (gubernia chersońska), zm. 3 lipca 1939 w Paryżu) – rosyjski wojskowy, generał kawalerii, dowódca 11 i Specjalnej Armii w czasie I wojny światowej.
Życiorys.
Urodził się we wsi Gajewka (gubernia chersońska) w rodzinie szlacheckiej pochodzącej z Węgier. W 1887 roku ukończył Mikołajewski Korpus Kadetów.
W 1888 roku wstąpił do wojska, gdzie ukończył w 1890 Mikołajewską Szkołę Kawalerii. Po ukończeniu szkoły został wcielony do Lejb-Gwardyjskiego Pułku Huzarów Jego Wysokości, gdzie był oficerem. W 1895 został skierowany do Mikołajewskiej Akademii Sztabu Generalnego, którą ukończył w 1897 roku, po czym odbył praktykę dowódczą w 26 pułku dragonów w latach 1897–1899.
Po ukończeniu praktyki dowódczej był oficerem do zleceń sztabu Kaukaskiego Okręgu Wojskowego. W latach 1900 – 1905 był st. adiutantem w sztabie generała–inspektora kawalerii Wielkiego Księcia Mikołaja Mikołajewicza. W latach 1905 – 1907 był naczelnikiem kancelarii Rady Obrony Państwa.
W 1907 przechodzi do służby liniowej i zostaje dowódcą 8 Astrachańskiego Pułku Dragonów, a od 1910 dowódcą Lejb-Gwardyjskiego Pułku Dragonów, funkcję tę pełni do 1912 roku.
W 1912 został generałem-kwatermistrzem sztabu wojsk gwardii i jednocześnie pełnił taką samą funkcję w sztabie Petersburskiego Okręgu Wojskowego i funkcję tę pełnił do wybuchu I wojny światowej.
W momencie wybuchu I wojny światowej na bazie sztabu Petersburskiego Okręgu Wojskowego, zorganizowano dowództwo i sztab 6 Armii, w dniu 19 lipca 1914 został jej generałem-kwatermistrzem, funkcję tę pełnił 9 sierpnia 1914, a potem przeszedł na identyczne stanowisko w 9 Armii.
W dniu 18 października 1914 roku został dowódcą 14 Dywizji Kawalerii dowodząc ją do maja 1915 roku. W dniu 13 maja 1915 roku został dowódcą 2 Dywizji Kawalerii Gwardii, a w dniu 23 listopada 1916 roku dowódcą 64 Dywizji Piechoty i funkcję tę pełnił do 6 kwietnia 1917 roku.
W dniu 6 kwietnia 1917 roku został dowódcą 18 Korpusu Armijnego i funkcję tę pełnił do 30 maja 1917 roku, kiedy został mianowany dowódcą 11 Armii, choć faktycznie objął to stanowisko w dniu 4 czerwca i pełnił je do 9 lipca 1917 roku, dowodząc nią wziął udział w ostatniej ofensywie rosyjskiej przeciwko wojskom niemieckim. Następnie 12 lipca 1917 roku został dowódcą Armii Specjalnej. W dniu 29 sierpnia 1917 roku za uczestnictwo w puczu gen. Korniłowa odsunięty od dowodzenia armią i aresztowany. Przebywał w więzieniu w twierdzy w Bychowie do wybuchu rewolucji październikowej, kiedy wraz z innymi aresztowanymi zbiegł z więzienia i udał się na południe Rosji.
W grudniu 1917 roku wziął udział w organizowania Armii Ochotniczej. Wziął udział w marszu na Kubań, po czym był przedstawicielem Armii Ochotniczej przy władzach Kraju Kubańskiego. W marcu 1918 roku został dowódcą Samodzielnej Brygady Kawalerii Armii Ochotniczej, jedynej ówcześnie brygady kawalerii w Armii Ochotniczej. W kwietniu 1918 r. dowodzona przez niego jednostka brała udział w nieudanym szturmie Jekaterynodaru. Kiedy w maju 1918 roku brygada została rozwinięta w 1 Dywizję Kawalerii został jej dowódcą i dowodził nią do sierpnia 1918 roku. W tym czasie wziął udział w tzw. drugim marszu kubańskim, walcząc z północnokaukaskimi oddziałami Armii Czerwonej pod dowództwem Iwana Sorokina i przyczyniając się do zdobycia Jekaterynodaru przez białych w sierpniu 1918.
Następnie był w dyspozycji dowództwa armii. W styczniu 1919 roku udał się na Zakaukazie w celu nawiązania łączności z dowództwem wojsk interwencyjnych Ententy. W maju 1919 roku został dowódcą wojsk na Północnym Kaukazie, którą pełnił do kwietnia 1920 roku, a w dniu 24 sierpnia 1920 roku został ewakuowany na Krym. Od dnia 25 kwietnia 1920 roku był w dyspozycji dowództwa Sił Zbrojnych Południa Rosji.
Po klęsce białych wyjechał do Francji. Będąc na emigracji był czynnym uczestnikiem Rosyjskiego Związku Ogólnowojskowego, w 1934 roku został przewodniczącym I oddziału tego związku. W 1937 roku był przewodniczącym specjalnej komisji do zbadania działalności agenta NKWD gen. Skoblina.
Zmarł w Paryżu i został pochowany tam na cmentarzu w Sainte-Geneviève-des-Bois.

</doc>
<doc id="3955331" url="https://pl.wikipedia.org/wiki?curid=3955331" title="Lithocarpus pseudoxizangensis">
Lithocarpus pseudoxizangensis

Lithocarpus pseudoxizangensis Z.K.Zhou &amp; H.Sun – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w południowo-wschodniej części Tybetu. 
Biologia i ekologia.
Rośnie w wiecznie zielonych lasach. Występuje na wysokości od 800 do 2000 m n.p.m.

</doc>
<doc id="3955333" url="https://pl.wikipedia.org/wiki?curid=3955333" title="Instrument smyczkowy">
Instrument smyczkowy



</doc>
<doc id="3955344" url="https://pl.wikipedia.org/wiki?curid=3955344" title="Korzeń brzuszny">
Korzeń brzuszny

Korzeń brzuszny nerwu rdzeniowego ("radix ventralis nervi spinalis") – korzeń przedni nerwu rdzeniowego, zawiera od 5 do 10 pęczków włókien nerwowych (nici korzeniowych) wychodzących z pola korzeniowego przedniego (bruzdy bocznej przedniej) rdzenia kręgowego, które biegną w stronę boczną. W otworze międzykręgowym łączą się z korzeniem tylnym (grzbietowym) w pień nerwu rdzeniowego. Zawiera włókna odśrodkowe (ruchowe i autonomiczne).

</doc>
<doc id="3955347" url="https://pl.wikipedia.org/wiki?curid=3955347" title="Kościół św. Antoniego w Sokółce">
Kościół św. Antoniego w Sokółce



</doc>
<doc id="3955354" url="https://pl.wikipedia.org/wiki?curid=3955354" title="Murus">
Murus



</doc>
<doc id="3955355" url="https://pl.wikipedia.org/wiki?curid=3955355" title="Rushelle Burton">
Rushelle Burton

Rushelle Burton (ur. 4 grudnia 1997) – jamajska lekkoatletka specjalizująca się w biegach płotkarskich.
Czwarta zawodnika biegu na 100 metrów przez płotki podczas mistrzostw świata juniorów młodszych w Doniecku (2013). Trzy lata później zdobyła srebrny medal światowego czempionatu U20 w Bydgoszczy. Półfinalistka światowego czempionatu z Londynu (2017).
Złota medalistka CARIFTA Games. Stawała na podium czempionatu NCAA.

</doc>
<doc id="3955358" url="https://pl.wikipedia.org/wiki?curid=3955358" title="Nowa Audiofonologia">
Nowa Audiofonologia

Nowa Audiofonologia – specjalistyczny kwartalnik wydawany przez Instytut Narządów Zmysłów. Czasopismo poświęcone jest aktualnym naukowym i praktycznym zagadnieniom z zakresu otolaryngologii, audiologii, foniatrii, inżynierii biomedycznej, logopedii, surdologopedii, językoznawstwa, psychologii, surdopedagogiki, pedagogiki oraz rehabilitacji.
Czasopismo skierowane jest do lekarzy, terapeutów, logopedów, pielęgniarek, jak również studentów kierunków medycznych.
Redaktorem naczelnym czasopisma „Nowa Audiofonologia” jest prof. Henryk Skarżyński. Sekretarzem generalnym jest dr n. hum. J. Kobosko. Funkcję zastępcy sekretarza generalnego pełni dr hab. Piotr Henryk Skarżyński.
W skład Rady Naukowej wchodzą samodzielni pracownicy naukowi z tytułem profesora lub doktora z różnych ośrodków medycznych z całej Polski.
Artykuły ukazują się w języku polskim. Drukowane są także abstrakty w języku angielskim.
Działy
Indeksacja:
Współczynniki cytowań:
Na liście czasopism punktowanych przez polskie Ministerstwo Nauki znajduje się w części B z liczbą 3 punktów.

</doc>
<doc id="3955360" url="https://pl.wikipedia.org/wiki?curid=3955360" title="Krystyna Ruchniewicz-Misiak">
Krystyna Ruchniewicz-Misiak

Krystyna Ruchniewicz-Misiak (ur. 12 maja 1942 w Bydgoszczy) – polska działaczka opozycji w PRL.
Kariera.
Krystyna Ruchniewicz ukończyła Technikum Mechaniczno-Elektryczne w Gdańsku w 1976.
Pomiędzy 1958 a 1966 rokiem pracowała jako magazynier i zaopatrzeniowiec w Wydziale Oświaty w Sopocie, a w latach 1966–1968 w internacie Technikum Przemysłu Spożywczego w Gdańsku. Mieszkając nadal w Gdańsku, od 1970 do 1974 była pracowniczką administracyjną w Technikum Mechaniczno-Elektrycznym, a pomiędzy 1975 a 1979 rokiem księgową w Miejskim Zespole Ekonomiczno-Administracyjnym Szkół. W 1979–1980 pełniła funkcję zastępczyni kierownika działu administracyjnego w Wojewódzkiej Pralniczej Spółdzielni Pracy Śnieżka. Między lutym 1980 a 1 stycznia 1982 była główną księgową w gdańskim Pałacu Młodzieży.
Po wyjeździe z Polski w 1981 już pozostała na emigracji. Od lutego 1982 do marca 1983 pracowała jako działaczka Światowej Konfederacji Pracy w Brukseli, a od 1 lipca 1982 jako pracowniczka Biura Koordynacyjnego „Solidarności” w Brukseli, gdzie była odpowiedzialna za sprawy finansowe. 31 grudnia 1982 została zwolniona z pracy przez kierownika biura Jerzego Milewskiego. jednak miejscowe związki zawodowe zakwestionowały tryb podjęcia decyzji jako niezgodny z prawem pracy w Belgii. Po odejściu ze stanowiska wyjechała do Australii, gdzie do dzisiaj mieszka na dzielnicy Bellevue Heights w Adelaide.
Działania opozycyjne.
Od września 1980 Ruchniewicz działała w „Solidarności”, najpierw jako członkini Komitetu Założycielskiego Nauczycieli i Pracowników Oświaty i Wychowania przy MKZ Gdańsk, a następnie w listopadzie jako członkini KS podczas strajku pracowników oświaty i wychowania w Urzędzie Wojewódzkim w Gdańsku. Od jesieni 1980 była wiceprzewodniczącą Regionalnej Sekcji Oświaty i Wychowania „Solidarności” oraz uczestniczyła w negocjacjach Krajowej Sekcji z przedstawicielami Ministerstwa Oświaty i Wychowania. W lipcu 1981 była delegatką na I Wojewódzkim Zjeździe Delegatów Regionu Gdańskiego, następnie przewodniczącą Regionalnej Komisji Rewizyjnej. We wrześniu i październiku była delegatką na I Krajowym Zjeździe Delegatów, po czym została członkiem Krajowej Komisji Rewizyjnej. Od 13 grudnia 1981 przebywała z delegacją „Solidarności” we Francji, skąd już nie powróciła do Polski.

</doc>
<doc id="3955361" url="https://pl.wikipedia.org/wiki?curid=3955361" title="Michał Gazda">
Michał Gazda



</doc>
<doc id="3955364" url="https://pl.wikipedia.org/wiki?curid=3955364" title="Luke Montebello">
Luke Montebello

Luke Montebello (ur. 13 sierpnia 1995) – maltański piłkarz grający na pozycji napastnika w Birkirkara FC.
Kariera klubowa.
Wychowanek Birkirkara FC, w którym rozpoczął treningi w wieku 5 lat. W lipcu 2011 podpisał dwuletni kontrakt z AS Livorno Calcio. We wrześniu 2013 podpisał pięcioletni kontrakt z Valletta FC. W styczniu 2015 został wypożyczony do Żebbuġ Rangers, a w sierpniu tegoż roku – do Tarxien Rainbows. W lipcu 2016 został wypożyczony do Pembroke Athleta FC. W czerwcu 2017 podpisał dwuletni kontrakt z Birkirkara FC. We wrześniu 2019 został wypożyczony do Balzan FC. Zadebiutował w tym klubie 14 września w zremisowanym 3:3 meczu z Birkirkara FC, w którym strzelił gola.
Kariera reprezentacyjna.
W reprezentacji Malty zadebiutował 26 marca 2017 w przegranym 1:3 meczu ze Słowacją. W styczniu 2018 został zawieszony na rok przez UEFA za udział w ustawianiu meczów.
Życie osobiste.
Jego ulubionym klubem piłkarskim jest Manchester United, a piłkarzami – Cristiano Ronaldo i Zlatan Ibrahimović.

</doc>
<doc id="3955365" url="https://pl.wikipedia.org/wiki?curid=3955365" title="Rahma Ben Ali">
Rahma Ben Ali

Rahma Ben Ali (ur. 15 września 1993) – tunezyjska taekwondzistka, złota i brązowa medalistka igrzysk afrykańskich, trzykrotna medalistka Mistrzostw Afryki, uczestniczka Igrzysk Olimpijskich 2016 w Rio de Janeiro.

</doc>
<doc id="3955366" url="https://pl.wikipedia.org/wiki?curid=3955366" title="Polski Balet Narodowy">
Polski Balet Narodowy

Polski Balet Narodowy (PBN) – najważniejszy zespół baletowy w Polsce. Kontynuuje wieloletnie tradycje baletowe Warszawy, które sięgają korzeniami XVII wieku. Wcześniej znany był jako zespół baletowy Teatru Wielkiego – Opery Narodowej. W 2009 otrzymał w Teatrze Wielkim autonomię artystyczną i podniesiony został do rangi Polskiego Baletu Narodowego. Od tego momentu pracuje pod dyrekcją znanego polskiego choreografa Krzysztofa Pastora.
W Teatrze na Zamku Królewskim.
Przedstawienia baletowe prezentowano na polskim dworze królewskim w Warszawie już począwszy od lat trzydziestych XVII wieku, za panowania króla Władysława IV Wazy. Przez 150 lat występowali w nich niemal wyłącznie tancerze zagraniczni. Pierwsze balety pokazywano teatrze na Zamku Królewskim, a potem także w innych salach.
W Operalni Saskiej.
Dopiero w 1748 na polecenie króla Augusta II Mocnego wzniesiono w Warszawie pierwszy budynek teatralny, zwany Operalnią Saską, gdzie dwór oglądał profesjonalne przedstawienia, zawsze z udziałem baletu. Prezentowane one były nieregularnie, także za panowania Augusta III, przez zespoły sprowadzane z Drezna na czas pobytu obu królów saskich w Warszawie.
W tamtym okresie dla polskiego dworu pracowali znani europejscy baletmistrzowie: Louis de Poitiers (1700–1701), Charles Debarques (1720–1721), Jean Favier (1724–1726, 1754–1755) i Antoine Pitrot (1748–1749, 1754, 1758–1762). Gościli w Warszawie słynni tancerze tamtej epoki, jak: Angélique Debarques (1720–1721), Louis Dupré (1724–1726), Anette Tagliavini (1761–1762), Domenico Lenzi (1762–1763) i inni.
Pierwszy stały zespół baletowy w Warszawie powstał jednak w 1765, zorganizowany przez antreprenera Carlo Tomatisa na polecenie króla Stanisława Augusta Poniatowskiego. Działał on z przerwami w pierwszym polskim teatrze publicznym na scenie Operalni Saskiej. Występowali w nim początkowo wyłącznie tancerze zagraniczni, a wśród nich tzw. „Apollo tańca”, francuski tancerz Charles Le Picq oraz włoskie baleriny Anna Binetti, Caterina Gattai i Teresa Casacci. W tym czasie przebywał przez dziewięć miesięcy w Warszawie Giacomo Casanova, który opisał swoje kontakty z baletem królewskim w słynnych pamiętnikach. Baletmistrzami teatru byli wówczas kolejno: Bartolomeo Cambi (1765-1766), Vincent Saunier (1765-1767) i Marc-Antoine Missoly (1766-1768). W 1766 o posadę baletmistrza w teatrze Stanisława Augusta starał się też bezskutecznie legendarny reformator baletu, wielki francuski choreograf Jean-Georges Noverre, który przesłał polskiemu królowi zadedykowane mu 11-tomowe rękopiśmienne dzieło "Ballets de Noverre" (przechowywane obecnie w Gabinecie Rycin Biblioteki Uniwersytetu Warszawskiego). W 1767 gościł kilka miesięcy w Warszawie ówczesny europejski „bóg tańca” Gaetano Vestris, który m.in. wystawił na scenie Operalni Saskiej słynny balet Noverre’a "Medea i Jazon" i sam występował w nim w roli tytułowej.
W Teatrze na placu Krasińskich.
Od 1774 roku zespół występował przejściowo w Pałacu Radziwiłłowskim (dzisiejszy Pałac Prezydencki) na Krakowskim Przedmieściu. Dopiero w 1779 roku otwarto nowy Teatr na placu Krasińskich, zwany z czasem Teatrem Narodowym na placu Krasińskich. Pracowali wtedy z warszawskim zespołem baletowym znani ówcześni tancerze i baletmistrzowie zagraniczni: Giovanni Antonio Sacco, Francesco Caselli, Leopold Frühmann, Daniel Curz i Antonio Viganò. Pierwszym polskim tancerzem, który zdobył uznanie za granicą był Maciej Pręczyński (Prenczyński) z dworskiego baletu hetmana Branickiego w Białymstoku – solista zespołu Gasparo Angioliniego w weneckim Teatro San Benedetto i wiedeńskiego Burgtheater, który w latach 1775–1777 występował także i realizował balety w Warszawie.
W 1785 król Stanisław August ustanowił pierwszy zespół złożony z młodych polskich artystów, znany jako Tancerze Narodowi Jego Królewskiej Mości (1785-1794), z którym pracowali dwaj zagraniczni baletmistrzowie François Gabriel Le Doux z Paryża (1785-1789) i Daniel Curz z Wenecji (1786-1794), uznawani obecnie za ojców polskiego baletu narodowego. Czołowym tancerzem tego zespołu był Michał Rymiński. Tradycje baletu królewskiego kontynuowały potem zespoły polskie na scenie Teatru na placu Krasińskich, zwanym teraz Teatrem Narodowym. Kolejnymi baletmistrzami byli tam m.in. Franz Schlanzowsky (Franciszek Szlancowski), Fortunato Bernardelli, Louis Thiérry, Antoine Titus, André-Isidore Carey i Maurice Pion. W styczniu 1812, w przejeździe z Petersburga do Wiednia, kilkakrotnie wystąpił w Warszawie legendarny francuski tancerz Louis-Antoine Duport, a wybijającymi się solistami baletu warszawskiego lat 20. i 30. XIX wieku byli: Julia Mierzyńska, Antonina Palczewska, Eugenia Kos, Maurice Pion i Mikołaj Grekowski.
W Teatrze Wielkim.
W 1833 otwarto nowy gmach Teatru Wielkiego, który stał się następną siedzibą baletu warszawskiego. Pracował tam nadal i tworzył swoje dalsze balety Maurice Pion, zaś po nim tacy znani baletmistrzowie, jak: Filippo Taglioni, zasłużony polski pedagog i choreograf Roman Turczynowicz, Carlo Blasis, Virgilio Calori, Pasquale Borri, José Mendez, Raffaele Grassi, Enrico Cecchetti, a w okresie międzywojennym Piotr Zajlich, Feliks Parnell, Jan Ciepliński, Mieczysław Pianowski i Sasza Leontiew.
Gwiazdami baletu XIX-wiecznego Teatru Wielkiego były w różnych latach: Eugenia Koss, Karolina Wendt (pierwsza polska Sylfida, a później jako Carolina Vente solistka Teatro alla Scala w Mediolanie), Konstancja Turczynowicz (pierwsza polska Giselle), Teodozja Gwozdecka, siostry Anna i Karolina Straus (pierwsza polska Medora), Maria Frejtag, Kamila Stefańska, Helena Cholewicka (jedyna polska "primaballerina assoluta") i Włoszka Cecilia Cerri (pierwsza polska Odetta-Odylia). Balerinom partnerowali w repertuarze klasycznym wybitni soliści: Mikołaj Grekowski, Roman Turczynowicz, bracia Aleksander i Antoni Tarnowscy, Ludwik Rządca, Stanisław i Aleksander Gillertowie i Michał Kulesza. Zasłynęli także znakomici tancerze charakterystyczni: Jan Popiel, Feliks Krzesiński (od 1853 związany z baletem petersburskim), Hipolit Meunier i Jan Walczak. Występowały gościnnie na scenie warszawskiej takie europejskie sławy baletowe, jak: wielokrotnie Helene Schlanzowsky-Grekowska, Maria Taglioni, jej brat Paolo Taglioni z żoną Amalie z Galsterów, ich córka Maria Taglioni (zwana Młodszą) oraz Nadieżda Bogdanow, a także Carlotta Grisi, Claudina Cucchi (Couqui), Virginia Zucchi, kilkakrotnie Matylda Krzesińska, Pierina Legnani, Lubow Rosławlewa, Olga Prieobrażenska, Wiera Triefiłowa, Anna Pawłowa, Julia Siedowa i Tamara Karsawina.
Podczas ostatniej wojny gmach teatru został zniszczony, a balet przez dwadzieścia powojennych lat występował na scenach zastępczych w ramach organizacyjnych Państwowej Opery Warszawskiej. W tym okresie balet warszawski był całkowicie izolowany od wpływów zachodnich, a z zespołem pracowali wyłącznie polscy choreografowie: Leon Wójcikowski, Feliks Parnell, Stanisław Miszczyk, Jerzy Gogół i Witold Gruca. Najbardziej cenieni tancerze tamtych lat to: Barbara Bittnerówna, Olga Sawicka, Maria Krzyszkowska i Stanisław Szymański. Pierwszymi zachodnimi choreografami, jakich zaproszono do współpracy z zespołem, przełamując programową izolację Polski od kultury Zachodu przez władze komunistyczne, byli w latach 1962–1963 Alfred Rodrigues i Françoise Adret. Chętnie goszczono za to baletmistrzów radzieckich, takich jak: Konstantin Siergiejew, Natalia Konius, Aleksandr Tomski i Aleksiej Cziczinadze, którzy realizowali przedstawienia baletowe w Waeszawie.
Teatr Wielki został odbudowany, rozbudowany i oddany do użytku dopiero w 1965 i stał się ponownie domem opery i baletu w Warszawie. Zespołem baletowym kierowali tam najdłużej primabalerina Maria Krzyszkowska (1970-1980 i 1985-1995) i choreograf Emil Wesołowski (1982-1985 i 1995-2006). Początkowo ograniczano się do standardowego repertuaru polskiego ("Pan Twardowski", "Harnasie", "Wesele w Ojcowie") oraz do obiegowego repertuaru klasycznego i współczesnego w radzieckich realizacjach ("Jezioro łabędzie", "Don Kichot", "Giselle", "Spartakus", "Kopciuszek", "Romeo i Julia", "Coppelia", "Śpiąca królewna"). Jedynym polskim choreografem, który miał wtedy szansę tworzenia w Warszawie nowych baletów pozostawał Witold Gruca, a inni (Witold Borkowski, Jerzy Makarowski, Henryk Konwiński, Jerzy Graczyk) byli zapraszani sporadycznie. Nigdy nie zaproszono do współpracy naszego najwybitniejszego choreografa tamtych lat Conrada Drzewieckiego. Dopiero począwszy od 1972 zaczęły pojawiać się w repertuarze realizacje dość przypadkowo dobieranych choreografów zachodnich. Byli to kolejno: Joseph Lazzini (1972), Birgit Cullberg (1975), Frederick Ashton (1977), Serge Lifar (1978), Yuriko (1978), Alberto Méndez (1979) i Erich Walter (1981).
Najważniejszymi solistkami baletu pierwszego ćwierćwiecza w odbudowanym Teatrze Wielkim były kolejno: Maria Krzyszkowska, Elżbieta Jaroń, Bożena Kociołkowska, Renata Smukała, Ewa Głowacka, Barbara Rajska, Jolanta Rybarska, Anna Białecka, Anna Grabka, aż po Elżbietę Kwiatkowską i Izabelę Milewską; a czołowymi solistami: Stanisław Szymański, Wojciech Wiesiołłowski, Zbigniew Strzałkowski, Feliks Malinowski, Janusz Smoliński, Gerard Wilk, Jerzy Makarowski, Zdzisław Ćwioro, Waldemar Wołk-Karaczewski, Ireneusz Wiśniewski, Łukasz Gruziel, Tadeusz Matacz, Janusz Mazoń i nieco później Sławomir Woźniak.
Ożywienie artystyczne przyniosły jednak dopiero przygotowania do obchodów 200-lecia Polskiego Baletu. Odtąd bardziej dbali też o balet kolejni dyrektorzy naczelni Teatru Wielkiego, coraz bardziej kompetentni i niezależni od wpływów ideologicznych państwowej polityki kulturalnej. W 1982 kierownictwo zespołu baletowego spoczęło w rękach Emila Wesołowskiego (wychowanka Conrada Drzewieckiego), który wniósł nowego ducha do zespołu po wieloletnich rządach byłej primabaleriny. Wprawdzie po trzech sezonach zrezygnował on z przywodzenia zespołowi, ustępując ponownie Krzyszkowskiej, i powrócił dopiero po następnych dziesięciu latach, ale odtąd balet warszawski prezentował już coraz ciekawszy repertuar. Przede wszystkim zaczęły się pojawiać prace nowych polskich choreografów. Najwięcej realizacji wprowadził w tamtych latach na scenę Emil Wesołowski, ale zapraszani byli także: Teresa Kujawa, Ewa Wycichowska, Zofia Rudnicka, Andrzej Glegolski, Waldemar Wołk-Karaczewski, Marek Różycki, Krzysztof Pastor, Hanna Chojnacka, Jacek Przybyłowicz i inni. Po raz pierwszy wystawiono na polskiej scenie balety: "La Sylphide" i "La Ventana" Augusta Bournonville’a (1984), "Bal kadetów" Davida Lichine’a (1986) i "Bajaderę" Mariusa Petipy w realizacji Natalii Makarowej (2004). Wzbogacano repertuar o realizacje takich współczesnych choreografów zagranicznych, jak: John Neumeier (1984), Maurice Béjart (1985 i 1987), George Balanchine (1985 i 2004), Hans van Manen (1986-1988), John Butler (1987), Oleg Winogradow (1988), Lorca Massine (1991-1992 i 1999), Pierre Lacotte (1993), Antal Fodor (1995), Jurij Grigorowicz (1996), André Prokovsky (1998), Mats Ek (1999 i 2003), Boris Ejfman (2003 i 2004), Jiří Kylián (2006), John Cranko (2007) i Alexei Ratmansky (2008).
Pod nową nazwą.
18 marca 2009 dyrektorem baletu Teatru Wielkiego – Opery Narodowej został Krzysztof Pastor, polski choreograf związany wcześniej z Het Nationale Ballet w Amsterdamie. Objął on tę funkcję we współpracy programowo-organizacyjnej z Pawłem Chynowskim i z założeniem uzyskania autonomii artystycznej zespołu. Dzięki staraniom Waldemara Dąbrowskiego, dyrektora Teatru Wielkiego – Opery Narodowej, 29 kwietnia 2009 minister kultury i dziedzictwa narodowego Bogdan Zdrojewski podjął decyzję o statutowym wyodrębnieniu baletu w strukturze teatru pod nazwą Polskiego Baletu Narodowego (PBN). Odtąd jest on równorzędnym partnerem Opery Narodowej w Teatrze Wielkim.
Polski Balet Narodowy reprezentuje linię programową dużej klasycznej formacji baletowej. Pielęgnuje akademicki repertuar choreograficzny w najlepszych opracowaniach, sięga po arcydzieła baletowe XX wieku i zaprasza wybitnych choreografów współczesnych. Prezentuje także nowe prace choreografów polskich i zagranicznych. Trzon blisko 90-osobowego zespołu to absolwenci polskich szkół baletowych, ale PBN otwarty jest także na tancerzy zagranicznych. Zespół prezentuje swoje przedstawienia na dwóch scenach Teatru Wielkiego oraz przyjmuje zaproszenia krajowe i zagraniczne.
Soliści 2009-2023.
Pogrubiono zaktualizowany zestaw pierwszych tancerzy, pierwszych solistów i solistów PBN w sezonie 2022/23

</doc>
<doc id="3955368" url="https://pl.wikipedia.org/wiki?curid=3955368" title="On the Deaths of Thomas Carlyle and George Eliot">
On the Deaths of Thomas Carlyle and George Eliot

On the Deaths of Thomas Carlyle and George Eliot – sonet angielskiego poety Algernona Charlesa Swinburne’a, opublikowany w tomie "Tristram of Lyonesse and Other Poems", wydanym w Londynie w 1882 nakładem oficyny Chatto &amp; Windus. Utwór jest poświęcony pamięci brytyjskiego myśliciela Thomasa Carlyle’a, autora między innymi traktatu "Bohaterowie, cześć dla bohaterów i pierwiastek bohaterstwa w historii" i pisarki Mary Ann Evans, publikującej swoje utwory pod pseudonimem George Eliot, autorki powieści "Adam Bede" (1859), "The Mill on the Floss" ("Młyn nad Flossą" 1860), "Silas Marner" (1861), "Middlemarch" ("Miasteczko Middlemarch" 1871–72) i "Daniel Deronda" (1876). Sonet jest napisany pentametrem jambicznym, formatem typowym dla angielskiej sonetystyki, i rymuje się abba abba ccd eed.

</doc>
<doc id="3955370" url="https://pl.wikipedia.org/wiki?curid=3955370" title="Lisa Gunnarsson">
Lisa Gunnarsson

Lisa Gunnarsson (ur. 20 sierpnia 1999) – szwedzka lekkoatletka specjalizująca się w skoku o tyczce.
W 2015 była piąta na juniorskich mistrzostwach Europy oraz zdobyła srebro letniego olimpijskiego festiwalu młodzieży. 28 maja 2016 w Pézenas skoczyła 4,50, ustanawiając nowy nieoficjalny rekord świata juniorów młodszych w skoku o tyczce. Siódma zawodniczka światowego czempionatu U20 w Bydgoszczy (2016). W 2017 zajęła 6. miejsce podczas halowych mistrzostw Europy w Belgradzie.
Medalistka mistrzostw Szwecji oraz reprezentantka kraju w meczach międzypaństwowych.
Rekordy życiowe: stadion – 4,65 (24 marca 2022, Austin); hala – 4,56 (12 marca 2021, Fayetteville).

</doc>
<doc id="3955373" url="https://pl.wikipedia.org/wiki?curid=3955373" title="Hotel DoubleTree by Hilton Łódź">
Hotel DoubleTree by Hilton Łódź



</doc>
<doc id="3955376" url="https://pl.wikipedia.org/wiki?curid=3955376" title="Stanisław Kardaszewicz (major)">
Stanisław Kardaszewicz (major)

Stanisław Kardaszewicz, ps. „Lucjan” (ur. 4 sierpnia 1889 w Korcu, zm. wiosną 1940 w Katyniu) – major piechoty Wojska Polskiego, działacz niepodległościowy, kawaler Orderu Virtuti Militari, inżynier mechanik, konstruktor.
Życiorys.
Urodził się 4 sierpnia 1889 w Korcu na Wołyniu, w rodzinie Kazimierza (1855–1945) i Rozalii z Zaorskich (ur. 1858). Studiował (1910–1914) w Szkole Technicznej Wawelberga i Rotwanda w Warszawie i na Uniwersytecie w Gandawie. Po wybuchu wojny wrócił do Równego i został wcielony do armii rosyjskiej. Ukończył Oficerska Szkołę Artylerii w Odessie. Walczył na froncie do 1917. W grudniu 1917 wraz z ojcem wstąpił do I Korpusu Polskiego, a następnie do oddziałów gen. Żeligowskiego.
W okresie międzywojennym wstąpił do WP, ukończył oficerski kurs artylerii i kurs instruktorów czołgowych. Walczył z Ukraińcami, od 9 stycznia 1920 w szeregach 1 pułku czołgów na froncie litewsko-białoruskim.
Po zakończeniu wojny nadal w 1 p.cz. Od 1922 do 1927 był oficerem Wydziału Broni Pancernej Departamentu Inżynierii MSWojsk. Od 1928 był komendantem Oddziału Szkolenia Centrum Wyszkolenia Broni Pancernych, a w macu 1931 kwatermistrzem. W styczniu 1933 został przeniesiony do Kierownictwa Zaopatrzenia Technicznego. W marcu 1934 pełnił służbę w Departamencie Technicznym MSWojsk. na stanowisku kierownika referatu. W czerwcu tego roku został przeniesiony do 3 Batalionu Czołgów i Samochodów Pancernych w Warszawie na stanowisko kwatermistrza. Z dniem 31 sierpnia 1935 został przeniesiony w stan spoczynku.
We wrześniu 1939 wzięty do niewoli radzieckiej, osadzony w Kozielsku. Został zamordowany wiosną 1940 w lesie katyńskim. Figuruje na liście wywózkowej 052/4 z 24 kwietnia 1940 r., poz. 96.
5 października 2007 minister obrony narodowej Aleksander Szczygło mianował go pośmiertnie na stopień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Stanisław Kardaszewicz był żonaty, miał córki Helenę i Barbarę oraz syna Przemysława.

</doc>
<doc id="3955384" url="https://pl.wikipedia.org/wiki?curid=3955384" title="Safa Saidani">
Safa Saidani

Safa Saidani (ur. 25 maja 1990 w Bizercie) – tunezyjska tenisistka stołowa, trzykrotna mistrzyni Tunezji 2015 (w singlu, deblu i mikście), uczestniczka igrzysk olimpijskich 2016 w Rio de Janeiro.

</doc>
<doc id="3955385" url="https://pl.wikipedia.org/wiki?curid=3955385" title="Pływanie na Letnich Igrzyskach Olimpijskich 1960 – 4 × 100 m stylem dowolnym kobiet">
Pływanie na Letnich Igrzyskach Olimpijskich 1960 – 4 × 100 m stylem dowolnym kobiet

Sztafeta 4 × 100 m stylem dowolnym kobiet – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje odbyły się 2 września, a finał 3 września 1960 roku.
Złoty medal zdobyły reprezentantki Stanów Zjednoczonych. Sztafeta w składzie Joan Spillane (1:02,5), Shirley Stobs (1:03,5), Carolyn Wood (1:02,0) i Chris von Saltza (1:00,9) czasem 4:08,9 o ponad 7 sekund poprawiła rekord świata ustanowiony przez Australijki na miesiąc przed igrzyskami. Srebro wywalczyła sztafeta australijska, która również uzyskała czas lepszy od starego rekordu świata (4:11,3). Brąz przypadł zawodniczkom Wspólnej Reprezentacji Niemiec (4:19,7).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3955387" url="https://pl.wikipedia.org/wiki?curid=3955387" title="Yusuf Nabi">
Yusuf Nabi

Yusuf Nabi (ur. 1642 w Urfie, zm. 1712 w Stambule) – turecki poeta.
Był mistrzem gazelu. Do swoich utworów wprowadzał stambulską odmianę tureckiego, pisał wiersze w kwiecistym stylu. Tworzył poezje w języku arabskim, tureckim i perskim oraz prozę - listy, traktaty filozoficzno-dydaktyczne i opisy podróży. Do jego ważniejszych dzieł należą "Nasihatname-i Ebulhayr" ("Księga rad dla Ebulhayra") ("Hayriye"), "Münşeat" ("Listy") i "Fethname-i Kameniçe" ("Księga o zdobyciu Kamieńca").

</doc>
<doc id="3955390" url="https://pl.wikipedia.org/wiki?curid=3955390" title="Tim Johnson (polityk)">
Tim Johnson (polityk)



</doc>
<doc id="3955391" url="https://pl.wikipedia.org/wiki?curid=3955391" title="Jane Fleming">
Jane Fleming

Jane Fleming, właśc. Janet Stewart (ur. 17 lipca 1502, zm. 20 lutego 1562) – nieślubna córka króla Szkocji Jakuba IV i Isabel Buchan, córki Jamesa Stewarta, pierwszego Earla Buchan, wdowa po Malcolmie, 3 lordzie Fleming (1494 - 1547), za którego wyszła za mąż pomimo przeszkody bliskiego pokrewieństwa. Była kochanką króla Francji Henryka II Walezjusza. We Francji nazywano ją "Piękną Szkotką" ("La Belle Écossaise"). Miała ośmioro dzieci, w tym córki, Agnes i Mary, która była jedną z "czterech Marii", dworek królowej Marii I Stuart o tym właśnie imieniu. Królowi Henrykowi urodziła syna także o imieniu Henryk (Henri de Valois-Angouleme). Na skutek intryg dworskich została wydalona z Francji do ojczystej Szkocji.

</doc>
<doc id="3955393" url="https://pl.wikipedia.org/wiki?curid=3955393" title="Tim Johnson (ujednoznacznienie)">
Tim Johnson (ujednoznacznienie)



</doc>
<doc id="3955395" url="https://pl.wikipedia.org/wiki?curid=3955395" title="Hans Nabholz">
Hans Nabholz

Hans Nabholz (ur. 1874, zm. 1961) – szwajcarski historyk i wydawca źródeł.
W latach 1924–1945 był profesorem Uniwersytetu w Zurychu, w 1947 został prezesem Comité international des sciences historiques. Był autorem prac z zakresu historii Szwajcarii w średniowieczu, m.in. "Die Schweiz im Mittelalter" (w pracy zbiorowej "Geschichte der Schweiz" t. 1, 1932), "Einführung in das Studium der mittelalterlichen und neueren Geschichte" (1948).

</doc>
<doc id="3955396" url="https://pl.wikipedia.org/wiki?curid=3955396" title="Halowe Mistrzostwa Europy w Lekkoatletyce 2017 – bieg na 3000 m kobiet">
Halowe Mistrzostwa Europy w Lekkoatletyce 2017 – bieg na 3000 m kobiet

Bieg na 3000 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Kombank Arena w Belgradzie. Tytułu z poprzednich mistrzostw nie broniła Rosjanka Jelena Korobkina.
Rezultaty.
Eliminacje.
Rozegrano 2 biegi eliminacyjne, do których przystąpiło 17 biegaczek. Awans do półfinału dawało zajęcie jednego z pierwszych czterech miejsc w swoim biegu (Q). Skład półfinałów uzupełniły cztery zawodniczki z najlepszymi czasami wśród przegranych (q).

</doc>
<doc id="3955397" url="https://pl.wikipedia.org/wiki?curid=3955397" title="Trzej muszkieterowie (film animowany 1973)">
Trzej muszkieterowie (film animowany 1973)

Trzej muszkieterowie (ang. "The Three Musketeers") – australijski film animowany z 1973 roku. Animowana adaptacja powieści Alexandra Dumasa o tej samej nazwie.
Wersja polska.
Film został wydany w Polsce w serii "Hanna-Barbera Opowieści Klasyczne" na kasetach VHS z angielskim dubbingiem i polskim lektorem.

</doc>
<doc id="3955398" url="https://pl.wikipedia.org/wiki?curid=3955398" title="Koń trojański (album Borixona)">
Koń trojański (album Borixona)

Koń trojański – studyjny album polskiego rapera Borixona, wydany 24 marca 2017 roku nakładem oficyny NewBadLabel. Za produkcję odpowiedzialny jest PLN.Beatz. 
Historia.
Pierwotnie album miał być udostępniony za darmo w serwisie YouTube, natomiast premiera każdego z dwunastu utworów miała odbywać się pierwszego dnia nowego miesiąca, począwszy od 1 lipca 2015 roku. Po premierze czterech singli Borixon zaniechał projekt, lecz przy okazji preorderu albumu Koktajl 16 marca 2017 roku dołączany był za darmo „Koń trojański” w wersji fizycznej. 24 marca 2017 roku „Koń trojański” trafił do oficjalnej sprzedaży.
Finalnie album liczy jedenaście utworów, w tym jeden "skit", dwa remixy z płyty Koktajl oraz dwa instrumentale. Gościnnie udzielili się DJ Noriz, Popek oraz Żabson. Materiał jest promowany teledyskami do utworów „Koń trojański” oraz „Ślady”.

</doc>
<doc id="3955400" url="https://pl.wikipedia.org/wiki?curid=3955400" title="Witold Karolewski">
Witold Karolewski

Witold Aleksander Karolewski (ur. 28 kwietnia 1890 w Krakowie, zm. wiosną 1940 w Katyniu) – major uzbrojenia Wojska Polskiego, ofiara zbrodni katyńskiej.
Życiorys.
Urodził się w rodzinie Aleksandra i Anny z Parysów. Absolwent Wydziału Filozoficznego Uniwersytetu Jagiellońskiego. 4 sierpnia 1914 zaciągnął się do Legionów. Służył w 7 i 5 pułku piechoty.
1 listopada 1918 wstąpił do Wojska Polskiego w stopniu chorążego. Walczył o Lwów. W czasie wojny 1920 służył w Parku Uzbrojenia nr 1 i 2. Po zakończeniu wojny przeniesiony do warsztatów amunicyjnych w Krakowie na stanowisko kierownika Laboratorium Analiz Materiałów Wybuchowych. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 80. lokatą w korpusie oficerów uzbrojenia, a jego oddziałem macierzystym był Okręgowy Zakład Uzbrojenia Nr 1 w Warszawie.
18 lutego 1928 roku awansował na majora ze starszeństwem z dniem 1 stycznia 1928 roku i 15. lokatą w korpusie oficerów uzbrojenia. W latach 1928–1939 piastuje stanowisko referenta w Instytucie Badań Materiałów Uzbrojenia w Warszawie.
We wrześniu wzięty do niewoli radzieckiej, osadzony w Kozielsku. Został zamordowany wiosną 1940 w lesie katyńskim. Figuruje na liście wywózkowej z 2.04.1940 r., trzecia, poz. 38.
Witold Aleksander Karolewski był żonaty z Zofią Bylcówną, z którą miał czworo dzieci.
5 października 2007 roku Minister Obrony Narodowej Aleksander Szczygło mianował go pośmiertnie do stopnia podpułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3955402" url="https://pl.wikipedia.org/wiki?curid=3955402" title="Elwira Hierman">
Elwira Hierman

Elwira Uładzimirauna Hierman (biał. Эльвира Уладзіміраўна Герман; ur. 9 stycznia 1997 w Pińsku) – białoruska lekkoatletka specjalizująca się w biegach płotkarskich.
W 2013 stanęła na najniższym stopniu podium olimpijskiego festiwalu młodzieży Europy, a rok później zdobyła srebro w biegu na 100 metrów przez płotki podczas igrzysk olimpijskich młodzieży w Nankinie. Mistrzyni Europy juniorów z Eskilstuny (2015).
W 2016 osiągnęła półfinał mistrzostw Europy w Amsterdamie. Nieco ponad dwa tygodnie później, 24 lipca zdobyła złoto juniorskich mistrzostw świata w Bydgoszczy. Uzyskała czas 12,85, który stał się nowym rekordem Europy juniorów oraz rekordem mistrzostw świata juniorów.
W 2017 osiągnęła półfinał halowych mistrzostw Europy w Belgradzie. Srebrna medalistka młodzieżowych mistrzostw Europy w Bydgoszczy (2017). W tym samym roku Białorusinka osiągnęła półfinał światowego czempionatu w Londynie oraz została wicemistrzynią uniwersjady z Tajpej. Rok później została mistrzynią Europy.
Złota medalistka mistrzostw Białorusi.
Rekordy życiowe: bieg na 60 metrów przez płotki (hala) – 7,91 (12 lutego 2021, Mohylew); bieg na 100 metrów przez płotki – 12,64 (29 czerwca 2018, Šamorín). W 2016 w Bydgoszczy ustanowiła czasem 12,85 aktualny rekord Europy juniorów.

</doc>
<doc id="3955410" url="https://pl.wikipedia.org/wiki?curid=3955410" title="Biathlon na Zimowych Igrzyskach Azjatyckich 2017">
Biathlon na Zimowych Igrzyskach Azjatyckich 2017

Biathlon na Zimowych Igrzyskach Azjatyckich 2017 odbywał się w Nishioka Biathlon Stadium w Sapporo w dniach 24–26 lutego 2017 roku. Pięćdziesięciu siedmiu zawodników obojga płci rywalizowało w siedmiu konkurencjach.

</doc>
<doc id="3955415" url="https://pl.wikipedia.org/wiki?curid=3955415" title="Ryszard Strzelecki (ur. 1955)">
Ryszard Strzelecki (ur. 1955)



</doc>
<doc id="3955418" url="https://pl.wikipedia.org/wiki?curid=3955418" title="Osiemdziesięciu pięciu błogosławionych męczenników">
Osiemdziesięciu pięciu błogosławionych męczenników



</doc>
<doc id="3955421" url="https://pl.wikipedia.org/wiki?curid=3955421" title="Korzeń grzbietowy">
Korzeń grzbietowy

Korzeń grzbietowy nerwu rdzeniowego ("radix dorsalis nervi spinalis") – korzeń tylny nerwu rdzeniowego, zbudowany jest z kilku nici korzeniowych wnikających do rdzenia kręgowego w polu korzeniowym tylnym (bruzda boczna tylna), do sznura tylnego rdzenia. W bocznej części korzenia tylnego znajduje się zwój rdzeniowy. Korzeń grzbietowy łączy się z korzeniem brzusznym w pień nerwu rdzeniowego. Zawiera włókna dośrodkowe (czuciowe).

</doc>
<doc id="3955425" url="https://pl.wikipedia.org/wiki?curid=3955425" title="A Death on Easter Day">
A Death on Easter Day

A Death on Easter Day – sonet angielskiego poety Algernona Charlesa Swinburne’a, opublikowany w tomie "Tristram of Lyonesse and Other Poems", wydanym w Londynie w 1882 nakładem oficyny Chatto &amp; Windus. Utwór jest poświęcony pamięci poety Dantego Gabriela Rossettiego, który zmarł w Wielką Niedzielę, 9 kwietnia 1882. Sonet, zgodnie z tradycją angielską, jest napisany pentametrem jambicznym, Rymuje się według wzoru włoskiego, abba abba cde cde.

</doc>
<doc id="3955428" url="https://pl.wikipedia.org/wiki?curid=3955428" title="Franz Nabl">
Franz Nabl

Franz Nabl (ur. 16 lipca 1883 w Lautschinie, zm. 19 stycznia 1974 w Grazu) – austriacki pisarz.
Jest autorem realistycznych powieści łączących barwną fabułę z portretami psychologicznymi postaci i rzeczową krytyką stosunków panujących w austro-węgierskiej monarchii - "Ődhof..." (t. 1–2, 1911-1914) i "Das Grab des Lebendigen" (1917) oraz dramatów. Opublikował również cykl nowel "Johannes Krantz" (1948, wyd. rozszerzone 1958).

</doc>
<doc id="3955429" url="https://pl.wikipedia.org/wiki?curid=3955429" title="Edward Dorszewski">
Edward Dorszewski

Edward Dorszewski (ur. 8 października 1911 w Powidzu pow. gnieźnieński, zm. w kwietniu 1940 w Katyniu) – porucznik piechoty Wojska Polskiego II Rzeczypospolitej, ofiara zbrodni katyńskiej.
Życiorys.
Urodzony w Powidzu (powiat gnieźnieński) jako syn Zygmunta i Heleny z domu Fechtmeyer. Rodzice po ślubie mieszkali w Czempiniu, a w roku 1911 przeprowadzili się do Powidza, gdzie ojciec prowadził restaurację oraz sklep z artykułami kolonialnymi. Podczas I wojny światowej ojciec został powołany do wojska i w październiku 1918 roku zmarł w szpitalu wojskowym w Gnieźnie. W roku 1920 matka wraz z dziećmi przeniosła się do Poznania. Z dniem 1 września 1926 r. Edward Dorszewski, po zdaniu egzaminów wstępnych, rozpoczął naukę w Korpusie Kadetów Nr 3 w Rawiczu, którą to szkołę ukończył w 1931 roku (w tym samym roku matka przeniosła się do Grudziądza).
W roku 1931 został przyjęty do Wojska Polskiego i rozpoczął służbę w 14 pułku piechoty z Włocławka. Rok później został oddelegowany z pułku celem kontynuowania swej edukacji wojskowej. Absolwent XI promocji Szkoły Podchorążych Piechoty w Ostrowi-Komorowie, w której kształcił się w latach 1932–1934. Po ukończeniu szkoły został, zarządzeniem Prezydenta Rzeczypospolitej Ignacego Mościckiego z dnia 4 sierpnia 1934 r., mianowany podporucznikiem w korpusie oficerów piechoty, ze starszeństwem z dnia 15 sierpnia 1934 r. i 184. lokatą. Następnie, zarządzeniem Ministra Spraw Wojskowych marszałka Józefa Piłsudskiego z dnia 15 sierpnia tegoż roku, wcielono ppor. Dorszewskiego do 14 pułku piechoty. 
Z dniem 1 września 1934 r. wyznaczony został na stanowisko dowódcy plutonu (był to pluton w 8 kompanii strzeleckiej III batalionu). Na dzień 5 czerwca 1935 r. Edward Dorszewski zajmował 802. lokatę łączną wśród podporuczników piechoty (była to jednocześnie nadal 184. lokata w swoim starszeństwie). 
Do stopnia porucznika awansowany został ze starszeństwem z dnia 19 marca 1938 r. i 188. lokatą w korpusie oficerów piechoty.
We włocławskim pułku służył do 1939 roku. W dniu 16 marca 1938 r. piastował stanowisko dowódcy plutonu w 1 kompanii 14 pp. Na dzień 23 marca 1939 r. nadal dowodził plutonem w 1 kompanii I batalionu 14 pp (dowódcą kompanii był por. Władysław Szelepin, a batalionem dowodził mjr Piotr Kunda), zajmując w tym czasie 184. lokatę wśród poruczników piechoty w swoim starszeństwie. Rozkazem organizacyjnym Nr 3 dowódcy 14 pułku piechoty z dnia 26 maja 1939 r. – por. Edward Dorszewski wyznaczony został (w zastępstwie) na stanowisko dowódcy 6 kompanii strzeleckiej II batalionu (etatowym dowódcą tej kompanii był kpt. Michał Naziembło, a batalionem dowodził mjr Jan Łobza).
Następnie przeniesiony został do Korpusu Ochrony Pogranicza. We wrześniu 1939 roku por. Edward Dorszewski był oficerem II batalionu 1 pułku piechoty KOP „Karpaty” (prawdopodobnie dowódcą kompanii). Po agresji ZSRR na Polskę, w bliżej nieznanych okolicznościach dostał się do sowieckiej niewoli. Wiosną 1940 roku został zamordowany w Katyniu. 
Rodzina.
Edward Dorszewski miał dwie starsze siostry – Zofię (urodzoną w 1902 roku) i Apolonię (urodzoną w 1904 roku). Obie siostry narodziły się w wielkopolskim Czempiniu. Żoną Edwarda Dorszewskiego była Aniela z domu Nowakowska (ur. 3 kwietnia 1913 r. w Bydgoszczy, zm. 3 marca 1973 r. w Słupsku). 
Upamiętnienie.
Symboliczna płyta nagrobna zamordowanego przez NKWD porucznika Edwarda Dorszewskiego znajduje się na Cmentarzu Komunalnym we Włocławku, na grobie rodzinnym innego oficera 14 pułku piechoty – ppor./ppłk. LWP Wiktora Grotowskiego (sektor 82, rząd 7, grób 139). W dniu 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”, odczytane zostało nazwisko zamordowanego przez Sowietów Edwarda Dorszewskiego.
Na odsłoniętej dnia 3 maja 2017 r. w Powidzu pamiątkowej tablicy, poświęconej poległym w czasie II wojny światowej mieszkańcom tego miasta, widnieje również nazwisko porucznika Edwarda Dorszewskiego. 

</doc>
<doc id="3955435" url="https://pl.wikipedia.org/wiki?curid=3955435" title="Nicolò Venier">
Nicolò Venier

Nicolò Venier (ur. ok. 1483, zm. 1530) – władca Paros w latach 1518-1530.
Był synem Fiorenzy Sommaripy i Zuana Francesco Veniery. W 1507 roku ożenił się z kobietą o imieniu Zantano, z którą miał syna Andrzeja. Jego następcą była jego siostra Cecylia Venier. 

</doc>
<doc id="3955437" url="https://pl.wikipedia.org/wiki?curid=3955437" title="Ti (żona Eje)">
Ti (żona Eje)



</doc>
<doc id="3955442" url="https://pl.wikipedia.org/wiki?curid=3955442" title="Hans Müller (Hans Garrelt)">
Hans Müller (Hans Garrelt)



</doc>
<doc id="3955450" url="https://pl.wikipedia.org/wiki?curid=3955450" title="Cecylia Venier">
Cecylia Venier

Cecylia Venier (zm. 1543) – władca Paros w latach 1531-1537.
Była córką Fiorenzy Sommaripy i Zuana Francesco Veniery. Po śmierci swego brata w 1531 roku wystąpiła przeciwko roszczeniom do wyspy wysuwanym przez Crusino III Sommaripa i Giovanni IV Crispo. Wenecja uznała jej prawa w 1535 roku. W 1537 Paros została podbita przez Turków Osmańskich. Cecylia wyjechała do Wenecji, gdzie sześć lat później umarła. 

</doc>
<doc id="3955455" url="https://pl.wikipedia.org/wiki?curid=3955455" title="Wybory parlamentarne w Indonezji w 1997 roku">
Wybory parlamentarne w Indonezji w 1997 roku

Wybory parlamentarne w Indonezji w 1997 roku odbyły się 29 maja. Były to szóste wybory zorganizowane w kraju po przejęciu władzy przez gen. Suharto (siódme w historii niepodległej Indonezji po wyborach z 1955, 1971, 1977, 1982, 1987 oraz 1992 roku). Były to również ostatnie wybory zorganizowane przez reżim Suharto który upadł rok później.
Po przeprowadzonych zmianach w prawie wyborczym, do zdobycia w wyborach było 425 mandatów w liczącej 500 miejsc Ludowej Izbie Reprezentantów (w poprzednich wyborach Indonezyjczycy wybierali 400 posłów). Zmiany dotyczyły również liczby parlamentarzystów związanych z armią oraz mianowanych bezpośrednio przez Suharto (75 zamiast 100).
Wyniki.
Golkar wygrał we wszystkich z 27 prowincji znajdujących się w granicach administracyjnych ówczesnego państwa indonezyjskiego. Zjednoczona Partia na rzecz Rozwoju uzyskała najlepsze wyniki w prowincjach zamieszkałych przez duże skupiska ludności muzułmańskiej (wyspa Jawa oraz Aceh). Indonezyjska Partia Demokratyczna najwięcej głosów uzyskała w prowincji Timor Wschodni oraz Zachodnim Kalimantanie. Wyniki ugrupowań w poszczególnych prowincjach przedstawia poniższa tabela:

</doc>
<doc id="3955456" url="https://pl.wikipedia.org/wiki?curid=3955456" title="Waltz for Debby (album Moniki Zetterlund i Billa Evansa)">
Waltz for Debby (album Moniki Zetterlund i Billa Evansa)

Waltz for Debby – longplay szwedzkiej piosenkarki Moniki Zetterlund oraz amerykańskiego pianisty jazzowego Billa Evansa, nagrany w ciągu czterech godzin 23 sierpnia 1964 roku i wydany 9 grudnia 1964 roku nakładem wydawnictwa muzycznego Philips Records. 
Album został nagrany w European Film Studio w Sztokholmie i wyprodukowany przez Gote’a Wilhelmsona. Do współpracy przy tworzeniu albumu zaproszono amerykańskiego gitarzystę basowego Chucka Israelsa oraz perkusistę Larry’ego Bunkera.
W 1992 roku album notowany był na 29. miejscu szwedzkiego zestawienia sprzedaży Topplistan.
Za dystrybucję albumu odpowiedzialne było przedsiębiorstwo AB Philips-Sonora. Wydawnictwo uznawane jest za najbardziej znany album w karierze Moniki Zetterlund, a sama wokalistka uważała go za „najlepszy, jaki kiedykolwiek nagrała”. W czerwcu 2013 roku wydawnictwo zostało sklasyfikowane przez magazyn muzyczny "Sonic" jako 9. najlepszy album w historii szwedzkiej muzyki rozrywkowej.
Płyta doczekała się wielu reedycji, między innymi w Szwecji w roku 1973, 1992, 2001 i 2013 (nakładem Sonora i Universal Music), w Japonii w roku 1974, 1989, 1991, 2003, 2005, 2011, czy wydanej przez wytwórnię West Wind Records w Niemczech w 1997 roku.
Lista utworów.
Opracowano na podstawie materiału źródłowego.
Strona A
Strona B

</doc>
<doc id="3955457" url="https://pl.wikipedia.org/wiki?curid=3955457" title="Samweł Koczarianc">
Samweł Koczarianc



</doc>
<doc id="3955462" url="https://pl.wikipedia.org/wiki?curid=3955462" title="Nikołaj Naumow">
Nikołaj Naumow

Nikołaj Iwanowicz Naumow (ros. Николай Иванович Наумов, ur. 28 maja 1838 w Tobolsku, zm. 22 grudnia 1901 w Tomsku) – rosyjski pisarz.
Życiorys.
Uczył się w gimnazjum, jednak przerwał naukę z powodu trudnych warunków materialnych, w 1856 wstąpił do armii i przez 4 lata był junkrem, w 1860 udał się do Petersburga z zamiarem kształcenia się, i uczęszczał na wykłady uniwersyteckie jako wolny słuchacz. W 1861 został aresztowany i na 2 miesiące uwięziony (w Twierdzy Pietropawłowskiej i w Kronsztadzie) za udział w wystąpieniach studenckich. W 1862 ponownie aresztowany pod zarzutem udziału w organizacji Ziemla i Wola i po dwóch miesiącach zwolniony. Jego debiutem literackim było opowiadanie "Słuczaj iz sołdatskich żyzni" opublikowane w 1859 pod pseudonimem "Korzunow" w "Wojennym Sborniku" redagowanym przez Nikołaja Czernyszewskiego. Następnie opublikował cykl "Mirnyje sceny wojennogo byta" (1861-1862), później w satyrycznym piśmie "Iskra" publikował opowiadania "Gore obliczitielu", "Iz pisem mojego prijatiela" i "Dobroje dieło", a w "Sowriemienniku" opowiadanie "U pieriewoza". Był związany z ruchem narodników. W 1864 wrócił na Syberię, by zapoznać się z życiem miejscowych chłopów i zacząć udzielać pomocy chłopstwu, jednak w 1865 został ponownie aresztowany. W 1869 wrócił do Petersburga, gdzie opublikował opowiadania "Siła sołomu łomit" (1874), "W tichom omute" (1881) i "W zabytom kraju" (1882). W zbiorze opowiadań "Dieriewinskij torgasz" (1871) ukazywał przemiany społeczne na syberyjskiej wsi, a w szkicu "Joż" (1873) i zbiorze "Pautina" (1880) - początek ruchów robotniczych w Rosji. W 1884 wrócił na Syberię na stałe. Brał aktywny udział w życiu kulturalnym i społecznym Syberii. Zmarł na gruźlicę.

</doc>
<doc id="3955471" url="https://pl.wikipedia.org/wiki?curid=3955471" title="Etiopia na Letnich Igrzyskach Olimpijskich 2016">
Etiopia na Letnich Igrzyskach Olimpijskich 2016

Etiopię na Letnich Igrzyskach Olimpijskich 2016, które odbyły się w Rio de Janeiro reprezentowało 38 zawodników – 18 mężczyzn i 20 kobiet.
Był to trzynasty start Etiopii na letnich igrzyskach olimpijskich.
Reprezentanci.
Kolarstwo.
Kolarstwo szosowe.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="3955473" url="https://pl.wikipedia.org/wiki?curid=3955473" title="Josef Navrátil">
Josef Navrátil

Josef Matěj Navrátil (ur. 17 lutego 1798 w Slaným, zm. 21 kwietnia 1865 w Pradze) – czeski malarz.
Odbywał podróże po Alpach niemieckich i szwajcarskich oraz do Belgii, Francji, Włoch i Austrii. Malował obrazy w stylu romantyzującego realizmu, głównie malowidła ścienne i obrazy sztalugowe - portrety, krajobrazy (m.in. "Polowanie na lisa"). Tworzył także martwe natury, sceny historyczne i rodzajowe, przeważnie małego formatu, charakteryzujące się swobodą kompozycji, lekkością faktury i subtelnym wyczuciem kolorystycznym.

</doc>
<doc id="3955475" url="https://pl.wikipedia.org/wiki?curid=3955475" title="Jozef Sivák">
Jozef Sivák

Jozef Sivák (ur. 14 stycznia 1886 w Bobrowcu, zm. 27 stycznia 1959 w Bratysławie) – słowacki polityk, od 9 do 11 marca 1939 premier rządu Autonomicznego Państwa Słowackiego w ramach Drugiej Republiki Czechosłowackiej, w latach 1939–1944 minister oświaty.
Życiorys.
Urodził się 14 stycznia 1886 roku w Bobrowcu w powiecie Liptowski Mikułasz.
Swoją karierę polityczną związał ze Słowacką Partią Ludowa Hlinki – Partią Słowackiej Jedności Narodowej. 9 marca 1939 objął urząd premiera Autonomicznego Rządu Słowacji, zastępując na stanowisku ks. Jozefa Tiso. Obowiązki pełnił przez dwa do 11 marca, kiedy nowym premierem został Karol Sidor (obaj byli również politykami HSĽS-SSNJ). Następnie od 14 marca objął urząd ministra oświaty w utworzonym przez Jozefa Tiso rządzie Pierwszej Republiki Słowackiej. Pozostał na stanowisku również w rządzie Vojtecha Tuki, w utworzonym 5 września 1944 rządzie Štefana Tiso zastąpił go Aladár Kočiš.
Zmarł w 27 stycznia 1959 w Bratysławie w wieku siedemdziesięciu trzech lat.

</doc>
<doc id="3955477" url="https://pl.wikipedia.org/wiki?curid=3955477" title="Jozef Sivak">
Jozef Sivak



</doc>
<doc id="3955479" url="https://pl.wikipedia.org/wiki?curid=3955479" title="Leon Nawrocki">
Leon Nawrocki

Leon Nawrocki (ur. 23 marca 1889 w Gnieźnie, zm. 31 grudnia 1939 w Buchenwaldzie) – działacz narodowy i społeczny na Śląsku Opolskim i w Niemczech.
Przez wiele lat był członkiem Rady Nadzorczej Związku Spółdzielni Polskich w Niemczech oraz czołowym polskim działaczem gospodarczym w Niemczech. W latach 1932-1935 był prezesem Zarządu Głównego Związek_Harcerstwa_Polskiego_w_Niemczech. We wrześniu 1939 został aresztowany przez gestapo, później zamordowany w obozie w Buchenwaldzie.

</doc>
<doc id="3955482" url="https://pl.wikipedia.org/wiki?curid=3955482" title="Centrum Handlu, Sztuki i Biznesu Stary Browar">
Centrum Handlu, Sztuki i Biznesu Stary Browar



</doc>
<doc id="3955486" url="https://pl.wikipedia.org/wiki?curid=3955486" title="The Best albo Belarusian Disco">
The Best albo Belarusian Disco

The Best albo Belarusian Disco – składanka białoruskiego zespołu rockowego Krambambula wydana w 2007 roku. Na płycie znalazły się największe przeboje z trzech pierwszych albumów zespołu, a także jedna piosenka z wydanego równolegle albumu studyjnego "Światocznaja" oraz premierowy utwór „Kraj haraczych dobrych soncau”.

</doc>
<doc id="3955491" url="https://pl.wikipedia.org/wiki?curid=3955491" title="Feliks Nawrocki">
Feliks Nawrocki

Feliks Franciszek Nawrocki (ur. 8 listopada 1838 w Tworkach, zm. 2 czerwca 1902 w Warszawie) – lekarz fizjolog.
W 1868 został profesorem Uniwersytetu Warszawskiego. Był jednym z pionierów doświadczalnego kierunku w polskiej fizjologii, prowadził badania m.in. fizjologii serca i naczyń krwionośnych, ośrodków psychomotorycznych w korze mózgowej, a także fizjologii potu i wydzielania śliny.
Został pochowany na cmentarzu ewangelicko-reformowanym przy ul. Żytniej w Warszawie (kwatera B-2-4).

</doc>
<doc id="3955493" url="https://pl.wikipedia.org/wiki?curid=3955493" title="Stanisław Nawrocki (agrotechnik)">
Stanisław Nawrocki (agrotechnik)

Stanisław Nawrocki (ur. 20 grudnia 1927 w Starej Wsi, zm. 30 listopada 2021 w Lublinie) – agrotechnik i gleboznawca.
W 1951 ukończył studia na Uniwersytecie Marii Curie-Skłodowskiej w Lublinie. W latach 1968-1991 był dyrektorem Instytutu Uprawy, Nawożenia i Gleboznawstwa w Puławach, jednocześnie od 1970 profesorem Akademii Rolniczej w Lublinie. W 1973 został członkiem PAN, a w 1989 PAU. Prowadził badania z zakresu uprawy roli i roślin, szczególnie działania i stosowania orki melioracyjnej na glebach lekkich, a także z zakresu gleboznawstwa i fizjologii roślin. Uzyskał patent na pług do orki melioracyjnej. W 1964 opublikował pracę "Badania nad technologią głębokiej melioracji..."
Pochowany na Cmentarzu Parafialnym w Babinie.

</doc>
<doc id="3955496" url="https://pl.wikipedia.org/wiki?curid=3955496" title="Lithocarpus pseudovestitus">
Lithocarpus pseudovestitus

Lithocarpus pseudovestitus A.Camus – gatunek roślin z rodziny bukowatych ("Fagaceae" Dumort.). Występuje naturalnie w północnym Wietnamie oraz Chinach (w południowo-zachodniej części Guangdong, południowo-zachodnim Kuangsi, na wyspie Hajnan i w południowo-wschodniej części Junnanu). 
Biologia i ekologia.
Rośnie w wiecznie zielonych lasach. Występuje na wysokości do 1500 m n.p.m. Kwitnie od lutego do marca, natomiast owoce dojrzewają od września do października.

</doc>
<doc id="3955504" url="https://pl.wikipedia.org/wiki?curid=3955504" title="Nyża w Baranich Schodkach I">
Nyża w Baranich Schodkach I

Nyża w Baranich Schodkach I – jaskinia, a właściwie schronisko, w Dolinie Małej Łąki w Tatrach Zachodnich. Wejście do niej znajduje się w górnej części Baranich Schodów, powyżej Nyży w Baranich Schodkach II, na wysokości 1784 metrów n.p.m. Długość jaskini wynosi 6 metrów, a jej deniwelacja 3,5 metrów.
Opis jaskini.
Jaskinię stanowi idący stromo do góry, szczelinowy korytarz zaczynający się w obszernym otworze wejściowym i pod koniec, za 1,5-metrowym progiem, zwężający się w szczelinę nie do przejścia.
Przyroda.
W jaskini brak jest nacieków. Ściany są wilgotne, przy otworze rosną na nich mchy, wątrobowce, glony i porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty przy pomocy J. Kowalskiego w 1999 roku.

</doc>
<doc id="3955506" url="https://pl.wikipedia.org/wiki?curid=3955506" title="SM UB-44">
SM UB-44

SM UB-44 – niemiecki jednokadłubowy okręt podwodny typu "UB II" zbudowany w stoczni AG Weser (Werk 246) w Bremie w roku 1916. Zwodowany 20 kwietnia, wszedł do służby w Kaiserliche Marine 11 maja 1916 roku. Podczas służby, SM UB-44 odbył 2 patrole, w czasie których zatopił jeden statek.
Budowa.
Okręt SM UB-44 był dwudziestym czwartym z typu "UB II", który był następcą typu "UB I". Był średnim jednokadłubowym okrętem przeznaczonym do działań przybrzeżnych, o prostej konstrukcji, długości 36,13 metra, wyporności w zanurzeniu 263 ton, zasięgu 6940 Mm przy prędkości 5 węzłów na powierzchni oraz 45 Mm przy prędkości 4 węzłów w zanurzeniu. W typie II poprawiono i zmodernizowano wiele rozwiązań, które były uważane za wadliwe w typie I. Zwiększono moc silników, pojedynczy wał zastąpiono dwoma.
Służba.
11 maja 1916 roku (w dniu przyjęcia okrętu do służby) dowódcą jednostki został mianowany porucznik marynarki () Franz Wäger, który wcześniej skutecznie dowodził okrętami SM UB-1, SM UC-7 i SM UB-18. Okręt odbył dwa patrole po Morzu Śródziemnym. W czasie pierwszego na pozycji storpedował i zatopił brytyjski parowiec „Moeris” o pojemności BRT. „Moeris” został zbudowany 1902 roku, w stoczni R. Thompson &amp; Sons w Sunderland. Statek, który płynął z Glasgow do Aleksandrii z ładunkiem drobnicowym, zatonął około 46 mil na południowy wschód od przylądka Sidero na Krecie.
SM UB-44 zaginął w czasie rejsu na Morze Czarne. Po wypłynięciu z Kotoru miał dotrzeć na półwysep Gallipoli w celu zaokrętowania pilota, który miał go przeprowadzić przez Dardanele. Okręt nigdy tam nie dotarł. Uważa się, że zaginął około 4 sierpnia 1916 roku, a wraz z nim cała załoga, której symboliczny grób znajduje się na cmentarzu wojennym w Heikendorf.

</doc>
<doc id="3955507" url="https://pl.wikipedia.org/wiki?curid=3955507" title="Štefan Tiso">
Štefan Tiso

Štefan Tiso (ur. 1897, zm. 24 marca 1959 w Leopoldovie) – słowacki prawnik i polityk, w latach 1944–1945 premier Pierwszej Republiki Słowackiej.
Życiorys.
Urodził się w 1897 roku. Był kuzynem Jozefa Tiso.
Swoją karierę polityczną związał z Słowacką Partią Ludowa Hlinki – Partią Słowackiej Jedności Narodowej. 5 września 1944 objął urząd premiera Słowacji, zastępując na stanowisku Vojtecha Tukę, również polityka HSĽS-SSNJ. Obowiązki pełnił do 3 kwietnia 1945, był ostatnim premierem Pierwszej Republiki Słowackiej. W swoim rządzie kierował także resortami spraw zagranicznych i sprawiedliwości. Był również prezesem Sądu Najwyższego Słowacji.
Po wojnie osądzony przez sąd w Bratysławie i skazany na 30 lat pozbawienia wolności, zmarł w więzieniu w Leopoldovie 24 marca 1959.

</doc>
<doc id="3955509" url="https://pl.wikipedia.org/wiki?curid=3955509" title="Stefan Tiso">
Stefan Tiso



</doc>
<doc id="3955511" url="https://pl.wikipedia.org/wiki?curid=3955511" title="Nyża w Baranich Schodkach II">
Nyża w Baranich Schodkach II

Nyża w Baranich Schodkach II – jaskinia, a właściwie schronisko, w Dolinie Małej Łąki w Tatrach Zachodnich. Wejście do niej znajduje się w górnej części Baranich Schodów, poniżej Nyży w Baranich Schodkach I, na wysokości 1775 metrów n.p.m. Długość jaskini wynosi 5 metrów, a jej deniwelacja 2,5 metrów.
Opis jaskini.
Jaskinię stanowi idący stromo do góry, szczelinowy korytarz zaczynający się w obszernym otworze wejściowym, a kończący ślepo po 5 metrach.
Przyroda.
W jaskini brak jest nacieków. Ściany są wilgotne, rosną na nich mchy, wątrobowce, glony i porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty przy pomocy J. Kowalskiego w 1999 roku.

</doc>
<doc id="3955512" url="https://pl.wikipedia.org/wiki?curid=3955512" title="GRM">
GRM



</doc>
<doc id="3955522" url="https://pl.wikipedia.org/wiki?curid=3955522" title="Światocznaja">
Światocznaja

Światocznaja (biał. "Сьвяточная", pol. "Świąteczna") – czwarty album studyjny białoruskiego zespołu rockowego Krambambula, wydany w 2007 roku. Trafiło na niego dwanaście premierowych utworów, z których każdy nawiązuje do jednego święta w roku. W odróżnieniu od dwóch poprzedzających płytę albumów, "Karali rajonu" i "Radyjo Krambambula 0,33 FM", w jej zapisie nie brali udziału gościnni wokaliści. Według słów lidera zespołu Lawona Wolskiego, muzycy chcieli zaprosić do udziału w albumie Siarhieja Michałoka, jednak był on zbyt zajęty pracą nad powstającym wtedy albumem "Kapitał" grupy Lapis Trubieckoj. Prezentacja "Światocznej" odbyła się 23 maja 2007 roku w mińskiej restauracji Sawiecki.

</doc>
<doc id="3955523" url="https://pl.wikipedia.org/wiki?curid=3955523" title="Kulczak obcięty">
Kulczak obcięty

Kulczak obcięty ("Acaulon muticum" (Schreb. ex Hedw.) Müll. Hal.) – gatunek mchu należący do rodziny płoniwowatych ("Pottiaceae" Schimp.). Występuje w obszarze klimatu umiarkowanego półkuli północnej i w Afryce.
Biologia i ekologia.
Rośnie na glebie na polach uprawnych, żwirze, przy traktach i ścieżkach, na mrowiskach.
Systematyka i nazewnictwo.
Synonimy: "Phascum muticum" Schreb. ex Hedw. 
Odmiany:
Zagrożenia.
Gatunek został wpisany w 2011 r. na czerwoną listę mchów województwa śląskiego z kategorią zagrożenia „VU” (narażony na wyginięcie), w województwie opolskim nadano mu kategorię „V” (narażony na wyginięcie), w skali Polski uznano za rzadki. Na Słowacji w 2001 r. i w Czechach w 2005 r. również nadano mu kategorię „VU”.

</doc>
<doc id="3955524" url="https://pl.wikipedia.org/wiki?curid=3955524" title="Lithocarpus pseudoreinwardtii">
Lithocarpus pseudoreinwardtii

Lithocarpus pseudoreinwardtii A.Camus – gatunek roślin z rodziny bukowatych ("Fagaceae" Dumort.). Występuje naturalnie w Laosie, środkowym i północno-zachodnim Wietnamie oraz południowych Chinach (w południowej części Junnanu). 
Biologia i ekologia.
Rośnie w wiecznie zielonych lasach. Występuje na wysokości około 1200 m n.p.m. Kwitnie i owocuje od marca do czerwca.

</doc>
<doc id="3955526" url="https://pl.wikipedia.org/wiki?curid=3955526" title="Puhyŭ Sŏnsu">
Puhyŭ Sŏnsu



</doc>
<doc id="3955529" url="https://pl.wikipedia.org/wiki?curid=3955529" title="Szczelina za Siedmiu Progami">
Szczelina za Siedmiu Progami

Szczelina za Siedmiu Progami – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w górnej części Wąwozu Kraków u podnóża południowo-zachodniej ściany Wysokiego Grzbietu w Żlebie Trzynastu Progów, poniżej Jaskini za Siedmiu Progami, w pobliżu Groty nad Korytem, na wysokości 1440 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi poziomy, szczelinowy korytarz zaczynający się w niewielkim, prostokątnym otworze wejściowym, a kończący ślepo po 6 metrach.
Przyroda.
W jaskini nie ma nacieków ani roślinności.
Historia odkryć.
Jaskinia była prawdopodobnie znana od dawna. Jej pierwszy plan i opis sporządzili J. Nowak i J. Ślusarczyk w 2005 roku.

</doc>
<doc id="3955539" url="https://pl.wikipedia.org/wiki?curid=3955539" title="You Can’t Have It">
You Can’t Have It

You Can’t Have It – amerykański thriller z 2017 roku w reżyserii André Gordona.
Opis fabuły.
Akcja filmu osadzona jest w barze, akcja skupia się na tajemniczym morderstwie.

</doc>
<doc id="3955540" url="https://pl.wikipedia.org/wiki?curid=3955540" title="José Ángel Alonso">
José Ángel Alonso

José Ángel Alonso Martín (ur. 2 marca 1989 w Salamance) – hiszpański piłkarz występujący na pozycji obrońcy w Elche CF.

</doc>
<doc id="3955541" url="https://pl.wikipedia.org/wiki?curid=3955541" title="Radyjo Krambambula 0,33 FM">
Radyjo Krambambula 0,33 FM

Radyjo Krambambula 0,33 FM (biał. "Радыё Крамбамбуля 0,33 ФМ") – trzeci album studyjny białoruskiego zespołu rockowego Krambambula, wydany w 2004 roku. W nagraniu płyty gościnnie wzięli udział lider zespołu Lapis Trubieckoj Siarhiej Michałok i wokalista Neuro Dubel Alaksandr Kulinkowicz (obaj współtworzyli również poprzedni album Krambambuli "Karali rajonu"), a także piosenkarka Hiunesz Abasawa i frontmen ukraińskiej grupy Skriabin Andrij Kuźmenko.

</doc>
<doc id="3955545" url="https://pl.wikipedia.org/wiki?curid=3955545" title="Biuro Przedstawiciela Rzeczypospolitej Polskiej przy Palestyńskiej Władzy Narodowej z siedzibą w Ramallah">
Biuro Przedstawiciela Rzeczypospolitej Polskiej przy Palestyńskiej Władzy Narodowej z siedzibą w Ramallah

Biuro Przedstawiciela Rzeczypospolitej Polskiej przy Palestyńskiej Władzy Narodowej z siedzibą w Ramallah (ang. "Representation of the Republic of Poland to the Palestinian National Authority") – polska misja dyplomatyczna przy władzach Palestyny.
Relacje polsko-palestyńskie.
Oficjalne kontakty między PRL a polityczną reprezentacją narodu palestyńskiego – Organizacją Wyzwolenia Palestyny (OWP) sięgają połowy lat 70. Przy Komitecie Solidarności z Narodami Azji, Afryki i Ameryki Łacińskiej otwarte zostało w 1976 przedstawicielstwo OWP, nie mające charakteru misji dyplomatycznej. Ówczesny stosunek Polski do kwestii palestyńskiej uwzględniał przede wszystkim elementy ideologiczno-polityczne, ale jednocześnie wynikał z uznania istniejących realiów i przekonania, że trwały pokój i stabilizacja na Bliskim Wschodzie są niemożliwe bez zaspokojenia narodowych aspiracji Palestyńczyków. Jednocześnie Polska uznawała prawo Izraela do bezpiecznego bytu.
Stosunki dyplomatyczne Polska-OWP zostały ustanowione w lipcu 1982 (po agresji izraelskiej na Liban). Przedstawicielstwo OWP otrzymało wówczas status oficjalnej misji dyplomatycznej, a jego szef – w randze ambasadora – przywilej akredytacji u głowy państwa. Zmiana nazwy placówki OWP w Warszawie na Ambasadę Państwa Palestyny nastąpiła w 1989, podczas wizyty Jasera Arafata w wyniku jednostronnej decyzji palestyńskiej, ale przyjętej do wiadomości przez władze polskie (stanowisko to wynikało z decyzji ZO NZ z 15.12.1988 dot. używania w ONZ nazwy „Palestyna” zamiast „OWP”). Władze palestyńskie przyjęły polskie stanowisko z 1988 i uznają je za nadal obowiązujące. W związku z podpisaniem przez OWP porozumień pokojowych z Izraelem, w 1995 zaczęto stosować nazwę Ambasada Palestyny, aby podkreślić, że powstanie państwa ma być finalnym rezultatem procesu pokojowego.
Polska nie uznaje niepodległości Palestyny. Popiera jednak prawo narodu palestyńskiego do samostanowienia i jego aspiracje do posiadania niepodległego państwa jako rezultatu bliskowschodniego procesu pokojowego.
Przedstawicielstwo.
Do 1994 robocze kontakty z centralą OWP podtrzymywano poprzez ambasadę RP w Tunisie. Od 2 kwietnia 1997 funkcję łącznika władz RP z władzami Autonomii Palestyńskiej pełnił dyplomata z ambasady RP w Tel Awiwie. W styczniu 2005 uruchomiono w Ramallah Biuro Przedstawiciela RP przy PWN.
W Ramallah powstało Towarzystwo Palestyńskich Absolwentów Polskich Uczelni.
Przedstawicielstwo nie prowadzi działalności konsularnej. W kwestiach konsularnych obszar Palestyny obsługiwany jest przez Ambasadę RP w Tel Awiwie. Wcześniej za Strefę Gazy odpowiadał Wydział Konsularny Ambasady RP w Kairze. W Betlejem znajduje się konsulat honorowy.

</doc>
<doc id="3955550" url="https://pl.wikipedia.org/wiki?curid=3955550" title="Gandawa-Wevelgem (kobiecy) 2017">
Gandawa-Wevelgem (kobiecy) 2017

6. edycja kobiecego wyścigu kolarskiego Gandawa-Wevelgem (pełna nazwa wyścigu to Gent-Wevelgem in Flanders Fields) odbyła się 26 marca 2017 roku w Belgii. Trasa wyścigu liczyła 146 kilometrów. Zwyciężczynią została Finka Lotta Lepistö, wyprzedzając Belgijkę Jolien D’Hoore oraz Amerykankę Coryn Rivera.
Gandawa-Wevelgem był czwartym w sezonie wyścigiem cyklu UCI Women’s World Tour, będącym serią najbardziej prestiżowych zawodów kobiecego kolarstwa. Poza wyścigiem kobiecym tego samego dnia, lecz na dłuższej trasie zorganizowano również wyścig mężczyzn.

</doc>
<doc id="3955551" url="https://pl.wikipedia.org/wiki?curid=3955551" title="Fabián Ruiz">
Fabián Ruiz

Fabián Ruiz Peña (ur. 3 kwietnia 1996 w Los Palacios y Villafranca) – hiszpański piłkarz, występujący na pozycji pomocnika we francuskim klubie Paris Saint-Germain oraz w reprezentacji Hiszpanii. Wychowanek Realu Betis, w swojej karierze grał także w Elche CF oraz SSC Napoli.
Kariera klubowa.
Fabián dołączył do szkółki Realu Betis w 2004 w wieku 8 lat, wcześniej zaś trenował również w EF La Unión de Los Palacios. W lipcu 2014 został włączony do drużyny rezerw, w barwach której zadebiutował 21 września tego samego roku podczas przegranego 1:4 meczu z Marbellą.
13 grudnia 2014 rozegrał swój pierwszy mecz w barwach pierwszego zespołu – zastąpił Xaviego Torresa w 51. minucie wygranego 1:0 spotkania z CD Lugo. W całym sezonie 2014/15 wystąpił w sumie w sześciu spotkaniach i awansował wraz z drużyną do Primera División. 23 sierpnia 2015 Fabián zanotował pierwszy mecz w hiszpańskiej ekstraklasie zastępując Alfreda N’Diaye podczas zremisowanego 1:1 spotkania z Villarrealem. 23 grudnia 2016 przedłużył swój kontrakt do 2019, a następnie został od razu wypożyczony do drugoligowego wówczas Elche CF. To właśnie w barwach tego klubu zdobył pierwszą bramkę na zawodowych boiskach podczas wygranego 3:1 meczu z Gimnàstikiem Tarragona, zaś sezon 2017/18 zakończył w sumie z 18 występami, ale nie uchronił Elche od degradacji. 30 kwietnia 2018 Fabián ustalił wynik spotkania z Málagą na 2:1, zapewniając tym samym Betisowi awans do Ligi Europy UEFA.
5 lipca 2018 Fabián zdecydował się opuścić ojczyznę i podpisał pięcioletni kontrakt z włoskim SSC Napoli.

</doc>
<doc id="3955553" url="https://pl.wikipedia.org/wiki?curid=3955553" title="Zajazd Bawarski">
Zajazd Bawarski

Zajazd Bawarski (, ) – pałac w Valletcie na Malcie. Zbudowany jako Palazzo Carniero w roku 1696, był rezydencją wielkiego mistrza Marc’Antonio Zondadariego we wczesnych latach XVIII wieku. W roku 1784 przekształcony w zajazd dla anglo-bawarskiego "langue" zakonu św. Jana i pozostał nim aż do francuskiej okupacji Malty w roku 1798.
W wieku XIX i wczesnych latach XX stulecia był używany przez armię brytyjską, podczas I wojny światowej na krótko mieszcząc szpital wojskowy. Następnie funkcjonowała w nim szkoła, a w czasie II wojny światowej hotel dla ludzi, którzy stracili domy podczas bombardowań, a później biura różnych agencji rządowych. Od roku 1997 znajdują się tam główne biura "Government Property Department" (Rządowego Departamentu Nieruchomości).
Pałac stoi w północnej części Valletty, obok English Curtain oraz "Jews’ Sally Port". Góruje nad St. Elmo Bay oraz wejściem do portu Marsamxett. Otaczający go teren znany jest popularnie jako "il-Baviera", od nazwy pałacu.
Historia.
Palazzo Carniero zbudowany został w roku 1696 przez portugalskiego Balì Fra Gaspare Carniero w miejscu, gdzie stał wapiennik. Budynek został zaprojektowany przez maltańskiego architekta Carlo Gimacha, osobistego przyjaciela Carniero. Był jednym z ostatnich XVII-wiecznych przykładów surowej i statecznej architektury, zanim stał się modny bardziej ozdobny styl barokowy.
Parcela została wynajęta za 31 scudi rocznie. Okres najmu obejmował okres życia Carniero, a następnie okres życia jednej osoby przez niego wyznaczonej. Po tym czasie parcela przejść miała na rzecz Skarbu Zakonu. Pałac był rezydencją wielkiego mistrza Marc’Antonio Zondadariego od roku 1702 do jego śmierci w roku 1722. Trzy lata później wielki mistrz de Vilhena otrzymał od papieża Benedykta XII symboliczny miecz i kapelusz, znane oficjalnie jako „stoc” i „piliet”, podobnie jak przywódcy innych mocarstw europejskich. Z tej okazji 19 kwietnia 1725 roku papież wysłał swojego legata, Monsigniora Giovanniego Francesco Abbate Olivieri’ego. Wielki mistrz przygotował na tę okazję okazałą uroczystość i wspaniale udekorował Palazzo Carniero, aby godnie przyjąć papieskiego wysłannika.
W grudniu roku 1782 elektor Bawarii Karol II Teodor kupił pałac, poprzez Gaetano Bruno, za kwotę 20 000 scudi i od tego czasu zaczął on być używany przez rycerzy Anglo-Bawarskiego "języka" zakonu, ustanowionego przez wielkiego mistrza Emmanuela de Rohan-Polduc dwa lata później w roku 1784. Budynek spełniał funkcję zajazdu do czasu, kiedy zakon został usunięty z wyspy przez Francuzów w roku 1798.
W roku 1824 Zajazd Bawarski został przekazany brytyjskiej administracji wojskowej. Był używany wtedy jako klub oficerski, później jako główne biuro skarbnika dowództwa. 15 czerwca 1915 roku otwarto w nim "Bavière Hospital" dla żołnierzy brytyjskich, rannych podczas I wojny światowej, specjalizujący się w ciężkich przypadkach wymagających operacji, w tym głowy i kręgosłupa. Pierwotnie w szpitalu było 100 łóżek, lecz później ich liczba wzrosła do 155. Został zamknięty 14 sierpnia 1917 roku, a w roku 1921 budynek został przekazany administracji cywilnej. Obiekt wpisany został na "Antiquities List of 1925" razem z innymi zajazdami w Valletcie.
W czasie II wojny światowej pałac został przekształcony w hostel dla ludzi, którzy stracili swoje domy podczas bombardowań lotniczych. Sam budynek został w niewielkim stopniu uszkodzony podczas wojny, lecz szybko go naprawiono, i w latach 1960. została umieszczona w nim szkoła rządowa. W latach 1979–1997 budynek zajmował "The Land Directorate" (Dyrekcja Gruntów), a następnie "Government Property Department". W roku 2001 pałac został odrestaurowany.
Budynek zajazdu jest pomnikiem narodowym klasy 1, jest również umieszczony na liście National Inventory of the Cultural Property of the Maltese Islands pod nr. 01128.
Architektura budynku.
"Auberge de Bavière" jest dużym dwukondygnacyjnym budynkiem. Ma surową fasadę z centralnie umieszczoną bramą, ponad którą znajduje się otwarty kamienny balkon. Sześć prostokątnych okien o zdobionych obramowaniach umieszczonych jest po każdej stronie centralnej części budynku. Na rogach budynku znajdują się duże pilastry, a wokół budowli biegnie gzyms. Dziedziniec znajduje się na tyłach budynku, niezwykła cecha tej posesji, gdyż w tamtych czasach dziedzińce umieszczane były zazwyczaj w centrum.
Monety pamiątkowe.
Zajazd Bawarski umieszczony został na dwóch monetach pamiątkowych, wybitych w roku 2015 przez Bank Centralny Malty. Fasada zajazdu pokazana jest na rewersie monet, zaś awers przedstawia herb Malty.

</doc>
<doc id="3955557" url="https://pl.wikipedia.org/wiki?curid=3955557" title="Schron pod Przeziorową">
Schron pod Przeziorową

Schron pod Przeziorową – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w zboczu Gubalca, prawie naprzeciw Raptawickiej Turni, poniżej Jaskini Przeziorowej i Szczeliny w Ścianie, w pobliżu Jaskini za Smrekiem, na wysokości 1185 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi duża sala zaczynająca się zaraz za obszernym otworem wejściowym z okapem. Przechodzi ona w korytarz, który zwęża się w szczelinę nie do przejścia.
Przyroda.
W jaskini można spotkać nacieki grzybkowe. Zimują w niej nietoperze. Jest też schronieniem dla saren. Ściany są wilgotne, rosną na nich paprocie, mchy, porosty i glony.
Historia odkryć.
Jaskinia była znana od dawna. Jej pierwszy plan i opis sporządzili J. Nowak i E. Wójcik w 2007 roku.

</doc>
<doc id="3955562" url="https://pl.wikipedia.org/wiki?curid=3955562" title="Acaulon muticum">
Acaulon muticum



</doc>
<doc id="3955567" url="https://pl.wikipedia.org/wiki?curid=3955567" title="Antoine Adelisse">
Antoine Adelisse

Antoine Adelisse (ur. 10 czerwca 1996 w Nantes) – francuski narciarz dowolny, specjalizujący się w slopestyle'u i big air.
Kariera.
Po raz pierwszy na arenie międzynarodowej pojawił się 29 grudnia 2010 roku w La Toussuire, gdzie w zawodach FIS Race nie ukończył rywalizacji w jeździe po muldach. W 2012 roku wystartował na mistrzostwach świata juniorów w Chiesa in Valmalenco, gdzie zajął dwunaste miejsce w halfpipe'ie, a w slopestyle'u był czternasty. Rok później zajął piąte miejsce w slopestyle'u podczas kolejnych mistrzostw świata juniorów w Chiesa in Valmalenco. W zawodach Pucharu Świata zadebiutował 25 lutego 2012 roku w Jyväskylä, zajmując 39. miejsce w slopestyle'u. Pierwsze pucharowe punkty zdobył 8 lutego 2013 roku w Silvaplanie, gdzie był trzynasty w tej samej konkurencji. Na podium zawodów tego cyklu po raz pierwszy stanął 25 marca 2017 roku w Voss, kończąc rywalizację w big air na drugiej pozycji. W zawodach tych uplasował się między dwoma Norwegami: Birkiem Ruudem i Felixem Stridsbergiem-Usterudem. Najlepsze wyniki osiągnął w sezonie 2019/2020, kiedy zajął 23. pozycję w klasyfikacji generalnej, a w klasyfikacji big air był trzeci. W 2017 roku wystartował na mistrzostwach świata w Sierra Nevada, zajmując piąte miejsce w slopestyle'u.
W styczniu 2021 roku zdobył srebrny medal w big air podczas Winter X Games 25.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="3955574" url="https://pl.wikipedia.org/wiki?curid=3955574" title="Birdman i Trio z galaktyki">
Birdman i Trio z galaktyki

Birdman i Trio z galaktyki (ang. "Birdman and the Galaxy Trio") – amerykański serial animowany wyprodukowany w 1967 roku przez wytwórnię Hanna-Barbera.
Wersja polska.
Wersja wydana na VHS z angielskim dubbingiem i polskim lektorem razem z serialem animowanym "Jonny Quest"

</doc>
<doc id="3955577" url="https://pl.wikipedia.org/wiki?curid=3955577" title="Ptasiorman i Galaktyczne Trio">
Ptasiorman i Galaktyczne Trio



</doc>
<doc id="3955589" url="https://pl.wikipedia.org/wiki?curid=3955589" title="Ambasada RP w Damaszku">
Ambasada RP w Damaszku

Ambasada Rzeczypospolitej Polskiej w Damaszku – polska misja dyplomatyczna w stolicy Syrii. Od 27 lipca 2012 do 2017 jej działalność była zawieszona w związku z wojną domową w tym kraju. Reprezentant RP w Syrii w stopniu chargé d’affaires przebywa czasowo w Ambasadzie RP w Bejrucie.
Historia.
Stosunki dyplomatyczne pomiędzy Polską a Syrią zostały nawiązane 8 września 1945. W 1946 Polska utworzyła agencję konsularną w Damaszku. Dwa lata później została ona podniesiona do rangi konsulatu. Ambasadę PRL w Damaszku otwarto w 1956.
Sekcja Interesów Stanów Zjednoczonych Ambasady RP w Damaszku reprezentowała przez kilka miesięcy interesy tego państwa w Syrii, gdy rząd amerykański zamknął swoją ambasadę w Damaszku z powodu wojny domowej.

</doc>
<doc id="3955590" url="https://pl.wikipedia.org/wiki?curid=3955590" title="Ambasada Polski w Syrii">
Ambasada Polski w Syrii



</doc>
<doc id="3955594" url="https://pl.wikipedia.org/wiki?curid=3955594" title="Christian Miniussi">
Christian Miniussi

Christian Carlos Miniussi Ventureira (ur. 5 lipca 1967 w Buenos Aires) – argentyński tenisista, reprezentant w Pucharze Davisa, brązowy medalista igrzysk olimpijskich z Barcelony (1992) w grze podwójnej.
Kariera tenisowa.
Zawodowym tenisistą był w latach 1984–1995.
W grze pojedynczej Miniussi odniósł 1 triumf w zawodach rangi ATP World Tour oraz uczestniczył w 1 finale.
W grze podwójnej doszedł do 10 finałów turniejów rangi ATP World Tour, z których w 5 zwyciężył.
W 1992 zagrał na igrzyskach olimpijskich w Barcelonie. Z konkurencji singlowej odpadł w 1 rundzie wyeliminowany przez Fabrice’a Santoro. W rozgrywkach deblowych zdobył brązowy medal wspólnie z Javierem Franą. Mecz o udział w finale Argentyńczycy przegrali z Niemcami Borisem Beckerem i Michaelem Stichem.
Miniussi w latach 1986–1992 reprezentował Argentynę w Pucharze Davisa. Zagrał w 1 przegranym pojedynku singlowym oraz 11 deblowych, z których w 4 triumfował.
W rankingu gry pojedynczej najwyżej był na 57. miejscu (18 maja 1992), a w klasyfikacji gry podwójnej na 37. pozycji (15 sierpnia 1988).

</doc>
<doc id="3955600" url="https://pl.wikipedia.org/wiki?curid=3955600" title="Wybory regionalne w Kraju Saary w 2017 roku">
Wybory regionalne w Kraju Saary w 2017 roku

Wybory do Landtagu Saary w 2017 roku – wybory do Landtagu 16. kadencji odbyły się 26 marca.
Zarejestrowane komitety.
19 stycznia 2017 upłynął termin rejestracji list wyborczych i kandydatów. Do wyborów zostało dopuszczonych 16 komitetów z czego 14 w skali całego kraju związkowego. Związek Wolnych Obywateli (FBU) zarejestrował listę w okręgu obejmującym Neunkirchen, a Bündnis Grundeinkommen – Die Grundeinkommenspartei (BGE) wyłącznie w Saarbrücken.
Wyniki wyborów.
Zgodnie z oficjalnymi wynikami wybory do Landtagu wygrała Unia Chrześcijańsko-Demokratyczna, która uzyskała 40,7% głosów i 24 mandaty. Drugie miejsce przypadło Socjaldemokratycznej Partii Niemiec. Pierwszy raz przedstawicieli do lokalnego parlamentu wprowadziła eurosceptyczna i konserwatywna Alternatywa dla Niemiec. Frekwencja wyborcza wyniosła 69,69%.

</doc>
<doc id="3955604" url="https://pl.wikipedia.org/wiki?curid=3955604" title="Honorowi obywatele województwa kujawsko-pomorskiego">
Honorowi obywatele województwa kujawsko-pomorskiego

Honorowi obywatele województwa kujawsko-pomorskiego – lista osób, którym nadano tytuł Honorowego Obywatela Województwa Kujawsko-Pomorskiego.
Charakterystyka.
Tytuł Honorowego Obywatela Województwa Kujawsko-Pomorskiego nadawany jest przez samorząd województwa. Jest to najwyższe odznaczenie przyznawane przez te władze.

</doc>
<doc id="3955607" url="https://pl.wikipedia.org/wiki?curid=3955607" title="Kościół św. Marii Magdaleny w Bogatyni">
Kościół św. Marii Magdaleny w Bogatyni

Kościół świętej Marii Magdaleny – kościół parafialny, który znajdował się w Zatoniu, dzielnicy Bogatyni, w województwie dolnośląskim. Zniszczony podczas pożaru w 2011 roku.
Historia.
Świątynia została wybudowana w 1796 roku, z wykorzystaniem (wieża południowa) poprzedniego kościoła z XV wieku. Budowla była restaurowana w XIX wieku oraz w 1959 roku. Od lipca 1992 roku w świątyni nie były odprawiane msze święte. 29 maja 2011 roku kościół został zniszczony przez pożar.
Architektura.
Była to świątynia murowana, posiadająca jedną nawę, kwadratowe prezbiterium, oraz wieżę od strony południowej. Dawniej we wnętrzu znajdowały się: rzeźbiony ołtarz główny oraz ambona powstałe pod koniec XVIII wieku, a także kilka epitafiów powstałych w latach 1672–1823. 

</doc>
<doc id="3955608" url="https://pl.wikipedia.org/wiki?curid=3955608" title="31 Pułk Piechoty k.u. Landwehry">
31 Pułk Piechoty k.u. Landwehry



</doc>
<doc id="3955610" url="https://pl.wikipedia.org/wiki?curid=3955610" title="Lee Beom-soo">
Lee Beom-soo

Lee Beom-soo (hangul: 이범수, hancha: 李凡秀; ur. 25 listopada 1969) – południowokoreański aktor. Należy do agencji Thespis Entertainment.
W 1992 roku ukończył studia na Uniwersytecie Chung-Ang. Zaczął swoją karierę aktorską w 1990 roku rolą w filmie "Geulae gakkeum haneul-eul boja". Lee Beom-soo po raz pierwszy ożenił się w 2003 roku, ale małżeństwo to skończyło się rozwodem po czterech miesiącach. W 2010 roku ożenił się z Lee Yoon-jin, tłumaczką języka angielskiego, która uczyła go angielskiego. Para ma razem dwójkę dzieci, córkę Lee So-eul (kor. 이소을, ur. 1 marca 2011) i syna Lee Da-eul (kor. 이다을, ur. 21 lutego 2014).

</doc>
<doc id="3955617" url="https://pl.wikipedia.org/wiki?curid=3955617" title="Krasnyj Jasył">
Krasnyj Jasył

Krasnyj Jasył (ros. Красный Ясыл) – wieś (ros. село, trb. sieło) w Rosji, w Kraju Permskim, w rejonie ordinskim, nad rzeką Jasyłką, dopływem Irienia. Liczy 867 mieszkańców. W przeszłości nosił nazwę Pokrowskoje. Obecna nazwa wywodzi się od rosyjskiego słowa „krasnyj” – „czerwony”, będącego symbolem komunistycznej przeszłości i turkijskiego słowa „jašïl” znaczącego dosłownie „zielony”.
Wieś znana jest ze swoich rzemieślników i zakładu obróbki kamienia, zajmujących się m.in. obróbką selenitu.
Selenit, znany też jako kamień księżycowy, to jeden z rzadszych minerałów, występujący na Uralu, w Afryce i Kanadzie. Charakteryzuje się dużą przezroczystością. Selenitowe wyroby z Krasnego Jasyłu znane są na całym świecie.
Historia.
Miejscowość powstała 1694 r. jako osada. Status wsi uzyskała na początku XVIII w. gdy wybudowano tu drewnianą cerkiew Pokrowską. W 1763 r. była wymieniona jako umocniona osada „Pokrowskij Ostrożek, Jasył Toż”. Kolejna nazwa to „Pokrowo–Jasylskoje”, która wywodziła się od cerkwi i od rzeczki. W szeregu dokumentów z XVIII w. wieś jest nazywana Asyłem, a rzeczka Asyłką, co świadczy o tym, że podstawą ich nazwy jest turkijskie imię własne Asył. Krasnym Jasyłem nazwali wieś biali w czasie wojny domowej za pomoc mieszkańców dla Armii Czerwonej.
W 1894 r. powstał warsztat wytwarzający wyroby z selenitu. W 1912 r. powstał artel kamieniarzy–chałupników, przekształcony później w kamieniarski artel chałupniczo–przemysłowy. W 1928 r. zorganizowano Górno–Irieńskie stowarzyszenie kamieniarskie, a potem artel „Kamnieriez” "(Kamieniarz)"– Górno–Irieńska filia Uralskiego artelu przemysłowego. W 1929 r. powstał kołchoz im. Litwinowa, który po licznych przekształceniach od 1993 r. istniał pod nazwą AO „Motowilichinskije zawody”.
Gospodarka.
Obecnie we wsi istnieje filia Rolniczej Spółdzielni Produkcyjnej „Prawda”, której siedziba znajduje się w Ordzie, państwowe przedsiębiorstwo rejonowe OGUP „Kombinat „Uralskij kamnieriez””, urząd pocztowy.
Ochrona zdrowia.
Punkt felczersko-akuszerski.
Kultura.
Dom kultury, biblioteka.
Od 2013 r. w Krasnym Jasyle odbywa się corocznie „Festiwal Kamnieriezow” ("Festiwal Kamieniarzy"), na który przyjeżdżają artyści z całej Rosji i byłych republik radzieckich.

</doc>
<doc id="3955622" url="https://pl.wikipedia.org/wiki?curid=3955622" title="Gospodarstwo Tilschów w Mezilečí">
Gospodarstwo Tilschów w Mezilečí

Gospodarstwo rodziny Tilschów w Mezilečí – zespół historycznych budynków rolnych z przypisanym im numerem 5, w gminie Mezilečí, w kraju hradeckim w Czechach, który należał do rodziny Tilschów (Tylšów).
Historia.
Grunt Tilschowski został pierwszy raz wspomniany w 1729 r., kiedy Josef Karel Tilsch objął gospodarstwo nr 12.
W 1858 r. handlarz suknem i płótnem Josef Vojtěch Tilsch wybudował wierną kopię starego domu w nieco większej skali. Niektóre źródła podają, że dom został zbudowany dopiero w 1865 roku. W trakcie budowy znacznie przekroczono przeznaczony budżet, gdyż przede wszystkim kierowano się szybkością postawienia budowli, nie zaś kosztami.
Budynki z numerem 5 przeznaczone zostały dla syna Josefa, Václava, który 9 listopada 1857 poślubił Annę Mertlíkovą, dziedziczkę 2 gospodarstw rolnych. Natomiast gospodarstwo nr 12 zostało spadkem dla drugiego syna Josefa, Viléma.
Na miejscu obecnego domu nr 5, przed rozpoczęciem prac budowlanych, znajdowało się drewniane gospodarstwo rodziny Prokopów, które zostało wyburzone. Nowy, jednopiętrowy dom, wybudowany na terenie dawnego gospodarstwa Prokopów oraz wysuszonego stawu, nazywano „U Dolnych” (cz. „U Dolejších”). Stary budynek nr 12 został wtedy nazywany „U Górnych” (cz. „U Hořejších“). Z czasem dom nr 5 zaczęto też nazywać "Farmą".
W 1901 r. Václav Tilsch oddał gospodarstwo pod wynajem Františkowi Borůvce z Mezilečí. W 1907 r. Karel Rudl, mąż Zofii Tilsch i radca cesarski, został wspomniany jako właściciel gospodarstwa. 
W 1926 r. podłączono dom do sieci wodociągowej. Energię elektryczną doprowadzono w 1931 r. 
W czerwcu 1949 r. gospodarstwo upaństwowiono. Po założeniu spółdzielni rolniczej budynki przeszły pod jej zarząd. Rodzina Tilschów nabyła dom ponownie dopiero po 1989 roku, w ramach ustawy restytucyjnej.
Architektura.
Fasada budynku ma na każdej stronie o jedno okno więcej niż w budynku „U Górnych” (na długiej stronie 6 zamiast 5 i na krótkiej 5 zamiast 4). Wewnątrz budynku otwarta klatka schodowa prowadzi na pierwsze piętro, gdzie znajdują się dwie kuchnie, cztery pokoje i duża sala. Pokoje zostały urządzone tak, aby być jednocześnie przestronne i jasne. Największy pokój z płaskim sufitem mierzy 8,5 × 7 m. Na parterze znajdują się trzy pokoje, miejsce dla służących, kuchnia, spiżarnia oraz komora sklepiona. Gdy budynek należał do gminy, znajdował się tutaj magazyn spółdzielni rolniczej i biura urzędu gminy, gdzie odbywały się m.in. wybory.

</doc>
<doc id="3955631" url="https://pl.wikipedia.org/wiki?curid=3955631" title="You Can't Have It">
You Can't Have It



</doc>
<doc id="3955633" url="https://pl.wikipedia.org/wiki?curid=3955633" title="Invisible Internet Project">
Invisible Internet Project



</doc>
<doc id="3955640" url="https://pl.wikipedia.org/wiki?curid=3955640" title="Reprezentacja Albanii U-17 w piłce nożnej mężczyzn">
Reprezentacja Albanii U-17 w piłce nożnej mężczyzn

Reprezentacja Albanii U-17 w piłce nożnej jest juniorską reprezentacją Albanii, zgłaszaną przez Federata Shqiptare e Futbollit. Mogą w niej występować wyłącznie zawodnicy posiadający obywatelstwo albańskie, urodzeni w Albanii lub legitymujący się albańskim pochodzeniem i którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia.
Występy w ME U-17.
Reprezentacja Albanii nigdy nie zakwalifikowała się do Mistrzostw Europy do lat 17

</doc>
<doc id="3955647" url="https://pl.wikipedia.org/wiki?curid=3955647" title="Don't Look Back">
Don't Look Back



</doc>
<doc id="3955648" url="https://pl.wikipedia.org/wiki?curid=3955648" title="Don’t Look Back">
Don’t Look Back



</doc>
<doc id="3955650" url="https://pl.wikipedia.org/wiki?curid=3955650" title="Swan Hunter">
Swan Hunter

Swan Hunter, poprzednio Swan Hunter &amp; Wigham Richardson – brytyjskie przedsiębiorstwo stoczniowe z siedzibą w Wallsend, w hrabstwie Tyne and Wear.
W szczytowym okresie, przedsiębiorstwo reprezentowane było przez połączone siły trzech potężnych rodzin okrętowych: Swan, Hunter &amp; Wigham Richardson. Jako jeden z najbardziej znanych budowniczych jednostek pływających na świecie, firma zbudowała niektóre z największych statków z początku XX wieku - najsłynniejsza z nich, RMS Mauretania, która otrzymała Błękitną Wstęgę za najszybsze przepłynięcie Atlantyku, oraz RMS Carpathia.
W 2006 roku Swan Hunter zaprzestał budowy statków na Tyneside, ale nadal świadczy usługi projektowe.
Historia.
Swan &amp; Hunter zostało założone przez George'a Burtona Huntera, który nawiązał współpracę z wdową po Charlesie Sheridanie Swanie (właścicielu stoczni w Wallsend założonej w 1852 roku przez dra Charlesa Mitchella) pod tą nazwą w 1880 roku.
W 1903 roku C.S. Swan &amp; Hunter połączyło się z przedsiębiorstwem Wigham Richardson (założonym przez Johna Wighama Richardsona jako Neptune Works w 1860 roku) w celu złożenia wspólnej oferty na budowę statku RMS Mauretania linii żeglugowej Cunard. Ich oferta została wybrana, a nowe przedsiębiorstwo, Swan Hunter &amp; Wigham Richardson Ltd, przystąpiło do budowy statku, który, w swoich czasach, miał się stać najbardziej znanym liniowcem oceanicznym na świecie. Również w 1903 roku spółka przejęła kontrolę nad spółką Wallsend Slipway &amp; Engineering Company, która była wczesnym licencjonowanym producentem turbin parowych marki Parsons, co pozwoliło Mauretanii osiągnąć jej dużą szybkość. Mauretania została zwodowana w Wallsend 20 września 1906 roku przez Anne Emily Innes-Ker, księżną Roxburghe. Spółka rozwijała się szybko na początku XX wieku, przejmując w 1912 roku stocznię Barclay Curle z Glasgow.
W 1966 roku Swan Hunter &amp; Wigham Richardson połączyła się z firmą Smith's Dock Company tworząc "Associated Shipbuilders", która później stała się Swan Hunter Group. Po publikacji "Raportu Geddesa" zalecającego racjonalizację brytyjskiego przemysłu stoczniowego, w 1967 roku spółka przejęła firmę Clelands Shipbuilding Company i John Readhead &amp; Sons. W międzyczasie, Swan Hunter odziedziczył stocznię Marynarki Wojennej Vickers-Armstrongs w High Walker na rzece Tyne i stocznię Hawthorn Leslie and Company w Hebburn w 1968 roku. W 1973 roku nastąpił dalszy rozwój wraz z zakupem stoczni Palmers Shipbuilding and Iron Company w Hebburn od Vickers-Armstrongs.
Następnie w 1977 r. Swan Hunter Group została znacjonalizowana jako część przedsiębiorstwa państwowego British Shipbuilders. Okręt flagowy Royal Navy, HMS Ark Royal został zbudowany w tym okresie w Swan Hunter, wchodząc do służby w 1985 roku.
Spółka została sprywatyzowana ponownie w 1987 roku, ale właściciele postanowili zamknąć stocznię Neptune Yard w 1988 roku. Kiedy w 1993 roku rząd brytyjski przyznał przedsiębiorstwu Kvaerner Govan kontrakt na budowę HMS Ocean, zarządca spółki podjął kroki do zamknięcia spółki. Jednakże główna stocznia w Wallsend została wykupiona przez Jaapa Kroese, holenderskiego milionera. Następnie stocznia podjęła się kilku projektów remontowych i adaptacyjnych statków dla klientów sektora prywatnego.
W 2000 roku Swan Hunter otrzymał kontrakt na zaprojektowanie i budowę dwóch (pomocniczych) okrętów desantowych-doków (LSD, ang. "Landing Ship Dock") dla Royal Fleet Auxiliary wraz z dwoma innymi statkami zbudowanymi przez BAE Systems Maritime – Naval Ships: koszt dwóch statków budowanych przez Swan Hunter wynosił 210 mln funtów, w tym 62 mln funtów na stoczniowe usługi serwisowe do 2004 roku. Do lipca 2006 roku koszty wzrosły do 309 mln funtów, a tylko jeden statek został dostarczony. W rezultacie budowa drugiego statku, RFA Lyme Bay, została przeniesiona do BAE Systems Govan w Glasgow w celu jego ukończenia.
W 2001 roku Swan Hunter nabył położoną w miejscowości Port Clarence, w Teesside stocznię morską należącą do norweskiej spółki Kvaerner, jednak w 2006 roku sprzedał ją przedsiębiorstwu Wilton Engineering Group.
W listopadzie 2006 roku, po nieudanym ukończeniu Lyme Bay w ramach budżetu i wynikającym z tego wykluczenia z przyszłych projektów budowy statków dla Royal Navy, Jaap Kroese ogłosił, że przedsiębiorstwo zakończyło działalność i wystawiło na sprzedaż słynne żurawie stoczni w Wallsend. Powiedział też, że aktywnie poszukuje nabywcy gruntów należących do stoczni. W tym czasie, pierwszy siostrzany statek Lyme Bay, Largs Bay, stał się ostatnim statkiem zbudowanym i w pełni ukończonym przez Swan Hunter. W kwietniu 2007 roku żurawie należące do Swan Hunter, wraz dokiem pływającym i pozostałym wyposażeniem, zostały sprzedane stoczni Bharati Shipyard, drugiej co do wielkości stoczni sektora prywatnego w Indiach. Całe zakupione wyposażenie zostało w ciągu sześciu miesięcy zdemontowane, przetransportowane i zmontowane w Bharati Shipyards.
Swan Hunter wykonał koncepcyjny projekt MS Pioneering Spirit, wstępnie nazwany Pieter Schelte, największy na świecie statek do instalacji/demontaży platform wydobywczych i układania rurociągów podmorskich. Podstawowy projekt systemów podnoszących został ukończony do końca 2008 roku, szczegółowy projekt kadłubów do maja 2010 roku.
W 2008 roku przedsiębiorstwo oświadczyło, że skoncentruje się na projektowaniu statków z liczbą pracowników nie przekraczającą 200 osób.
W 2016 zmarł Jaap Kroese, jednak spółka oświadczyła, że będzie kontynuowała działalność projektując statki. W tym czasie, spółka posiadała 40 pracowników etatowych i kontraktowych.

</doc>
<doc id="3955652" url="https://pl.wikipedia.org/wiki?curid=3955652" title="Yuki Fukaya">
Yuki Fukaya



</doc>
<doc id="3955653" url="https://pl.wikipedia.org/wiki?curid=3955653" title="Yuji Funayama">
Yuji Funayama



</doc>
<doc id="3955658" url="https://pl.wikipedia.org/wiki?curid=3955658" title="Swan Hunter &amp; Wigham Richardson">
Swan Hunter &amp; Wigham Richardson



</doc>
<doc id="3955662" url="https://pl.wikipedia.org/wiki?curid=3955662" title="Bukka White">
Bukka White

Bukka White (właśc. Booker T. Washington White, ur. 12 listopada 1906, zm. 26 lutego 1977) – amerykański bluesman, wokalista, gitarzysta reprezentujący country blues i blues Delty.
Biografia.
Początki kariery do 1944 r..
Urodził się w pobliżu Houston w hrabstwie Chickawaw w stanie Missisipi Ojcem był John White pracujący jako robotnik kolejowy, a matką Lula Davison, wnuczka wielebnego Punka Davisona, który miał farmę pod Houston. Bukka White był jednym z ich siedmiorga dzieci.
Wcześnie zainteresował się muzyką i w 1915 ojciec nauczył go grać na gitarze
Pomiędzy 1915 a 1920 r. mieszkał i pracował na farmie swojego wuja w Brazell. Około 1917 r. nauczył się grać na pianinie. Techniki gry ślizgowej (ang. slide) nauczył go Sam Peterson. Później udoskonalił grę podczas wspólnych występów z Charleyem Pattonem.
W 1920 r. opuścił dom i zamieszkał w St. Louis w stanie Missouri. Pracował poza muzyką, ale gdy tylko mógł, występował w lokalnych barach i klubach.
Po 1921 r. wędrował po Południu występując na zabawach, w salach tanecznych, barach, na ulicach.
W 1930 r. zaczął występować w barach i klubach w Memphis w stanie Tennessee. Poznał wtedy Franka Stokesa, który nauczył go grać na fortepianie.
W 1926 r. występował w stanie Missisipi z własnym zespołem.
26 maja 1930 r. odbyła się jego pierwsza sesja nagraniowa, na której dla firmy Victor Records w Memphis nagrał 14 utworów, w większości o charakterze pieśni spiritual, z których wydano tylko 4. W dwóch wydanych bluesach towarzyszyła mu śpiewając niejaka "Miss Minnie". Ponieważ tego samego dnia w tym samym studiu nagrywała Memphis Minnie, prawdopodobnie to ona wystąpiła pod tym pseudonimem.
W latach 1934-1935 występował z Goerge'em "Bullet" Williamsem w rejonie West Point.
Następnie przez 2 lata zarabiał jako bokser i gracz jednej z zawodowych baseballowych drużyn w Memphis.
2 września 1937 r. nagrał dla firmy Vocalion Records dwa utwory "Pinebluff Arkansas" i "Shake 'Em on Down". Ten drugi utwór stał się jego wielkim przebojem.
W tym czasie został skazany za zabójstwo w obronie własnej i trafił do więzienia Mississippi State Penitentiary, które przeszło do historii pod nazwą Parchman Farm. Po dwóch latach pobytu w nim, został nagrany dla Biblioteki Kongresu przez Johna Lomaxa i jego syna Alana. Nagrywali oni m.in. White'a w okresie 1937-1939. Utwory skomponowane przez niego w więzieniu, należą do jego najlepszych kompozycji i wyróżniają się wyjątkowo sugestywnymi, poetyckimi tekstami. Dzięki interwencji Lestera Melrose'a w 1940 r. odzyskał wolność.
7 i 8 marca 1940 nagrał 12 bluesów dla firm Vocalion i OKeh Records, z których wszystkie zostały wydane na różnych wydawnictwach, m.in. przez firmę Columbia.
Na początku lat 40. XX w. intensywnie koncertował m.in. w takich miastach jak Cleveland w stanie Ohio, St Louis w stanie Missouri, Detroit w stanie Michigan, Baltimore w stanie Maryland i Chicago w stanie Illinois.
W latach 1942-1944 służył w US Navy, także występując często w różnych rozrywkowych trupach.
1944–1977.
Po skończeniu służby wojskowej zamieszkał w Memphis, gdzie zarobkował w pozamuzycznych pracach, pomagał swojemu najbliższemu kuzynowi B. B. Kingowi w początkach jego kariery oraz od czasu do czasu występował w lokalnych barach i klubach.
Pomiędzy 1944 a 1963 r. występował w lokalnych klubach. W 1963 r. został odnaleziony przez Johna Faheya i ED Densona. Wyjechał wtedy do Kalifornii.
W 1963 r. koncertował w Cabale Club w Berkeley i w Ash Grove w Los Angeles.
W 1963 r. nagrał w Memphis album dla firmy Takoma Records. W listopadzie tego samego roku na trzech sesjach nagraniowych dla firmy Arhoolie Records nagrał w Berkeley 27 utworów.
W 1964 r. dokonał kilku nagrań w Berkeley dla firmy Takoma. W tym samym roku wystąpił na folkowym koncercie na terenie University of California.
W 1965 r. wystąpił na Folk Song '65 Concert, który odbył się w Carnegie Hall w Nowym Jorku. Następnie koncertował w Club 47 w Cambridge w stanie Massachusetts, na Brown University w Providence w stanie Rhode Island.
W latach 1965-1966 występował w Cafe A-Go-Go w Nowym Jorku. Występ z dnia 9 sierpnia 1966 r. został nagrany i wydany przez filię firmy Verve Records – Folkways Records.
W 1966 r. występował na Festival Presents the Blues dla stacji TV CBC w Toronto w Kanadzie, następnie na Newport Folk Festival w Newport w stanie Rhode Island.
W latach 1966-1969 występował na Memphis Blues Festival zorganizowanym w Memphis. Nagrania z występu z 20 lipca 1968 r. zostały wydane na albumie angielskiej firmy Blue Horizon. Jeden z koncertów został pokazany w programie nowojorskiej stacji TV WNDT pod tytułem "Sounds of Summer".
W 1967 r. występował w Avant Garde Coffeehouse w Milwaukee w stanie Wisconsin.
Następnie wziął udział w American Folk Blues Festival, w ramach którego koncertował w Europie.
Później koncertował w Ash Grove w Los Angeles.
W latach 1968-1970 występował w klubie Quiet Knight w Chicago.
W 1968 r. wziął udział w University of Chicago Folk Festival w Chicago. Następnie dokonał w lipcu nagrań dla takich firm jak ASP w Memphis i Blue Horizon także w Memphis. Koncertował także w amerykańskiej ambasadzie w Meksyku. Później pojawił się na Mariposa Folk Festival w Toronto w Kanadzie, występował w Kibitzerii i na Guelph University w Toronto.
W 1969 r. występował w The Onion w Toronto. Następnie pojawił się na W. C. Handy Blues Festival w Memphis, w Ing Hall w Berkeley i w Matrix w San Francisco. W czerwcu i październiku wziął udział w dwu sesjach nagraniowych dla firm Blue Thumb Records i Adelphi Records w Memphis.
W 1970 r. ponownie wziął udział w American Folk Blues Festival, w ramach którego koncertował w Europie. Jego koncert z Frankfurtu został wydany przez firmę Scout. Występował także na Jazz Expo '70 w Londynie.
W latach 1971-1972 brał udział w River City Blues Festival w Memphis. W 1971 r. występował w Gaslight Club w Nowym Jorku, a następnie na University of Arkansas Delta Blues Festival w Fayetteville.
W 1972 r. znowu wziął udział w American Folk Blues Festival, w ramach którego koncertował w Wielkiej Brytanii. Następnie nagrywał dla firmy Blues Beacon w Monachium. Później pojawił się w programie Mr Crump's Blues TV WKNO w Memphis. Wziął także udział w sesji nagraniowej dla firmy Albatross Records w Memphis. W tym samym roku wystąpił we francuskich filmach "Blues Under the Skin" i "Out of the Blacks into the Blues".
W 1973 r. występował na Tulane University w Nowym Orleanie w stanie Luizjana. Następnie nagrywał dla firmy Biograph Records w West Memphis w stanie Arkansas. Później wziął udział w New Orleans Jazz &amp; Heritage Festival w Nowym Orleanie.
W latach 1973-1974 wziął udział w Memphis Blues Caravan, z którym podróżował po amerykańskich college'ach Środkowego Zachodu.
W 1974 r. występował w Bethune College w Toronto, a następnie z Juke Boy Bonnerem w lokalnych klubach w Austin w Teksasie. Później wystąpił na Centennial Folk Festival w Winnipeg w Kanadzie oraz na Mariposa Folk Festival w Toronto.
W 1975 r. wziął udział w Berkeley Blues Festival w Berkeley w Kalifornii. Następnie odbył tournée po Niemczech; nagrania z jednego z koncertów ukazały się na albumie wydanym przez firmę Sparkasse in Concert.
W 1976 r. wystąpił w filmach: "Cocksuckers Blues" oraz "The Devil's Music – A History of the Blues.
Z powodu choroby był nieaktywny muzycznie aż do śmierci w dniu 26 lutego 1977 r. Zmarł w City of Memphis Hospital na raka. Został pochowany na New Park Cemetery w Memphis.
Był trzykrotnie żonaty: z Ruby ( w latach 20. XX w.), z Nancy Buchauney (w latach 1933-1946) i z Leolą (od 1964 r.). Miał czworo dzieci.
Ocena i krytyka.
W 1990 r. został wprowadzony do Blues Hall of Fame.
Był znany ze swoich zdolności improwizatorskich. Część jego znanych bluesów została zaimprowizowana w trakcie nagrywania, mówił, że "słyszy bluesa w powietrzu". Twierdził, że stało się to około 1942 r. i spowodowało, iż jego blues stał się bardziej eksperymentalny.
Teksty jego bluesów są bardzo często pozbawione rymów. Używał niewielu poetyckich symboli Roberta Johnsona czy też Son House'a. Miał pewną wrażliwość na sprawy lokalne i bezpośredniość, które łączyły go z Charleyem Pattonem, chociaż jego język był zwykle bardziej prozaiczny i wstrzemięźliwy. Dwa lata, które spędził w Parchman Farm, nie zmienily jego stylu, ale zintensyfikowały jego emocjonalną ekspresję. Jego dosłowne teksty, pozbawione metafor, mogły ograniczyć jego rozwój jako pieśniarza bluesowego, a jednak dzięki doświadczeniu więzienia stał się zdecydowanie bogatszy.
Jego muzyka jest niemal archetypicznym stylem bluesa z Delty. Śpiewał w środkowej tonacji swojego głosu, tonem ciemnym i szorstkim. Jak Patton miał tendencję do poruszania się melodycznie w interwałach pozycji trzeciej lub czwartej, z interwałem ściśle zdefiniowanym i drobnym wokalnym ozdobnikiem. Akompaniował sobie bardzo mocno, niecierpliwie i ciężko. Kciukiem grał na strunach górnych partie basowe, a na dolnych partie melodyczne, zwykle metalową nakładką założoną na małym palcu. Używał otwartego strojenia w E-dur, ale również i strojenia standardowego.
White był jedną z największych osobowości wśród twórców i wykonawców akustycznego wiejskiego bluesa z Missisipi. Grał na metalowej gitarze National, posługując się techniką ślizgową. Styl jego gry był zdecydowanie perkusyjny.
Należał do tych bluesmanów, którzy reprezentowali ustaloną tradycję bluesową, która ich ukształtowała, a równocześnie została ona ukształtowana dzięki ich własnej kreatywnej ekspresji.
Był pod wpływem Charley Pattona. Wywarł wpływ na takich wykonawców jak Richie Havens, B.B. King i Bob Dylan.
Wybrana dyskografia i filmografia.
Płyty/CD

</doc>
<doc id="3955666" url="https://pl.wikipedia.org/wiki?curid=3955666" title="Sobór Zstąpienia Ducha Świętego w Niszu">
Sobór Zstąpienia Ducha Świętego w Niszu

 Sobór Zstąpienia Ducha Świętego – prawosławny sobór w Nišu, katedra eparchii niskiej Serbskiego Kościoła Prawosławnego. Jedna z największych cerkwi w Serbii.
Historia.
Inicjatorem budowy obszernego soboru w Nišu był metropolita Joannicjusz. W 1856 uzyskał on sułtański firman ze zgodą na wzniesienie nowego obiektu sakralnego i w tym samym roku powierzył kierowanie budową mistrzowi Andrijowi Damjanowowi z Wełesu. Budowa rozpoczęła się w roku następnym, a metropolita Joannicjusz osobiście wspierał inwestycję kwotą 200 tys. groszy. Miejscowi Turcy byli niezadowoleni z powodu rozmiarów budowanej cerkwi i w 1858 inicjujący jej wznoszenie metropolita został przeniesiony na inną katedrę. Ponieważ o prawo obsadzenia katedry niskiej ubiegali się w Konstantynopolu również Bułgarzy, nowy biskup, Kalinik, dotarł do miasta dopiero w 1860. Nie interesował się on budową świątyni tak bardzo, jak poprzednik, dopiero podległe mu serbskie białe duchowieństwo zdołało przekonać go do tego. 
Cerkiew została uszkodzona podczas walk o miasto w 1877. Po wycofaniu się Turków i włączeniu Nišu w granice Serbii, 13 lutego 1878 metropolita belgradzki Michał w asyście biskupów niskiego Wiktora i pirockiego Eustacjusza, w obecności księcia Milana I Obrenovicia dokonał uroczystej konsekracji świątyni. W latach 30. XX wieku Vladimir Predojević wykonał dekorację malarską we wnętrzu soboru. Ikonostas w świątyni wykonał Luj Kapelnik. W 1937 do budynku dostawiono dzwonnicę z zegarem, ufundowaną przez Polikrona Manticia.
Sobór został uszkodzony podczas bombardowania 4 kwietnia 1944 i odnowiony w roku następnym dzięki staraniom biskupa niskiego Jana z duchowieństwem i mieszkańcami miasta. Ponownie zniszczył go pożar w 2001; całkowitej destrukcji uległ wówczas ikonostas, uszkodzone zostały kopuły. Odremontowany sobór ponownie poświęcono w 2006.

</doc>
<doc id="3955667" url="https://pl.wikipedia.org/wiki?curid=3955667" title="Sobór Zstąpienia Ducha Świętego w Nišu">
Sobór Zstąpienia Ducha Świętego w Nišu



</doc>
<doc id="3955673" url="https://pl.wikipedia.org/wiki?curid=3955673" title="Reprezentacja Andory U-17 w piłce nożnej mężczyzn">
Reprezentacja Andory U-17 w piłce nożnej mężczyzn

Reprezentacja Andory U-17 w piłce nożnej jest juniorską reprezentacją Andory, zgłaszaną przez Federació Andorrana de Futbol. Mogą w niej występować wyłącznie zawodnicy posiadający obywatelstwo Andory, urodzeni w Andorze, pochodzący z Andory, którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia.
Występy w ME U-17.
Reprezentacja Andory nigdy nie zakwalifikowała się do Mistrzostw Europy do lat 17

</doc>
<doc id="3955676" url="https://pl.wikipedia.org/wiki?curid=3955676" title="Stefanowcy">
Stefanowcy

Stefanowcy (także stefanowicze) – grupa religijna, która pojawiła się w II Rzeczypospolitej wśród prawosławnej społeczności na Wołyniu w rejonie miejscowości Bohoszówka (Bohuszka). Nazwa grupy pochodziła od jej założyciela, Stefana Bochoniuka z Bohoszówki. Swoje nauczanie mieli zbliżone do Unii Zborów Kościoła Adwentystów Dnia Siódmego. W II Rzeczypospolitej grupa nie została uznana prawnie przez polskie władze państwowe za związek wyznaniowy.
Grupa była oskarżana o popieranie bolszewizmu i ateizmu, a także o wrogi stosunek do inteligencji.
W 1924 r. redagował w języku rosyjskim czasopismo „Beseda Druga” („Rozmowa Przyjacielska”). Ukazały się 4 numery czasopisma o objętości 4 stron. Następnie w latach 1926–1939 redagował w języku rosyjskim miesięcznik „Nowyj wiernyj put’ k żizni” („Nowa prawdziwa droga do życia”). Czasopismo to podobnie jak poprzednie liczyło 4 strony. Ukazało się łącznie 35 numerów pisma. Ostatnie jego wydanie ukazało się w maju 1929 roku. Oba czasopisma drukowała Drukarnia Richtera w Łucku.

</doc>
<doc id="3955679" url="https://pl.wikipedia.org/wiki?curid=3955679" title="Stefan Kątski">
Stefan Kątski

Stefan Antoni Kątski, na emigracji w Kanadzie używał fonetycznej formy nazwiska Kontski (ur. 21 kwietnia 1898 w Sanoku, zm. 24 maja 1978 w Montrealu) – polski oficer, malarz-postimpresjonista, znawca i konserwator dzieł sztuki.
Życiorys.
Młodość.
Stefan Kątski urodził się 21 lub 23 kwietnia 1898 w rodzinie szlacheckiej, pieczętującej się niegdyś herbem Brochwicz, kultywującej tradycje patriotyczne i wojskowe. Ród, z którego wywodził się artysta, korzeniami swymi sięga do połowy XIV wieku, tj. do czasów, kiedy żył protoplasta rodu Florian z Druszkowa (ok. 1330–1377), podrządczy niepołomicki, dziedzic Wojakowej, Kątów i Połomu w Ziemi Sądeckiej.
Dziecięce i młodzieńcze lata spędził w Sanoku. Jego rodzicami byli Antoni Piotr Kątski, urodzony w Jaśle w roku 1870 oraz Antonina Wiechówna, urodzona w Sanoku w 1872 roku. Ojciec Stefana już w młodości przeniósł się do Sanoka, tu zamieszkał i tu pracował jako kościelny w sanockiej farze. Pierwsze nauki pobierał w szkole powszechnej, od roku 1907 uczęszczał do C.K. Gimnazjum im. Królowej Zofii w Sanoku.
Służba wojskowa – LP, WP, PSZ na Zachodzie.
W roku 1916, w wieku 18 lat, w czasie trwania I wojny światowej, Stefan Kątski wstąpił do Legionów Polskich Józefa Piłsudskiego, z którymi przeszedł legionowy szlak. Po odzyskaniu przez Polskę niepodległości został przyjęty do Wojska Polskiego. Jako podporucznik tabularny 60 pułku piechoty (Wielkopolskiej) Wojska Polskiego wziął udział w wojnie polsko-bolszewickiej w 1920 roku. Wraz z pułkiem wziął udział w tzw. wyprawie kijowskiej wojsk polskich z marszałkiem Józefem Piłsudskim na czele. Wcześniej walczył na Wołyniu, gdzie pułk Kątskiego zdobył m.in. Berdyczów, a następnie toczył ciężkie walki pod Kijowem, do którego 60 pp wkroczył 8 maja 1920 roku. W maju 1920 roku pułk Kątskiego przeniesiono na pozycje frontowe nad Berezynę, skąd w czerwcu 1920 roku, wskutek kontrnatarcia wojsk bolszewickich, 60 pp wyparty został pod Grodno, a jeszcze później w rejon Warszawy. W sierpniu w wyniku kontrnatarcia wojsk polskich 60 pp osiągnął granice Prus Wschodnich, odcinając możliwość wycofania się 4 Armii bolszewickiej gen. Jewgienija Siergiejewa. Następnie pułk otrzymał rozkaz przemarszu do Kamieńca Litewskiego, skąd później nacierał w kierunku Wołkowyska. W listopadzie 1920 roku w oczekiwaniu na rozejm pomiędzy walczącymi stronami, pułk otrzymał zadanie ochrony linii demarkacyjnej. 12 grudnia 1920 roku, jeszcze przed podpisaniem traktatu pokojowego w Rydze (18 marca 1921), na rozkaz naczelnego dowództwa pułk Kątskiego otrzymał rozkaz dyslokacji i powrotu do Ostrowa Wielkopolskiego. Kątski został awansowany do stopnia porucznika rezerwy piechoty. W 1923, 1924 był oficerem rezerwowym macierzystego 60 pułku piechoty, stacjonującego w Ostrowie Poznańskim. W 1934 jako porucznik rezerwy był przydzielony do 4 pułku piechoty Legionów i pozostawał wówczas w ewidencji Powiatowej Komendy Uzupełnień Katowice.
We wrześniu 1939 roku Stefan Kątski jako oficer WP w stopniu porucznika piechoty, wziął udział w kampanii obronnej. Następnie drogą przez Węgry, przedostał się do Francji, do formowanych tam oddziałów Armii Polskiej w obozie szkoleniowym – Camp de Coëtquidan – Guer, departament Morbihan/Bretania. Po upadku Francji i ewakuacji pozostałych wojsk polskich do Wielkiej Brytanii, od czerwca 1940 roku, Stefan Kątski służył w I Korpusie Polskich Sił Zbrojnych, z przydziałem na konserwatora do Archiwum i Muzeum PSZ na Zachodzie w Gask House w hrabstwie Perthshire, w Szkocji.
Dalsza edukacja.
W roku 1921 Stefan Kątski rozpoczął studia artystyczne na Akademii Sztuk Pięknych w Krakowie na kierunku – malarstwo. Studiował początkowo w pracowniach Józefa Mahoffera, Wojciecha Weissa oraz na krótko u Ignacego Pieńkowskiego, by studia zakończyć w pracowni Józefa Pankiewicza, z którym spotka się ponownie w jego paryskiej pracowni w roku 1927. Krakowskie studia ukończył w roku 1924. W tym samym roku Stefan Kąski wyjechał do Florencji, gdzie przez trzy kolejne lata, kontynuował studia artystyczne w Galleria dell’Accademia (Akademia Sztuk Pięknych i Muzeum), na kierunku malarstwa renesansowego i fresku. Kontynuacją studiów malarskich w latach 1927–1930 była École nationale supérieure des beaux-arts de Paris (Państwowa Wyższa Szkoła Sztuk Pięknych w Paryżu).
W tym samym czasie w Paryżu, dołączył do grupy skupionej w Komitecie Paryskim zwanej też kapistami, pod kierunkiem prof. Józefa Pankiewicza, kierującego od 1925 roku, paryską filią Akademii Sztuk Pięknych w Krakowie. Jego kolegami z tego okresu byli m.in. Jan Cybis, Józef Czapski, Zygmunt Waliszewski oraz rówieśnik Piotr Potworowski. W roku 1931 Kątski powrócił do Polski.
Działalność artystyczna.
Stefan Kątski na początku swojej działalności artystycznej, prócz malarstwa, wyspecjalizował się w konserwacji i renowacji starych płócien oraz polichromii sakralnych. W malarstwie najbardziej oddawał się jednak koloryzmowi, pozostając do końca życia wierny malarskiemu nurtowi postimpresjonizmu.
W latach 30. XX wieku, był prawdopodobnie jedynym znawcą na świecie sztuki, którą odkrył powtórnie oraz posiadł wiedzę i technikę tworzenia – kurdybanu – płaskorzeźby mauretańskiej w skórze, wytwarzanej w dawnych wiekach jedynie przez hiszpańskich Maurów. Wiedzę o tej technice zgłębiał we Francji i w hiszpańskiej Grenadzie.
Od 1931 roku, po powrocie do Polski, przystąpił do Zrzeszenia Artystów Plastyków „Zwornik”, powołanego w 1928 roku z inicjatywy czterech absolwentów krakowskiej Akademii Sztuk Pięknych: Emila Krchy, braci Kaspra i Stanisława Pochwalskich oraz Kazimierza Rutkowskiego.
W latach 1930–1939 przebywając w Polsce, Stefan Kątski zaprojektował i wykonał renowację polichromii w ośmiu obiektach sakralnych na terenie kraju, w tym nową polichromię własnego autorstwa, drewnianego stropu, XVI wiecznego (1590) kościoła Św. Wawrzyńca w Chorzowie, który za sprawą Prezydenta Chorzowa Karola Grzesika, zakupiony został, a następnie przeniesiony z miejscowości Knurów w powiecie gliwickim do Chorzowa, na plac u zbiegu ulic Podgórnej (dziś Lwowskiej) i Konopnickiej.
O działalności artysty w Archiwum i Muzeum PSZ na Zachodzie brak jest szczegółowych informacji. Brak jest też publikacji w tym zakresie.
Po zakończonej wojnie i demobilizacji 1948 roku, Kątski ze Szkocji udał się na emigrację do Kanady. Osiadł w najpierw w Ottawie, gdzie początkowo utrzymywał się z udzielania dzieciom korepetycji z malarstwa oraz malowania pejzaży, wystawianych później w galerii przy Sparks Street w Ottawie.
Pierwsza krytykę twórczości Kątskiego w Kanadzie zawarł w 1948 roku, na łamach "The Ottawa Citizen" Carl Weiselberger, z uznaniem wyrażając się o obrazach artysty.
W roku 1950 na zaproszenie o. Bernarda Kazimierczyka z Montrealu, Stefan Kątski przyjechał do Montrealu, otrzymując propozycję opracowania projektu i wykonania dekoracji wnętrz, polonijnego kościoła franciszkańskiego Matki Bożej Częstochowskiej w Montrealu, przy Gascon Avenue.
Na tworzoną przez Kątskiego polichromię w dekorowanej świątyni MBCz w Montrealu, składały się całe galerie fresków z motywami biblijnymi, w stylu włoskiego renesansu oraz sceny z religijnej i duchowej historii Polski, a także elementy wystroju sakralnego świątyni o unikatowym znaczeniu – wytłaczane i pozłacane kurdybany. Tworzone przez artystę kurdybanowe tryptyki są wielkim artystycznym ukłonem mistrza dla tej świątyni i zarazem ewenementem w skali światowej, w aplikowaniu sztuki islamskiej w chrześcijańskich obiektach sakralnych. Z fresków, najcenniejszymi są: tryptyk z życia Św. Franciszka z Asyżu oraz tryptyk poświęcony męczennikowi i późniejszemu świętemu o. Maksymilianowi Kolbe, który został poświęcony 7 listopada 1977 roku, na kilka miesięcy przed śmiercią 80-letniego artysty. Do dziś, wnętrze kościoła MBCz w Montrealu, uchodzi za jedno z najokazalszych w tym mieście. Z wielkim uznaniem do dzieła Kątskiego w montrealskim kościele, odniósł się w roku 1952 Zbigniew Waruszyński w jubileuszowym wydaniu „Białego Orła”.
W latach 1957–1963 Stefan Kątski pracował w zakładach lotniczych Canadair, gdzie zatrudniony był na stanowisku kreślarza oraz ilustratora technicznego. W roku 1963 powrócił do renowacji obrazów i antyków.
Stefan Kątski był malarzem kolorystą, postimpresjonistą, malującym m.in. pejzaże. Artysta szczególnie upodobał sobie plenery w Hiszpanii, do której wyjeżdżał, i której nadmorskie wybrzeże utrwalał na płótnie w gorących, silnie nasyconych barwach[.
Artysta, prace swoje prezentował m.in. na Wielkiej prezentacji sztuki polskiej – „Exhibition of Slavonic Art”, która miała miejsce w grudniu 1951 roku, w Centrum Słowiańskim Uniwersytetu Montrealskiego McGilla. W 1954 roku, z okazji obchodów rocznicy Komisji Edukacji Narodowej, w oknie wystawowym domu towarowego Eaton w Montrealu, zaprezentowano prace Stefana Kątskiego, Oktawiana Jastrzębskiego, Jadwigi Ramzy, A. Romerowej oraz J. Zamoyskiej.
Należał wespół z Zofią Bobrowską, Oktawianem Jastrzębskim, Rafałem Malczewskim, Marią Mazur, Zbigniewem Suchodolskim, Stanisławem Zielińskim, Mają Lightbody, Herminą Thau, Andrzejem Manteuffelem, Stefanem Mrożewskim, Krystyną O’Rourke Zofią Słońską do Polskiego Klubu Rzemiosła Artystycznego – Polski Klub Zdobniczy przy Stowarzyszeniu Techników, który w roku 1956 zorganizował w czasie trwania Międzynarodowych Targów Montrealskich, wystawę prac Zofii Bobrowskiej, Stefana Kątskiego, Zofii Romerowej, Mary Schneider i Stefana Mrożewskiego.
Od 1957 roku należał do Stowarzyszenia Polskich Kombatantów, Koło Nr 7 w Montrealu. Był wieloletnim członkiem Polskiego Instytutu Naukowego w Montrealu.
Ważnym momentem w życiu artysty, w znamienny sposób podkreślający autorytet artysty jako znawcy w dziedzinie dzieł sztuki, był konserwatorski nadzór na skarbami wawelskimi. Od roku 1950 Kątski wraz z Józefem Krzywda-Polkowskim sprawował opiekę konserwatorską nad skarbami wawelskimi, zdeponowanymi przez rząd RP na Uchodźstwie, w Bank of Montreal w Ottawie oraz w Muzeum Prowincjonalnym Quebec City. Przez 10 lat, co roku wraz z Józefem Polkowskim oraz pozostałymi członkami delegacji, udawał się do skarbca muzeum prowincjonalnego, gdzie zdeponowane były skarby, przeprowadzając okresowe przeglądy i prace konserwatorskie.
W dniach 22 grudnia 1958 i 9 stycznia 1959 roku, Stefan Kątski wziął udział jako ekspert-rzeczoznawca z ramienia Polaków z Obozu Londyńskiego, w pracach komisji prof. Jerzego Szablowskiego (1906–1989) do zbadania stanu skarbów wawelskich, w skład której weszli przedstawiciele spadkobierców zmarłego w 1951 roku, powiernika i depozytariusza skarbów wawelskich, dr Stanisława Świerz-Zalewskiego oraz drugi depozytariusz inż. Józef Krzywda-Polkowski. W przeglądzie skarbów wawelskich, uczestniczył mec. Żurowski, testamentariusz polskiego dyplomaty, ostatniego posła i ministra pełnomocnego II RP w Kanadzie, oraz opiekuna skarbów wawelskich prof. Wacława Babińskiego. 
3 maja 1977 został odznaczony przez Prezydenta RP na Uchodźstwie Krzyżem Kawalerskim Orderu Odrodzenia Polski.
Stefan Kątski zmarł 24 maja 1978 roku w Montrealu. Pochowany został w Alei Zasłużonych na Cmentarzu Weteranów „Field of Honour” (Pole Chwały) w Pointe Cleire, Quebec, Kanada. Nie założył rodziny. Należał do zasłużonych działaczy Polonii kanadyjskiej.
Upamiętnienie.
1 lutego 2017 roku Zarząd Związku Rodu Kątskich w Sanoku podjął uchwałę o realizacji projektu pod nazwą „Uhonorowanie pamięci Stefana Antoniego Kątskiego (1898–1978), artysty-malarza, tworzącego na emigracji w Kanadzie”, którego celem jest przybliżenie, upamiętnienie postaci artysty, oraz oddanie mu hołdu. Honorowy patronat nad projektem objął burmistrz Sanoka – Tadeusz Pióro
Projekt realizowany jest w Sanoku, gdzie 25 kwietnia 2017 r. w Sali Gobelinowej Sanockiego Zamku (Muzeum Historycznego w Sanoku) odbyła się sesja poznawcza, zorganizowana przez ZRK wspólnie z Muzeum Historycznym w Sanoku – „Życie i twórczość Stefana Kątskiego”, na której m.in. wykład „Stefan Kątski. Kanadyjski Portret Artysty” wygłosiła dr Katarzyna Szrodt z Montrealu, ekspert i autorka wielu prac o polskich artystach z tzw. wojennej i powojennej emigracji w Kanadzie.
19 sierpnia 2018 roku w ramach projektu uhonorowania osoby Stefana Kątskiego, na zamku sanockim odbyło się spotkanie ze Stefanem Władysiukiem - naczelnym bibliotekarzem Biblioteki Polskiej im. Wandy Stachiewiczowej Polskiego Instytutu Naukowego w Montrealu, goszczącym na zaproszenie Muzeum Historycznego w Sanoku oraz Związku Rodu Kątskich w Sanoku. Stefan Władysiuk znaczną część swojego wystąpienia poświęcił osobie Stefana Kątskiego w związku z 40 rocznicą śmierci artysty, przybliżając nieznane szczegóły z życia artysty, działalności artystycznej na emigracji w Kanadzie oraz działalności w Polskim Instytucie Naukowym w Montrealu.
21 września 2019 roku w Sali Gobelinowej zamku sanockiego odbyła się uroczysta premiera książki pt.: „Stefan Kątski (1898-1978). Historia nieznanego artysty”, pod red. Roberta Antonia, w której udział wzięli współautorzy pracy dr Katarzyna Szrodt z Montrealu, dr Irena Flora Liebich z Ottawy oraz Robert Antoń z Sanoka. W trakcie premiery przekazano jako dar dla Muzeum Historycznego w Sanoku obraz pędzla Stefana Kątskiego „Martwa natura”, 1975 zakupiony w Montrealu przez Związek Rodu Kątskich w Sanoku.
W ramach projektu zaplanowano również odsłonięcie tablicy pamiątkowej ku czci artysty, nazwania imieniem Stefana Kątskiego jednej z sanockich ulic.

</doc>
<doc id="3955680" url="https://pl.wikipedia.org/wiki?curid=3955680" title="Jella Lepman">
Jella Lepman

Jella Lepman (ur. 15 maja 1891 w Stuttgarcie, zm. 4 października 1970 w Zurychu) – niemiecka dziennikarka, pisarka, tłumaczka i działaczka kulturalna, założycielka Międzynarodowej Biblioteki Młodzieżowej w Monachium, jedna z inicjatorów powstania IBBY.
Dzieciństwo i młodość.
Urodziła się jako najstarsza córka w liberalnej żydowskiej rodzinie fabrykanta Josefa Lehmana (1853–1911) i jego żony Flory z domu Lauchheimer (1867–1940). Ukończyła elitarną szkołę dla dziewcząt Konigin-Katarina-Stift,a następnie spędziła rok na pensji w Lutry koło Lozanny w Szwajcarii, ucząc się francuskiego. Po powrocie do Niemiec poślubiła Gustawa Horace Lepmana (1877–1922), syna fabrykanta z Feuerbach. W 1918 roku urodziła córkę Anne-Marie, a w 1921 – syna Guntera. Gustaw Lepman walczył w czasie I wojny światowej we Francji jako oficer armii niemieckiej, zmarł w 1922 roku w wyniku obrażeń poniesionych w czasie tych walk.
Dziennikarstwo i działalność polityczna.
Po śmierci męża rozpoczęła pracę jako redaktorka w piśmie Stuttgarter Neuen Tagbaltt, jako pierwsza kobieta na tym stanowisku. Pisała na tematy społeczno–polityczne, a w 1927 roku założyła dodatek „Die Frau in Haus, Beruf und Gesellschaft” („Kobieta w domu, pracy i społeczeństwie”).
Była aktywną działaczką grupy kobiecej Niemieckiej Partii Demokratycznej w Wirtembergii, działała jako członkini zarządu obwodu wyborczego. W 1929 roku kandydowała bez powodzenia do Reichstagu W 1928 wydała swoją pierwszą książkę dla dzieci „Der verschlafene Sonntag”, a w 1929 pierwszą sztukę teatralną dla dzieci „Der singende Pfennig”.
Emigracja.
Po dojściu Hitlera do władzy w Niemczech w 1933 roku Jella Lepman straciła pracę, a w 1936 wyemigrowała razem z dziećmi przez Florencję do Londynu. Wojnę spędziła w Wielkiej Brytanii, pracując w BBC i ABSIE (American Broadcasting Station in Europe). W 1943 roku opublikowała pod pseudonimem Katherine Thomas książkę „Women in Nazi Germany”.
Działalność powojenna.
Po zakończeniu działań wojennych powróciła do Niemiec w stopniu majora armii amerykańskiej jako konsultantka amerykańskiego programu kulturalno–oświatowego dla kobiet i dzieci. Troszczyła się szczególnie o te ostatnie – pokolenie rosnące w czasie wojny i nazizmu oraz to, które urodzi się już po jej zakończeniu. Uważała, że tylko dzięki książkom dzieci będą w stanie nauczyć się otwartości, tolerancji i pacyfizmu.
W 1946 roku zorganizowała pierwszą międzynarodową wystawę książek w częściowo zrujnowanym Domu Sztuki w Monachium – aby dzieciom i rodzicom pokazać, co czytają dzieci w innych krajach. Ta wystawa cieszyła się ogromnym zainteresowaniem nie tylko w Niemczech, była pokazywana także w Stuttgarcie, Frankfurcie, Hannoverze i Berlinie.
Była redaktorką naczelną ilustrowanego pisma „Heute”.
W 1948 roku przy pomocy Fundacji Rockefellera powołano w Monachium Die Internationale Jugendbibliothek (Międzynarodową Bibliotekę Młodzieżową), która do dziś jest największym na świecie ośrodkiem badań i upowszechniania literatury dla dzieci i młodzieży. Została otwarta 14 września 1949 roku, a Jella Lepman była jej pierwszym dyrektorem
Była inicjatorką międzynarodowej konferencji pod hasłem „International Understanding through Children's Books”, którą zorganizowano w Monachium w 1952 roku. Zaproszono na nią pisarzy, dziennikarzy, nauczycieli i filozofów z wielu krajów. Spodziewano się, że przybędzie 60 uczestników, a zjawiło się 250 gości z 26 krajów, wszyscy związani z literaturą dziecięcą. Powołano wtedy komitet założycielski międzynarodowej organizacji pod nazwą International Broad on Books for Young People. Ostatecznie IBBY została zarejestrowana rok później jako organizacja non profit z siedzibą w Zurychu, a wśród członków założycieli byli m.in. znani pisarze Astrid Lindgren i Erich Kastner. Jella Lepman była pierwszą przewodniczącą tej organizacji.
Z jej inicjatywy w 1956 roku ustanowiono Medal im. H.Ch. Andersena – najważniejszą nagrodę dla twórców literatury dziecięcej, a 1957 roku rozpoczęto wydawanie pisma „Bookbird”.
W 1957 roku zrezygnowała z funkcji dyrektora Internationale Jugendbibliothek i zaangażowała się w kolejny projekt wspólnie z Fundacją Rockefellera – wspieranie rozwoju i propagowanie literatury dziecięcej w krajach rozwijających się.
W 1959 roku przeprowadziła się do Zurychu. Tam zmarła i została pochowana.
W 1991 roku, z okazji setnej rocznicy jej urodzin Internationale Jugendbibliothek zorganizowała wystawę poświęconą jej pamięci, a IBBY ustanowiła medal jej imienia (Jella Lepman Medal), przyznawany osobom i instytucjom szczególnie zasłużonym na rzecz upowszechniania literatury dla dzieci i młodzieży.

</doc>
<doc id="3955683" url="https://pl.wikipedia.org/wiki?curid=3955683" title="AM4">
AM4



</doc>
<doc id="3955684" url="https://pl.wikipedia.org/wiki?curid=3955684" title="Jarabá skala (Ptacznik)">
Jarabá skala (Ptacznik)

Jarabá skala (1169 m n.p.m.) – szczyt w centralnej części gór Ptacznik na Słowacji.
Położenie.
Szczyt wznosi się w centralnej części grupy zwanej Wysokim Ptacznikiem, w jej głównym grzbiecie, ok. 4,3 km na północny wschód od najwyższego szczytu tej grupy – Ptacznika. Przez szczyt przebiega granica Obszaru Chronionego Krajobrazu Ponitrie.
Charakterystyka.
Szczyt tworzy dość wyraźne spiętrzenie głównego grzbietu Ptacznika w miejscu, w którym od niego w kierunku zachodnim odgałęzia się grzbiet "Banisko", a w kierunku północno-zachodnim grzbiet "Buckovo". Cały szczyt jest porośnięty lasem. Spiętrzenie szczytowe góry tworzy grupa skał andezytowych. Mniejsze wychodnie skalne znajdują się jeszcze w kilku innych miejscach na stokach góry. Na grzbiecie, tuż pod szczytem, stoi wznoszący się wysoko ponad korony drzew stalowy, czteronożny maszt przekaźnika telekomunikacyjnego, malowany na biało-czerwono.
Turystyka.
Przez szczyt przechodzi dalekobieżny, czerwono znakowany szlak turystyczny (tzw. Ponitrianska magistrála), biegnący głównym grzbietem Ptacznika. Od północnego zachodu wyprowadza nań żółto znakowany szlak ze wsi Podhradie. Skrzyżowanie szlaków (1154 m n.p.m.) znajduje się na grzbiecie tuż koło masztu przekaźnika. Na wierzchołek wznoszących się nieco dalej na południe szczytowych skałek wiedzie krótki szlak łącznikowy – coraz rzadziej używany, gdyż ze względu na podrastające drzewa widoczność z nich jest coraz bardziej ograniczona.

</doc>
<doc id="3955687" url="https://pl.wikipedia.org/wiki?curid=3955687" title="Lithocarpus propinquus">
Lithocarpus propinquus

Lithocarpus propinquus C.C.Huang &amp; Y.T.Chang – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w południowo-wschodnim Junnanie. 
Biologia i ekologia.
Rośnie w wiecznie zielonych lasach. Występuje na wysokości od 1300 do 1700 m n.p.m. Kwitnie i owocuje od grudnia do stycznia.

</doc>
<doc id="3955694" url="https://pl.wikipedia.org/wiki?curid=3955694" title="Wolant (moda)">
Wolant (moda)

Wolant (fr. "voler" – latać, fruwać) – rodzaj falbany naszywanej na ubiorze kobiecym, a także powiewna suknia z takimi falbanami noszona w XVIII-XIX wieku. 
Określano tak luźny, marszczony pasek tkaniny bądź też lekką ukośną draperię wszytą jednym brzegiem do stroju i poruszającą się pod wpływem powietrza – skąd pochodzi nazwa. Element ten występował już w sukniach kobiet kreteńskich w postaci kilkunastu kolejnych naszywek poziomych; nieodłączną częścią kloszowych spódnic stał się od ok. 1550 r. p.n.e.
W nowożytnej Europie wprowadzany coraz szerzej od połowy XVIII stulecia. Rozpowszechniony jako ozdoba sukien, spódnic, a nawet kobiecej bielizny (halki) w XIX wieku. Modny szczególnie w epoce Drugiego Cesarstwa jako element krynolin zdobionych obfitością poprzecznych draperii wykonanych z koronek. 
Nazwę tę później odnoszono i do samej lekkiej, powiewnej sukni wykańczanej w ten sposób, w Polsce noszonej w połowie XVIII wieku.

</doc>
<doc id="3955695" url="https://pl.wikipedia.org/wiki?curid=3955695" title="Marija Magdalena (utwór)">
Marija Magdalena (utwór)

Marija Magdalena – utwór chorwackiej piosenkarki Doris Dragović, który został wydany w 1999 roku oraz umieszczony na jedenastej płycie studyjnej artystki zatytułowanej "Krajem vijeka". Piosenkę napisali Tonči Huljić (muzyka) i Vjekoslava Huljić (tekst).
W 1999 roku utwór został zakwalifikowany do stawki chorwackich eliminacji eurowizyjnych "Dora 1999". W marcu został zaprezentowany w finale selekcji. Zdobył w nim największą liczbę punktów w głosowaniu jurorów i telewidzów, dzięki czemu zajął pierwsze miejsce, zostając tym samym utworem reprezentującym Chorwację w 55. Konkursie Piosenki Eurowizji organizowanym w Jerozolimie. 29 maja został wykonany przez piosenkarkę w finale imprezy i zajął ostatecznie czwarte miejsce ze 118 punktami na koncie. 
Do utworu został nagrany oficjalny teledysk.
Lista utworów.
CD single

</doc>
<doc id="3955700" url="https://pl.wikipedia.org/wiki?curid=3955700" title="Tiiu Nurmberg">
Tiiu Nurmberg

Tiiu Nurmberg (ur. 5 stycznia 1982 w Pointe-Claire) – estońska narciarka alpejska kanadyjskiego pochodzenia, dwukrotna uczestniczka zimowych igrzysk olimpijskich.
W 2006 i 2010 roku wzięła udział w rywalizacji olimpijskiej kobiet w slalomie i slalomie gigancie. W Turynie zajęła 34. miejsce w slalomie gigancie i 44. w slalomie, a w Vancouver była 42. w slalomie i nie ukończyła pierwszego przejazdu w slalomie gigancie.
W 2005 i 2007 roku uczestniczyła w mistrzostwach świata w narciarstwie alpejskim. W debiucie w tej imprezie zajęła 38. miejsce w supergigancie, 52. w slalomie gigancie i została zdyskwalifikowana w slalomie. W drugim starcie zajęła 48. miejsce w slalomie gigancie i nie ukończyła pierwszego przejazdu w slalomie.
W 2006 i 2009 roku łącznie czterokrotnie wystartowała w zawodach Pucharu Świata, jednak ani razu nie została sklasyfikowana.
W kwietniu 2010 roku ogłosiła zakończenie kariery zawodniczej.

</doc>
<doc id="3955701" url="https://pl.wikipedia.org/wiki?curid=3955701" title="Bradok (obwód miński)">
Bradok (obwód miński)

Bradok (biał. Брадок; ros. Бродок, "Brodok") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.
W granicach Rosji należała do ujezdu mińskiego w guberni mińskiej, a od 1919 roku do Białoruskiej SRR. W latach 1919-1920, po zajęciu przez Wojsko Polskie, znalazła się w okręgu mińskim pod Zarządem Cywilnym Ziem Wschodnich. Od 1938 roku wchodzi w skład obwodu mińskiego.

</doc>
<doc id="3955703" url="https://pl.wikipedia.org/wiki?curid=3955703" title="Suela Mëhilli">
Suela Mëhilli

Suela Mëhilli (ur. 28 stycznia 1994 we Wlorze) – albańska narciarka alpejska, olimpijka z Soczi i Pjongczangu, pierwsza w historii kobieta reprezentująca Albanię na zimowych igrzyskach olimpijskich.
W wieku trzech lat wraz z rodziną wyjechała do Włoch.
W 2014 roku wzięła udział w igrzyskach olimpijskich w Soczi. Została tym samym pierwszą kobietą ze swojego kraju, która wystartowała w zimowych igrzyskach olimpijskich. Wcześniej w zimowych edycjach igrzysk udział brał tylko Erjon Tola. W rywalizacji olimpijskiej w Soczi Mëhilli zajęła 60. miejsce w slalomie gigancie w gronie 67 sklasyfikowanych zawodniczek, a w slalomie została zdyskwalifikowana.
W 2015 i 2017 roku uczestniczyła w mistrzostwach świata w narciarstwie alpejskim. W debiucie w tej imprezie zajęła 73. miejsce w slalomie gigancie i 63. w slalomie. W drugim starcie była 69. w slalomie gigancie, a w slalomie została zdyskwalifikowana.
W 2015 roku zajęła drugie miejsce w slalomie i trzecie w slalomie gigancie podczas mistrzostw Serbii w Kopaoniku oraz drugie miejsce w slalomie gigancie w mistrzostwach Czarnogóry w Kolašinie. W grudniu 2016 roku zwyciężyła w slalomie i slalomie gigancie podczas mistrzostw Turcji w Erzurum.
W 2018 roku po raz drugi w karierze wystąpiła na zimowych igrzyskach olimpijskich. Podczas ceremonii otwarcia igrzysk w Pjongczangu pełniła rolę chorążego dwuosobowej reprezentacji Albanii. W rywalizacji sportowej na igrzyskach w Pjongczangu Mëhilli zaprezentowała się w dwóch konkurencjach alpejskich – w slalomie gigancie była 53., a slalomu nie ukończyła.

</doc>
<doc id="3955704" url="https://pl.wikipedia.org/wiki?curid=3955704" title="Coltrane (Impulse! album)">
Coltrane (Impulse! album)



</doc>
<doc id="3955705" url="https://pl.wikipedia.org/wiki?curid=3955705" title="Coltrane (album)">
Coltrane (album)



</doc>
<doc id="3955706" url="https://pl.wikipedia.org/wiki?curid=3955706" title="Suela Mehilli">
Suela Mehilli



</doc>
<doc id="3955711" url="https://pl.wikipedia.org/wiki?curid=3955711" title="Toomas Tiru">
Toomas Tiru

Toomas Tiru (ur. 18 stycznia 1969 w Viljandi) – estoński kombinator norweski, uczestnik Zimowych Igrzysk Olimpijskich 1992, reprezentant klubu Tallinna Dünamo, medalista mistrzostw kraju w kombinacji norweskiej i skokach narciarskich.
Zaczął uprawiać sport w 1979 roku.
W 1992 roku wziął udział w rywalizacji dwuboistów klasycznych na igrzyskach w Albertville. W konkursie indywidualnym zajął 42. miejsce. W skokach uzyskał 73,5 m, 76 m i 79 m, a bieg na dystansie 15 km pokonał w czasie 50 min 13,1 s.
W 1983 roku zdobył brązowy medal mistrzostw Estonii juniorów do lat 18 w kombinacji norweskiej. Rok później został mistrzem kraju w kategorii do 20 lat i brązowym medalistą w seniorskich mistrzostwach. W 1986 roku został dwukrotnym mistrzem kraju juniorów do lat 18 (indywidualnie i drużynowo) oraz wicemistrzem indywidualnie w kategorii do 20 lat. W 1987 roku został mistrzem Estonii juniorów do lat 18, wicemistrzem juniorów do lat 20 oraz drużynowym mistrzem i indywidualnym brązowym medalistą mistrzostw seniorskich. W 1988 roku zdobył srebrny medal mistrzostw kraju juniorów do lat 20 w kombinacji i brązowy w skokach narciarskich na skoczni K-70. W 1989 roku został wicemistrzem kraju w kombinacji i brązowym medalistą w skokach. Rok później zwyciężył w indywidualnych mistrzostwach w kombinacji, zdobył srebro w drużynie i brąz w skokach. W 1991 roku został mistrzem Estonii w kombinacji i skokach na skoczni K-50 oraz wicemistrzem na skoczni K-70. W 1992 roku zdobył złoto w skokach na obiekcie K-50.

</doc>
<doc id="3955713" url="https://pl.wikipedia.org/wiki?curid=3955713" title="Halica">
Halica

Halica (biał. Галіца; ros. Галица, "Galica") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.
W granicach Rosji należała do ujezdu mińskiego w guberni mińskiej, a od 1919 roku do Białoruskiej SRR. W latach 1919-1920, po zajęciu przez Wojsko Polskie, znalazła się w okręgu mińskim pod Zarządem Cywilnym Ziem Wschodnich. Od 1938 roku wchodzi w skład obwodu mińskiego.

</doc>
<doc id="3955714" url="https://pl.wikipedia.org/wiki?curid=3955714" title="Coltrane">
Coltrane



</doc>
<doc id="3955718" url="https://pl.wikipedia.org/wiki?curid=3955718" title="Hubicze (obwód miński)">
Hubicze (obwód miński)

Hubiczy (biał. Губічы; ros. Губичи, "Gubiczi") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.

</doc>
<doc id="3955723" url="https://pl.wikipedia.org/wiki?curid=3955723" title="Kluczniki (obwód miński)">
Kluczniki (obwód miński)

Kluczniki (biał. Ключнікі; ros. Ключники) – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.
Dawniej zaścianek. W granicach Rosji miejscowość należała do ujezdu mińskiego w guberni mińskiej, a od 1919 roku do Białoruskiej SRR. W latach 1919-1920, po zajęciu przez Wojsko Polskie, znalazła się w okręgu mińskim pod Zarządem Cywilnym Ziem Wschodnich. Od 1938 roku wchodzi w skład obwodu mińskiego.

</doc>
<doc id="3955733" url="https://pl.wikipedia.org/wiki?curid=3955733" title="Pozycja anatomiczna">
Pozycja anatomiczna



</doc>
<doc id="3955757" url="https://pl.wikipedia.org/wiki?curid=3955757" title="Karin Peckert-Forsmann">
Karin Peckert-Forsmann

Karin Peckert-Forsmann (ur. 24 lutego 1905 w Tallinnie) – estońska narciarka alpejska, uczestniczka Zimowych Igrzysk Olimpijskich 1936, pierwsza w historii Estonka startująca w zimowych igrzyskach olimpijskich.
Na początku lat 20. XX wieku wyemigrowała do Niemiec i zamieszkała w Rosenheim. W latach 30. zaczęła uprawiać narciarstwo alpejskie, slalom trenowała na trasach w Bawarii.
W 1936 roku w Garmisch-Partenkirchen, jako pierwsza reprezentantka Estonii, wzięła udział w zimowych igrzyskach olimpijskich. Wystąpiła w alpejskiej kombinacji i z dorobkiem 62,31 punktów zajęła 26. miejsce w gronie 29 sklasyfikowanych zawodniczek. Po zjeździe plasowała się na 31. miejscu, w slalomie osiągnęła zaś 21. rezultat.

</doc>
<doc id="3955760" url="https://pl.wikipedia.org/wiki?curid=3955760" title="Peckham Rye">
Peckham Rye

Peckham Rye to park położony w dzielnicy Peckham w południowym Londynie, w obrębie gminy Southwark. Jego powierzchnia, przypominająca kształtem trójkąt, zajmuje łącznie ponad 42 hektarów. Na terenie parku znajduje się rzeka Peck. Nazwę Peckham Rye noszą również ulice ciągnące się po wschodniej i zachodniej granicy parku.
Park wspominany był już w dokumentach z XIV wieku. W 1868 roku ówczesny właściciel ziemi prawnie zabezpieczył teren przed ewentualną zabudową. W kolejnych latach park cieszył się rosnącą popularnością. W weekendy i święta stawał się tak zatłoczony, że z uwagi na komfort i bezpieczeństwo odwiedzających postanowiono go powiększyć. Za sumę 51 tys. funtów wykupiono sąsiadującą farmę Homestall i całość oficjalnie otworzono jako Peckham Rye w 1894 roku. Podczas II wojny światowej teren parku posłużył jako obóz, w którym trzymano włoskich więźniów wojennych.
W latach 60. XVIII wieku poeta William Blake na terenie Peckham Rye miał doznawać serii wizji i objawień.
W okolicach parku toczy się akcja powieści "Ballada o Peckham Rye" szkockiej powieściopisarki Muriel Spark z 1960 roku.

</doc>
<doc id="3955762" url="https://pl.wikipedia.org/wiki?curid=3955762" title="Mega (strona internetowa)">
Mega (strona internetowa)



</doc>
<doc id="3955764" url="https://pl.wikipedia.org/wiki?curid=3955764" title="Hugo Bonk">
Hugo Bonk

Hugo Bonk (ur. 3 lutego 1861, Lidzbark Warmiński, zm. 10 października 1936, Ostróda) – niemiecki historyk, nauczyciel, od 1907 przewodniczący Towarzystwa Historycznego Prus Górnych (niem. "Oberländischer Geschichtsverein"), autor pierwszego opracowania źródeł do historii Olsztyna w swoim "Beiträge zur Geschichte Allensteins" (1903).
Publikacje.
Dwanaście z szesnastu rozdziałów "Geschichte Allensteins in der ermländische Zeit" (części pierwszej "Darstellung der Geschichte Allensteins") zostały wydane po polsku jako "Historia Olsztyna 1353-1772" pod redakcją naukową Alicji Dobrosielskiej i Marka M. Pacholca.

</doc>
<doc id="3955771" url="https://pl.wikipedia.org/wiki?curid=3955771" title="Margaret Agnew Blennerhassett">
Margaret Agnew Blennerhassett

Margaret Agnew Blennerhassett – poetka amerykańska.
Życiorys.
Margaret Agnew Blennerhassett urodziła się prawdopodobnie w 1771 w Anglia. Była córką Roberta Agnewa, gubernatora wyspy Man i wnuczką generała Jamesa Tannera Agnewa, który zginął w bitwie pod Germantown w czasie wojny o niepodległość Stanów Zjednoczonych. Była gruntownie wykształcona. Znała języki obce. Mówiła biegle po włosku, francusku i niemiecku. Interesowała się literaturą i dobre się orientowała w literaturze angielskiej, francuskiej, hiszpańskiej i niemieckiej. Wyszła za mąż za Harmana Blennerhassetta (1764 - 1831), który był jej wujem. W 1796 razem z nim przybyła do Ameryki. Miała sześcioro dzieci. Była wysoka, silna i uchodziła za piękność. W 1805 przywiozła z Filadelfii szczepionkę przeciwko ospie i zaaplikowała ją dzieciom swoim i sąsiadów. Zmarła w ubóstwie w 1842. W 1996 została powtórnie pochowana na Blennerhassett Island. 
Twórczość.
Margaret Agnew Blennerhassett jest autorką tomów "The Deserted Isle" (1822) i "The Widow of the Rock, and Other Poems". (1824). Książki te zostały wydane anonimowo. Na stronie tytułowej zamiast nazwiska autora podano tylko "by a Lady", wskazując arystokratyczne pochodzenie poetki. Do najważniejszych dzieł autorki należą poematy "The Widow of the Rock" i "A Negro’s Benevolence". Do znanych liryków zalicza się też wiersz "Soliloquy of Sappho before Precipitating Herself from the Rock of Leucadia", naśladowany z francuskiego utworu Charles’a Alberta Demoustiera.

</doc>
<doc id="3955772" url="https://pl.wikipedia.org/wiki?curid=3955772" title="The Widow of the Rock, and Other Poems">
The Widow of the Rock, and Other Poems

The Widow of the Rock, and Other Poems – tomik wierszy brytyjsko-amerykańskiej poetki Margaret Agnew Blennerhassett, opublikowany w Montrealu w 1824. Zbiór zawiera między innymi tytułowy poemat "The Widow of the Rock" i kilkadziesiąt innych utworów, w tym "To the Memory of General Agnew", "On Visiting the Grave of my Daughter for the Last Time", "On Credulity", "The Consolations of Poetry", "An Imitation", "On Finding my Bower Covered with Worms", "The Broken Heart", "On a Friend who was Supposed to Have Suffered Shipwreck", "On Seeing Two Funerals Pass by", "Deserted Flower Garden", "On Cupid", "The Love-Sick Lady", "Warning to a Lap-Dog", "The Feather Fan" i "As Thine the Love that Ne’er Disdains". W tomie znalazły się też poemat "The Desert Isle" i wiersze "Soliloquy of Sappho before Precipitating Herself from the Rock of Leucadia", "Forget me not", "To the Same", "Petition of a Linnet Caught in a Limed Twig", "The Joyful Coming of Birds", "The Sparrow", "The Mocking Bird", "To a Humming-Bird", "Lines Written During a Thunder-Storm" i "Lines to a Respected Friend". Wiersze są zróżnicowane pod względem stylistycznym i wersyfikacyjnym. Poetka wykorzystuje zarówno proste, czterowersowe strofy, jak i rozbudowane zwrotki siedmiowersowe (strofa królewska) i dziewięciowersowe (strofa spenserowska).

</doc>
<doc id="3955774" url="https://pl.wikipedia.org/wiki?curid=3955774" title="The Widow of the Rock">
The Widow of the Rock

The Widow of the Rock – poemat brytyjsko-amerykańskiej poetki Margaret Agnew Blennerhassett, opublikowany w tomiku "The Widow of the Rock, and Other Poems", wydanym w Montrealu w 1824. Utwór jest napisany strofą królewską, czyli zwrotką siedmiowersową rymowaną ababbcc, mającą w literaturze angielskiej długą tradycję, sięgającą wieku XIV. 
W utworze autorka wykorzystuje aliteracje, jak "praises on the pile they pass", "It buds in beauty, and in beauty blooms", czy "Chill winter whitens o’er the leafless wood". Rozbudowane współbrzmienie na [s] występuje też w zwrotce ostatniej:
Bohaterami poematu są Reuben i Lucy.
Zobacz też: The Desert Isle (Blennerhassett)

</doc>
<doc id="3955804" url="https://pl.wikipedia.org/wiki?curid=3955804" title="Zmarli w kwietniu 2017">
Zmarli w kwietniu 2017



</doc>
<doc id="3955805" url="https://pl.wikipedia.org/wiki?curid=3955805" title="Don Warden">
Don Warden

Don Warden (ur. 27 marca 1929, zm. 11 marca 2017) – amerykański gitarzysta, menedżer Dolly Parton.
Życiorys.
Pochodził z rodziny muzykantów z Mountain Grove. Karierę muzycznął zaczynał w liceum jako założyciel zespołu The Rhythm Rangers. Następnie związany był z różnymi rozgłośniami radiowymi. Był również założycielem i członkiem Porter Wagoner Trio w latach 1960–1974 występując w Porter Wagoner Show. Przez blisko 50-lat był menadżerem Dolly Parton. W 2008 roku został wprowadzony do Steel Guitar Hall of Fame.

</doc>
<doc id="3955806" url="https://pl.wikipedia.org/wiki?curid=3955806" title="Leszek Wojtyś">
Leszek Wojtyś

Leszek Wojtyś FDP (ur. 9 lub 19 lipca 1933 w Sroczkowie koło Kielc, zm. 24 marca 2017 w Łaźniewie) – polski duchowny rzymskokatolicki, orionista.
Życiorys.
Był synem Józefa i Marii z domu Wołoszynowskiej, przychodząc na świat jako piąte spośród dziewięciorga ich dzieci. Pierwsze śluby złożył 15 sierpnia 1952 r., a cztery lata później śluby wieczyste. Święcenia kapłańskie przyjął 13 lipca 1958 r. W latach 1987–1991 piastował funkcję proboszcza parafii p.w. św. Antoniego w Zduńskiej Woli. W 1987 rozpoczął budowę Schroniska dla Bezdomnych Mężczyzn im. bł. Franciszka Drzewieckiego w Henrykowie koło Zduńskiej Woli, które otwarto 25 października 1994. Ks. Wojtyś był jego wieloletnim kierownikiem i kapelanem. W 1999 ks. Leszek Wojtyś został wyróżniony tytułem „Zduńskowolanina Roku” za działalność społeczną, zaś w 2004 Muzeum Historii Miasta Zduńska Wola i Towarzystwo Przyjaciół Zduńskiej Woli wprowadziły go do tworzonej przez siebie „Galerii Niepospolitych Zduńskowolan”. W 2005 został uhonorowany tytułem „Zasłużony dla Miasta Zduńskiej Woli”, a w 2009 odznaczony Krzyżem Kawalerskim Orderu Odrodzenia Polski. Był członkiem Towarzystwa Przyjaciół Zduńskiej Woli.

</doc>
<doc id="3955807" url="https://pl.wikipedia.org/wiki?curid=3955807" title="Gabriel Mafa">
Gabriel Mafa

Gabriel Mafa pseudonim „Negru” (ur. 1975 w Timișoarze, zm. 21 marca 2017) – rumuński perkusista, członek zespołu Negură Bunget.
Życiorys.
Był jednym ze współzałożycieli i wieloletnim perkusistą rumuńskiego zespołu blackmetalowego Negură Bunget. Z zespołem związany był od momentu jego powstania, aż do swojej śmierci będąc wówczas jedynym członkiem grupy, który grał we wszystkich jej składach. Zmarł 21 marca 2017 w wyniku zawału serca.

</doc>
<doc id="3955808" url="https://pl.wikipedia.org/wiki?curid=3955808" title="Sib Hashian">
Sib Hashian

John „Sib” Hashian, właśc. John Thomas Hashian (ur. 17 sierpnia 1949 w Bostonie, zm. 22 marca 2017 w Nassau, Bahamy) – amerykański perkusista rockowy, członek zespołu Boston.
Życiorys.
Hashian zastąpił w grupie Boston jej pierwszego perkusistę Jima Masdea, co było wynikiem nacisków wytwórni Epic Records. Z grupą Boston nagrał jej debiutancki album "Boston" oraz kolejny "Don’t Look Back". Był również zaangażowany we wczesne prace nad albumem "Third Stage". Po odejściu z grupy Boston brał m.in. udział w pracach nad debiutancką płytą jednego z członków tej grupy, Barry'ego Goudreau, a na płycie został nagrany m.in. utwór "Dreams".
Hashian zmarł 22 marca 2017 w wieku 67 lat podczas rejsu na pokładzie statku wycieczkowego.

</doc>
<doc id="3955809" url="https://pl.wikipedia.org/wiki?curid=3955809" title="Kwari Yasin">
Kwari Yasin

Kwari Muhammad Yasin (zm. 19 marca 2017) – pakistański terrorysta związany z Al-Ka'idą.
Życiorys.
Przez amerykańskie służby wywiadowcze i wojskowe wskazywany był jako odpowiedzialny za zabicie dwóch urzędników amerykańskich oraz przygotowanie zamachu terrorystycznego na reprezentację Sri Lanki w krykiecie z 2009. Yasir był także jednym z dziesięciu najbardziej poszukiwanych terrorystów w Pakistanie. Zginął w wyniku amerykańskiego nalotu w prowincji Paktika, w południowo-wschodniej części Afganistanu.

</doc>
<doc id="3955816" url="https://pl.wikipedia.org/wiki?curid=3955816" title="Agata Kot-Wasik">
Agata Kot-Wasik

Agata Jolanta Kot-Wasik (ur. w 1964 w Siedlcach) – polska profesor chemii specjalizująca się w chemii analitycznej, a zwłaszcza w chromatografii, analizie śladów i analizie zanieczyszczeń środowiska. Zatrudniona w Katedrze Chemii Analitycznej na Wydziale Chemicznym Politechniki Gdańskiej. Prodziekan ds. kształcenia, prodziekan ds. nauki, dziekan Wydziału Chemicznego.
Życiorys.
W roku 1988 ukończyła studia magisterskie na Wydziale Chemicznym PG w specjalności Analityka Techniczna i Przemysłowa. W latach 1988-1992 była zatrudniona w Katedrze Chemii Organicznej na stanowisku naukowo-technicznym. W 1990 roku ukończyła studia podyplomowe „Techniki Instrumentalne w Analizie Śladów i Ochronie Środowiska” realizowane na PG, a w 1992 rozpoczęła studium doktorskie na macierzystym wydziale, które kontynuowała i ukończyła na belgijskim Uniwersytecie w Gandawie uzyskując tam stopień doktora w 1995 roku (nostryfikowany w 1996 na PG). Od 1996 roku jest zatrudniona w Katedrze Chemii Analitycznej w zespole prof. Jacka Namieśnika jako nauczyciel akademicki, początkowo jako asystent (1995-1996), następnie jako adiunkt (1996-2009), adiunkt z habilitacją (2009-2012) i następnie jako profesor nadzwyczajny PG. W roku 2009 uzyskała stopień doktora habilitowanego, w 2014 odebrała z rąk prezydenta RP Bronisława Komorowskiego nominację profesorską;.
W latach 2004-2006 członkostwo w Sekcji Chemii Morza Komitetu Badań Morza PAN. W latach 2007-2012 została powołana na członka Komisji Śladowej Analizy Organicznej Komitetu Chemii Analitycznej PAN. W kadencji 2012-2015 oraz 2015-2018 w składzie Rady Naukowej Instytutu Oceanologii PAN.
Działalność naukowa prof. Agaty Kot-Wasik skupiona jest na poszukiwaniu i opracowywaniu nowych metodyk analitycznych. Główny nurt jej zainteresowań stanowią nowoczesne techniki analityczne ze szczególnym uwzględnieniem technik łączonych, a wśród nich na plan pierwszy wysuwa się nowoczesna, ultraszybka wysokosprawna chromatografia cieczowa w połączeniu ze spektrometrią mas, tandemową spektrometrią mas i wysokorozdzielczą spektrometrią mas. Jednocześnie zdobywa doświadczenie w zakresie przygotowania próbek ciekłych i stałych do analizy chromatograficznej. Ważnym elementem prowadzonych prac badawczych stanowi poznanie kinetyki reakcji degradacji zanieczyszczeń środowiska wodnego oraz identyfikacja produktów degradacji organicznych zanieczyszczeń środowiska umożliwiająca określenie dróg degradacji związków ze szczególnym uwzględnieniem pozostałości farmaceutyków. Ostatnio prowadzone badania naukowe skupiają się na lipidomice i metabolomice.
Dorobek publikacyjny prof. Agaty Kot-Wasik obejmuje ponad 70 artykułów w czasopismach naukowych z bazy JCR, rozdziały w sześciu książkach, współautorstwo pięciu skryptów akademickich.
Recenzent w postępowaniach doktorskich (8) i habilitacyjnych (5), wniosków grantowych krajowych i manuskryptów publikacji w czasopismach z listy JCR. Kierownik 3 grantów KBN. Publikacje prof. A. Kot-Wasik uzyskały ponad 1500 niezależnych cytowań, indeks Hirscha wg Web of Science 21 (2016 r.).
Prof. A. Kot-Wasik wypromowała 2 doktorów, dwukrotnie była współpromotorem prac doktorskich, a obecnie jest opiekunem naukowym 3 następnych doktorantów. Ponadto była opiekunem ponad 175 prac dyplomowych magisterskich i inżynierskich oraz recenzentem prac dyplomowych ponad 70 razy. Była również promotorem prac dyplomowych studentów zagranicznych (dwóch z Portugalii w 2006 roku, jednej z Hiszpanii w 2008 roku, z Hiszpanii i Etiopii w 2012/2013).
W 1995 roku odbyła półroczny staż na Uniwersytecie w San Sebastian w Hiszpanii finansowany przez rząd baskijski, a w 1999 roku miesięczny staż na Uniwersytecie w Pau we Francji.
W 1995 roku otrzymała Nagrodę Gdańskiego Towarzystwa Naukowego oraz Nagrodę Królewskiej Akademii Nauk w Brukseli, Belgia.
Odznaczona Brązowym Krzyżem Zasługi (2007) i Medalem Komisji Edukacji Narodowej (2004). Otrzymała kilkanaście nagród indywidualnych i zespołowych Rektora PG.
W latach 2012-2016 prodziekan ds. kształcenia, w latach 2016-2019 prodziekan ds. nauki, od października 2019 dziekan Wydziału Chemicznego.

</doc>
<doc id="3955824" url="https://pl.wikipedia.org/wiki?curid=3955824" title="Torfowiska Orawsko-Nowotarskie">
Torfowiska Orawsko-Nowotarskie

Torfowiska Orawsko-Nowotarskie (PLH120016) – projektowany specjalny obszar ochrony siedlisk w ramach programu Natura 2000 w województwie małopolskim o powierzchni 8255,62 ha. Obejmuje część obszaru Kotliny Nowotarskiej. Zaprojektowany został w kwietniu 2004 r., 25 stycznia 2008 roku zatwierdzony został przez Komisję Europejską jako obszar mający znaczenie dla Wspólnoty. Obejmuje tereny gmin Czarny Dunajec, Jabłonka, Nowy Targ (gmina wiejska) i miasta Nowy Targ. Dotychczas teren ten objęty był ochroną jako Południowomałopolski Obszar Chronionego Krajobrazu, ponadto w jego obrębie znajduje się rezerwat przyrody Bór na Czerwonem.
W zbliżonych granicach utworzono także obszar specjalnej ochrony ptaków „Torfowiska Orawsko-Nowotarskie” PLB120007.
Charakterystyka.
Kotlina Orawsko-Nowotarska powstała w neogenie w wyniku ugięcia się obszaru pomiędzy łańcuchami górskimi i pogórzami. Podczas ostatniego zlodowacenia (ok. 22-11 tys. lat temu) pokryta została warstwą bardzo słabo przepuszczalnej gliny o grubości około 2 m. Glina ta powstawała w wyniku deflacji z fliszu karpackiego budującego otaczające kotlinę Beskidy i Podhale. Po ustąpieniu lodowca teren kotliny pełen był zagłębień wypełnionych wodą i tworzących młaki i jeziora. Stopniowo zamulane były niesionymi przez wodę osadami tworzącymi stożki napływowe, równocześnie też podlegały zarastaniu, w którym wielki udział miał mech torfowiec. Z jego obumarłych szczątków tworzył się torf i powstawały torfowiska, przez okoliczną ludność nazywane pustaciami lub puściznami. Klimat Kotliny Nowotarskiej wyjątkowo sprzyja powstawaniu torfowisk. Występuje bowiem nadwyżka opadów nad parowaniem, duże zasilanie wodą spływającą z grubej warstwy topniejących śniegów na otaczających kotlinę górach. Nawet podczas długotrwałej suszy w glebie znajduje się wystarczająca ilość wody, co sprzyja powstawaniu torfowisk wysokich. Mają one postać kopulastych wzniesień terenu. Torfowiska te były przez okoliczną ludność eksploatowane jako źródło torfu. Początkowo wykorzystywano je po wysuszeniu głównie jako opał, później również jako podłoże upraw w ogrodnictwie i leśnictwie, oraz jako materiał izolacyjny. Od połowy XX wieku zaczęło się eksploatowanie torfu na skalę przemysłową. Doprowadziło to do znacznego zniszczenia torfowisk. W 1994 r. torf został uznany za kopalinę i jego wydobycie dopuszczalne jest tylko po uzyskaniu koncesji. Obecnie legalnie wydobywa się w Kotlinie Nowotarskiej torf tylko w jednym miejscu – na torfowisku Puścizna Wielka.
Przedmiot ochrony.
Przedmiotem ochrony jest 12 typów siedlisk przyrodniczych i 5 gatunków zwierząt:

</doc>
<doc id="3955832" url="https://pl.wikipedia.org/wiki?curid=3955832" title="Pólka (Macoszyn Duży)">
Pólka (Macoszyn Duży)

Pólka – część wsi Macoszyn Duży w Polsce, położona w województwie lubelskim, w powiecie włodawskim, w gminie Wola Uhruska. 
W latach 1975–1998 Pólka należały administracyjnie do województwa chełmskiego.

</doc>
<doc id="3955834" url="https://pl.wikipedia.org/wiki?curid=3955834" title="Ostrov (ujednoznacznienie)">
Ostrov (ujednoznacznienie)



</doc>
<doc id="3955837" url="https://pl.wikipedia.org/wiki?curid=3955837" title="Nagroda Gdańskiego Towarzystwa Naukowego">
Nagroda Gdańskiego Towarzystwa Naukowego

Nagroda Gdańskiego Towarzystwa Naukowego i Prezydenta Miasta Gdańska – doroczna nagroda przyznawana przez Gdańskie Towarzystwo Naukowe i Prezydenta Miasta Gdańska młodym pracownikom nauki (do 35. roku życia) za wybitne osiągnięcia naukowe. Dorocznie przyznawanych jest 5 nagród za prace naukowe związane z zakresem działania każdego z pięciu wydziałów towarzystwa, za prace naukowo-badawcze, publikacje oraz prace konstrukcyjne i projektowe o tematyce odpowiadającej statutowym celom i zadaniom towarzystwa. W wyjątkowych przypadkach, gdy nie zostanie przyznana nagroda za prace związane z zakresem działania któregoś z wydziałów z powodu braku zgłoszeń lub brak podstaw do zakwalifikowania do nagrody zgłoszonej pracy, możliwe jest przyznanie dodatkowej nagrody za prace naukowe związane z zakresem działania innego wydziału lub zwiększenie proporcjonalne wysokości przyznanych nagród o nie rozdysponowane środki. 

</doc>
<doc id="3955845" url="https://pl.wikipedia.org/wiki?curid=3955845" title="Kosarzyska (torfowisko)">
Kosarzyska (torfowisko)

Kosarzyska lub Kosarzysko – torfowisko w Kotlinie Orawsko-Nowotarskiej, w obrębie miejscowości Koniówka w województwie małopolskim, w powiecie nowotarskim, w gminie Czarny Dunajec. Położone jest na średniej wysokości około 750 m wśród łąk po lewej stronie Czarnego Dunajca, tuż przy granicy ze Słowacją. Znajduje się w zlewni Czarnego Dunajca. 
Kosarzysko to niewielkie torfowisko słabo tylko zakrzewione. Jest to już tylko pozostałość torfowiska wysokiego, wyeksploatowano z niego bowiem już torf. Z charakterystycznych dla torfowisk roślin rośnie na nim m.in. żurawina błotna. Planuje się utworzenie na Kotlinie Nowotarskiej specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Kosarzysko jest własnością prywatną, aby zastosować jego ochronę przewiduje się wykup działek lub ustalenie płatności rolno-środowiskowe za zaniechanie gospodarowania na nim, utrzymanie i prowadzenie odpowiednich zabiegów pielęgnacyjnych.

</doc>
<doc id="3955862" url="https://pl.wikipedia.org/wiki?curid=3955862" title="Motra tone">
Motra tone

Motra tone (pol. "Nasza siostra") – obraz namalowany przez albańskiego malarza Kolë Idromeno. Obraz powstał w 1883 roku i uznawany jest za najważniejsze dzieło twórcy, nazywany jest „albańską Moną Lisą”.
Dzieło znajduje się w zbiorach Narodowej Galerii Sztuki w Tiranie.

</doc>
<doc id="3955872" url="https://pl.wikipedia.org/wiki?curid=3955872" title="Karali rajonu">
Karali rajonu

Karali rajonu (biał. "Каралі раёну", pol. "Królowie dzielnicy") – drugi album studyjny białoruskiego zespołu rockowego Krambambula, wydany w 2003 roku. W nagraniu płyty gościnnie wzięli udział lider zespołu Lapis Trubieckoj Siarhiej Michałok i wokalista Neuro Dubel Alaksandr Kulinkowicz – z uwagi na ich wkład zespół na okładce albumu podpisał się żartobliwie jako Krambambula 1½.

</doc>
<doc id="3955875" url="https://pl.wikipedia.org/wiki?curid=3955875" title="Stary cmentarz w Olkuszu">
Stary cmentarz w Olkuszu

Stary cmentarz w Olkuszu – nieczynny cmentarz wyznaniowy w Olkuszu, położony pomiędzy ulicami Króla Kazimierza Wielkiego i Francesco Nullo. Został otwarty w pierwszej połowie XIX wieku, a zamknięto go w 1914 roku. Dzieli się na dwie części: katolicką i prawosławną. Spoczywa na nim włoski rewolucjonista i powstaniec styczniowy, płk Francesco Nullo.
Lokalizacja i charakterystyka.
Cmentarz leży w centrum Olkusza, pomiędzy ulicami Króla Kazimierza Wielkiego i Francesco Nullo. Ma powierzchnię 0,65 hektara. Jest cmentarzem typu parkowego; w 1982 roku w jego obrębie rosło 190 drzew. Jest otoczony murem z wapienia.
Cmentarz podzielony jest na dwie części: katolicką i prawosławną. Ta ostatnia, o powierzchni 13 arów, znajduje się we wschodniej części cmentarza. Od kwater katolickich ogradza ją mur. Pierwotnie kwaterę prawosławną przecinała aleja biegnąca prostopadle do ul. Króla Kazimierza Wielkiego. Na teren kwatery można wejść zarówno bramą od strony ul. Króla Kazimierza Wielkiego, jak też od strony cmentarza katolickiego, przez przejście w murze.
Aleja, prowadząca od bramy przy ul. Króla Kazimierza Wielkiego, biegnie także przez katolicką część cmentarza. Pierwotnie przecinały ją prostopadle trzy inne alejki, wyznaczając w ten sposób sześć kwater.
Historia.
Cmentarz został założony pomiędzy 1815 a 1821 rokiem. Pierwotnie miał mniejszą powierzchnię, jednakże w II połowie XIX wieku został powiększony o tereny przylegające od strony północnej. Cmentarz formalnie zamknięto w 1914 roku. Nadal jednak odbywały się pojedyncze pochówki w grobach rodzinnych, ostatnie miały miejsce w latach 30. XX wieku. Liczba osób pochowanych na cmentarzu pozostaje nieznana.
Kwatera prawosławna powstała najprawdopodobniej pomiędzy rokiem 1826 a 1843. Najstarszy ze znanych nagrobków prawosławnych, a w zasadzie metalowy krzyż z wypisaną datą, pochodził z 1843 roku (nie zachował się). W miejscu tym grzebano rosyjskich żołnierzy i urzędników oraz zmarłych członków ich rodzin, przede wszystkim żołnierzy Straży Pogranicznej oraz małe dzieci. Według Ireneusza Cieślika w kwaterze prawosławnej pochowano około 200–300 osób.
W maju 1863 roku na cmentarzu pogrzebano płk. Francesco Nullo – włoskiego rewolucjonistę, który ochotniczo wziął udział w powstaniu styczniowym i poległ w bitwie pod Krzykawką. W 1909 roku, z inicjatywy grupy mieszkańców Olkusza, na grobie Nullo wzniesiono pomnik w kształcie strzaskanego pnia dębu. Dokonano tego w tajemnicy przed władzami carskimi.
Podczas I wojny światowej w północno-wschodniej części cmentarza grzebano zmarłych i poległych żołnierzy armii austro-węgierskiej. W tym celu wydzielono część kwatery prawosławnej (ok. 30% jej pierwotnej powierzchni). Prawdopodobnie zbiorowa mogiła żołnierska została ekshumowana po wojnie, a szczątki przeniesiono na cmentarz wojenny urządzony przy nowym cmentarzu katolickim. Według niektórych świadków w czasach stalinizmu w kwaterze prawosławnej potajemnie grzebano zwłoki ofiar olkuskiego Urzędu Bezpieczeństwa.
W okresie Polski Ludowej cmentarz zaczął popadać w ruinę. Często odnotowywano akty wandalizmu. Zburzony został budynek grabarza-stróża, który przylegał do muru w południowo-zachodniej części cmentarza. Proces dewastacji został częściowo zatrzymany w 1962 roku. W związku ze zbliżającymi się obchodami 100. rocznicy bitwy pod Krzykawką, a w szczególności na wieść, że weźmie w nich udział oficjalna delegacja włoska, ówczesne władze miejskie odnowiły pomnik płk. Nullo, uporządkowały jego otoczenie, a także zezwoliły na oddolne inicjatywy mające na celu zabezpieczenie cmentarza. Od 1965 roku opiekę nad starym cmentarzem sprawowało Towarzystwo Przyjaciół Ziemi Olkuskiej. 
W 1977 roku wysunięto pomysł przekształcenia cmentarza w plac zabaw dla dzieci, ostatecznie nie został on jednak zrealizowany. W 1982 roku na zlecenie olkuskiego magistratu przeprowadzono szczegółową inwentaryzację obiektów znajdujących się na cmentarzu. Działania społeczne mające na celu odnowienie cmentarza były prowadzone także w latach 90. XX wieku. W tym okresie mur oddzielający część katolicką od prawosławnej zaczęto przekształcać w „ścianę pamięci”. 
W 1997 roku uczniowie z Zespołu Szkół w Bukownie uporządkowali kwaterę prawosławną, m.in. stawiając ponad 20 metalowych krzyży prawosławnych na bezimiennych mogiłach. Kilka lat później kwatera została jednak zdemolowana przez nieznanych sprawców.
W 2005 roku na cmentarzu odsłonięto pomnik upamiętniający mieszkańców powiatu olkuskiego pomordowanych w niemieckich więzieniach, obozach koncentracyjnych i obozach zagłady.
Ważniejsze groby i obiekty.
Podczas przeprowadzonej w 1982 roku inwentaryzacji ustalono, że na starym cmentarzu znajduje się 31 budowli grobowych i nagrobków o charakterze zabytkowym – w tym czternaście pochodzących z II połowy XIX wieku i siedemnaście pochodzących z I połowy XX wieku. W tej liczbie znajdowało się: dziewiętnaście nagrobków wolno stojących, pięć płyt nagrobnych, cztery krzyże, dwa grobowce i jeden sarkofag. W kwaterze prawosławnej zachowało się tylko kilka oryginalnych nagrobków.
Do najważniejszych obiektów znajdujących się na cmentarzu należy zaliczyć grób i pomnik Francesco Nullo. Obok włoskiego pułkownika spoczywają dwaj inni powstańcy polegli pod Krzykawką, Władysław Romer i N.N. „Julian”, których upamiętniają osobne płyty nagrobne. Nieopodal grobu i pomnika znajduje się kilka tablic pamiątkowych oraz kamienny postument z dwoma metalowymi masztami flagowymi, na którym wyrzeźbiono płaskorzeźby przedstawiające herby Bergamo i Olkusza.
Wśród osób zasłużonych dla ziemi olkuskiej, które spoczywają na starym cmentarzu, znajdują się ponadto:
W latach 90. XX wieku mur oddzielający część katolicką od prawosławnej zaczęto przekształcać w tzw. ścianę pamięci. Zainstalowano na nim liczne tablice, upamiętniające m.in.: Włochów poległych w powstaniu styczniowym, mieszkańców ziemi olkuskiej poległych w wojnie polsko-bolszewickiej – w tym żołnierzy V Batalionu Strzelców Olkuskich im. płk. Francesco Nullo, mieszkańców ziemi olkuskiej walczących na frontach II wojny światowej – uczestników kampanii wrześniowej, żołnierzy 2 Korpusu Polskiego, żołnierzy 1. i 2. Armii Wojska Polskiego, żołnierzy 23. i 106. Dywizji Piechoty Armii Krajowej, którzy walczyli na ziemi olkuskiej w składzie oddziałów partyzanckich „Surowiec” i „Suszarnia”.
Odsłonięty w czerwcu 2005 roku pomnik projektu Katarzyny Krzykawskiej upamiętnia mieszkańców powiatu olkuskiego, którzy w czasie II wojny światowej zginęli w niemieckich więzieniach, obozach koncentracyjnych i obozach zagłady. Pomnik ma kształt półkolistego, powiększającego się ku środkowi stosu, za którym ustawiono sześć tablic z nazwiskami ofiar. Pomnik wzbudził pewne kontrowersje ze względu na oskarżenia, że tablice nie zawierają nazwisk ofiar pochodzenia żydowskiego (te ostatnie zostały upamiętnione krótkim napisem). Z owymi zarzutami polemizował m.in. Adam Cyra.
W 2009 roku, w ślad za inicjatywą polskiej i niemieckiej młodzieży, na starym cmentarzu wzniesiono obelisk z krzyżem upamiętniający ofiary wojen w Europie. W tym samym roku z inicjatywy olkuskich harcerzy w północno-zachodniej części cmentarza wzniesiono obelisk z drewnianym krzyżem, który upamiętnia powstanie warszawskie.

</doc>
<doc id="3955880" url="https://pl.wikipedia.org/wiki?curid=3955880" title="Fritz Brand">
Fritz Brand

Fritz Brand (ur. 22 kwietnia 1889 w Berlinie, zm. 26 listopada 1967) – niemiecki generał z czasów I i II wojny światowej.
Jego kariera wojskowa zaczęła się 1 października 1907, gdy jako kadet wstąpił do Pruskiej Armii. 27 stycznia 1909 awansował na podporucznika. Na początku I wojny światowej awansował na porucznika (24 grudnia 1914). 18 sierpnia 1916 awansowany do stopnia kapitana. Został odznaczony Krzyżem Żelaznym II klasy. Po I wojnie światowej został przeniesiony do Królewca. 1 stycznia 1928 roku awansował do stopnia majora. Na wiosnę 1930, został przeniesiony do sztabu 2. Dywizji armii do Szczecina. Tam został awansowany w dniu 1 lutego 1932 do stopnia podpułkownika.  1 maja 1934 awansował na pułkownika. W dniu 1 sierpnia 1937 został awansowany do stopnia generała. W dniu 1 sierpnia 1939 został awansowany do stopnia generała porucznika. W mobilizacji został mianowany dowódcą 78. Dywizji Piechoty.  W dniu 1 sierpnia 1940 został awansowany do stopnia generała artylerii. 31 marca 1945 zakończył służbę wojskową.

</doc>
<doc id="3955885" url="https://pl.wikipedia.org/wiki?curid=3955885" title="Folwark (Mszanna-Kolonia)">
Folwark (Mszanna-Kolonia)

Folwark – część wsi Mszanna-Kolonia w Polsce, położona w województwie lubelskim, w powiecie włodawskim, w gminie Wola Uhruska.
W latach 1975–1998 Folwark administracyjnie należał do województwa chełmskiego.
Folwark należy do rzymskokatolickiej parafii Ducha Świętego w Woli Uhruskiej.

</doc>
<doc id="3955887" url="https://pl.wikipedia.org/wiki?curid=3955887" title="Hero Jaejoong">
Hero Jaejoong



</doc>
<doc id="3955888" url="https://pl.wikipedia.org/wiki?curid=3955888" title="Zagrzędy">
Zagrzędy

Zagrzędy – część wsi Mszanna-Kolonia w Polsce, położona w województwie lubelskim, w powiecie włodawskim, w gminie Wola Uhruska.
W latach 1975–1998 Zagrzędy administracyjnie należały do województwa chełmskiego.
Zagrzędy należą do rzymskokatolickiej parafii Ducha Świętego w Woli Uhruskiej.

</doc>
<doc id="3955892" url="https://pl.wikipedia.org/wiki?curid=3955892" title="Micky Yoochun">
Micky Yoochun



</doc>
<doc id="3955894" url="https://pl.wikipedia.org/wiki?curid=3955894" title="Zastolny albom">
Zastolny albom

Zastolny albom (biał. "Застольны альбом", pol. "Biesiadny album") – debiutancki album studyjny białoruskiego zespołu rockowego Krambambula, wydany w 2002 roku.

</doc>
<doc id="3955896" url="https://pl.wikipedia.org/wiki?curid=3955896" title="Xiah Junsu">
Xiah Junsu



</doc>
<doc id="3955898" url="https://pl.wikipedia.org/wiki?curid=3955898" title="Deodatus z Ruticinio">
Deodatus z Ruticinio

Deodatus z Ruticinio (ur. ok. 1340, zm. 14 listopada 1391) – włoski męczennik i święty Kościoła katolickiego.
Biografia.
Należał zakonu franciszkańskiego . Zginął śmiercią męczeńską 14 listopada 1391 razem z Mikołajem Taveliciem, Stefanem da Cuneo i Piotrem z Narbony. Został beatyfikowany przez papieża Pawła VI w 1966, a kanonizowany również przez Pawła VI w 1970.

</doc>
<doc id="3955900" url="https://pl.wikipedia.org/wiki?curid=3955900" title="Mistrzostwa Estonii w Skokach Narciarskich 1933">
Mistrzostwa Estonii w Skokach Narciarskich 1933

Mistrzostwa Estonii w Skokach Narciarskich 1933 – pierwsza w historii edycja mistrzostw Estonii w skokach narciarskich, przeprowadzona w marcu 1933 roku na skoczni w Viljandi w celu wyłonienia indywidualnego mistrza kraju w skokach narciarskich.
Pierwszym mistrzem Estonii został Oskar Veldeman po skoku na 21,5 m, drugie miejsce zajął Heino Otto z wynikiem 17,5 m, a trzeci był H.Polikarpus (16,5 m). Wszyscy ci trzej zawodnicy reprezentowali klub Viljandi Sakala.
Zawody przeprowadzono na skoczni Lossimäe Hüppemägi, której punkt konstrukcyjny umieszczony był na 20. metrze. Osiągnięta przez Veldemana odległość (21,5 m) była wyrównanym rekordem obiektu (wcześniej skoczył tyle Eduard Bergman-Raidla w 1931 roku).

</doc>
<doc id="3955902" url="https://pl.wikipedia.org/wiki?curid=3955902" title="Stefan da Cuneo">
Stefan da Cuneo

Stefan z Cuneo (; zm. 14 listopada 1391 w Jerozolimie) – franciszkanin, męczennik i święty Kościoła katolickiego.
Biografia.
Urodził się w Cuneo w Piemoncie. Po wstąpieniu do franciszkanów pracował w latach 1375-1383 na Korsyce. W 1383 roku wyruszył do Palestyny, gdzie franciszkanie z Kustodii Ziemi Świętej posiadali w tym okresie domy zakonne: przy bazylice Bożego Grobu, przy Wieczerniku w Jerozolimie oraz przy bazylice Narodzenia w Betlejem. Stefan przebywał we wspólnocie przy Wieczerniku, gdzie funkcjonował również dom dla pielgrzymów.
W listopadzie 1391 wraz z Piotrem z Narbony, Mikołajem Taveliciem i Deodatusem z Ruticinio udali się do kadiego w Jerozolimie, by wygłosić przed nim potępienie Islamu i zaproponować wiarę chrześcijańską. Gdy zażądano od nich wyrzeczenia się chrześcijaństwa, odmówili. Zostali aresztowani i poddani trwającym trzy dni torturom. Po nich ponownie zaproponowano im, tym razem na publicznym placu, by wyrzekli się chrześcijaństwa. Po kolejnej odmowie zostali zabici. Szczegółowy opis męczeństwa przedstawił w pisemnej relacji ówczesny kustosz Ziemi Świętej o. Gerardo Calvetti. Kult Stefana z Cuneo został zaaprobowany przez Pawła VI w 1966. Papież Leon XIII w 1889 roku potwierdził tylko istniejący od XV wieku kult Mikołaja Tavelicia. Papież Paweł VI kanonizował wszystkich czterech męczenników franciszkańskich 21 czerwca 1970 roku.
Dzień wspomnienia liturgicznego św. Stefana z Cuneo wyznaczono na 17 listopada. Franciszkanie obchodzą wspomnienie 14 listopada – "dies natalis".

</doc>
<doc id="3955908" url="https://pl.wikipedia.org/wiki?curid=3955908" title="Albański Komitet Olimpijski">
Albański Komitet Olimpijski



</doc>
<doc id="3955909" url="https://pl.wikipedia.org/wiki?curid=3955909" title="Piotr z Narbony">
Piotr z Narbony

Piotr z Narbony (zm. 14 listopada 1391) – francuski męczennik i święty Kościoła katolickiego.
Biografia.
Należał do zakonu franciszkańskiego. Przeniósł się do Włoch, a potem w 1381 wyjechał do Ziemi Świętej, gdzie poznał Stefana da Cuneo, Mikołaja Tavelić i Deodatusa z Ruticinio. Zginął wraz z towarzyszami 14 listopada 1391. Beatyfikował go Paweł VI w 1966, a ich kanonizacji dokonał również Paweł VI w 1970.

</doc>
<doc id="3955911" url="https://pl.wikipedia.org/wiki?curid=3955911" title="Śląskie Zakłady Mechaniczno-Optyczne OPTA">
Śląskie Zakłady Mechaniczno-Optyczne OPTA

Śląskie Zakłady Mechaniczno-Optyczne OPTA (wariant pisowni: Opta) – zlikwidowane, upadłe polskie przedsiębiorstwo produkujące sprzęt optyczny i precyzyjny, z siedzibą w Katowicach, w dzielnicy Wełnowiec, istniejące formalnie od 15 września 1948 roku do 12 października 2006 roku.
Historia.
IWOKA.
Zakład, który poprzedzał przedsiębiorstwo OPTA rozpoczął działalność w 1930 roku pod nazwą IWOKA (wariant pisowni: Iwoka). Jej założycielem był Austriak, dyplomowany optyk Johann Wyk. Prowadził on także sklep ze swoimi okularami przy ul. św. Jana w Katowicach.
IWOKA produkowała okulary, szkła powiększające, części do mikroskopów itp. Część produkcji była przeznaczana na eksport.
W 1936 przedsiębiorstwo zdobyło złoty medal na Wystawie Higieny w Warszawie. Projektantem siedziby przedsiębiorstwa przy obecnej ul. Iłłakowiczówny był polski architekt Karol Schayer.
Po II wojnie światowej zakład objęto zarządem państwowym jako „IWOKA” Optyczno-Mechaniczne Zakłady (1946).
OPTA.
15 września 1948 zarządzeniem ministra przemysłu i handlu powołano państwowe przedsiębiorstwo o nazwie Śląskie Zakłady Mechaniczno-Optyczne, podlegające nadzorowi Zjednoczenia Przemysłu Precyzyjnego i Optycznego w Warszawie. Jako przedmiot działalności zakładów ustalono produkcję „okularów, szkła okularowego i innych urządzeń precyzyjno-optycznych”. Później zmieniono nazwę na Śląskie Zakłady Mechaniczno-Optyczne OPTA. Na przełomie lat 1948–1949 spłonęła główna hala produkcyjna, odbudowano ją na wiosnę 1952 roku jako pięciokondygnacyjny budynek o powierzchni 50 × 25 metrów. OPTA dysponowała łącznie dwoma zakładami w Wełnowcu.
W 1960 zakłady opatentowały urządzenie do szlifowania i polerowania szkieł okularowych (patent nr 44977).
W 1968 produkcja wyniosła:
Produkowano również sprzęt oftalmiczny dla optyków i gabinetów okulistycznych. 14,1% produkcji w tym czasie było przeznaczane na eksport.
W 1977 zakłady zamontowały holenderski sprzęt do produkcji soczewek kontaktowych i rozpoczęły ich produkcję jako pierwsze przedsiębiorstwo w Polsce.
W 1986 zakłady opatentowały „sposób i układ oporowego wykonywania węzłów lutowniczych, zwłaszcza w produkcji okularowych opraw metalowych”.
Około 1989 zatrudnienie wynosiło 747 osób.
W 1991 OPTA i Essilor International utworzyły spółkę joint venture o nazwie Essilor Polonia. W 1993 roku Essilor International wykupił wszystkie udziały w spółce Essilor Polonia, tym samym przejmując ją w całości.
Zakłady zostały postawione w stan upadłości w 1999; 12 października 2006 zakończono postępowanie upadłościowe.
Tradycje OPTY kontynuowała firma Opta-Save s.c., zajmująca się głównie produkcją okularów ochronnych, której siedziba mieściła się również przy ul. Słonecznej 4.
Po zakładach pozostał niedokończony budynek przy ulicy Słonecznej 34 w Katowicach. W 2011 wykonano jego adaptację na siedzibę Izby Celnej w Katowicach.

</doc>
<doc id="3955912" url="https://pl.wikipedia.org/wiki?curid=3955912" title="Wielka Pustynia Słona (USA)">
Wielka Pustynia Słona (USA)



</doc>
<doc id="3955915" url="https://pl.wikipedia.org/wiki?curid=3955915" title="Dixie (USA)">
Dixie (USA)



</doc>
<doc id="3955920" url="https://pl.wikipedia.org/wiki?curid=3955920" title="Grobowiec Czerwonej Królowej">
Grobowiec Czerwonej Królowej

Grobowiec Czerwonej Królowej (hiszp. "La Tumba de la Reina Roja") – komora grobowa zawierająca szczątki nieznanej majańskiej osobistości znajdująca się w tzw. Świątyni XIII w ruinach miasta Palenque w Meksyku, w stanie Chiapas. Nazwa grobowca wywodzi się od jasnoczerwonego cynoberu, którym pokryte były szczątki i artefakty z sarkofagu.
Odkrycie.
Na początku lat 70. XX wieku rozpoczęto prace archeologiczne przy Świątyni XIII, których celem było m.in. ustalenie sposobu budowy i konstrukcji obiektu. W 1973 roku archeolog Jorge Acosta odsłonił dwa pierwsze poziomy świątyni oraz główne schody, jednak nie natrafił na wejście do grobowca. Dopiero w 1994 roku zespół archeologów pod kierownictwem Arnoldo Gonzalesa Cruza odnalazł małe zamurowane wejście ulokowane na drugim poziomie budowli. Po usunięciu muru badacze natrafili na wąski, zasypany gruzem sześciometrowy korytarz prowadzący do wnętrza świątyni. Za nim znajdował się kolejny korytarz o długości ok. 15 metrów zbudowany z dużych bloków wapienia. Na jego krańcu znajdowały się trzy komory, z czego dwie były otwarte i puste, a trzecia zaplombowana kamiennym murem pokrytym stiukiem i czarnym pigmentem.
Archeolodzy, obawiając się uszkodzenia wewnętrznej ściany komory, postanowili przed jej otwarciem wywiercić niewielki otwór i zbadać wnętrze za pomocą małej kamery. Okazało się, że znajduje się tam nienaruszony sarkofag.
Zawartość wnętrza.
Grobowiec mierzył 3,8 m długości i 2,5 m szerokości. Wnętrze nie zawierało żadnych zdobień, a większą część całego pomieszczenia zajmował sarkofag o długości 2,4 m i 1,8 m szerokości, przykryty monolityczną wapienną płytą o grubości 10 cm. Na jej wierzchu znajdowała się kadzielnica z pokrywką i małym przęślikiem. U podnóża zachodniego naroża sarkofagu złożono szczątki ok. jedenastoletniego chłopca, a w narożu wschodnim kobiety w wieku ok. 30-35 lat. Oboje byli prawdopodobnie sługami, którzy mieli towarzyszyć Czerwonej Królowej w podróży do Xibalby. Na pierwszym stopniu schodów prowadzących do komory położona była duża brązowa płyta ceramiczna oraz dwa naczynia. Ponadto na schodach znajdowały się ludzkie kości i inkrustowane jadeitem zęby.
Po udokumentowaniu i zabezpieczeniu artefaktów znajdujących się w komorze archeolodzy podjęli się otwarcia sarkofagu. W jego wnętrzu odkryli szczątki kobiety, której wiek oszacowali na ok. 40-45 lat. Otoczone były dużą liczbą przedmiotów z jadeitu, pereł, kości i muszli, które wcześniej były najpewniej naszyjnikami, kolczykami i bransoletami. Wokół czaszki znajdował się diadem wykonany z płaskich okrągłych koralików oraz kilka prostokątnych kawałków malachitu stanowiących część maski. W okolicy klatki piersiowej umieszczono dużą liczbę płaskich koralików oraz cztery obsydianowe ostrza. W północno-wschodnim narożniku sarkofagu znajdowała się też bardzo mała wapienna figurka umieszczona w muszli.
Wnętrze sarkofagu, szkielet oraz wszystkie przedmioty były pokryte jasnoczerwonym cynoberem.
Badania.
W celu dalszych badań szczątki przewieziono do laboratorium meksykańskiego Narodowego Instytutu Archeologii i Historii, gdzie przeprowadzono datowanie radiowęglowe, mikroskopię konfokalną oraz spektroskopię ramanowską. Z zachowanego materiału biologicznego badacze uzyskali też DNA. Ponadto ustalili, że w chwili śmierci kobieta miała ok. 60 lat i cierpiała na osteoporozę. W jej diecie znajdowało się dużo mięsa i miała bardzo zdrowe zęby jak na swój wiek, miejsce i czas, w którym żyła. Ponieważ grobowiec nie zawierał żadnych inskrypcji, nadal nie ma pewności co do jej tożsamości, choć badacze przypuszczają, że mogła to być Ix Tz’akbu Ajaw, żona Pakala Wielkiego, którego grobowiec znajduje się w pobliskiej Świątyni Inskrypcji.
Znalezioną w grobowcu ceramikę datuje się na lata 660-683 n.e., co odpowiada dacie śmierci Ix Tz’akbu Ajaw, która nastąpiła w 672 roku. Ostatecznego potwierdzenia jej tożsamości mogłoby dostarczyć porównanie próbek DNA kobiety oraz K’inich Kan Bahlama II, który mógł być jej synem. Dotychczas jednak nie odnaleziono jego grobowca.

</doc>
<doc id="3955921" url="https://pl.wikipedia.org/wiki?curid=3955921" title="Ostronosek">
Ostronosek

Ostronosek ("Nasuella") – rodzaj ssaka drapieżnego z rodziny szopowatych (Procyonidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała 36–39 cm, ogona 20–24 cm; masa ciała 1–1,5 kg.
Systematyka.
Etymologia.
"Nasuella": rodzaj "Nasua" (ostronos); łac. przyrostek zdrabniający "-ella".
Podział systematyczny.
Do rodzaju należą następujące gatunki:

</doc>
<doc id="3955924" url="https://pl.wikipedia.org/wiki?curid=3955924" title="Nasuella">
Nasuella



</doc>
<doc id="3955933" url="https://pl.wikipedia.org/wiki?curid=3955933" title="Juliusz Freisler">
Juliusz Freisler

Juliusz Freisler (ur. 30 września 1909 w Nowym Sączu, zm. 1945) – porucznik sanitarny Wojska Polskiego.
Życiorys.
Pochodził z rodziny robotniczo-kolejarskiej. W 1928 zdał maturę. Absolwent Szkoły Podchorążych Piechoty w Komorowie. 5 sierpnia 1933 Prezydent RP Ignacy Mościcki mianował go podporucznikiem ze starszeństwem z 15 sierpnia 1933 i 451. lokatą w korpusie oficerów piechoty, a minister spraw wojskowych wcielił do 10 Pułku Piechoty w Łowiczu.
W 1935 stracił oko i bardzo poważnie uszkodził prawą rękę podczas manewrów, ratując młodego żołnierza (wyrwał mu z ręki odbezpieczony granat). Uznany za inwalidę, odwołał się od orzeczenia komisji o przeniesieniu na rentę – chciał pozostać w armii. Odwołanie rozpatrzono pozytywnie – został oficerem administracyjnym. Wkrótce złożył podanie o przywrócenie do wojsk liniowych. 
Na stopień porucznika został mianowany ze starszeństwem z 19 marca 1938 i 18. lokatą w korpusie oficerów piechoty. Później, w tym samym stopniu i starszeństwie, został przeniesiony do korpusu oficerów zdrowia, grupa sanitarna. W marcu 1939 pełnił służbę w Kadrze Zapasowej 1 Szpitala Okręgowego w Warszawie na stanowisku zastępcy oficera mobilizacyjnego.
W kampanii wrześniowej 1939 walczył w obronie Warszawy dowodząc kompanią karabinów maszynowych Batalionu Stołecznego. 24 września około godziny 1.00 wziął udział w wypadzie 1. kompanii strzeleckiej kpt. Wacława Sikorskiego z rejonu fortu III na miejscowość Blizne i skrzyżowanie dróg na południe od fortu III.
Został uznany za poległego w tej akcji i „pośmiertnie” awansowany przez generała Juliusza Rómmela na stopień kapitana.
Faktycznie został ciężko ranny. Ludwik Głowacki w marcu 1945 we Włodawie osobiście rozmawiał z porucznikiem Freislerem. „Miał on lewą rękę bez dłoni, z rękawa płaszcza kikut wystawał” i dalej „został ciężko ranny, stracił przytomność i nic nie wie, co się dalej działo. Odzyskał przytomność w domu przy ul. Wolskiej u nieznanej mu przedtem rodziny. Przeleżał tam przez miesiąc. Po odzyskaniu zdrowia wyjechał z Warszawy”. Zmarł w tym samym roku.
Jego trzej bracia walczyli w Armii Krajowej, a siostry były łączniczkami. Dom rodzinny w Nowym Sączu był natomiast punktem kontaktowym dla kurierów AK, prowadzonym przez jego ojca i matkę.

</doc>
<doc id="3955940" url="https://pl.wikipedia.org/wiki?curid=3955940" title="Valletta Prestons FC">
Valletta Prestons FC

Valletta Prestons Football Club – maltański klub piłkarski, mający swoją siedzibę w stolicy kraju - mieście Valletta.
Historia.
Chronologia nazw:
Piłkarski klub Valletta Prestons FC został założony w Valletcie w 1934 roku przez młodych sportowców. Nazwę otrzymał od angielskiego klubu Preston North End F.C., historycznego pierwszego mistrza Anglii z roku 1888/1889. Poseł E. Calleja, promotor, wysłał list do słynnego angielskiego klubu z Midland, prosząc ich o pozwolenie na używanie ich nazwy i kolorów. Preston North End, nie tylko zgodził się, ale także wysłał pełny sprzęt piłkarski, dwa zestawy odznaki i autografy z ich błogosławieństwem. W 1934 roku klub startował w Minor League awansując po kilku latach w 1938 do Third Division, a w 1939 do Second Division. W 1940 z powodu II wojny światowej rozgrywki piłkarskie zostały zawieszone.
28 września 1943 klub po fuzji z Valletta Saint Paul's AFT otrzymał nazwę "Valletta St.Paul's FC", ale szybko zmienił nazwę na Valletta FC i po wznowieniu mistrzostw w sezonie 1944/45 startował w First Division.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2017).
Stadion.
Klub rozgrywał swoje mecze domowe na boisku w Valletcie.

</doc>
<doc id="3955947" url="https://pl.wikipedia.org/wiki?curid=3955947" title="Yellow Claw">
Yellow Claw

Yellow Claw – holenderski duet muzyczny działający od 2010 roku, w skład którego wchodzą Jim Aasgier (Jim Taihuttu) i Nizzle (Nils Rondhuis). Tworzą muzykę łączącą gatunki trap, dubstep, hardstyle i hip hop. W 2014 roku założyli swoją własną wytwórnię muzyczną Barong Family.

</doc>
<doc id="3955948" url="https://pl.wikipedia.org/wiki?curid=3955948" title="Yellow claw">
Yellow claw



</doc>
<doc id="3955952" url="https://pl.wikipedia.org/wiki?curid=3955952" title="Sajówka (Kosyń)">
Sajówka (Kosyń)

Sajówka – część wsi Kosyń w Polsce, położona w województwie lubelskim, w powiecie włodawskim, w gminie Wola Uhruska.
W latach 1975–1998 Sajówka administracyjnie należała do województwa chełmskiego.
Sajówka należy do parafii rzymskokatolickiej pw św. Stanisława Kostki.

</doc>
<doc id="3955953" url="https://pl.wikipedia.org/wiki?curid=3955953" title="Malta University FC">
Malta University FC

Malta University – maltański klub piłkarski, mający swoją siedzibę w stolicy kraju - mieście Valletta.
Historia.
Chronologia nazw:
Piłkarski klub Malta University FC został założony w Valletcie w 1905 roku przez studentów Uniwersytetu Maltańskiego. W 1909 roku zespół startował w pierwszych rozgrywkach Civilian Football League. Debiutowy sezon zakończył na ostatniej 5.pozycji i potem występował w niższych ligach.
W 1920 klub został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2017).
Stadion.
Klub rozgrywał swoje mecze domowe na boisku w Valletcie.

</doc>
<doc id="3955954" url="https://pl.wikipedia.org/wiki?curid=3955954" title="Giacomo dalla Torre del Tempio di Sanguinetto">
Giacomo dalla Torre del Tempio di Sanguinetto

Giacomo dalla Torre del Tempio di Sanguinetto (ur. 9 grudnia 1944 w Rzymie, zm. 29 kwietnia 2020 tamże) – włoski historyk sztuki, w 2008 oraz w latach 2017–2018 tymczasowy Namiestnik Zakonu Joannitów. 80. Wielki Mistrz Zakonu Maltańskiego od 2018 do śmierci w 2020.
Życiorys.
Wywodził się z zasłużonej rodziny z Treviso. Jego dziadek był dziennikarzem L’Osservatore Romano, jego brat Giuseppe przewodniczył watykańskiemu Trybunałowi Stanu. Ukończył studia z literaturoznawstwa i specjalizował się w archeologii chrześcijańskiej i historii sztuki, które później wykładał na Uniwersytecie La Sapienza; pracował też na Papieskim Uniwersytecie Urbaniana.
Do zakonu przystąpił w 1985, w 1993 złożył śluby wieczyste. Od 1994 do 1999 był przeorem w Lombardii i Veneto, wybrano go następnie w skład Suwerennej Rady. Od 2004 do 2009 był Wielkim Komturem w zakonie. W 2008 po śmierci Wielkiego Mistrza Andrew Bertiego przez miesiąc pełnił jego obowiązki. Od 2009 był wielkim przeorem w Rzymie.
2 maja 2018 został wybrany na Wielkiego Mistrza Zakonu Maltańskiego; dzień później został zaprzysiężony stając się 80. Wielkim Mistrzem Zakonu Maltańskiego.

</doc>
<doc id="3955955" url="https://pl.wikipedia.org/wiki?curid=3955955" title="Biały Dunajec">
Biały Dunajec



</doc>
<doc id="3955959" url="https://pl.wikipedia.org/wiki?curid=3955959" title="Teodora Żukowska">
Teodora Żukowska

Teodora Żukowska właśc. Theodora-Flavia Matugenta Edle von Seracsin-Żukowska, „Milena”, „Monachium” (ur. 2 czerwca 1914 w Wiedniu, zm. 18 grudnia 1993 w Warszawie) – polska urzędniczka, agentka kontrwywiadu Armii Krajowej, więzień polityczny okresu stalinizmu, dama orderów Złotego Krzyża Zasługi z Mieczami, Krzyża Kawalerskiego Orderu Odrodzenia Polski i Krzyża Armii Krajowej.
Życiorys.
Urodziła się w Wiedniu jako Theodora-Flavia Matugenta Edle von Seracsin. Była córką austriackiego archeologa Alexandra von Seracsina i jego małżonki Augusty z d. Dittrich. Jej rodzina miała wielonarodowe korzenie. Dziadek po mieczu był z pochodzenia Rumunem, który w służbie monarchii austro-węgierskiej osiągnął stopień generała i tytuł szlachecki. Z kolei matka była w połowie Niemką, a w połowie Czeszką.
W 1920 roku rozpadło się małżeństwo rodziców Teodory. Kilka lat później jej matka poślubiła Jerzego Roleckiego – żołnierza Legionów Polskich, rotmistrza 2 Pułku Szwoleżerów Rokitniańskich, przedsiębiorcę budowlanego. Teodora początkowo mieszkała z ojcem w Wiedniu, lecz w 1926 roku matka sprowadziła ją do Polski. Przez dwa lata przebywała w Krakowie, po czym wraz z matką i ojczymem przeprowadziła się do Warszawy. W 1936 roku przyjęła polskie obywatelstwo. Rok później ukończyła studia prawnicze na Uniwersytecie Warszawskim. Do wybuchu II wojny światowej pracowała w Ministerstwie Przemysłu i Handlu. We wrześniu 1939 roku poślubiła Grzegorza Żukowskiego.
Po rozpoczęciu niemieckiej okupacji rodzina Roleckich została wyeksmitowana ze swojego mieszkania w „domu generalskim” przy al. Szucha 16. Uroda i doskonała niemczyzna Teodory zwróciły jednak uwagę szefa warszawskiego SD, SS-Sturmbannführera Ernsta Kaha, który zaproponował jej podjęcie pracy w niemieckim aparacie okupacyjnym. Za radą Stanisława Molendy – swego przedwojennego przełożonego, członka konspiracji – przyjęła niemiecką ofertę.
Od listopada 1939 roku pracowała w urzędzie gubernatora dystryktu warszawskiego – najpierw w wydziale spraw wewnętrznych, a od 1940 roku w wydziale sprawiedliwości. Początkowo zajmowała stanowisko sekretarki, później awansowała na referentkę. Za zgodą Podziemia podpisała volkslistę. Jednocześnie przez cały okres pracy w urzędzie pozostawała informatorką ZWZ/AK. Początkowo meldunki dostarczała wspomnianemu Stanisławowi Molendzie, pracownikowi Biura Informacji i Propagandy. Później, gdy zorientowano się o rzeczywistej wartości przekazywanych przez nią informacji, została „przejęta” przez kontrwywiad Okręgu Warszawskiego ZWZ/AK. W ciągu czterech lat przekazała Podziemiu szereg cennych informacji i dokumentów, wśród nich comiesięczne raporty gubernatora Ludwiga Fischera. Za jeden z jej największych sukcesów uznaje się wykradzenie poufnego przemówienia Fischera, wygłoszonego do podwładnych 10 sierpnia 1943 roku, którego tłumaczenie zostało później opublikowane w podziemnym „Biuletynie Informacyjnym” (2 września 1943). Ponadto przekazała kontrwywiadowi AK rysopis i adres SS-Brigadeführera Franza Kutschery oraz informację o marce i numerze rejestracyjnym jego samochodu, przyczyniając się w ten sposób do sukcesu wymierzonego weń zamachu.
Latem 1944 roku, na krótko przed wybuchem powstania warszawskiego, na polecenie władz konspiracyjnych opuściła stolicę. Do końca wojny pracowała w zakładach naprawczych Lufthansy w Austrii. W grudniu 1945 roku przedostała się do Włoch, gdzie wstąpiła w szeregi 2 Korpusu Polskiego gen. Andersa. W 1946 roku wyjechała do Wielkiej Brytanii.
W lipcu 1947 roku powróciła do Polski i zamieszkała w podwarszawskiej Radości. Podjęła pracę w centralach handlu zagranicznego Polimex i Metaleksport. 20 lipca 1949 roku została aresztowana przez Urząd Bezpieczeństwa. Przez blisko cztery lata była więziona bez wyroku. W tym czasie była przesłuchiwana m.in. przez Józefa Światłę, Eugeniusza Chimczaka i Józefa Różańskiego, którzy szykanami i psychicznymi torturami usiłowali wydobyć z niej zeznania wskazujące na rzekome kontakty kontrwywiadu AK z Gestapo. Śledztwo przeciw Żukowskiej było przy tym związane z rozgrywką na szczytach reżimu komunistycznego, gdyż uzyskane w jego wyniku „dowody” miały docelowo stać się jednym z elementów aktu oskarżenia wobec Władysława Gomułki i Mariana Spychalskiego. Ostatecznie Żukowska została zwolniona z więzienia 25 kwietnia 1953 roku, tj. niedługo po śmierci Józefa Stalina. Prowadzone przeciw niej postępowanie umorzono 12 marca 1958 roku z powodu „braku dowodów winy”.
Po wyjściu na wolność pracowała jako maszynistka w Instytucie Techniki Budowlanej, a później jako tłumaczka w „Expressie Wieczornym”. Zmarła 18 grudnia 1993 roku w Warszawie.
Zdaniem Tomasza Szaroty była „jedną z najwspanialszych postaci Polskiego Państwa Podziemnego”.
Wspomnienia.
W latach 1969–1971 pod pseudonimem „Milena” opublikowała w tygodniku „Stolica” sześć artykułów zawierających wspomnienia z pracy w urzędzie gubernatora dystryktu warszawskiego. Pełna wersja jej wspomnień, zatytułowana "Na skraju dwóch światów", została wydana w 2000 roku.

</doc>
<doc id="3955960" url="https://pl.wikipedia.org/wiki?curid=3955960" title="Maria Zielonka">
Maria Zielonka

Maria Zielonka „Zofia” (ur. 5 maja 1905 w majątku Mniewo, zm. ok. 20 września 1944 w Warszawie) – porucznik Armii Krajowej, dowódca plutonu w kobiecym oddziale dywersyjno-sabotażowym „Dysk”, dama orderów Krzyża Walecznych i Srebrnego Krzyża Zasługi z Mieczami. Poległa w powstaniu warszawskim.
Życiorys.
Urodziła się w majątku Mniewo w powiecie kolskim. Była córką Tadeusza Zielonki i jego małżonki Stefanii z d. Siemieńskiej. Uczęszczała do Gimnazjum Filologicznego Żeńskiego Zofii Sierpińskiej w Warszawie, a następnie ukończyła roczny kurs ogrodnictwa i Warszawską Szkołę Pielęgniarstwa. 
Podczas oblężenia Warszawy we wrześniu 1939 roku służyła jako sanitariuszka w 40. pp „Dzieci Lwowskich”. Jesienią 1939 roku została wysiedlona przez Niemców z rodzinnego Mniewa do Generalnego Gubernatorstwa. Początkowo mieszkała w Gorlicach, później przeniosła się do Warszawy. Prowadziła sklep spożywczy przy ul. Mokotowskiej.
Na przełomie 1940/1941 roku związała się z ruchem oporu. W piwnicach jej sklepu urządzony został konspiracyjny magazyn broni. Ona sama służyła początkowo w strukturach Związku Odwetu, a od 1942 roku w kobiecym oddziale dywersyjno-sabotażowym „Dysk”. Z czasem objęła w nim stanowisko dowódcy 2. plutonu.
Wzięła udział w kilku operacjach bojowych Armii Krajowej. Uczestniczyła w akcji „Odwet kolejowy” (16/17 listopada 1942), podczas której dowodzony przez nią patrol wysadził szyny i ostrzelał wojskowy transport na trasie Łuków–Dęblin. Wzięła także udział w wysadzeniu mostu kolejowego na rzece Krzna pod Łukowem (1/2 lipca 1943) oraz rozpoznawała teren i obiekty kolejowe podczas przygotowań do akcji „Jula” (wiosna 1944). Ponadto prowadziła szkolenia dywersyjne dla członkiń „Dysku” oraz wchodziła w skład komisji egzaminacyjnej w konspiracyjnej Szkole Podchorążych Rezerwy Piechoty.
Podczas powstania warszawskiego przeszła szlak bojowy Zgrupowania „Radosław”, walcząc na Woli, Starym Mieście i Powiślu Czerniakowskim. Poległa około 20 września 1944 roku w rejonie ul. Dmochowskiego na Powiślu Czerniakowskim. Została pośmiertnie awansowana do stopnia porucznika.

</doc>
<doc id="3955961" url="https://pl.wikipedia.org/wiki?curid=3955961" title="Halina Jabłońska">
Halina Jabłońska

Halina Jabłońska „Barbara”, „Danuta”, „96” (ur. 2 grudnia 1915 w Częstochowie, zm. 8 lutego 1996 w Verdelais) – działaczka Młodzieży Wszechpolskiej, komendantka Narodowej Organizacji Wojskowej Kobiet, kapitan Armii Krajowej i zastępca dowódcy Wojskowej Służby Kobiet, uczestniczka powstania warszawskiego, dama orderów Krzyża Walecznych i Srebrnego Krzyża Zasługi z Mieczami.
Życiorys.
Urodziła się w Częstochowie. Była córką inż. Henryka Jabłońskiego i jego żony Zofii. Egzamin maturalny zdała w 1934 roku. Następnie rozpoczęła studia historyczne na Uniwersytecie Jagiellońskim, które ukończyła w 1938 roku. Była aktywnym działaczem Młodzieży Wszechpolskiej. 25 maja 1938 roku na zebraniu Stowarzyszenia Byłych Studentek UJ „Jedność” wygłosiła referat wprowadzający, w którym domagała się, w imieniu organizacji, wprowadzenia klauzuli "numerus nullus" czyli zakazu przyjmowania Żydów na Uniwersytet Jagielloński.
Po rozpoczęciu niemieckiej okupacji powróciła do Częstochowy, gdzie związała się z narodowym odłamem ruchu oporu. Od grudnia 1939 roku do maja 1940 roku pracowała jako sekretarka w kopalni w Konopiskach, pozostając jednocześnie członkiem podziemnej komórki sabotażowej. Następnie przeniosła się do Warszawy. Przedwojenna znajomość z Władysławem Jaworskim umożliwiła jej wstąpienie w szeregi Narodowej Organizacji Wojskowej. Do sierpnia 1944 roku była łączniczką Jaworskiego i jego współpracownicą w ramach Wydziału Organizacyjnego i Łączności Organizacyjnej Zarządu Głównego Stronnictwa Narodowego i Komendy Głównej NOW. Do jej obowiązków należała m.in. współpraca z siecią kurierską i kolportażową SN i NOW oraz utrzymywanie kontaktów z Wydziałem Łączności Konspiracyjnej Komendy Głównej ZWZ/AK (m.in. w sprawach dotyczących łączności radiowej i kurierskiej z rządem w Londynie). Ponadto współuczestniczyła w redagowaniu pisma „Walka” oraz przechowywała archiwum organizacyjne SN.
W kwietniu lub sierpniu 1943 roku została mianowana komendantką Narodowej Organizacji Wojskowej Kobiet. Piastując to stanowisko, zreorganizowała i usprawniła centralę oraz terenowe struktury NOWK. Podczas rozłamu w podziemnym ruchu narodowym opowiedziała się za scaleniem z AK i tym samym zapobiegła odejściu większości członkiń NOWK do Pomocniczej Służby Kobiet NSZ. W lipcu 1944 roku wraz z blisko 8 tys. podkomendnych podporządkowała się Wojskowej Służbie Kobiet AK, obejmując jednocześnie stanowisko II zastępczyni dowódcy WSK.
W czasie powstania warszawskiego służyła na Starym Mieście, a następnie w Śródmieściu Północnym. Organizowała zaplecze kwatermistrzowskie i sanitarne dla walczących oddziałów, była także łączniczką kanałową. 30 września 1944 roku otrzymała stopień kapitana AK. Po upadku powstania, na rozkaz dowódcy WSK Marii Wittek, udała się do niemieckiej niewoli, aby sprawować opiekę nad najmłodszymi dziewczętami-jeńcami.
Jako jeniec przebywała w Stalagu XI B Fallingbostel, Oflagu XI B/z w Bergen-Belsen oraz w Stalagu VI C Oberlangen. W tym ostatnim obozie pełniła funkcję zastępcy komendantki polskich kobiet-jeńców. 12 kwietnia 1945 roku została wraz z innymi jeńcami obozu w Oberlangen wyzwolona przez żołnierzy 1 Dywizji Pancernej gen. Maczka.
Trzy miesiące po wyzwoleniu udała się do Włoch, gdzie wstąpiła w szeregi 2 Korpusu Polskiego gen. Andersa. Od jesieni 1946 roku przebywała natomiast w Wielkiej Brytanii jako żołnierz Polskiego Korpusu Przysposobienia i Rozmieszczenia. Po demobilizacji, która nastąpiła w czerwcu 1948 roku, przeniosła się do Francji, gdzie krótko pracowała jako kelnerka. Później wraz z drugim mężem mieszkała przez pewien czas w Algierii, po czym oboje powrócili do Francji. Zmarła 8 lutego 1996 roku w Verdelais w Akwitanii. Spoczywa na cmentarzu w Ambarès-et-Lagrave.
Życie prywatne.
W 1939 roku poślubiła Leona Ter-Oganiana, po wojnie aktywnego działacza społeczności ormiańskiej w Polsce. Małżeństwo zakończyło się rozwodem.
W 1948 roku poślubiła Guya Chotarda, francuskiego pilota i członka Résistance. Z ich związku narodziło się czworo dzieci.

</doc>
<doc id="3955962" url="https://pl.wikipedia.org/wiki?curid=3955962" title="Boys Empire League FC">
Boys Empire League FC

Boys Empire League – maltański klub piłkarski, mający swoją siedzibę w stolicy kraju - mieście Valletta.
Historia.
Chronologia nazw:
Piłkarski klub Boys Empire League FC został założony w Valletcie w 1905 roku. W 1909 roku zespół startował w pierwszych rozgrywkach Civilian Football League. Debiutowy sezon zakończył na przedostatniej 4.pozycji i potem występował w niższych ligach.
Potem klub został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2017).
Stadion.
Klub rozgrywał swoje mecze domowe na boisku w Valletcie.

</doc>
<doc id="3955966" url="https://pl.wikipedia.org/wiki?curid=3955966" title="In-cheon-sang-ryuk-jak-jeon">
In-cheon-sang-ryuk-jak-jeon



</doc>
<doc id="3955970" url="https://pl.wikipedia.org/wiki?curid=3955970" title="Valletta Rovers FC">
Valletta Rovers FC

Valletta Rovers FC – maltański klub piłkarski, mający swoją siedzibę w stolicy kraju - mieście Valletta.
Historia.
Chronologia nazw:
Piłkarski klub Valletta Rovers FC został założony w Valletcie w 1905 roku. W sezonie 1924/25 zespół debiutował w First Division, w którym zajął czwarte miejsce. W kolejnych dwóch sezonach również był czwartym w końcowej klasyfikacji, ale od 1927 występował w niższych ligach.
Potem klub został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2017).
Stadion.
Klub rozgrywał swoje mecze domowe na boisku w Valletcie.

</doc>
<doc id="3955971" url="https://pl.wikipedia.org/wiki?curid=3955971" title="Ken Howell">
Ken Howell

Kenneth Michael Howell (ur. 20 lutego 1958 w Brisbane) – australijski duchowny katolicki, biskup pomocniczy Brisbane od 2017.
Życiorys.
Święcenia kapłańskie przyjął 24 czerwca 1983 i został inkardynowany do archidiecezji Brisbane. Pracował głównie jako duszpasterz parafialny, był także m.in. sekretarzem arcybiskupim, wicerektorem prowincjalnego seminarium oraz przełożonym domu księży emerytów. 
28 marca 2017 papież Franciszek mianował go biskupem pomocniczym archidiecezji Brisbane oraz biskupem tytularnym "Thamugadi". Sakry udzielił mu 14 czerwca 2017 arcybiskup Mark Coleridge.

</doc>
<doc id="3955976" url="https://pl.wikipedia.org/wiki?curid=3955976" title="Dolce Vita (singel Krambambuli)">
Dolce Vita (singel Krambambuli)

Dolce Vita – singel internetowy białoruskiego zespołu rockowego Krambambula, opublikowany 10 grudnia 2007 roku na portalu Tut.by.

</doc>
<doc id="3955978" url="https://pl.wikipedia.org/wiki?curid=3955978" title="Piotr Fedorczyk">
Piotr Fedorczyk

Piotr Fedorczyk (ur. 26 maja 1967 w Warszawie, zm. 22 marca 2013 tamże) – polski poeta i dziennikarz.
Życiorys.
Dziennikarz związany z Super Expressem w latach 1992-1995, następnie ze Sztandarem Młodych 1995-1996 i Agencją Fotograficzną Polskiej Agencji Prasowej. Jego wiersze publikowane były w antologiach: „Ławka rezerwowych”, „Próba atmosfery”, „Bazar 6” i „Miasto nowego millenium”. W 1992 roku w warszawskim klubie „Stodoła” wystawił spektakl „...jak Ziemia z ziarnem” i wydał tak samo zatytułowany arkusz poetycki. Wiersze prezentowane były przez rozgłośnie radiowe Pr 1, PR i Pr 4 Polskiego Radia oraz w Radiu dla Ciebie, Radiu Kolor, Radio Aktywne.pl i w Literackim wolnym eterze.
Zmarł 22 marca 2013 w wieku 45 lat i został pochowany na cmentarzu Północnym w Warszawie.

</doc>
<doc id="3955987" url="https://pl.wikipedia.org/wiki?curid=3955987" title="Héctor Zordán">
Héctor Zordán

Héctor Luis Zordán MSSCC (ur. 30 listopada 1956 w Calchaquí) – argentyński duchowny katolicki, biskup Gualeguaychú od 2017.
Życiorys.
Prezbiterat.
Święcenia kapłańskie otrzymał 17 listopada 1984 w zgromadzeniu Misjonarzy Najświętszych Serc Jezusa i Maryi. Był m.in. proboszczem zakonnych parafii w San Roque i Buenos Aires, mistrzem nowicjatu, kierownikiem duszpasterstwa powołań oraz wiceprzewodniczącym Caritas archidiecezji Rosario.
Episkopat.
28 marca 2017 papież Franciszek mianował go biskupem ordynariuszem diecezji Gualeguaychú. Sakry udzielił mu 28 maja 2017 arcybiskup Jorge Eduardo Lozano.

</doc>
<doc id="3955988" url="https://pl.wikipedia.org/wiki?curid=3955988" title="Raz-dwa-try – usie za stoł!">
Raz-dwa-try – usie za stoł!

Raz-dwa-try – usie za stoł! (biał. "Раз-два-тры — усе за стол!", pol. "Raz, dwa, trzy, wszyscy do stołu!") – maxi singel białoruskiego zespołu rockowego Krambambula, wydany w 2010 roku.

</doc>
<doc id="3955989" url="https://pl.wikipedia.org/wiki?curid=3955989" title="Kapituła Prymasowska w Gnieźnie">
Kapituła Prymasowska w Gnieźnie

Kapituła Prymasowska, Prześwietna Kapituła Prymasowska przy bazylice prymasowskiej w Gnieźnie – kapituła katedralna kanoników przy bazylice prymasowskiej w Gnieźnie.
Historia.
Początki kapituły katedralnej w Gnieźnie sięgają XI wieku. Aż do połowy XIV w. w skład kapituły wchodziło najpierw sześciu, potem siedmiu prałatów (prepozyt, dziekan, archidiakon, kantor, scholastyk, kustosz i kanclerz) oraz 26 kanoników (łącznie było 32 członków kapituły). W 1354 r. abp Jarosław Bogoria Skotnicki zredukował liczbę kanoników do 23, pozostawiając 7 prałatur. Taki stan przetrwał aż do rozbiorów. Dokonana w 1796 r. przez władze pruskie sekularyzacja majątku kościelnego, zmusiła, wskutek braku dochodów, arcybiskupa Ignacego Raczyńskiego do zredukowania liczby członków kapituły. Pozostawiając siedem prałatur, ograniczył liczbę kanoników do 15. Dalsza redukcja liczby członków kapituły nastąpiła w związku z wykonaniem bulli "De salute animarum" (1821). Odtąd w skład kapituły wchodził prepozyt i sześciu kanoników. Bulla regulowała również sposób powoływania członków kapituły: "prepozytura i kanonikaty zwolnione w miesiącach nieparzystych miały podlegać nominacji Stolicy Apostolskiej, natomiast kanonikaty, które zawakowały w miesiącach parzystych miały być obsadzane przez arcybiskupa gnieźnieńskiego". Z czasem uprawnienia Stolicy Apostolskiej przeszły na rząd pruski, który jej tylko przedstawiał kandydatów.
Źródłem utrzymania kanoników był pokaźny majątek kapitulny. Obok majątku wspólnego czyli stołowego zwanego "mensa capitularis" istniał majątek dotacyjny przeznaczony na utrzymanie pojedynczych kanoników, którzy poza tym – w zależności od spełniania swoich obowiązków – otrzymywali różne gratyfikacje w postaci konsolacji, dystrybucji dziennych i partycypacji w majątku gracjalnym.
Bullą "De salute animarum" Pius VII skasował wszelkie dotychczasowe prebendy i ich tytuły, zapewniając członkom kapituły dotację stałą od rządu pruskiego z tytułu zabranych dóbr. W okresie międzywojennym uposażenie kanoników stanowiły, na mocy konkordatu, dotacje państwowe oraz dochody z inkorporowanego w 1928 r. do kapituły beneficjum w Kwieciszewie. Od 1945 roku Kapituła nie posiada żadnego uposażenia.
Kolejna reorganizacja kapituły miała miejsce w okresie międzywojennym. Dzięki staraniom kard. Augusta Hlonda Stolica Apostolska ustanowiła w 1930 r. trzy prałatury (prepozyt, dziekan, kustosz). Liczba członków kapituły pozostała nadal ta sama (siedmiu). Następnej zmiany w strukturze kapituły dokonał kard. Stefan Wyszyński w 1957 roku. Powiększył liczbę kanoników gremialnych do 12, w tym zachowując cztery prałatury: prepozyt, dziekan, kustosz i czwartą bez nazwy. Prałatom przysługiwało używanie białej infuły.
Ostatni statut kapituły z 3 stycznia 1991 roku, zatwierdzony przez kard. Józefa Glempa, zlikwidował, zgodnie z normami nowego prawa kanonicznego, prałatury, a wprowadził w to miejsce, wybieralne co pięć lat, urzędy: prepozyta, czyli przewodniczącego, dziekana, kustosza, prokuratora i sekretarza. Przewodniczącego czyli prepozyta wybiera Kapituła spośród biskupów pomocniczych arcybiskupa gnieźnieńskiego na okres pięciu lat.
W 2010 roku bp Krzysztof Wętkowski, prepozyt i ks. Bogdan Czyżewski, dziekan wydali publikację poświęconą kapitule – "Kanonicy Kapituły Katedry Gnieźnieńskiej 1918-2009".
Nowelizacja statutu nastąpiła w 2018 roku, nadając prepozytowi, dziekanowi i kustoszowi na czas pełnionych przez nich urzędów, tytuł "prałata kapitulnego".
Przywileje i obowiązki kapituły.
Do obowiązków kapituły należała:
Kapituła miała prawo m.in. do własnego herbu i pieczęci, autonomii, własnej siedziby i forum sądowego, osobowości prawnej, niezależnej administracji majątku, obsadzania wakansów kapitulnych, władzy dyscyplinarnej nad swoimi członkami, wyboru kanonicznego arcybiskupa i udziału w synodach diecezjalnych i prowincjonalnych.
Strój chórowy.
Od 1689 roku kanonikom przysługiwało prawo do specjalnego stroju chórowego, na który składała się rokieta i mantolet. W 1694 r. kapituła otrzymała przywilej używania rzymskich kap fioletowych, takich, jakie nosili kanonicy bazyliki św. Piotra na Watykanie, a w 1863 r. papież Pius IX udzielił przywileju noszenia całkowitego fioletowego stroju z biretem włącznie, na podobieństwo stroju biskupiego. Kapituła może też nosić dystynktorium, które w formie do dziś używanej nadał prymas Teodor Potocki w 1735 roku. Kapituła prymasowska była jedyną w Polsce, mającą ten przywilej. W trzy lata później przywilej ten zatwierdził papież Klemens XII i dołączył dla noszących odpust zupełny na godzinę śmierci. Kanonicy tej kapituły mieli prawo używania kanonu i pierścienia przy celebrze, co zostało zlikwidowane po Soborze Watykańskim II.
Obecnie obowiązującym strojem chórowym jest:
Kapituła obecnie.
Kanonicy Gremialni.
Kapituła posiada też jednego kanonika seniora i sześciu kanoników honorowych.
Obowiązki i przywileje.
Kapituła ma obowiązek zebrania się na posiedzeniu dwa razy w roku – w rocznicę poświęcenia bazyliki prymasowskiej (1 lutego) i w uroczystość liturgiczną św. Wojciecha (23 kwietnia). Obecny statut zachował także niektóre obowiązki, wprowadzone po bulii "de salute animarum" – sprawowanie lub koncelebrowanie mszy w czwartki ("Cibavit"), z udziałem alumnów i moderatorów prymasowskiego seminarium duchownego oraz sumy niedzielnej, uczestnictwo we wszystkich mszach, którym przewodniczy Prymas Polski w bazylice prymasowskiej, uczestnictwo w nabożeństwach pasyjnych w niedziele wielkiego postu oraz corocznych uroczystościach odpustowych ku czci św. Wojciecha.
23 kwietnia 2018 roku promulgowane zostały znowelizowane statuty kapitulne. W porównaniu z dotychczasową wersją z 1991 roku, poszerzono je o zapis, przywracający tytuł prałatów kapitulnych (infułatów). Godność tę powierza się każdorazowo prepozytowi, dziekanowi i kustoszowi kapituły, na czas pełnienia przez nich urzędu. Zachowano dla nich tradycję noszenia infuły.

</doc>
<doc id="3955999" url="https://pl.wikipedia.org/wiki?curid=3955999" title="Iris Berben">
Iris Berben

Iris Berben (ur. 12 sierpnia 1950 w Detmold) – niemiecka aktorka.
Życiorys.
Urodziła się w Detmold. Dorastała w Hamburgu, gdzie jej rodzice prowadzili restaurację. Ma syna Olivera, który jest producentem filmowym.

</doc>
<doc id="3956013" url="https://pl.wikipedia.org/wiki?curid=3956013" title="Stara Wieś (Kosyń)">
Stara Wieś (Kosyń)

Stara Wieś – część wsi Kosyń w Polsce, położona w województwie lubelskim, w powiecie włodawskim, w gminie Wola Uhruska.
W latach 1975–1998 Stara Wieś administracyjnie należała do województwa chełmskiego.
Wierni Kościoła rzymskokatolickiego należą do parafii pw św. Stanisława Kostki.

</doc>
<doc id="3956022" url="https://pl.wikipedia.org/wiki?curid=3956022" title="Szymon Sajnok">
Szymon Sajnok

Szymon Wojciech Sajnok (ur. 24 sierpnia 1997 w Kartuzach) – polski kolarz szosowy i torowy. W drugiej z tych dyscyplin mistrz świata w omnium (2018), olimpijczyk (2020).
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="3956025" url="https://pl.wikipedia.org/wiki?curid=3956025" title="Journal of Hearing Science">
Journal of Hearing Science

Journal of Hearing Science – kwartalnik naukowy typu „open access” skierowany do lekarzy otorynolaryngologów, audiologów, terapeutów, a także dla pacjentów z uszkodzeniami narządu słuchu, głosu, mowy i równowagi. Czasopismo poświęcone jest aktualnym zagadnieniom naukowym ze wszystkich obszarów otolaryngologii, audiologii, foniatrii i rynologii.
Redaktorem naczelnym czasopisma „Journal of Hearing Science” od momentu powstania jest prof. Henryk Skarżyński. Funkcję zastępcy redaktora naczelnego pełnią dr hab. W. Wiktor Jędrzejczak, dr Lech Śliwa oraz dr hab. Piotr Henryk Skarżyński.
W skład Międzynarodowej Rady Naukowej wchodzą samodzielni pracownicy naukowi. Artykuły poddawane są recenzjom wiodących autorytetów z danej dziedziny nauki i praktyki. Redakcja czasopisma znajduje się w Kajetanach pod Warszawą.
Czasopismo publikowane jest w języku angielskim w formie papierowej i elektronicznej. Abstrakty artykułów dostępne są w trzech dodatkowych językach: polskim, rosyjskim i hiszpańskim.
Sekcje:
Działy:
Indeksacja:
Współczynniki cytowań:
Na liście czasopism punktowanych przez polskie Ministerstwo Nauki znajduje się w części B z liczbą 10 punktów. Znajduje się również w bazach EBSCO i ICI Journals Master List.

</doc>
<doc id="3956029" url="https://pl.wikipedia.org/wiki?curid=3956029" title="Antropologia pamięci">
Antropologia pamięci

Antropologia pamięci – jeden z kierunków w antropologii, którego przedmiotem badań jest pamięć człowieka. Nauki społeczne, w tym także dyskurs antropologiczny rozróżniają główny podział pamięci na: jednostkową, należącą do poszczególnej jednostki, oraz pamięć zbiorową, inaczej zwaną pamięcią społeczną, obejmującą swym zasięgiem pamięci jednostkowe ludzi tworzących wspólnoty.
Antropologia wobec pamięci.
Antropologia mocno związana jest z przeszłością poprzez przedmiot jej badań podejmujących kwestię praktycznego odtwarzania, modyfikowania i zachowywania przeszłości w czasie. Zainteresowania antropologów pamięcią nie są niczym nowym, wcześniej pisał o niej Claude Levi-Strauss w swojej koncepcji "zimnych i gorących" kultur. Tematyką pamięci zajmowała się także antropologia poznania, którą rozwijał Fredrik Barth oraz antropologia kognitywna w debacie o ciągłości społecznej.
Problem definiowania pamięci.
Największy problem według Katarzyny Kaniowskiej dotyczy zdefiniowania pamięci. Stwierdzenie, że pamięć jest efektem ludzkiej zdolności do utrwalenia doświadczenia i budowania wiedzy o sobie i świecie, nie jest dla Antropologów wystarczającą odpowiedzią. Pojmowanie pamięci jako zdolności oznacza przypisanie jej funkcji umysłu, lub jednej z jego czynności, której mechanizm nie jest wystarczająco wyjaśniony ani przez neurologów, ani przez psychologów. Ten punkt widzenia pozwala na opisanie pamięci jako skutku zapamiętywania. Z kolei pojmowanie pamięci jako efektu ludzkiej zdolności kieruje naszą uwagę na treści zapamiętane - pamięć staje się zatem wytworem umysłu ludzkiego. W pierwszym przypadku mamy do czynienia z pamięcią, jak nazywa to Kaniowska, w sensie czynnościowym, w drugim - z przedmiotowym. Według autorki nie można oddzielić tych dwóch aspektów od siebie, co prowadzi do tego, że trudno zdefiniować pojęcie pamięci. W efekcie zamiast definicji, powstają rozmaite klasyfikacje rodzajów pamięci. Wyróżniając rodzaje mamy przeświadczenie, że tym samym wskazujemy na złożoność problemu oraz wykazujemy, iż jakkolwiek wciąż nie jesteśmy w stanie opisać i zrozumieć w pełni fenomenu pamięci, to przynajmniej zdajemy sobie sprawę ze stopnia skomplikowania przedmiotu.
"Społeczne ramy pamięci" Halbwachsa jako początek rozważań nad pamięcią społeczną.
Maurice Halbwachs (1877-1945), francuski socjolog szkoły Durkheimowskiej , który w roku 1925 wydał książkę pt. "Społeczne ramy pamięci", wprowadzającą w pole zainteresowań nauk społecznych, pojęcie pamięci zbiorowej. Praca ta w środowisku naukowym do dziś wzbudza wiele kontrowersji, jak również wymieniana jest jako jedna z najważniejszych pozycji traktujących o pamięci w kontekście społecznym. Halbwachs odrzucał Freudowskie teorie, zakładające, że pamięć jest zdolnością psychologiczną, ponieważ uważał, że pamięć indywidualna zawsze funkcjonuje tylko w kontekście grupy społecznej. W późniejszym okresie, podobne przemyślenia wysuwał Gadamer, który uważał, że trzeba uwolnić pamięć od przekonania, że jest ona zdolnością psychologiczną. Nie wszyscy akceptują jednak takie rozumienie pamięci, w obawie przed swoistym podporządkowaniem się jednostki przez zbiorowość i utratą swojej tożsamości oraz autentyczności. Marcin Król w odpowiedzi na te zarzuty, mówi o błędnym rozumieniu wynikającym z nieprawidłowej interpretacji francuskiego socjologa. Według Króla, Halbwachs chciał pokazać, że nasza indywidualna pamięć funkcjonuje, jedynie w ramach pamięci zbiorowej, ale nie pozbawia jednostki indywidualności czy odrębności Wiedza psychologów zgromadzona na przestrzeni kilkudziesięciu lat potwierdza istnienie społecznych ram, ale niekoniecznie takich jakie wyobrażał sobie Halbwachs. Według przeprowadzonych badań na postrzeganie własnej przeszłości wpływ ma to, co istnieje dzisiaj i kim jest człowiek, który sięga do swojej pamięci. W procesie zapamiętywania, porządkowania i przywoływania pamiętanych treści wykorzystywana jest ogólna wiedza o zależnościach przyczynowo-skutkowych oraz o relacjach międzyludzkich zdobyta dzięki obserwacji własnego otoczenia społeczno-kulturowego.
Przełom w badaniach nad pamięcią w latach sześćdziesiątych XX wieku.
Według Barbary Szackiej dopiero w latach sześćdziesiątych pamięć zbiorowa stała się przedmiotem powszechnej i naukowej dyskusji. W latach osiemdziesiątych dyskurs ten jeszcze bardziej się nasilił, prawdopodobnie dzięki dotarciu prac Halbwachsa do Ameryki. Zaowocowało to licznymi pracami amerykańskich autorów, skupiającymi się na tematyce pamięci zbiorowej. W roku 1985 powstaje "The Past is a Foreign Country" Davida Lowenthala, który zaczyna prowadzić seminarium poświęcone pamięci zbiorowej na Uniwersytecie Londyńskim. Dalsze zainteresowanie prowadzi w latach dziewięćdziesiątych do przetłumaczenia dzieł europejskich klasyków tej problematyki, w tym "History and Memory" Jacques'a Le Goffa oraz "Realms of Memory: Rethinking the French Past, pod redakcją" Pierre'a Nory. W tym samym okresie pamięć zbiorowa zaczyna być wykładana w niektórych uniwersytetach amerykańskich. Wydarzeniem eskalującym zainteresowanie amerykańskiego środowiska naukowego tym przedmiotem była dwusetna rocznica Stanów Zjednoczonych i towarzysząca im dyskusja form upamiętniania wojny wietnamskiej. Miało to ogromne znaczenie dla ogólnoświatowego zainteresowania się pojęciem pamięci zbiorowej, ponieważ amerykańskie nauki społeczne wywierają ogromny wpływ na kierunek badań tych nauk na całym świecie.
Funkcje pamięci zbiorowej.
Funkcja Tożsamościowa.
Tożsamość jest ściśle związana z pamięcią własnej przeszłości, jak wskazał Schlesinger, tożsamość konceptualizowana jest w sposób zawierający w sobie pojęcie trwania w czasie podmiotu lub przedmiotu. W rozumieniu Jacka Nowaka pamięć jest podstawą tożsamości jednostek i społeczeństw. Każda tożsamość, jednostkowa i zbiorowa, podtrzymywana jest przez pamiętanie i zapominanie. Utożsamiamy się z grupą na podstawie autopercepcji i świadomości społecznej, które są produktami naszej pamięci. Pamięć jest interpretacją wydarzeń z naszego życia, co oznacza, że pamięć jest kreowana, a tożsamość zależy od charakteru konstrukcji narracji łączącej przeszłość, przyszłość oraz teraźniejszość. Przeszłość w naszej pamięci jest dostosowywana do naszej tożsamości i uzależniona jest silnie od klasy, etniczności czy relacji władzy, które decydują co pamiętamy, a co zapominamy. Według eksperymentów psychologicznych na poziomie jednostki świadomość własnego istnienia w czasie przeszłym jest podstawowym elementem konstytuującym jego rzeczywistość.
Funkcja Legitymizacyjna.
Pamięć zbiorowa według Barbary Szackiej służy legitymizacji istnienia danej zbiorowości oraz jej struktur społecznej dominacji i form władzy politycznej. Na aspekt legitymizacyjny przeszłości uwagę zwracał Max Weber. W wyniku wieloletnich badań, od tego czasu odnaleziono wiele związków łączących pamięć zbiorową i władzę. Między innymi dostrzeżono, że państwo dąży do panowania nad czasem i że żadne nie osiągnęło jeszcze takiego stanu, który pozwoliłby mu wyrzec się odwoływania do czasu przeszłego jako źródła prawomocności. Panowanie nad przeszłością i stosunkiem społeczeństwa do czasu jest źródłem władzy oraz ważnym sposobem jej sprawowania, a polityczna interpretacja czasu jest nierozerwalnie połączona z organizacją państwową, która określa co ma być pamiętane, jak ma być interpretowany dany okres, a także manipuluje symbolami, wartościami i układami znaczeń. Foucault pisał podobnie o pamięci "Pamięć jest bardzo ważnym czynnikiem w walce (...). Jeśli kontroluje się pamięć ludzi, kontroluje się dynamizm (...). Jest sprawą zasadniczą, by władać ową pamięcią, mówić, co powinna ona zawierać""." 
Pamięć a Historia.
Pierre Nora pisał, że pamięć i historia nigdy nie były synonimami, ale wnikliwe dyskusje interdyscyplinarne i klarowanie się stanowisk w ramach poszczególnych dyscyplin doprowadziło do konfrontacji pamięci zbiorowej i historii. W odróżnieniu od historii, która jest rekonstrukcją, problematyczną i niekompletną, pamięć zbiorowa jest żywa, obecna w żyjącym społeczeństwie, ewoluująca, obecna dialekcie przypominania i zapominania, zdolna do przetrwania w uśpieniu przez długi czas. Pamięć grup przyjmuje tylko te fakty, które jej odpowiadają. Historia wymaga analizy i krytycznego dyskursu, zaś pamięć zbiorowa osadza przypominanie w sferze świętości. Poza tym pamięć zbiorowa według Halbwachsa należy do danej grupy, Francuz twierdził, że pamięci jest tyle, ile grup. Z kolei historia należy do każdego i do nikogo, jest w tym sensie uniwersalna. Pamięć zbiorowa jest osadzona w miejscu, geście czy obrazie, zaś historia jest podejrzliwa wobec pamięci, stara się ją rozbić bądź prześladować. Pomimo że docenia muzea, pamiątki czy pomniki, to odbiera im to, co czyni je ważnymi symbolicznie dla ludzi.
Metody badania pamięci.
Przez stosunkowo długi okres antropologia w realizacji swoich celów badawczych cechowała się odpornością na różnie rozumianą krytykę ze strony innych dyscyplin. Okresem przełomowym w tej kwestii była druga połowa XX w., kiedy zaczęły pojawiać się pierwsze symptomy krytycznej analizy antropologicznych dokonań. Dyskusja ta sprowokowała podjęcie nowych zadań oraz określenie nowych celów, co wiązało się redefinicją wielu pojęć i sformułowaniem nowych metodologicznych procedur. Antropologia otworzyła się także na dyscypliny pokrewne oraz ich dotychczasowe osiągnięcia. Filozoficzna refleksja nad problemami rozumienia i poznania, oparta na hermeneutyce i różnych nurtach postmodernistycznych, w efekcie przyniosła do reorientacji antropologicznego myślenia. Według Jacka Nowaka najistotniejszą zmianą w podejściu metodologicznym było uznanie dialogu za konstytutywny element wiedzy antropologicznej. Zaczęto także uznawać subiektywizm poznania, a treści subiektywne stały się pożądanym składnikiem wiedzy. Według Kaniowskiej wiedzę pozyskiwaną w dialogu z Innym możemy traktować jako znarratywizowaną interpretację faktów i doświadczeń badanych. Na podstawie tej teorii możemy stwierdzić, że nie istnieje zatem inne "prawdziwe" źródło narracji.
Według badaczy istnieją cztery pola problemowe ukazujące istotę zmian i przeformułowań w tej dyscyplinie:
Antropologia od początku swoich zainteresowań problematyką pamięci akcentowała głównie badania nad pamięcią zbiorową. Jej zainteresowania dotyczyły wyjaśnienia całościowego obrazu badanej kultury. Pamięć jednostkowa była tropem, którym podążał badacz w procesie konstruowania pamięci kolektywnej. Antropologia uwrażliwiła się na "grę" toczoną podczas dialogu pomiędzy badanym, a badaczem. Wywiady to przykład zmagania się respondenta z pamięcią, ale także zmagania badacza z niepewnym źródłem wiedzy. Źródłem badań Antropologicznych najczęściej są subiektywne wypowiedzi oraz subiektywne opisy badaczy, które są narracjami traktującymi o doświadczeniach przeszłej rzeczywistości.
Miejsca Pamięci.
Miejsca pamięci (fr. lieux de memoire) według badaczy to "długotrwałe, utrzymujące się przez pokolenia punkty krystalizacyjne pamięci, które stanowią część społecznych, kulturowych i politycznych zwyczajów, zmieniają się w zależności, jak zmienia się ich postrzeganie, przyswajanie, używanie i transponowanie". Miejsca te są zjawiskiem kompleksowym - naturalnym i sztucznym, prostym i złożonym, konkretnym i abstrakcyjnym. Mają one potrójne znaczenie: materialne, symboliczne i funkcjonalne. Prekursorem badań nad „miejscami pamięci” był Francuz Pierre Nora, który zainicjował rozwój tak zwanej historii drugiego stopnia, gdzie historia nie jest opisywanym faktem, ale formą pamięci współczesnych. W artykule "Mémoire collective" opublikowanym na początku lat siedemdziesiątych Nora postulował konieczność badań nad „miejscami pamięci”. Według Nory miejsce pamięci to: "miejsce w dosłownym znaczeniu tego słowa, w którym pewne społeczności, jakie by one nie były – naród, grupa etniczna, partia – składają swoje wspomnienia lub uważają je za nieodłączną część swojej osobowości." „Miejsca pamięci” mogą również być rozumiane metaforycznie, jako znaki i symbole, które skupiają na sobie uwagę, ponieważ podejrzewa się, że są depozytariuszami przeszłości. Zarówno materialne (muzea, pomniki, tabliczki itd.), jak i metaforyczne „miejscom pamięci” posiadają te same właściwości: należą do określonych grup społecznych i skrywają w sobie takie lub inne, ważne z punktu widzenia zbiorowości wartości (idee, normy, wzory zachowań). Zatem "miejscami pamięci" możemy nazwać pomniki, ulice, budynki czy cmentarze, ale również realne i mityczne postaci, wydarzenia, pieśni, hasła, symbole, teksty literackie, święta, rytuały, zdjęcia, czy też tradycję.

</doc>
<doc id="3956031" url="https://pl.wikipedia.org/wiki?curid=3956031" title="Sobór Przemienienia Pańskiego w Tallinnie">
Sobór Przemienienia Pańskiego w Tallinnie

Sobór Przemienienia Pańskiego – prawosławny sobór parafialny w Tallinnie, na Starym Mieście, w jurysdykcji Estońskiego Apostolskiego Kościoła Prawosławnego. Miejsce pochówku i główny ośrodek kultu nowomęczennika biskupa Platona (Kulbuscha). 
Historia.
Budynek sakralny powstał jako kościół klasztorny św. Michała Archanioła przy wspólnocie cysterek. Został zbudowany w XIII w. W 1732 został przebudowany na prawosławną cerkiew Przemienienia Pańskiego. Była to najważniejsza świątynia tego wyznania w Tallinnie do 1900, gdy ukończono i konsekrowano sobór św. Aleksandra Newskiego. Po tej dacie sobór Przemienienia Pańskiego został przekazany parafii zrzeszającej prawosławnych Estończyków, z estońskim językiem liturgicznym.
Na wyposażeniu soboru znajduje się wykonany w 1720 ikonostas w stylu barokowym, jeden z najstarszych ikonostasów w Estonii, oraz najstarszy w kraju cerkiewny dzwon. Ikonostas ten jest dziełem Iwana Zarudnego. Na terytorium świątyni znajduje się popiersie świętego biskupa i męczennika Platona, który jest też w soborze pochowany.

</doc>
<doc id="3956032" url="https://pl.wikipedia.org/wiki?curid=3956032" title="Jasiowska Puścizna">
Jasiowska Puścizna

Jasiowska Puścizna – bór bagienny i torfowisko w obrębie miejscowości Jabłonka w województwie małopolskim, w powiecie nowotarskim, w gminie Jabłonka, blisko granicy ze Słowacją. Pod względem geograficznym znajduje się w Kotlinie Orawsko-Nowotarskiej. Znajduje się w zlewni Jasiowskiego Potoku uchodzącego do Czarnej Orawy, więc w zlewisku Morza Czarnego. Położone jest na wysokości 650-655 m n.p.m. na obrzeżu lasu. Prowadzi do niego droga i ścieżka gruntowa.
Miejscowa ludność puściznami lub pustaciami nazywała rozległy kompleks torfowisk, bagien, trzęsawisk, podmokłych łęgów i bagiennych lasów sosnowych, ciągnący się od Suchej Góry na Słowacji po Ludźmierz na Orawie. Planuje się utworzenie na tym obszarze specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Puścizna Jasiowska jest torfowiskiem wysokim z typową kopułą, ale obecnie porośniętym sosnowym borem bagiennym. W ramach projektu "Torfowiska Orawsko-Nowotarskie" planuje się na Puściźnie Jasiowskiej w celu zwiększenia nawodnienia wykonanie zastawek na opaskowych rowach melioracyjnych, zasypywanie rowów na kopule i usuwanie sosen, brzóz i wierzb z okrajków torfowiska. Wśród roślin typowych dla torfowisk rośnie tutaj bagno zwyczajne, rosiczka okrągłolistna i żurawina błotna.
W niewielkiej odległości w kierunku na południe od Jasiowskiej Puścizny znajduje się torfowisko Łysa Puścizna, czasami traktowane jako synonim Jasiowskiej Puścizny.

</doc>
<doc id="3956039" url="https://pl.wikipedia.org/wiki?curid=3956039" title="TRAPPIST-1f">
TRAPPIST-1f

TRAPPIST-1f – skalista, podobna do Ziemi planeta pozasłoneczna krążącą wokół bardzo chłodnego czerwonego karła TRAPPIST-1 oddalonego o 39 lat świetlnych (około 12 parseków) od Słońca, znajdującego się w gwiazdozbiorze Wodnika.
Odkrycie.
Została odkryta metodą tranzytu przez Kosmiczny Teleskop Spitzera. Jest to piąta (licząc od gwiazdy) z siedmiu planet znajdujących się w układzie gwiazdy TRAPPIST-1. Krąży w obrębie ekosfery układu, w związku z czym istnieje prawdopodobieństwo, że na jej powierzchni występuje woda w stanie ciekłym.

</doc>
<doc id="3956045" url="https://pl.wikipedia.org/wiki?curid=3956045" title="TRAPPIST-1g">
TRAPPIST-1g

TRAPPIST-1g – skalista, podobna do Ziemi planeta pozasłoneczna, krążącą wokół bardzo chłodnego czerwonego karła TRAPPIST-1, oddalonego o 39 lat świetlnych (około 12 parseków) od Słońca, znajdującego się w gwiazdozbiorze Wodnika.
Odkrycie.
Została odkryta metodą tranzytu przez Kosmiczny Teleskop Spitzera. Jest to szósta (licząc od gwiazdy) z siedmiu planet znajdujących się w układzie gwiazdy TRAPPIST-1. Krąży w obrębie ekosfery układu, w związku z czym istnieje prawdopodobieństwo, że na jej powierzchni występuje woda w stanie ciekłym.

</doc>
<doc id="3956056" url="https://pl.wikipedia.org/wiki?curid=3956056" title="Rodzina patchworkowa">
Rodzina patchworkowa

Rodzina patchworkowa (ang. "blended family") – nazywana również rodziną zrekonstruowaną lub wielorodzinną. Powstaje w wyniku ponownego zakładania rodzin przez jednego lub oboje rodziców po rozwodzie lub owdowieniu. Składa się z dwojga partnerów posiadających dzieci ze swoich poprzednich związków i często również posiadających dziecko z nowego związku.
Definicje.
W zależności od źródła informacji definicje patchworkowe mogą się różnić.
Rodziny zrekonstruowane są bardzo różnorodne pod względem form życia rodzinnego, przynależność do takiej rodziny nie jest zdefiniowana jasno ani pod względem biologicznym ani prawnym.
Charakterystyka rodzin patchworkowych.
Określenie relacji rodzinnych w rodzinach patchworkowych jest równie trudne, jak określenie ich statusu prawnego. Członkowie rodzin zrekonstruowanych doświadczają wielu zjawisk i relacji, które nie dotyczą np. rodzin nuklearnych. W rodzinach patchworkowych dzieci odczuwają przynależność często do więcej niż jednej rodziny, posiadają więcej niż dwie pary dziadków (czasami nawet trzy lub cztery).
Przybrani rodzice, jeśli nie zdecydują się na adoptowanie dziecka nowego partnera, nie mają do niego żadnych praw rodzicielskich, jednak często wychowują je i dzielą z nimi miejsce zamieszkania, odpowiadają za nie. Adopcja często nie jest jednak możliwa ze względu na drugiego rodzica, który pomimo rozwodu wciąż posiada prawa rodzicielskie.
Problematyczne są role macochy i ojczyma, którzy nie mają wyznaczonych definitywnie ról społecznych, ale jednocześnie istnieje wiele negatywnych stereotypów, które ich dotyczą. Zwykle gorsza rola przypada macochom, których negatywna ocena wynika z postaci przedstawianych w literaturze, kulturze popularnej, telewizji itd.
Charakterystyczne cechy rodzin zrekonstruowanych, różniące je od rodzin nuklearnych według badań Aliny Dobosz-Sztuby:
1. Członkowie rodziny zrekonstruowanej zwykle utracili bliską sobie osobę przez śmierć lub przez rozpad małżeństwa. Ten traumatyzujący fakt bardzo silnie na nie wpływa i może utrudniać prawidłowe nawiązanie nowych związków wewnątrzrodzinnych.
2. W rodzinie zrekonstruowanej jedno z rodziców dziecka nie żyje lub jest osobą rozwiedzioną i mieszka oddzielnie, często też ma nową rodzinę. A zatem każde dziecko w rodzinie zrekonstruowanej ma przy sobie tylko jednego biologicznego rodzica, przy czym mieszkający oddzielnie rodzic biologiczny zachowuje współodpowiedzialność za wychowanie swojego dziecka, mimo że większy zakres czynności opiekuńczych i wychowawczych przypada na co dzień rodzicowi przybranemu.
3. Przynależność do rodziny zrekonstruowanej nie jest jasno zdefiniowana – ani ze względu na więzy biologiczne, ani też regulacje prawne. Stąd dzieci z rodzin zrekonstruowanych są członkami więcej niż jednej wspólnoty rodzinnej – mają na przykład trzy pary (albo i cztery) babć i dziadków.
4. Pozycje prawne obydwojga rodziców rozłożone są asymetrycznie. Rodzic przybrany nie posiada praw rodzicielskich wobec dziecka swojego partnera. Dzieci i ich przybrane rodzeństwo nie są ze sobą spokrewnione.
5. Oprócz ról przypadających z tytułu więzi biologicznych, w rodzinie zrekonstruowanej mamy do czynienia z rolami nabytymi, dla których nie istnieją jasno określone, jednoznaczne modele społeczne. Chodzi tu o role macochy i ojczyma.
6. Rodzina zrekonstruowana na ogół nie jest akceptowana przez członków rodzin rdzennych, ponieważ zarówno rozwód, jak i zawarcie nowego związku małżeńskiego, zwykle spotyka się z ich dezaprobatą.
7. Członkowie rodziny zrekonstruowanej nie posiadają żadnej historii, muszą ją dopiero wspólnie tworzyć.
Status prawny.
W 2002 po raz pierwszy w historii spisów NSP rodziny zrekonstruowane zostały uwzględnione. Ustalono liczbę rodzin z dziećmi, w których tylko jedno z opiekunów jest naturalnym rodzicem przynajmniej jednego dziecka. Badanie zostało zlecone przez ONZ i Unię Europejską w związku z obserwowaną nietrwałością rodzin. Na podstawie przeprowadzonych badań i zebranych informacji ustalono, że:
Na podstawie badań Zbigniewa Strzeleckiego przeprowadzonych w latach dziewięćdziesiątych odkryto zmianę jaka zaszła w Polsce jeśli chodzi o zawieranie powtórnych małżeństw. W latach sześćdziesiątych podstawową grupę mężczyzn zawierających powtórne związki małżeńskie stanowili:
W przypadku kobiet
Natomiast w latach dziewięćdziesiątych osoby zawierające nowe związki stanowiły przeważnie osoby rozwiedzione: 57% mężczyzn i 51% kobiet.
Zofia Wasilkowska w swoim opracowaniu badawczym stwierdziła, że rodziny zrekonstruowane wywołują wiele problemów natury społecznej, majątkowej i prawnej. Stwierdziła, że rodzina zrekonstruowana poddana jest jak gdyby podwójnej regulacji prawnej. Z jednej strony aktualne małżeństwo korzysta z pełnej ochrony prawnej przez polskie prawo rodzinne, a z drugiej strony rozwód nie likwiduje wszystkich skutków prawnych poprzedniego małżeństwa, zwłaszcza w przypadku kiedy partnerzy posiadają dziecko z poprzedniego małżeństwa.
Etymologia.
Patchwork to produkt wykonany metodą zszywania wielu różnych kawałków materiału, najczęściej o geometrycznych kształtach. W odniesieniu do rodziny ma on oznaczać połączenie się różnych członków rodzin w jedną funkcjonującą komórkę społeczną jaką jest rodzina.
Rodzina patchworkowa w antropologii społecznej.
Tematyka dotycząca rodziny patchworkowej jest ważnym elementem dyskusji poruszanych w zakresie antropologii społecznej i antropologii rodziny. Jest podstawą do rozważań na temat tworzenia się relacji rodzinnych, powstawania więzi oraz tworzenia się zasad pokrewieństwa. Ważnym elementem, który iniciują rodziny patchworkowe w dyskusji na temat antropologii rodziny są rozważania na temat pokrewieństwa wyobrażonego oraz wagi więzi biologicznych. O znaczeniu wyboru krewnych dla członków rodziny patchworkowej pisze między innymi Linda Stone, która podkreśla jak ważny jest to wybór, z uwagi na zatracenia ważności więzów krwi w przypadku takich rodzin. Wielu współczesnych badaczy, zwłaszcza reprezentujących kierunek feministyczny, zajmuje się tematyką rodzin współczesnych m.in. właśnie rodzin patchworkowych. Tematyka ta jednak nie jest jeszcze opisana całościowo zwłaszcza w antropologii polskiej. Jest to wciąż rozwijający się kierunek badań.

</doc>
<doc id="3956060" url="https://pl.wikipedia.org/wiki?curid=3956060" title="Stanisław Poznański (dziennikarz)">
Stanisław Poznański (dziennikarz)

Stanisław Poznański (pseud. „Stanisław Poźniak-Poznański”, „Stanisław Wójcicki”, „Kazimierz Smuga”, „Jacek Olszyna”, ur. 28 lipca 1913 we wsi Tychomel, koło Jampola, zm. 23 maja 1981 w Warszawie) – polski dziennikarz, działacz społeczny, żołnierz Armii Krajowej, powstaniec warszawski.
Życiorys.
Stanisław urodził się w 1913 r. we wsi Tychomel na Wołyniu. Ukończył Liceum Krzemienieckie, studiował przez dwa lata ekonomię na Uniwersytecie Poznańskim oraz przez dwa lata w Wyższej Szkole Handlowej w Poznaniu.W 1939 roku jako sierżant walczył w kampanii wrześniowej w 14 Dywizji Piechoty gen. Franciszka Włada, 57 Pułku Piechoty. Po kapitulacji przewieziony został do szpitala jenieckiego w Żychlinie, z którego zbiegł do Warszawy. W Warszawie współpracował w Wydziale Lustracyjnym ZSS "Społem". Podczas okupacji sowieckiej i hitlerowskiej pod pseudonimem "Stanisław Wójcicki" działał w Komendzie Głównej Armii Krajowej (legitymacja nr 120147) w Oddziale VI - Biura Informacji i Propagandy. Podczas powstania warszawskiego walczył w zgrupowaniu „Kryska”, m.in. w walkach o Górny Czerniaków. Pojmany został we wrześniu 1944 roku i wywieziony do podobozu hitlerowskiego Altwarp/Stutthoff, z którego zbiegł przedostając się do Lubeki i następnie do Brunszwiku. Jesienią 1946 roku powrócił do Polski. W Warszawie żył na warszawskim Żoliborzu do dnia śmierci, wraz z żoną Ireną Poznańską. Miał dwóch synów; Jacka B. Poznańskiego i Kazimierza Z. Poznańskiego. Zmarł 23 maja 1981 roku w Warszawie. Pochowany został na Starych Powązkach w Warszawie (kwatera 54-6-30/31). Jego dziennik obozowy wydał po latach jego syn Jacek w książce "Magda. Pożegnanie z Pokoleniem."
Życie zawodowe.
Pracę dziennikarską rozpoczął przed wojną pisząc m.in. w "Walce Ludu", czasopiśmie organizacji syndykalistycznej o tej samej nazwie. W trakcie okupacji współpracował z "Kopalnią" (Polski Związek Zachodni), wydając "Głos Ojczyzny" – pismo dla Polaków żyjących w Rzeszy i dalej w trakcie powstania warszawskiego redagował pismo "Czerniaków w Walce". W 1945 roku w niemieckim Brunszwiku wznowił wydawanie "Głosu Ojczyzny", dziennika przy którym powstała również oficyna wydająca podręczniki polskie. W tym okresie udzielał się również w Syndykacie Dziennikarzy Polskich w Niemczech.
Po powrocie do Polski pracował m.in. w tygodniku „Społem” (1946–1949), "Robotniku", "Kurierze Codziennym", „Trybunie Ludu” (1948–1950), „Expressie Wieczornym” (1956–1959), „Stolicy (1962–1964), miesięczniku „Kino” (1965–1978), przed emeryturą w Światowidzie. Był członkiem zarządu Klubu Zagadnień Polonijnych SDP.
Muzeum Hymnu Narodowego.
Żywo zainteresowany życiem Józefa Wybickiego, twórcy Mazurka Dąbrowskiego, Stanisław Poznański często przypominał, w tym na łamach Światowida, potrzebę stworzenia Muzeum Hymnu Narodowego. Jako miejsce odpowiednie ku temu proponował istniejącą już Izbę Pamięci Józefa Wybickiego w Będominie, powstałą z inicjatywy lokalnego nauczyciela Tadeusza Zielińskiego. Pomysł Stanisława Poznańskiego przedstawiło również Zrzeszenie Kaszubsko-Pomorskie na łamach ich czasopisma "Pomerania". W tym okresie Stanisław Poznański odbywał już konsultacje w sprawie utworzenia muzeum, m.in. z dyrektorem Muzeum Narodowego w Warszawie, prof. Stanisławem Lorentzem i z dyrektorem Muzeum Wojska Polskiego, płk. Lucjanem Jaworskim. Dwa lata później marzenie lokalnego nauczyciela Tadeusza Zielińskiego i myśl podjęta przez Stanisława Poznańskiego stały się faktem. 17 lipca 1978 r. odbyło się uroczyste otwarcie Muzeum Hymnu Narodowego w Będominie, koło Kościerzyny – pierwszego muzeum hymnu narodowego na świecie.
Odznaczenia.
Krzyż Kawalerski Orderu Odrodzenia Polski

</doc>
<doc id="3956062" url="https://pl.wikipedia.org/wiki?curid=3956062" title="Folklor środowiskowy">
Folklor środowiskowy

Folklor środowiskowy — wspólny język, slang funkcjonujący w określonych grupach środowiskowych (np. grupach zorganizowanych wewnętrznie na zasadzie więzi wynikających z wieku, ze statusu zawodowego oraz z ogólnego rodzaju wspólnot społecznych itd.). 
Definicja.
Folklor.
Termin „folklor” wprowadził w 1846 roku William G. Thoms. W ujęciu wąskim wiąże się ze sztuką słowa (bajki, podania, legendy, zamawiania, zagadki, przysłowia, pieśni), tzn. z literaturą ustną lub folklorem literackim. W ujęciu szerokim folklor utożsamia się z tradycją społeczności pierwotnych, plemiennych lub całokształtem kultury ludowej (mity, rytuały, obrzędy, zwyczaje, taniec, muzyka, plastyka). Przekazy folklorystyczne jako dominujące są znamienne dla społeczności pierwotnych i plemiennych; w społeczeństwach stanowo-klasowych funkcjonują jako kultury nieoficjalne (folklor chłopski), środowiskowe (folklor szlachecki); w społeczeństwie masowym stają się reliktowe, bądź występują w postaci subkultur. Folklor charakteryzuje się względnie stabilnym modelem świata, który może funkcjonować w kulturze opartej na piśmie i druku, np. w piśmiennictwie ludowym oraz w literaturze brukowej i popularnej (komiks). W społeczeństwach organizacyjnych i masowych problematykę folkloru łączy się ze specyfiką światopoglądu potocznego, niewyspecjalizowanego, charakteryzującego się mechanizmami typizacji (stereotypy), spontanicznością ekspresji, alternatywnością wzorów i norm zachowań. 
Folklor środowiskowy.
Jest to zjawisko węższe od kultury środowiskowej, to część zachowań kultury danej społeczności, z których każda jest ponadto normalnym uczestnikiem kultury ogólnonarodowej, subkultur stanowych i regionalnych. Pod folklorem środowiskowym kryją się różnorodne zjawiska: obszerne - obejmujące działalność całych stanów i klas, po twórczość bardzo wąskich grup profesjonalnych lub regionalnych; złożone - występujące jako autonomiczne elementy mniejszych grup lokalnych bądź zawodowych.
Warunkiem powstania folkloru w jakieś grupie społecznej jest istnienie więzi łączącej ją w wyraźną wspólnotę - jej przejawem jest m.in. kultura. Wewnątrz tej grupy mieszczą się nie tylko odbiorcy ale i twórcy. Nie ma między nimi podziału. Twórczość spontaniczna i w założeniu zbiorowa, stąd też przeważająca anonimowość wszelkich tworów kultury ludowej.
Charakterystyka folkloru środowiskowego.
Każda z prezentowanych grup wykorzystuje specyficzne dla siebie formy komunikacji, dobiera wspólne tematy, dające gwarancję porozumienia, odznacza się podobnym systemem wartości, widocznym chociażby w niepisanych ustaleniach, typowych dla kultury oralnej, a np. odnoszących się do opozycji swój-obcy, w końcu charakteryzuje się zbliżonym modelem spędzenia czasu wolnego i czasu pracy (zajęć), co stanowi ważny czynnik integracyjny.
W oparciu o tekst Piotra Kowalskiego folklor środowiskowy określany w sposób relacyjny, musi odnosić się do "opozycyjności" wobec innych grup lub ważnych dla grup wzorców kulturowych czy wartości. Opozycyjność może przybierać postać nieoficjalną osobliwego, kulturowego sprzeciwu, polemiczność, dialogowość, wobec uznanych, aprobowanych oficjalnie wartości. Taki wymiar opozycyjności jest ważny dla jednostki i dla grupy. Grupie zapewnia spójność, swoiste minimalne porozumienie na poziomie zgodności wizji świata, a dla jednostki, bezpieczne istnienie wewnątrz grupy, z którą się utożsamia.
Koncepcja P. Bogatyriewa i R. Jakobsona.
Koncepcja P. Bogatyriewa i R. Jakobsona, rozpatrująca folklor w analogii do procesów językowych mówi, że: nie tylko grupy etnograficzne i geograficzne różnią się swoim folklorystycznym repertuarem, ale i grupy charakteryzujące się płcią (folklor męski i żeński), wiekiem (dzieci, młodzież, starcy), zawodem (pasterze, rybacy, żołnierze, bandyci) itd. Ponieważ wymienione grupy zawodowe produkują folklor dla siebie samych, te cykle folklorystyczne można porównać ze specjalnymi językami zawodowymi.

</doc>
<doc id="3956066" url="https://pl.wikipedia.org/wiki?curid=3956066" title="Etyka w antropologii">
Etyka w antropologii

Etyka w antropologii – jeden z obszarów refleksji antropologii kulturowej, stanowiący nieodłączny element procedury badawczej. Obejmuje namysł m.in. nad relacjami osób, wpływających na kształt spotkania etnograficznego - a więc kontakty między badaczem (badaczką) a badanym (badaną), a także ich związki z odźwiernymi, asystentami, pracodawcami, sponsorami czy lokalnymi władzami. W ramach analiz nad tego typu zależnościami, poruszane są np. kwestie władzy wynikającej z wiedzy lub decyzyjności antropologów oraz wpływ ich wartości i kategorii poznawczych na opisywaną rzeczywistość. Mowa tu także o konsekwencjach zastosowania czy wykorzystania oraz ujawnienia wyników badań, a także o znaczeniach i korzyściach (bądź ich braku), jakie dla różnych stron płyną z rozmowy. Inną sferę etycznych rozważań stanowi charakter statusu źródeł wiedzy antropologicznej i statusu jej samej. W tym obszarze ujawnia się problematyczność, nieuchwytność czy wręcz subiektywność cech etnografów - a więc „narzędzi” antropologicznego tworzenia wiedzy. Zwraca się tu też uwagę na rolę przyjętej przez badacza czy badaczkę etyki w kształtowaniu poznania, interpretacji i opisu naukowego. Ponadto, refleksja etyczna może dotyczyć sposobu przedstawiania rzeczywistości - a więc wpływu przyjętej metody badawczej czy roli etosu badaczy w dostrzeganiu i formułowaniu problemów badawczych, celów, wniosków, kategorii, powiązań itp. - i narracji na jej temat (np. przekładu, interpretacji językowej, wpływu wyboru określonej narracji na jej treść czy roli przyjętej metody badawczej). Problemy etyczne pojawiają się na każdym etapie badań antropologicznych - poczynając od wstępnej konceptualizacji a kończąc na rozpowszechnianiu ostatecznych wyników. Szerszy namysł nad ich obecnością ujawnił się w obrębie dyscypliny po tzw. zwrocie etycznym (określanym też mianem zwrotu etyczno-politycznego lub zwrotu ku zaangażowaniu). 
Początki i rozwój refleksji etycznej w antropologii.
Jak zauważa Fredrik Barth, przejawów indywidualnego namysłu etycznego można szukać już w samych początkach konstytuowania się dyscypliny w tradycji brytyjskiej. W pierwszych antropologach, którzy w 1844 roku założyli "Ethnological Society of London," widział on aktywistów na rzecz zniesienia niewolnictwa w koloniach brytyjskich, sprzeciwiających się wyjaśnianiu kulturowej i moralnej różnorodności ludzkiej różnicami rasowymi. Na gruncie amerykańskim początki aktywistycznego wymiaru antropologii łączy się natomiast z Lewisem Henrym Morganem i jego działalnością na rzecz rdzennych Amerykanów w ich sporach z rządem. Powyższe działania nie były jednak w ówczesnych czasach szerzej dyskutowane i powszechnie naśladowane.
Za pierwszą w historii antropologii publiczną debatę na temat etycznych zasad dyscypliny można uznać spór, jaki wywiązał się między Franzem Boasem a ówczesnym (ang. American Anthropological Association, AAA). 20 grudnia 1919 roku w tygodniku „The Nation” ukazał się list uczonego zatytułowany "Scientists as Spies" ("Naukowcy jako szpiedzy"), potępiający działalność wywiadowczą czterech amerykańskich antropologów i archeologów, którzy szpiegowali w Ameryce Środkowej pod przykrywką badań naukowych w czasie I wojny światowej. Według ojca antropologii amerykańskiej każdy, kto podejmuje podobne kroki, „w niewybaczalny sposób prostytuuje naukę i traci prawo do nazywania siebie naukowcem” (ang. "prostitutes science in an unpardonable way and forfeits the right to be classed as a scientist"). W odpowiedzi, AAA wystąpiło przeciw stanowisku Boasa, jednocześnie usuwając go z zarządu Towarzystwa i wymuszając jego rezygnację z Narodowej Rady ds. Badań Naukowych (ang. National Research Council). Towarzystwo bezsprzecznie dopuszczało możliwość współpracy antropologów z armią, jeśli kooperacja miała służyć interesom narodowym. Taka też była praktyka wielu badaczy w czasie I (np. Marcel Mauss) i II wojny światowej (m.in. Gregory Bateson, Ruth Benedict, Margaret Mead, Edmund Leach czy Edward Evans-Pritchard) oraz w czasie późniejszych konfliktów i zamieszek (np. Pierre Bourdieu).
Kolejna znacząca debata w historii antropologii była związana m.in. z próbą wdrożenia w życie Projektu Camelot przez Departament Obrony Stanów Zjednoczonych w 1964 roku. Pomysł (ostatecznie w całości nie zrealizowany) zakładał badanie źródeł zamieszek społecznych w krajach tzw. Trzeciego Świata oraz analizę potencjalnych działań, które umożliwiłyby zaniechanie takich protestów. Tym razem AAA - w kontekście silnego niezadowolenia środowisk naukowców - opowiedziało się przeciwko projektowi. W rezultacie (po 5 latach pracy), w 1971 roku opublikowało pierwszy kodeks etyczny: "Principles of Professional Responsibility". Widać w nim wyraźne nawiązanie do stanowiska Boasa; tekst mówi jasno o odpowiedzialności etnografów wobec osób czy społeczności, wśród których prowadzą badania. Odpowiedzialność ta oznacza, że muszą podjąć wszelkie kroki by chronić godność i prywatność oraz dobro fizyczne, społeczne i psychiczne swoich rozmówców, a w przypadku pojawienia się konfliktu interesów, to podmioty badania muszą stanąć na pierwszym miejscu (a nie lojalność wobec własnego państwa). Ponadto, rezultaty badań muszą być jawne i publicznie dostępne. 
W latach 90. XX w. - ze względu na protesty wielu antropologów zatrudnionych przez firmy komercyjne i reklamowe - zasady te zostały nieco złagodzone. Zmiany dopuściły w niektórych przypadkach niejawność wyników naukowych dociekań, lecz jednocześnie nakazały wyraźne powiadomienie podmiotów badania o zaistnieniu takiego faktu. 
List Boasa z 1919 roku, zyskując współcześnie pełne uznanie, stanowi punkt odniesienia dla kodeksów i zasad etycznych w antropologii. AAA w 2009 roku wystąpiło przeciw Human Terrain System (HTS) - programowi współpracy naukowców (m.in. antropologów, lingwistów czy socjologów) z armią amerykańską w Iraku i Afganistanie w latach 2007-2014. Jednocześnie podkreśliło, że nie wyklucza konstruktywnej, etycznej współpracy między antropologią a wojskiem. Jak pisze Jacek Kukuczka, w przypadku HTS największą kontrowersję wzbudziła sama instytucja, która projekt ogłosiła - Departament Obrony USA. Zasadnym stało się bowiem pytanie czy etyczną jest praca naukowa, która służy zwiększeniu efektywności działań operacyjnych. Warto również zaznaczyć, że inicjatorkami programu były antropolożki: Montgomery McFate i Andrea Jackson oraz że w ramach HTS taką pracę podjęli inni przedstawiciele antropologicznego środowiska (kilku poniosło również śmierć). Współpraca między naukowcami a armią amerykańską wzbudziła jednak wiele wątpliwości wśród badaczy. Podsumowując ich dyskusję, Kukuczka mówi o dwugłosie, który oscyluje pomiędzy „nie szkodźmy” a „zróbmy coś dobrego”. 
Zwrot etyczny.
W ostatnich dziesięcioleciach można zauważyć tendencje do ujmowania, pojawiających się w antropologii (ale i całej humanistyce) zmian w kategoriach zwrotu badawczego. Poczynając od nakierowania lingwistycznego - związanego m.in. z opublikowaniem dzienników Bronisława Malinowskiego ("Dziennik w ścisłym znaczeniu tego wyrazu") - od lat 60. XX wieku mamy do czynienia z nieustannym kształtowaniem się rozmaitych orientacji. Jedną z nich jest tzw. zwrot etyczny, zwany również zwrotem etyczno-politycznym lub zwrotem ku zaangażowaniu. W różnych krajach miał on nieco inne odsłony, a kwestie politycznych i etycznych kontekstów uprawiania antropologii są nadal żywo rozważane przez współczesnych badaczy. 
Stany Zjednoczone i Wielka Brytania.
Zwrot etyczno-polityczny na gruncie anglo-amerykańskim w zasadzie łączy w sobie dwie tendencje: zwrot polityczny i związany z nim rozwój antropologii krytycznej z lat 60. i 70. XX w. oraz zwrot etyczny - ujawniający się od początku lat 90. XX w.
Jak pisze Marta Songin-Mokrzan, pierwszy z nich był w pewnym sensie reakcją na światowy kryzys polityczny II połowy XX wieku. Wiązał się m.in. z dekolonizacją krajów tzw. Trzeciego Świata, powstaniem ruchów kontrkulturowych o charakterze antyzachodnim i ruchów walczących o prawa dyskryminowanych (m.in. osób nie-białych, kobiet, gejów czy lesbijek). Potęgowała go również fala niezadowolenia społecznego w USA w odniesieniu do zastanego systemu norm i wartości (sprzeciwiano się m.in. wojnie w Wietnamie). Bezpośrednią przyczyną debaty na temat politycznych kontekstów konstruowania wiedzy antropologicznej oraz etycznych powinności badaczy było ujawnienie udziału części naukowców (w tym antropologów) w projektach finansowanych przez rząd amerykański - takich, jak Projekt Camelot (1964). 
Coraz częściej głos zabierali zwolennicy różnych projektów badawczych, których łączyły jednak wspólne przekonania: podobna postawa polityczna oraz duch radykalnej krytyki dyscypliny. Określani właśnie mianem radykalnych krytyków ("radical anthropologists"), uważali, że „dyscyplina badań nad Innością mogła wyłonić się jedynie w warunkach politycznej i ekonomicznej supremacji kultury zachodniej, co nie pozostawało bez wpływu zarówno na jej aparat teoretyczny, narzędzia analityczne, jak i praktyki badawcze”. Rozpoznanie etnografii jako działalności o charakterze politycznym, sprawiło, że zastanawiano się nad tym, jaką rolę antropologia jako dyscyplina ukształtowana w ramach kultury zachodniej - spełnia w podtrzymywaniu i reprodukowaniu stosunków władzy i dominacji. Widziano w niej kreatorkę wyobrażeń na temat społeczeństw tradycyjnych, która stawała się narzędziem legitymizującym politykę kolonialną przedstawicieli Zachodu. „Jedną z zachodnich instytucji, reprezentujących burżuazyjny model opisywania i kategoryzowania światów peryferyjnych”. Przemyślenie procesów wytwarzania wiedzy antropologicznej w kontekście ideologii marksistowskiej przyczyniło się do tego, że dane etnograficzne zaczęto postrzegać jako towar, który jest przedmiotem nieuczciwej wymiany opartej na wyzysku. Uznano je za jedno z wielu dóbr, wywożonych poza granice skolonizowanego kraju. Z tej perspektywy, antropolog jawił się jako złodziej – współuczestnik i beneficjent kolonialnego systemu władzy.
W ramach sprzeciwu, podjęto szerszy namysł nad takimi kwestiami, jak etyka badawcza, problem władzy oraz znaczenie i rola obiektywizmu w procesie wytwarzania wiedzy. Nastrój niepokoju przełożył się na stopniowy spadek wiary w naukę, rozumianą jako wytwór bezstronnego i niezaangażowanego rozumu. Podejmowano więc próby przemyślenia podstaw poznania antropologicznego i problematyzowania statusu badań etnograficznych. Dokonywano redefinicji dyscypliny w odwołaniu do idei zaangażowania i odpowiedzialności jako fundamentalnych i nieodłącznych elementów jej praktyki i teorii. Zaczęto zastanawiać się nad możliwością, a nawet powinnością, zabierania przez badaczy głosu w sprawach politycznych, tym samym wychodząc poza czysto akademicki charakter dziedziny i konstruowanej przez nią wiedzy. 
Kwestia zaangażowania antropologii narodziła się na gruncie anglo-amerykańskim dzięki popularności koncepcji marksistowskich i feministycznych, których głównym dążeniem było wyzwolenie uciskanych i wyzyskiwanych grup społecznych. W dużej mierze - zwłaszcza w akademickiej odsłonie zwrotu - była konstruowana w opozycji do antropologii stosowanej. Zaczęły pojawiać się głosy, że wiedza ma służyć głównie tym, dzięki którym została zebrana; powinna być więc użyteczna, by nie wspierać dotychczasowych struktur dominacji. Jak zauważa Clifford Geertz, dekolonizacja radykalnie zmieniła charakter relacji między badaczami a społecznościami, które poznawali i opisywali. 
Natomiast od lat 90. XX wieku możemy mówić o czymś w rodzaju drugiej fali zwrotu etyczno-politycznego. Orientacja wiąże się m.in. z postacią Nancy Scheper-Hughes i jej krytycznym nastawieniem do nurtu ponowoczesności. Jej zdaniem, refleksja postmodernistyczna - poprzez promowanie idei antropologii bez granic (dopuszczającej do głosu wiele prawd) - „zawiesiła etykę” w kontaktach z Innymi. Badaczka odrzuca więc relatywizowanie myśli i rozumu na rzecz rozważań etycznych, czyli tego, jak ludzie zachowują się w stosunku do siebie. Zwraca uwagę na realne linie podziału, wobec których stoją uciskani ludzie. Krytykuje zaadaptowanie myśli Foucaultowskich, przez które „zaczęto postrzegać antropologiczną pracę w terenie jako inwazyjny i dyscyplinujący «panoptikon»”. W ujęciu amerykańskiej badaczki, antropolog czy antropolożka powinna jawić się jako świadek - w odróżnieniu od obiektywnego, niezaangażowanego, zdystansowanego obserwatora-postmodernisty, który umacnia zastany porządek (np. nierówności). Świadek nie tylko uważnie słucha, ale i z empatią, współczuciem działa dla dobra badanych, angażuje się w ich walkę przeciw dyskryminacji. Scheper-Hughes sytuuje bowiem etykę w sferze przedkulturowej, przeddyskursywnej. Krytykuje relatywizm moralny, uznając go za konstrukt kulturowy (naukowy), który usprawiedliwia moralną i polityczną bezczynność, niejednokrotnie wspierając w ten sposób rasizm. Przywraca podmiotowość, którą - jej zdaniem - postmodernizm zredukował do przedmiotu obserwacji (na wzór nauk przyrodniczych) i z którego opisywania czerpie korzyści. 
Postawa Scheper-Hughes nie wyczerpuje tendencji badawczych drugiej odsłony zwrotu. Warto zaznaczyć, że jej rozumienie etyki było szeroko dyskutowane i poddawane krytyce. Bardziej współczesną polemikę można zaobserwować np. u Davide'a Valentine'a w "The Calculus of Pain". 
Polska.
Na gruncie polskiej antropologii zwrot etyczny ujawnił się znacznie później niż miało to miejsce w kontekście anglo-amerykańskim. Nie jest też bezpośrednią aplikacją tendencji zachodnich z lat 60. i 70. XX w., choć część badaczy się do nich odnosi. Według Moniki Baer, jest to wynik braku (a przynajmniej posiadania znacznie mniejszego bagażu doświadczenia) międzykulturowego spotkania etnograficznego oraz (post)kolonialnej przeszłości, a tym samym - na co zwraca uwagę Katarzyna Kaniowska - z braku refleksji na temat konsekwencji szerszego usytuowania w świecie. 
Początek zwrotu w Polsce wiąże się z opublikowaniem tekstu Agnieszki Kościańskiej "Ku odpowiedzialności. Etnologia w Polsce: tradycje i wyzwania". Ten manifest polskiej antropologii zaangażowanej ukazał się w 2004 roku na łamach czasopisma „(op.cit.,)” i zapoczątkował burzliwą debatę na temat zadań i celów współczesnej nauki, rozumienia przedmiotu jej badań, tożsamości dyscypliny, szerszych etycznych i politycznych kontekstów wytwarzania wiedzy oraz sposobów jej uprawomocniania. Badaczka, odwołując się do antropologii anglosaskiej, wezwała m.in. za Raymondem Firthem do „większego społecznego i politycznego (w szerokim znaczeniu tego słowa) zaangażowania, «mającego na celu obronę szeroko pojętej wolności i równości»”. Nawoływała do zdefiniowania celów współczesnej antropologii. W odpowiedzi, zwłaszcza młode pokolenie badaczy położyło akcent na praktyczne zastosowanie wiedzy antropologicznej i zwrot ku badaniom terenowym - etnografii połączonej z refleksją nad zmieniającym się światem. Postulowano „udział w debatach publicznych dotyczących najbardziej palących kwestii współczesnego świata”. 
Jak zauważa Marta Songin-Mokrzan, potrzeba dookreślenia tego, jaka powinna być współczesna antropologia, narodziła się w odpowiedzi na kryzys podmiotu i reprezentacji (epistemologii, przedstawienia), ujawniający się wraz ze stopniową recepcją postmodernizmu (od lat 70. XX w.). Tendencje etycznego namysłu nad dyscypliną sprawiły, że wzrosło poczucie, iż obok celów poznawczych, powinna ona spełniać też inne funkcje - być zaangażowana. Jednak próba przezwyciężenia sceptycyzmu poznawczego i rekonstrukcji tożsamości dyscypliny w charakterze społecznej odpowiedzialności, nie dała jednoznacznej odpowiedzi na pytanie czym to zaangażowanie mogłoby być. Ze względu na brak wyraźnych kryteriów definicyjnych, rodzi się szereg możliwości jej wykorzystywania w celu uprawomocnienia rozmaitych praktyk badawczych. Zdaniem Marty Songin-Mokrzan, tym, co łączy projekty zaangażowane jest fakt, że antropologia przybiera w nich kształt intencjonalnej formy ingerencji w dyskurs, życie badanych, porządek symboliczny czy przestrzeń publiczną. 
Drugi ważny czynnik, który doprowadził do szerszej refleksji etycznej, był również związany z wcześniejszymi zmianami paradygmatycznymi w obrębie dyscypliny. Według Kaniowskiej, to właśnie dzięki temu, że współczesna antropologia unika definiowania kultury, odchodzi od wytwarzania jej wielkich teorii i nie proponuje ścisłych koncepcji metodologicznych, możliwe było ukazanie, „jak potrzebną i jak konstytutywną cechą antropologicznej refleksji i praktyki jest dbałość o aspekt etyczny naszego myślenia i działania”. Badaczka zauważa braki w dotychczasowej debacie na temat etycznych uwikłań antropologii, podkreślając przede wszystkim dwie pomijane wcześniej kwestie: „nieuchwytny charakter cech decydujących o pożądanych etycznych działaniach antropologów” oraz „powiązanie owych działań z określonymi wartościami; umocowanie etyki w jakimś systemie wartości”. Wymaganie od antropologii wiedzy naukowej w modernistycznym rozumieniu jako obiektywnej, neutralnej aksjologicznie - przy jednoczesnym oczekiwaniu, że w procesie jej zdobywania badacze będą posługiwali się mglistymi „zasadami” etycznymi, oraz że wiedzę przeniknie refleksja etyczna, prowadzi do paradoksu, konfliktu. Największą przeszkodą do jego przezwyciężenia jest obecny nadal pogląd, że naukowe poznanie to wciąż (mimo dorobku postmodernizmu) poznanie oparte na dążeniu do jednej prawdy. Jak pisze Kaniowska, w wyniku napięcia między koncepcją nauki a koncepcją poznania pojawia się produkt uboczny w postaci refleksji etycznej. 
W pewnym sensie antropologia zaangażowana w Polsce (w odróżnieniu od kontekstu anglo-amerykańskiego) jest utożsamiana z antropologią stosowaną. Akcent pada tutaj na aplikowanie wiedzy, na praktyczne jej wykorzystane (np. w korporacjach) i upublicznianie, czyniąc ją rozpoznawalną na forum publicznym[potrzebne źródło].
Inne konteksty.
Polskie publikacje stosunkowo rzadko podejmują szerszy namysł nad zmieniającymi się trendami w antropologii nieanglosaskiej. Wśród refleksji zagranicznych, które w ostatnich latach podejmują problematykę zróżnicowanych kontekstów formułowania się i rozwoju dyscypliny, warto zwrócić uwagę na obecność debaty wokół książki „World Anthropologies” (wydanej pod redakcją Gustavo Linsa Ribeiro i Arturo Escobara). 
Problemy etyczne.
Jak przekonuje Katarzyna Wala, w antropologii można wyróżnić kilka fundamentalnych i powszechnie podzielanych reguł etycznych. Wśród nich wymienia m.in.: świadomą zgodę rozmówców na badania, dbałość o ich poufność i prywatność, podmiotowe traktowanie czy nie wprowadzenie w błąd. Zaznacza jednak, że w praktyce stosowanie tych niepisanych zasad rodzi wiele problemów. Jednym z nich może być rozbieżne rozumienie intencji, stojących za projektem badawczym. Nawet jeśli rozmówcy z własnej woli uczestniczą w badaniach terenowych, to przypuszczalnie mają inne niż etnografowie wyobrażenie na temat rezultatów tych działań. W tym momencie kwestia świadomej zgody ulega skomplikowaniu. Innym przykładem jest trudność dokładnego wyznaczania granic prywatności danej osoby. Według Ewy Nowickiej, sfera ta jest niejednokrotnie naruszana poprzez rozwijanie osobistych aspiracji badawczych antropologów. Łączy się to z namysłem nad powinnością publikowania nie tyle wszystkich, co jakichkolwiek zebranych treści. Tym samym, Nowicka ujawnia napięcie, jakie powstaje między uczciwością względem nauki a ryzykiem zaszkodzenia swoim informatorom. Jak wyjaśnia Anna Wyka - socjolożka, której myśli stanowią też inspirację dla antropologów - „inicjując pogłębiony kontakt badawczy, podejmujemy odpowiedzialność nie tylko za zaangażowanych weń ludzi, ale także wobec nauki. Po badaniach terenowych często stajemy wobec problemu podwójnej niejako lojalności: głęboki kontakt (czasem nawet przyjaźń) z badanymi rodzi w nas niepokój, że publikując to, co nam ujawnili, dopuścimy się nadużycia ich zaufania, a co musimy czynić z natury naszego zawodu, lojalności naukowej”. 
Nowicka rozumie etykę jako „normy, oceny, a także towarzyszące im przeżycia indywidualne, które mają związek bezpośredni ze stosunkami między ludźmi”. Wymienia dwa (powiązane ze sobą) typy motywacji przy wyborze problemu i przedmiotu badań naukowych: intelektualne i ideologiczne. Jak zauważa, w kontekście pierwszego z nich, analizy antropologiczne pomijają zazwyczaj kwestie etyki, ponieważ brak tutaj namysłu nad tym, czy przedstawiciele danej społeczności chcą być badani. Antropolodzy w pewnym sensie narzucają im swoją obecność. Poprzez drugą motywację - zawierającą już w sobie refleksję etyczną - najczęściej realizują własną wizję tego, co badane być powinno (co uznają za ważne). Nawet jeśli intencją jest pomoc (sama w sobie wyrażająca określoną wartość i pewien rodzaj władzy) konkretnej społeczności, postępują według własnej hierarchii aksjologicznej, realizując działania zgodne z osobistymi (kulturowymi) wyobrażeniami etycznymi, politycznymi czy społecznymi. 
Również Katarzyna Kaniowska uważa, że już sam wybór metod i celów poznawczych zawiera w sobie element wartościujący. Wszelkie poznanie naukowe poprzedza więc nie teza, ale (przed)sąd, uznający pewne wartości. Według badaczki, szersza refleksja etyczna w antropologii mogła pojawić się dopiero dzięki współczesnym zmianom paradygmatycznym - na skutek odejścia od wytwarzania wielkich teorii kultury. Nie znaczy to jednak, że refleksja etyczna w obrębie dyscypliny nie miała wcześniej w ogóle miejsca. 
Etyczny obszar w antropologii często sprowadzany jest do pojęcia władzy - problemu hierarchii i asymetryczności relacji osób uczestniczących w spotkaniu (poznaniu) etnograficznym. Problem ten przekłada się również na sferę pisarskiej reprezentacji, ponieważ - jak przekonuje James Clifford - etnografia uwikłana jest w pisanie, a „proces ten jest komplikowany przez działanie licznych subiektywnych i politycznych ograniczeń znajdujących się poza kontrolą piszącego. W odpowiedzi na te naciski, pisanie etnograficzne przyjmuje szczególną strategię autorytetu. W ujęciu klasycznym do strategii tej niepodważalnie należy roszczenie sobie prawa do bycia dostarczycielem prawdy w tekście. Clifford – w "O autorytecie etnograficznym" – przekonuje, że mimo odwoływania się do słów samych bohaterów, „[c]ytaty zawsze są inscenizowane przez cytującego i służą zwykle jedynie za przykłady lub potwierdzające świadectwa”, a „to on [badacz] w końcu ujmuje kierownicze, redaktorskie stanowisko. Autorytatywnej pozycji tego, który «udziela głosu» innym nie da się w pełni przekroczyć”. 
Współczesną próbą zachwiania monologicznego charakteru takiego autorytetu jest np. etnografia oparta na współpracy ("collaborative ethnography"), którą Carolyn Fluehr-Lobban nazywa badaniami „etycznie świadomymi”. Praktyka ta, opierając się na myśli Luke’a Erica Lassitera, proponuje przede wszystkim współpracę na każdym możliwym etapie działania badawczego. Akcent pada tutaj na proces pisania oraz otwartość badacza na reakcje partnerów (konsultantów) rozmów nie tylko w jego trakcie (co wpływa na kształt i rozwój prowadzonych badań terenowych), ale przede wszystkim już po ukończeniu pracy nad tekstem. Jak wyjaśnia Kamil Pietrowiak - a co potwierdza również Joanne Rappaport - etnograf bądź etnografka jawnie zestawia, w pewien sposób porównuje, swój „głos w sprawie” z komentarzami, wątpliwościami czy krytyką swoich rozmówców, które następnie zamieszcza jako integralną część ostatecznego raportu z badań. W tym kontekście ważna jest również - podkreślana przez zwolenników opisywanej postawy - zasada przystępnego i jasnego pisania tekstów. Realizowane są nawet próby wspólnego tworzenia artykułów, a także zachęcania rozmówców do opowiedzenia o sobie, swoim życiu i świecie przy użyciu - udostępnionych w tym celu przez antropologów - aparatów czy kamer wideo (antropologia wizualna). Warto zaznaczyć, że na gruncie polskiej odsłony etnograficznej współpracy dużą rolę odgrywa myśl socjologiczna Anny Wyki ("Badacz społeczny wobec doświadczenia"), dla której kwestie etyki badacza stanowią rolę pierwszoplanową. 
Powyższa metoda ma także swoich przeciwników. Na przykład Marcin Brocki, paradoksalnie, widzi w niej manipulację i instrumentalizację - zamianę podmiotów rozmów w przedmioty, które badacz wykorzystuje do realizacji własnych celów i potrzeb - oraz próbę narzucenia uniwersalnych postaw etycznych. 
Z kolei - jak wskazuje Lila Abu-Lughod - nurt badań feministycznych ujawnił m.in. problematyczność samego języka dyscypliny. Antropologiczne „ja” jest bowiem zawsze konstruowane w odniesieniu do Innego, w związku z czym nigdy nie posiada charakteru neutralnego. Jak dowodziły feministki, ma charakter esencjalizujący i przyjmuje pryzmat relacji płciowych (płci biologicznej). 
Powyższe aspekty stanowią jedynie kilka przykładów pośród niezliczonych, potencjalnych problemów etycznych w antropologii. Badacze za każdym razem borykają się z rozmaitą pulą trudności, których odmienność generuje nie tylko przyjęta metoda badawcza, jej cel czy charakter spotkania, ale również m.in. czas, płeć, osobiste predyspozycje, motywacje i świadomość zaangażowanych osób czy szerszy kontekst społeczny, kulturowy, polityczny, ect. 
Wybrane źródła inspiracji we współczesnej antropologii.
Katarzyna Wala wyróżnia trzy filozoficzne stanowiska etyczne, które zauważalne są we współczesnej nauce. Jej zdaniem jest to: utylitaryzm, deontologia (powinnościowa etyka zasad) i etyka umiejętności. Utylitaryzm zakłada jednolitość sfery moralności, opartej na uniwersalnym zespole czynników, które determinują to, co, działając, powinniśmy moralnie robić. W tym wypadku słuszność postępowania określana jest przez rezultaty, które postępowanie to wywołało. Podejście deontologiczne podkreśla z kolei samo działanie, bez oceny jego konsekwencji; mówi więc (za Immanuelem Kantem), by nie traktować osób „wyłącznie jako środków do celów, lecz jako cele same w sobie”. Moralne zachowanie wiązane jest tu m.in. z zasadami uczciwości, sprawiedliwości czy szacunku wobec innego człowieka. Natomiast, wywodząca się z arystotelesowskiego pojęcia cnoty i praktycznego rozumu, etyka umiejętności podkreśla odczucia i umiejętności badacza, jego etyczne intuicje oraz negocjacje pomiędzy aktorami lokalnej społeczności. Umiejscawia więc sferę etyki w działaniu oraz zakłada, że inicjacją w obrębie lokalnej kultury jest uczenie się jej etosu. Podejścia te przeplatają się nieustannie w antropologicznej praktyce różnych badaczy. 
Inaczej do tej kwestii podchodzi Małgorzata Rajtar, wywodząc rozumienie etyki (w obrębie dyscypliny) bezpośrednio z myśli Arystotelesa. Potwierdza to słowami kanadyjskiego antropologa Michaela Lambeka, według którego pojęcie to „nie jest czymś, co się stosuje, lecz tym, jak się działa. I nie jest kwestią tego, co się robi – jaka jest jej zawartość – lecz tego, by działać dobrze”. Stanowisko to odległe jest od Kantowskiego ograniczenia etyki jedynie do abstrakcyjnego rozumu. Zdaniem Lambeka, dotychczasowa teoria społeczna w znacznej mierze upraszczała czy wręcz negowała złożoność działań i intencji ludzkich, natomiast posługiwanie się terminem „etyka”, uwypukla ich złożoność i niespójność. 
Interesującym ujęciem kwestii etycznych, zdaje się projekt antropologii walczącej Nancy Scheper-Hughes. W oparciu o filozofię Emmanuela Lévinasa, antropolożka sytuuje etykę w sferze przedkulturowej, przeddyskursywnej. Rozumie ją jako „odpowiedzialność i zdolność odpowiadania Innemu” (Lévinasowska bliskość odpowiedzi i odpowiedzialności) oraz zakłada, że „etyka, tkwiąc u podstaw znaczeń, czyni kulturę możliwą”. Wyraża zatem sprzeciw wobec relatywizmu moralnego, który - jej zdaniem - jest konstruktem kulturowym (naukowym), usprawiedliwiającym moralną i polityczną bezczynność. Scheper-Hughes przekonuje, że zawsze jesteśmy uwikłani politycznie. Nawet jeśli nie opowiadamy się po żadnej ze stron, to i tak wspieramy pewną ideologię - utrzymujemy zastany porządek. Tym samym, niejednokrotnie przyzwalamy np. na rasizm. Celem poznania jest dla niej dawanie świadectwa, zmiana, „przemawianie głosem” osób do tej pory niesłyszanych. 
Z podobnych źródeł namysłu swoją postawę wyprowadza również Marcin Kafar. Antropolog, mówiąc o zaangażowanej obecności, współuczestniczeniu i (współ)przeżywaniu, również nawiązuje do filozofii Emmanuela Lévinasa, w której bycie dla drugiego, bycie dobrym człowiekiem to podjęcie starania, by „odpowiedzieć na pytanie drugiego stojącego wobec mnie”. Kafar korzysta też z myśli fenomenologicznej Józefa Tischnera, gdzie słowo „wobec” to podstawowe określenie relacji między człowiekiem a człowiekiem, nakierowujące na wzajemność, uobecnianie i teraźniejszości. Takie stanowisko przypomina, że wobec nas zawsze w pierwszej kolejności stoi osoba, która jest podmiotem, a dopiero w drugiej - badanym. Warto również pamiętać, że według Tischnera, „kluczem do etyki jest doświadczenie wartości. W etyce wartością jest drugi człowiek, wartością jestem ja sam i wartością są rozmaite płaszczyzny obcowania człowieka z człowiekiem”. U autora "Wobec wykluczonych" widoczna jest też inspiracja poglądami Martina Bubera, podkreślającymi, że powinniśmy „nauczyć się otwierać dialog w głębokim sensie, dialog wypływający z relacji Ja-Ty, a nie Ja-To”. 
Wybrane polemiki.
Stany Zjednoczone.
Jednym z głośnych tekstów, który wywołał fale dyskusji na temat celów i statusu samej antropologii jest "Prymat etyki. Perspektywa walczącej antropologii" ("The Primacy of the Ethical: Propositions for a Militant Anthropology") z 1995 roku. Jego autorka - Nancy Scheper-Hughes - rezygnuje z biernej, zdystansowanej postawy badaczki i powraca do roli zaangażowanej w lokalne sprawy "campanheiry" (współtowarzyszki) w brazylijskiej dzielnicy nędzy Alto do Cruzeiro. Staje również po stronie „pozbawionych głosu” matek z południowoafrykańskiego obozu Chris Hani. Sytuując etykę w sferze przedkulturowej, przeddyskursywnej, krytykuje relatywizm moralny, uznając go za konstrukt kulturowy (naukowy), który usprawiedliwia moralną i polityczną bezczynność. 
Kwestionując podejście Scheper-Hughes, Paul Riesman wyraził obawę, że działając jak ona, „porzucamy antropologię, ponieważ rezygnujemy z podstawowego aksjomatu wspólnej nam wizji, że w obliczu antropologii wszyscy ludzie są równi” i wkraczamy na drogę walki ze złem, które raz zdefiniowane, prowadzi do zaniku prób rozumienia konkretnych sytuacji jako rzeczywistości ludzkiej, a zamiast tego potraktujemy je jako nieludzkie i wkroczymy na arenę polityki. W odpowiedzi na te zarzuty, antropolożka pyta retorycznie o moment, w którym zło przestało być częścią rzeczywistości ludzkiej. 
Główna krytyka względem antropologii walczącej wybrzmiała jednak ze strony Roya D'Andrade'a, który przyjmując perspektywę scjentystyczną, nie może zaakceptować innego celu dyscypliny niż samo poznanie. Starając się utrzymać wizję obiektywnego budowania wiedzy, odrzuca „moralny model nauki”. Potępia w nim to, co subiektywnie (a więc, jego zdaniem, nienaukowo) uznawane za złe. Scheper-Hughes zakłada natomiast cel emancypacyjny - prymat etyki wobec epistemologii (poznania), wobec antropologii scjentystycznej. Badaczy widzi jako rzeczników i obrońców praw badanej społeczności. Obiektywność (która nie istnieje w formie totalnej) uznaje za nieetyczną, ponieważ rozumie ją jako niezaangażowanie, dystans, obserwację, umacnianie zastanego porządku. Uważa ją za ucieczkę od lokalnych zobowiązań, zaangażowania i odpowiedzialności, prowadzącą ku transnarodowej, pozbawionej granic antropologii. Jednocześnie afirmuje dawanie świadectwa i zmianę jako cele naukowego poznania. Scheper-Hughes stwierdza, że „tym, co powstaje w pisaniu kultury, jest zawsze wysoce subiektywny, stronniczy, fragmentaryczny, lecz jednocześnie głęboko osobisty zapis ludzkiego życia oparty na spojrzeniu i świadectwie naocznego świadka”. 
Polska.
Zbliżona do sporu Nancy Scheper-Hughes i Roya D’Andrade’a polemika miała miejsce również w Polsce. Głównymi adwersarzami w debacie na łamach „(op.cit.,)”-u (2004-2006) byli Monika Baer ("O antropologii, polityce i tożsamości. Zaproszenie do dyskusji") i Marcin Brocki ("Zaangażowanie – dystans – struktura wiedzy antropologicznej"). 
Brocki - przyjmując perspektywę scjentystyczną - przekonywał wówczas, że jeśli traktujemy antropologię jako nośnik zmiany społecznej (do czego wcześniej namawiała Baer) czy jako obrończynię wolności i równości (o czym mówiła Kościańska), popadamy w służbę „jedynie słusznej” ideologii. Widział w niej ucieczkę w politykę, dzięki której naukowcy zyskują uwagę i uznanie. Jednocześnie dowodził, że od konotacji politycznych dyscyplinę może uchronić zdystansowana postawa badawcza. Krytykował społeczną użyteczność nauki, która - jego zdaniem - zagraża wolności w wyrażaniu osobistych intuicji teoretycznych.
Baer - zwracając uwagę na tabuizację „politycznego” w antropologii i na brak (2006 rok) szerszej debaty na temat zwrotu etycznego - przekonywała natomiast, że próba ucieczki od polityczności i budowana w takim duchu narracja, wcale apolityczne nie są. Krytykowała dążenia do unowocześnienia kierunku, które opierają się na wybiórczym czerpaniu z dorobku nauki zachodniej. Mimo że odwoływanie się do innej tradycji nie powinno - jej zdaniem - polegać na bezpośrednim aplikowaniu koncepcji i modeli, lecz na inspiracjach, to jednak fragmentaryczna refleksja nad nią może prowadzić do niekonsekwencji. Pomijanie kwestii związków (w tym politycznych) między ludźmi na świecie - paradoksalnie - wywiera skutek odwrotny do zamierzonego. Zamiast rewolucyjnego kroku w budowaniu - wolnej od konotacji politycznych (jak chciał tego Brocki) - tożsamości nowej odsłony antropologii, okazuje się raczej kontynuacją wymuszanego wcześniej podejścia - zakazywania pewnych idei. Według Baer, pojęcia „antropologia” i „polityka” zostały w ostatnich latach przedefiniowane i nie muszą się wykluczać. Obecne próby nadania dyscyplinie nowej (krytykowanej przez adwersarza) tożsamości, odwołują się głównie do politycznego i społecznego jej zaangażowania. Nie jest to jednak (co sugerował Brocki) powrót do socjalistycznej „etnografii w służbie sprawy”, ale import idei z Zachodu - idei pomijanych wcześniej przez polskich badaczy w procesie „doganiania Zachodu” i w próbie unowocześnienia dyscypliny. Ponadto, promowana przez Baer wizja nauki stanowi z założenia „przestrzeń prawdziwie inkluzywną, w której jest miejsce na wszystkie zainteresowania i perspektywy badawcze”.
Jak podsumowuje Songin-Mokrzan, narodziny antropologii zaangażowanej rodzą pytania, czy taka dyscyplina może być bezstronną, obiektywną nauką, czy może być rzetelna i nieideologiczna. W debatach na ten temat widoczne są dwa opozycyjne podejścia. Pierwsze - zaangażowane - wiąże się z praktycznym stosowaniem wiedzy w duchu społecznej odpowiedzialności i dążeniem do zmian. Drugie - zakłada apolityczność nauki, a więc nastawione jest na interpretowanie kontekstów, w których realizują się działania społeczno-kulturowe podmiotów i poszerzanie granic rozumienia. Przedmiotem sporu jest więc głównie sposób definiowania pola walki, dzięki któremu możliwe będzie zrekonstruowanie i zbudowanie nowej tożsamości antropologii.
Zasady i kodeksy.
Żadne z wypracowanych zasad czy kodeksów etycznych w antropologii nie stanowią wewnętrznego systemu kontroli czy powszechnego narzędzia, wyznaczającego standardy badawcze. Ich twórcy często podkreślają, że dokumenty te są jedynie wskazówkami, przykładami potencjalnych trudności, na jakie naukowcy mogą natrafić w toku prowadzonych działań. Ostatecznie to każdy badacz czy badaczka samodzielnie musi rozstrzygać, co w danej sytuacji jest słuszne - etyczne - a co niepożądane. Problematyczność wspomnianych kodeksów tkwi również w tendencji ich autorów do koncentrowania się na osobistej odpowiedzialności antropologów. W ten sposób pomijają fakt, iż doświadczenie etnograficzne równocześnie usytuowane jest w lokalnych kontekstach politycznych. Zacierają więc polityczną, ale i etyczną złożoność relacji terenowych. 
Stany Zjednoczone.
"Code of Ethics of the American Anthropological Association" (2009) 
Dokument ten zawiera dodatkowo spis kodeksów pokrewnych.
Wielka Brytania.
"Ethical Guidelines for Good Research Practice" (2011)
Polska.
W Polsce nie wypracowano do tej pory oficjalnego zbioru zasad, które służyłyby za fundament kodeksu etycznego antropologii. Wielu badaczy twierdzi, że taka jednolita teoria jest niemożliwa. Nie istnieją również tłumaczenia kodeksów zagranicznych. Mimo to, w praktyce można zauważyć liczne odwołania do stanowisk, ukształtowanych na gruncie anglo-amerykańskim - np. do norm etycznych stworzonych przez Amerykańskie Towarzystwo Antropoliczne[potrzebne źródło]. Ponadto, pod koniec 2000 roku, Zespół ds. Etyki w Nauce przy Przewodniczącym Komitetu Badań Naukowych opublikował tekst pod nazwą "Dobra praktyka naukowa", który jest jednak zbiorem ogólnych zasadach etyki naukowej. W późniejszym czasie powstał też "Kodeks Etyki Pracownika Naukowego", lecz i ten dokument nie odnosi się do konkretnych dyscyplin.
Znani badacze.
Poniższa lista nie zawiera wyczerpującego zbioru nazwisk badaczy związanych z refleksją na temat etycznych aspektów wiedzy antropologicznej. Obejmuje zarówno praktyków - wcielających idee odpowiedzialności czy zaangażowania w działania etnograficzne - jak i teoretyków - którzy starają się przemyśleć umiejscowienie dyscypliny w szerszym kontekście ludzkiej działalności, nadać ogólny kształt pojawiającym się tendencjom badawczym oraz zmierzyć z problematycznością uprawiania etycznie świadomej nauki. Ponadto koncentruje się na przedstawicielach związanych z euroamerykańską tradycją dziedziny. 

</doc>
<doc id="3956070" url="https://pl.wikipedia.org/wiki?curid=3956070" title="Nagroda Gildii Aktorów Ekranowych za wybitny występ aktorki w roli drugoplanowej">
Nagroda Gildii Aktorów Ekranowych za wybitny występ aktorki w roli drugoplanowej

Nagroda Gildii Aktorów Ekranowych za wybitny występ aktorki w roli drugoplanowej jest jedną z nagród przyznawanych aktorkom, pracującym w przemyśle filmowym, przez Gildię Aktorów Ekranowych od 1995 roku.

</doc>
<doc id="3956074" url="https://pl.wikipedia.org/wiki?curid=3956074" title="Dolce Vita">
Dolce Vita



</doc>
<doc id="3956075" url="https://pl.wikipedia.org/wiki?curid=3956075" title="Stephen A. Tyler">
Stephen A. Tyler

Stephen Albert Tyler (ur. 8 maja 1932 roku w Hartford – zm. 2 kwietnia 2020) – amerykański etnograf i antropolog kulturowy, emerytowany profesor antropologii na Rice University w Houston. W początkowym okresie swojej działalności przedstawiciel nurtu antropologii kognitywnej, od lat 80. XX wieku zaliczany do czołowych przedstawicieli antropologii postmodernistycznej. Współtwórca Retorycznej Teorii Kultury ("Rhetoric Culture Theory"). Obszarem jego zainteresowań są przede wszystkim powiązania języka, kultury i retoryki.
Życiorys i kariera.
Kariera akademicka Stephena Tylera rozpoczęła się w połowie lat 50. na Simpson College w mieście Indianola w stanie Iowa, gdzie rozpoczął naukę po odbyciu służby wojskowej w Siłach Powietrznych podczas wojny w Korei. W 1962 uzyskał tytuł magistra na Stanford University w Kalifornii. Dwa lata później, na tej samej uczelni otrzymał stopień doktora w zakresie antropologii. W późniejszych latach wykładał na kalifornijskich uniwersytetach w Davis i Berkeley oraz Tulane University w Nowym Orleanie. W roku 1970 rozpoczął pracę na teksańskim Rice University w Houston, gdzie pracował aż do przejścia na emeryturę w 2011 roku.
W latach 60. prowadził badania terenowe w Indiach, wśród ludu Koya, które zaowocowały lingwistycznym opracowaniem dialektu Gommu ("Koya: An Outline Grammar [Gommu Dialect]") oraz etnograficzną pracą poświęconą kulturom Indii ("India: An Anthropological Perspective"). W tym okresie Tyler prowadził studia dotyczące języka koya oraz pokrewieństwa w obrębie rodziny drawidyjskiej. Na przełomie lat 60. i 70. jego działalność naukowa związana była przede wszystkim z nurtem antropologii kognitywnej (etnonauki). Był jednym z głównych popularyzatorów tej subdyscypliny, obok m.in. Warda Goodenougha. W późniejszych latach Tyler sformułował brzemienną w skutkach krytykę tego podejścia kognitywnego. W wydanej w 1978 roku książce "The Said and The Unsaid: Mind, Meaning and Culture," Tyler wykazywał ograniczenia i słabości etnonauki, postulując szerszą refleksję nad retoryką oraz teorią języka, czym położył fundament pod Retoryczną Teorię Kultury.
W kwietniu 1984 roku Tyler wziął udział w seminarium antropologicznym na School of American Research w Santa Fe, poświęconego tworzeniu tekstów etnograficznych. Seminarium to przeszło do historii antropologii za sprawą będącej jego efektem książki "Writing Culture. The Poetics and Politics of Ethography," uznawanej za dzieło otwierające refleksję postmodernistyczną w antropologii. Według Jamesa Clifforda, Stephen Tyler był jedynym uczestnikiem projektu, którego wówczas określić było można mianem post-modernisty. Tyler rozwijał podejście postmodernistyczne w wydanej w 1987 roku książce, "The Unspeakable: Discourse, Dialogue and Rhetoric in the Postmodern World," oraz przede wszystkim w artykule "The Post-Modern In-Stance" ("Przed-się-wzięcie post-modernistyczne"), który ukazał się w roku 1991.
Od końca lat 70. refleksja Tylera dotyczyła zagadnień z kręgu retoryki i filozofii języka. Ten wątek, silnie obecny także w tekstach zaliczanych do postmodernizmu, doprowadził do narodzin Rhetoric Culture Project, którego założycielami byli Tyler oraz niemiecki antropolog społeczny, Ivo Strecker. Termin „rhetoric culture project” został po raz pierwszy użyty w 1998 roku podczas konferencji we Frankfurcie nad Menem. Tyler jest współredaktorem serii "Studies in Rhetoric and Culture", realizowanej w ramach zainicjowanego wówczas projektu, który jest kontynuowany do dnia dzisiejszego.
Rozwój myśli Tylera, od entuzjastycznego podejścia do etnonauki, przez mocną krytykę tej szkoły, do refleksji postmodernistycznej i wreszcie Retorycznej Teorii Kultury, ilustruje w pewnym sensie główny zarys trajektorii myśli antropologicznej, odchodzącej od scjentystycznych projektów strukturalnych czy semiotycznych, na rzecz rozważań związanych z filozofią postmodernistyczną, aż do formułowania podejść próbujących przekroczyć impas związany z kryzysem reprezentacji. W tym świetle Stephena Tylera, współtworzącego trzy istotne szkoły metodologiczne, można uznać za jednego z ciekawszych teoretyków antropologii. Jego koncepcje przyczyniły się w znacznym stopniu do krytyki modernistycznego aparatu naukowego, ale także do zwrócenia uwagi na rolę kontekstów komunikacji, dyskursywnego ewokowania i retoryki w kulturze.
Obecnie Stephen Tyler jest emerytowanym profesorem departamentu antropologii Rice University. Jego prace wywarły znaczny wpływ na rozwój antropologii kulturowej, przede wszystkim w wymiarze stymulowania pogłębionych refleksji nad tekstem i retoryką oraz krytyki klasycznego (modernistycznego) spojrzenia naukowego.
Żoną Stepena Tylera jest Martha G. Tyler, antropolożka, a także lingwistka oraz psychoterapeutka.
Dorobek i koncepcje.
Antropologia kognitywna.
W latach 60. XX wieku Stephen Tyler związany był z nurtem amerykańskiej antropologii kognitywnej. Prowadząc badania w południowych Indiach, głównie wśród członków ludu Koya, Tyler koncentrował się na zagadnieniach językowych. W tym okresie stworzył kilka opracowań języka koya, rozwijając swoje poszukiwania w duchu kognitywnej etnonauki, poszukując reguł konceptualizacji rzeczywistości na drodze formalnych analiz socjolingwistycznych.
W 1969 roku ukazała się redagowana przez Tylera książka "Cognitive Anthropology" ("Antropologia kognitywna")"," zbierająca teksty takich badaczy jak Ward Goodenough czy Paul Kay. We wstępie do tomu Tyler zarysował antropologię kognitywną jako nową, atrakcyjną metodę badawczą, porzucającą próby stworzenia ogólnej teorii zachowań ludzkich, na rzecz bardziej pragmatycznego analizowania kultury symbolicznej w celu poznania zasad, według których ludzie organizują i użytkują swoje kultury. Tyler przedstawia ponadto ogólny zarys metody kognitywnej analizy, opartej na tworzeniu taksonomii i paradygmatów, klas i dziedzin semantycznych elementów kultury. Metoda kognitywna, w której narzędzia językoznawcze używane były do analiz zjawisk kulturowych opierała się na podobnych do strukturalizmu założeniach, wpisujących ludzkie zachowania i świat symboli w ramy struktur, determinowanych przez społeczną umysłowość. Kultura rozumiana była jako zjawisko umysłowe, a nie materialne. W "Cognitive Anthropology" znalazł się także tekst Tylera poświęcony terminologii używanej przez lud Koya ("Context and Variation in Koya Kinship Terminology" – "Kontekst i wariacja w terminologii pokrewieństwa ludu Koya").
Z historycznego punktu widzenia, antropologia kognitywna była na gruncie amerykańskim równie wpływowym i znaczącym kierunkiem teoretycznym, co strukturalizm w antropologii europejskiej. Z tego też względu, jej późniejsza krytyka, formułowana również przez Tylera, odegrała znaczą rolę w rozwoju myśli teoretycznej dyscypliny, prowadząc do istotnych wątków podejmowanych przez postmodernistów i antropologów reprezentujących zwrot retoryczny.
Krytyka podejścia kognitywnego i postmodernizm.
W kolejnych latach swojej działalności Tyler zaczął spoglądać krytycznie na współtworzoną przez siebie subdyscyplinę kognitywną w ramach antropologii. Jego obiekcje koncentrowały się przede wszystkim na zbyt daleko posuniętym formalizmie etnonaukowych rozważań nad językiem, prowadzącego do oderwania od kulturowej rzeczywistości. Krytykę formalistycznego podejścia do języka, wraz z propozycją nowego nań spojrzenia sformułował w wydanej w roku 1978 pracy "The Said and The Unsaid: Mind, Meaning and Culture" ("Powiedziane i niepowiedziane: umysł, znaczenie i kultura")"." W przedmowie książki Tyler wyraził przekonanie, że język nie jest istniejącym obiektywnie zjawiskiem samym w sobie, ale narzędziem retorycznym, służącym do wytwarzania sensów. Z tego względu zadaniem nauki o języku nie powinno być według niego wyjaśnianie abstrakcyjnego bytu językowego, ale interpretacja kulturowej komunikacji, osadzonej w kontekście codziennego użytku. Koncentrując się na zagadnieniach związanych z retorycznym wymiarem komunikowania oraz konstruowaniem znaczeń, Tyler sformułował szczególną krytykę zachodniej tradycji naukowej, podważając jej obiektywny, scjentystyczny aparat. W ten sposób amerykański antropolog włączył się w rozważania związane z kryzysem reprezentacji, w miarę rozwijania poszczególnych wątków stając się wpływowym przedstawicielem nurtu.
W 1984 roku Stephen Tyler został zaproszony do uczestnictwa w specjalistycznym seminarium, organizowanym na School of American Research w Santa Fe pod hasłem dyskusji nad „tworzeniem tekstów etnograficznych”. Obok Tylera, dziesiątkę uczestników seminarium stanowili: Paul Rabinow, Vincent Crapanzano, Renato Rosaldo, Michael M.J. Fischer, Mary Louise Pratt, Robert Thornton, Talal Asad, George E. Marcus i James Clifford. Wedle słów Clifforda i Marcusa, grupę tworzyli „innowatorzy w dziedzinie etnograficznego pisarstwa” (Rabinow, Crapanzano, Rosaldo, Fischer) oraz autorzy „systematycznie wypracowujący krytyczną myśl na temat historii dyscypliny, jej retoryki i perspektyw (Pratt, Thornton, Tyler, Asad, Marcus, Clifford). Celem tego – jak się miało okazać przełomowego – seminarium była interdyscyplinarna refleksja na temat działalności antropologicznej, zorganizowanej wokół podstawowej konstatacji, że fundamentalną czynnością badaczy jest pisanie. Krytyczna refleksja, dokonywana przy użyciu narzędzi zaczerpniętych z takich dziedzin jak literaturoznawstwo, historia czy filozofia, prowadzić miała do reinterpretacji antropologii kulturowej, prowadzącej do otwarcia nowych możliwości, przezwyciężających stanowiące przedmiot debaty problemy reprezentacji i opisu. Efektem seminarium był opublikowany w 1986 roku zbiór zatytułowany "Writing Culture. The Politics and Poetics of Ethnography" ("Pisząc kulturę. Polityka i Poetyka Etnografii"), pod redakcją Jamesa Clifforda i George’a Marcusa. Praca ta jest uznawana w obrębie antropologii za kluczową pozycję, otwierającą nurt postmodernizmu w ramach dyscypliny. Na okładce książki znalazła się fotografia wykonana przez Marthę Tyler, przedstawiająca Stephena Tylera piszącego w notatniku podczas badań terenowych w Indiach w 1963 roku, który to obrazek stanowił zobrazowanie kluczowego zagadnienia podejmowanego w książce, czyli tworzenia przez etnografów opisów. Wśród dziewięciu tekstów zawartych w tomie znalazł się także artykuł autorstwa Stephena Tylera, zatytułowany "Post-Modern Ethnography: From Document of the Occult to Occult Document" ("Etnografia postmodernistyczna: od dokumentacji okultyzmu do okultystycznego dokumentu"). W tekście tym Tyler prezentuje „ramowy kontekst powstania etnografii postmodernistycznej”, rozumianej jako specyficzna kondycja dyscypliny, wynikająca ze swoistego pęknięcia w modernistycznym modelu dyskursu naukowego. Cechą takiego rodzaju etnografii ma być to, iż nie reprezentuje ona rzeczywistości, ani też nie jest obiektem reprezentacji, ale „ewokuje”. Zastąpienie idei reprezentacji koncepcją ewokacji, ma uwolnić etnografię od ograniczeń i absurdów związanych z dążeniem do tworzenia obiektywnie naukowych przedstawień, z ich scjentystyczną retoryką. Etnografia postmodernistyczna w rozumieniu Tylera miała być formą „okultystycznego dokumentu”, zrównującego role autora, tekstu i odbiorcy w procesie przywoływania i transmisji kulturowych sensów. Jako taka, etnografia postmodernistyczna miałaby zatem odchodzić od formalistycznych analiz i naukowego wyjaśniania, na rzecz estetycznej refleksji. Pod koniec artykułu Tyler wyraża także pogląd, że doświadczenie badacza jest wytwarzane na drodze konkretyzacji potencjalności dokonywanej w akcie pisania. Dyskurs postmodernistyczny jest według autora „refleksyjnym wehikułem”, sprzeciwiającym się utopijnej totalizacji oświeceniowej nauki i negującym ideę ciągłego ulepszania na drodze do ostatecznego poznania.
Tekst "Post-Modern Ethnography..." znalazł się również w wydanym rok później zbiorze "The Unspeakable: Discourse, Dialogue and Rhetoric In The Postmodern World" ("Niewysławialne: Dyskurs, Dialog i Retoryka w postmodernistycznym świecie") zawierającym siedem publikowanych i niepublikowanych artykułów Tylera, poświęconych zagadnieniom dyskursu i retoryki, „mówiących językiem oporu wobec totalizujących ideologii”. W "The Unspeakable" Tyler podjął refleksję nad językiem, dyskursem i komunikacją, które to rozważania ujął w ekspresyjnej literacko formie ewokowania, odchodzącego od klasycznie usystematyzowanych analiz, na rzecz bardziej refleksyjnych dociekań. Istotnym źródłem inspiracji była dla Tylera – podobnie jak w "The Said and The Unsaid" – retoryka. Tyler przywołuje i odczytuje na nowo dorobek starożytnych myślicieli, szczególnie Arystotelesa, równocześnie nasycając swoje wywody retorycznym wyrafinowaniem. Podobnie silną inspiracją jest dla Tylera postmodernistyczna myśl Jacques’a Derridy. W "The Unspeakable" antropolog czerpie z dekonstrukcjonistycznego dorobku francuskiego filozofa, wskazując równocześnie na jego niedopowiedzenia i luki, wypełniane przez Tylera antropologiczną refleksją. W tym kontekście "The Unspeakable" można uznać za przykład antropologii postmodernistycznej, rozumianej jako próbę tworzenia nowego modelu dyskursu w ramach dyscypliny, przekraczającego dotychczasowy model rozumienia kultury i proponującego nowe sposoby jej interpretacji oraz pisarstwa.
Najdalej posuniętym przejawem postmodernistycznego podejścia Stephena Tylera jest esej "The Post-modern In-stance" (w polskim tłumaczeniu Aleksandry i Wojciecha Kubińskich: "Przed-się-wzięcie post-modernistyczne"), który ukazał się w 1991 roku w tomie pod redakcją Lorraine Nencel i Petera Pelsa "Constructing Knownledge: Authority and Critique in Social Science." Tekst ten stanowi skrajną realizację postulatu odejścia od konwencjonalnych form dyskursu naukowego, przybierając postać ekspresyjnego, poetycko-filozoficznego manifestu. W "Przed-się-wzięciu post-modernistycznym" Tyler w efektowny sposób raz jeszcze definiuje postmodernizm, jako formę radykalnego zaprzeczenia modernistycznego dążenia do całościowości i rozumowego poznania za pomocą analitycznych narzędzi. Radykalność postmodernistycznego przedsięwzięcia wyraża się w strukturze tekstu, jawnie deklarującego swoją retoryczność (przez deklaratywny podział na apostrofę i epistrofę), wypełnionego grami słownymi, enigmatycznymi rysunkami i zaczerpniętymi z poezji zapisami graficznymi. Konstrukcja tekstu Tylera odpowiada opisanej przez Gillesa Deleuze’a i Felixa Guattariego metaforze kłącza, wyrażającej heterogeniczność wypowiedzi, splatającej wątki, odniesienia i parafrazy. W apostrofie Tyler określa sam siebie, a dalej całą współczesność jako rozdwojoną pomiędzy platońską linearnością a heraklejską „komputeryzacją”, deklarując potrzebę nowego pisarstwa, wielowątkowego i wielogłosowego, którego przykład stanowi "Przed-się-wzięcie post-modernistyczne." W epistrofie Tyler w sposób charakterystyczny dla antycznych retorów przeciwstawia postmodernizm modernizmowi, wskazując na ten pierwszy, jako na odpowiadający potrzebom pisania we współczesnym, ponowoczesnym, heterogenicznym i „dwojga umysłów” świecie. Ponadto antropolog wskazuje na parodię, jako na właściwy postmodernizmowi trop literacki, za pomocą którego wyraża się jego „nastrój”, w odróżnieniu od modernistycznej ironii. Cały esej jest szczególnego rodzaju manifestem, tworzącym intertekstualną siatkę z odniesień literacko-filozoficznych, w sposób zamierzony przyjmującym przesadnie ekspresyjny ton. W ten sposób Tyler podejmuje próbę wyłożenia, czym jest postmodernizm, poprzez przedstawienie jego opozycji względem modernizmu oraz nakreślenia przesłanek filozoficznych, służących do rozumienia współczesnego świata Wśród autorów, z których dorobku czerpał Tyler w "Przed-się-wzięciu"... można wymienić m.in. Jacques’a Derridę, Jorge Luisa Borgesa, Michaela Heima czy Michela Foucaulta.
Na gruncie antropologii postmodernistycznej Stephen Tyler wyróżnia się radykalnością wykorzystania haseł antynaukowości i fragmentaryzmu. Jako jedyny spośród autorów związanych z projektem "Writing Culture" otwarcie deklarował się jako postmodernista, a jego teksty z lat 80. i początku 90. wyróżniają się ekstrawagancką formą, wynikającą z daleko posuniętej aplikacji inspiracji retoryką oraz wniosków konstatacji tekstualności tekstów antropologicznych.Tyler dystansował się również od przypisywania tomowi "Writing Culture" etykiety „postmodernizmu”, wskazując, że autorzy tomu podejmują próbę ujawnienia kontekstu politycznego działalności antropologii, podczas gdy postmodernizm dekonstruuje wszelkie dyskursy i nie uprzywilejowuje żadnego z nich jako dominującego, odsłaniając umowność konstrukcji naukowych i kultrowych. Równocześnie Tyler nie traktował postmodernizmu jako spójnej ramy, mogącej zastąpić dotychczasowe paradygmaty teoretyczne, ale raczej jako dyskurs, wynikający ze zwrotów w postrzeganiu nauki i rzeczywistości.
Antropologia retoryki i Retoryczna Teoria Kultury.
Innym istotnym nurtem, z którym związany jest Stephen Tyler jest antropologia retoryki. Zainteresowanie retoryką cechuje w zasadzie niemal cały dorobek amerykańskiego antropologa, jednak szczególnie wyraźną formę przybrało ono wraz z wydaniem w 1978 roku książki "The Said and The Unsaid: Mind, Meaning and Culture". Krytykując podejście kognitywne, w pracy tej Tyler postulował odejście od formalistycznych analiz języka na rzecz hermeneutycznej interpretacji, uwzględniającej przede wszystkim fakt, iż język jest narzędziem retorycznym, służącym do konceptualizacji kulturowej rzeczywistości. Z tego względu, w zaproponowanej przez Tylera perspektywie retoryka, rozumiana jako integralna część języka, podniesiona jest do rangi kluczowego przedmiotu refleksji. Przywołując filozoficzne koncepcje Kennetha Burke’a Tyler postuluje odejście od „antyretoryczności” współczesnej filozofii i powrót do starożytnego pojmowania tej dziedziny jako zintegrowanej ze światem kulturowych wartości. Amerykański uczony zwrócił także uwagę, że „antyretoryczność” jest w swojej istocie „antyjęzykowa”, ponieważ oddzielanie języka i retoryki, jako abstrakcyjnej formy kognitywnej i narzędzia przekazu, prowadzi do redukcjonizmu, ślepego na kulturowe konteksty ich używania oraz wzajemne przenikanie. W "The Said and The Unsaid" Tyler stwierdza, że „świadomość, a szczególnie świadomość siebie, może wyłonić się jedynie z kontekstu wzajemnej komunikacji”, a zatem to właśnie na aktach komunikacji zasadza się świadomość ludzi i społeczeństw. W takiej sytuacji, zadaniem badaczy kultury powinno być badanie praktycznych kontekstów użytkowania języka, ich uwarunkowań i charakterystyk. Postulowane przez Tylera rozumienie retoryki, otwiera możliwość wieloaspektowego rozpatrywania tych kontekstów i dostrzeganie niuansów, niewidocznych z perspektywy zdominowanej przez scjentystyczną racjonalność nauki.
Koncepcje Tylera sformułowane w "The Said and The Unsaid" można uznać za fundament zwrotu retorycznego w antropologii. Otwarta przez Tylera refleksja została podjęta m.in. przez Ivo Streckera w pracy "The social practice of symbolization: an anthropological analysis" (1988). Sam Tyler również kontynuował zainteresowanie retoryką w swoich pracach, zaliczanych do nurtu postmodernizmu. "Przed-się-wzięcie post-modernistyczne," będące swoistym apogeum postmodernistycznej myśli Tylera, posiada wysoce retoryczny charakter. Konstruując ten szczególny manifest, autor użył retorycznych figur, takich jak apostrofa, epistrofa czy anafora, formułując tekst w formę perswazyjnego przemówienia, bardziej oddziałującego na odbiorcę za pomocą retorycznej formy. W pracach Tylera retoryka rozumiana jest jako narzędzie poznawcze, które umożliwia tworzenie opisów na temat rzeczywistości, jak również kształtujące jej rozumienie. W konsekwencji takiego ujęcia, retoryka urosła do rangi kluczowego zagadnienia analitycznego antropologów związanych ze zwrotem retorycznym, którego dojrzałą formą stała się Retoryczna Teoria Kultury.
We wrześniu 1998 roku, Stephen Tyler wziął udział w organizowanej przez Europejskie Stowarzyszenie Antropologów Społecznych (European Association of Social Anthropologist) konferencji poświęconej powiązaniu myśli i praktyki w dyskursie antropologii kulturowej (tytuł konferencji brzmiał: "The Politics of Anthropology. Conditions for Thought and Practice – Polityka Antropologii. Uwarunkowania Myśli i Praktyki"). W jej ramach Tyler, wraz z Ivo Streckerem stworzyli panel nazwany „Rhetoric Culture” (Retoryka-Kultura/Retoryczna Kultura), poświęcony przezwyciężeniu impasu, w którym pozostawiły dyskurs antropologiczny skrytykowane nurty kognitywne, symboliczne i dialogiczne. Na bazie refleksji Tylera z "The Said and The Unsaid" oraz Streckera z "The Social Practice of Symbolization" ukształtowała się wówczas orientacja badawcza, która z czasem przerodziła się w Rhetoric Culture Project [RCP]. RCP jest międzynarodowym projektem, w ramach którego badacze podejmują tematykę wzajemnych powiązań kultury i retoryki. Centralną częścią projektu jest "Rhetoric Culture Theory" (Retoryczna Teoria Kultury). Główną tezą Retorycznej Teorii Kultury jest, wyrażone przez Streckera, Tylera oraz Christiana Meyera przekonanie, że retoryka ma charakter wszechobecny, oznacza „praktyki dyskursu, które umożliwiają komunikację i stwarzają warunki działań podejmowanych przez aktorów społecznych”. Wyrazem tego przeświadczenia jest koncept „retoryka-kultura” ("rhetoric culture"), w myśl którego retoryka jest niezbywalną częścią kultury, wytwarzanym w jej ramach, a równocześnie na nią oddziałującym, przenikającym rzeczywistość i współtworzącym konteksty społeczne. W ramach projektu Retorycznej Teorii Kultury wydawana jest seria "Studies in Rhetoric and Culture," współtworzona przez antropologów z całego świata.
Stephen Tyler, będąc jednym z twórców i czołowych przedstawicieli RCP, jest związany z projektem do dnia dzisiejszego, współuczestnicząc w konferencjach oraz pełniąc obowiązki współredaktora serii "Studies in Rhetoric and Culture" (oprócz tego razem z Ivo Streckerem redagował też inauguracyjny, pierwszy tom serii, zatytułowany "Culture and Rhetoric"). Jest także współautorem (obok Ivo Streckera i Christiana Meyera) tekstu "Rhetoric Culture. Outline of a project for the study of the interaction of rhetoric and culture", przedstawiającego główne założenia Retorycznej Teorii Kultury, opublikowanego w 2003 roku na stronie internetowej projektu (tekst ten został przełożony na język polski i opublikowany w 2015 roku na łamach Zeszytów Etnologii Wrocławskiej jako "Retoryka-Kultura. Szkic projektu badawczego na temat związków retoryki i kultury").

</doc>
<doc id="3956077" url="https://pl.wikipedia.org/wiki?curid=3956077" title="The Desert Isle (Blennerhassett)">
The Desert Isle (Blennerhassett)

The Desert Isle – wiersz brytyjsko-amerykańskiej poetki Margaret Agnew Blennerhassett, opublikowany w tomie "The Deserted Isle" w 1822, a następnie przedrukowany w zbiorze "The Widow of the Rock, and Other Poems" w 1824. Utwór jest napisany przy użyciu strofy królewskiej (rhyme royal), czyli zwrotki siedmiowersowej, złożonej z wersów dziesięciozgłoskowych, rymowanej ababbcc, stosowanej w poezji angielskiej od XIV wieku i występującej w twórczości między innymi Geoffreya Chaucera ("Troilus i Criseyda") i Williama Szekspira ("Gwałt na Lukrecji"), a także Emmy Lazarus.
Utwór składa się z czternastu numerowanych strof. Tej samej formy wersyfikacyjnej poetka użyła w poemacie "The Widow of the Rock".

</doc>
<doc id="3956078" url="https://pl.wikipedia.org/wiki?curid=3956078" title="Lithocarpus phansipanensis">
Lithocarpus phansipanensis

Lithocarpus phansipanensis A.Camus – gatunek roślin z rodziny bukowatych ("Fagaceae" Dumort.). Występuje naturalnie w północnym Wietnamie oraz południowych Chinach (w regionie autonomicznym Kuangsi). 
Biologia i ekologia.
Rośnie w zaroślach. Występuje na wysokości około 1000 m n.p.m. Kwitnie w lutym.

</doc>
<doc id="3956083" url="https://pl.wikipedia.org/wiki?curid=3956083" title="Mistrzostwa Oceanii w Zapasach 2002">
Mistrzostwa Oceanii w Zapasach 2002

Mistrzostwa Oceanii w zapasach w 2002, odbywały się w dniach 25-27 maja na Koror w Palau. W tabeli medalowej tryumfowali zapaśnicy z Australii.
Wyniki.
Styl klasyczny.
Jesus Takawo z Palau w kategorii 120 kg był jedynym zgłoszonym zawodnikiem w swojej kategorii i nie został uwzględniony w tabeli jako złoty medalista.
Styl wolny – kobiety.
Lila Ristevska (48 kg), Suellyn Hayes (54kg) i Erina Waterreus (72kg) z Australii, a także Jesse Mangham (63kg) z Palau, były jedymi zgłoszonymi zawodniczkami w swojej kategorii i nie zostały uwzględnione w tabeli jako złote medalistki.

</doc>
<doc id="3956089" url="https://pl.wikipedia.org/wiki?curid=3956089" title="On Visiting the Grave of my Daughter for the Last Time">
On Visiting the Grave of my Daughter for the Last Time

On Visiting the Grave of my Daughter for the Last Time – wiersz brytyjsko-amerykańskiej poetki Margaret Agnew Blennerhassett, opublikowany w tomie "The Widow of the Rock, and Other Poems" w 1824. Utwór jest elegią o zmarłej córce autorki. Został napisany przy użyciu strofy czterowersowej.
W przytoczonej zwrotce poetka stosuje aliterację: "slumbers, — solemnity’s silence".

</doc>
<doc id="3956094" url="https://pl.wikipedia.org/wiki?curid=3956094" title="Mia Malkova">
Mia Malkova

Mia Malkova (ur. 1 lipca 1992 w Palm Springs) – amerykańska aktorka pornograficzna francuskiego, kanadyjskiego, niemieckiego i irlandzkiego pochodzenia, zdobywczyni nagrody AVN Award w kategorii Najlepsza Gwiazdka Roku 2014. Występowała także jako Mia Malvoka, Mia Bliss, Madison Swan, Madison Clover, Jessica Birth i JessicaMia Bliss.
Życiorys.
Wczesne lata.
Urodziła się w Palm Springs w Kalifornii w rodzinie chrześcijańskiej. W wieku 16 lat pracowała w McDonald’s i była związana z siecią restauracji Sizzler.
Kariera.
W roku 2012, mając 20 lat, zaczęła występować w filmach porno. Jej starszy brat także podjął pracę w branży porno pod pseudonimem Justin Hunt (ur. 18 listopada 1988).
Jej pierwszym pseudonimem był Madison Clover, a po kilku filmach zdecydowała się zmienić na Mia Malkova.
W 2014 zdobyła trzy nominacje do AVN Award w kategoriach: „Najlepsza scena seksu samych dziewczyn” w "Girl Crush 3" (2013) z Jessie Andrews, „Najlepsza scena seksu chłopak/dziewczyna” w "Cuties 4" (2012) z Manuelem Ferrarą i „Najlepsza scena seksu solo” w "All Natural Glamour Solos III" (2013).
W 2016 otrzymała pięć nominacji do AVN Award w kategoriach: „Najlepsza scena seksu oralnego” w "Peter Pan XXX: An Axel Braun Parody" (2015) z Aiden Ashley, „Najlepsza scena seksu dziewczyna/dziewczyna” w "Mia Loves Girls" (2015) z Kenną James, „Najlepsza scena seksu w zagranicznej produkcji” w "League of Frankenstein" (2015) z Jasmine Jae, Dannym D i Tiną Kay oraz do trzech nagród fanów – „Ulubiona wykonawczyni porno”, „Najlepszy epicki tyłek” i „Gwiazda mediów społecznościowych”.
W 2017 była nominowana do AVN Award w kategoriach: „Najlepsza reżyserka”, „Najlepsza gwiazda Showcase”, „Najlepsza scena seksu solo/Najlepsza złośnica” i „Najlepsza scena seksu triolizmu (dziewczyna/dziewczyna/chłopak)” w filmie "Mia" (2016) ze Staci Carr i Mickiem Blue.
Wzięła też udział w komediodramacie Josepha Gordona-Levitta "Don Jon" (2013), realizacji WankzVR "Happy Ending" (2016) i sesji zdjęciowej dla Cherry Pimps’ WildOnCam (2017). Ram Gopal Varma zrealizował z nią krótkometrażowy film dokumentalny "Bóg, seks i prawda" ("God, Sex And Truth", 2018).
We wrześniu 2018 zajęła czwarte miejsce w rankingu „31 gwiazd porno” ("31 pornstars"), ogłoszonym przez hiszpański portal 20minutos.es. Film Private "American Nymphomaniac In London" (2018) z jej udziałem otrzymał nagrodę na Festival Internacional de Cine Erótico de Barcelona.
Życie prywatne.
20 lipca 2014 wyszła za mąż za aktora pornograficznego Danny’ego Mounteina. W 2018 doszło do rozwodu.
W styczniu 2021 kupiła na własność pałac w Portland w stanie Oregon, gdzie przez jakiś czas mieszkał szwedzki DJ Avicii ze swoim zespołem, krótko przed samobójstwem.

</doc>
<doc id="3956095" url="https://pl.wikipedia.org/wiki?curid=3956095" title="Antoni Wójcicki">
Antoni Wójcicki

Antoni Wójcicki ps. "Trębacz" (ur. 18 listopada 1923 w Józefowie, zm. 6 lutego 2017 w Poznaniu) – polski historyk, nauczyciel, działacz społeczny, żołnierz Armii Krajowej i Ludowego Wojska Polskiego. Oficer Orderu Odrodzenia Polski. Uczeń prof. Janusza Pajewskiego (1907–2003).
Życiorys.
W Józefowie ukończył szkołę podstawową, a w 1936 rozpoczął naukę w szkole średniej. W kampanii wrześniowej wziął udział jako harcerz. Podczas okupacji niemieckiej prowadził tajne nauczanie. W 1940 próbował przedostać się do Francji - bezskutecznie. Ukończył szkołę podchorążych Armii Krajowej. Walczył pod Zofiopolem i Opolem Lubelskim (15 Pułk Piechoty "Wilków" AK). 
W 1944 znalazł się w Lublinie. Skierowany został do Oficerskiej Szkoły Saperów w Przemyślu. Po wojnie 4. Brygadę Saperów, gdzie służył, przeniesiono z Wrocławia do Poznania. Rozpoczął (jako wojskowy) studia historyczne na Uniwersytecie Poznańskim. Doktoryzował się w 1952 (praca pod kierunkiem Janusza Pajewskiego na temat historii tzw. Kraju Warty). Był asystentem profesora Władysława Kowalenki. 
Po zakończeniu studiów został dyrektorem poznańskiego Technikum Chemicznego. Od 1 września 1964 piastował przez 20 lat stanowisko dyrektora XI Liceum Ogólnokształcące w Poznaniu. Od 1968 związał się z ruchem muzycznym "Pro Sinfonika". Działał też w Towarzystwie Łączności w Polonią. Wydał zbiór "Polskie pieśni i piosenki". Był autorem podręcznika "Historia Polski. Część 1 - do roku 1815", oraz "Historia Polski. Część 2 - do roku 1945".

</doc>
<doc id="3956099" url="https://pl.wikipedia.org/wiki?curid=3956099" title="Urszula Soszka">
Urszula Soszka

Urszula Soszka (ur. 6 stycznia 1952 w Otwocku) – polska lekkoatletka, sprinterka, medalistka Uniwersjady (1975), mistrzyni Europy juniorek (1970), medalistka mistrzostw Polski, reprezentantka kraju.
Kariera sportowa.
Była zawodniczką OKS Otwock.
Największe sukcesy w karierze odniosła jako juniorka. W 1968 wystąpiła na Europejskich Igrzyskach Juniorów, zdobywając brązowy medal w sztafecie 4 x 100 m (z Krystyną Mandecką, Danutą Kopą i Elżbietą Nowak), Na tych samych zawodach była także siódma w finale biegu na 100 metrów, z czasem 12,2. Na mistrzostwach Europy juniorek w 1970 zdobyła złoty medal w sztafecie 4 x 100 metrów (z Elżbietą Nowak, Aniela Szubert i Heleną Kerner), ponadto awansowała do finału biegu na 200 metrów (z czasem 24,6), w którym jednak nie wystąpiła, a w biegu na 100 metrów odpadła w półfinale, z czasem 12,2. Reprezentowała także Polskę w finale A Pucharu Europy w lekkoatletyce w 1970, zajmując w sztafecie 4 x 100 metrów 2. miejsce w półfinale, z czasem 45,1 i 5. miejsce w finale, z czasem 45,2.
Na mistrzostwach Polski seniorek na otwartym stadionie zdobyła dwa medale w 1970 - srebrny w biegu na 200 metrów i brązowy w biegu na 100 metrów.
Rekordy życiowe:

</doc>
<doc id="3956102" url="https://pl.wikipedia.org/wiki?curid=3956102" title="Muzyka Przeciwko Rasizmowi – Jedna rasa – ludzka rasa">
Muzyka Przeciwko Rasizmowi – Jedna rasa – ludzka rasa



</doc>
<doc id="3956103" url="https://pl.wikipedia.org/wiki?curid=3956103" title="Salih Ali as-Samad">
Salih Ali as-Samad

Salih Ali as-Samad (arab. صالح علي الصماد; ur. 1 stycznia 1979 w Bani Mu'az, zm. 19 kwietnia 2018 w muhafazie Al-Hudajda) – jemeński polityk, od 15 sierpnia 2016 do 19 kwietnia 2018 przewodniczący Najwyższej Rady Politycznej.
Biografia.
Przed wojną domową pracował jako nauczyciel, w saudyjskich nalotach zginęło dwóch jego braci. Od września 2014 służył jako doradca prezydenta Abd Rabbuha Mansura Hadiego, później przeszedł na stronę opozycji, już w lutym 2015 opisywano go jako lidera Huti w Sanie. Przyjmował koncyliacyjną postawę względem rządu Chalida Bahaha.
15 sierpnia 2016, wskutek rozwiązania Rady Rewolucyjnej, jako przewodniczący Najwyższej Rady Politycznej as-Samad stał się faktycznym szefem państwa na terenach kontrolowanych przez Huti. Zapowiedziano, że kadencja przewodniczącego ma być rotacyjna. Ten akt spowodował zerwanie rozmów pokojowych między Huti a rządem na uchodźstwie oraz pogwałcenie ustaleń ONZ.
23 kwietnia 2018 ruch Huti potwierdził, że Salih Ali as-Samad zginął 19 kwietnia w nalocie w muhafazie Al-Hudajda. Na stanowisku przewodniczącego Najwyższej Rady Politycznej zastąpił go Mahdi al-Maszat.

</doc>
<doc id="3956106" url="https://pl.wikipedia.org/wiki?curid=3956106" title="Bronisław Kawałkowski">
Bronisław Kawałkowski

Bronisław Kawałkowski (ur. 13 lutego 1888 w Narajowie, pow. brzeżański, zm. wiosną 1940 w Katyniu) – kapitan piechoty Wojska Polskiego, ofiara zbrodni katyńskiej.
Życiorys.
Urodził się w rodzinie Władysława i Zofii z Kleinpeterów. W 1914 roku ukończył studia na Wydziale Prawa Uniwersytetu Franciszkańskiego we Lwowie. Wcielony do armii austriackiej. Po ukończeniu szkoły oficerskiej został wysłany na front włoski, gdzie walczył do 1918 roku. Po upadku Austrii, z Polaków z 55 pułku zorganizował kompanię i wstąpił do Wojska Polskiego. Jako dowódca 11 kompanii 12 pułku piechoty walczył z Czechami pod Stonawą.
Do 1930 roku służył w 12 pp, jako dowódca kompanii i płatnik pułku. Następnie przeniesiony do 78 pułku piechoty, gdzie piastował te same stanowiska. 30 czerwca 1934 roku awansował do stopnia kapitana i odszedł do rezerwy. Od 1935 roku mieszkał w Borodziaczach, pow. nowogródzki, jako osadnik wojskowy. W latach 1935–1936 był wójtem gminy Bytoń, pow. słonimski. 
W 1939 roku wzięty do niewoli radzieckiej, osadzony w Kozielsku. Został zamordowany wiosną 1940 roku w lesie katyńskim. Figuruje na liście wywózkowej z 2 kwietnia 1940 roku, trzecia, poz. 59. Pochowany na Polskim Cmentarzu Wojennym w Katyniu.
Minister Obrony Narodowej decyzją Nr 439/MON z 5 października 2007 roku awansował go pośmiertnie do stopnia majora. Awans został ogłoszony 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Był żonaty z Marią z Cywińskich, z którą miał synów: Janusza, Jerzego, Czesława i Tadeusza.

</doc>
<doc id="3956109" url="https://pl.wikipedia.org/wiki?curid=3956109" title="Soliloquy of Sappho before Precipitating Herself from the Rock of Leucadia">
Soliloquy of Sappho before Precipitating Herself from the Rock of Leucadia

Soliloquy of Sappho before Precipitating Herself from the Rock of Leucadia – wiersz amerykańskiej poetki Margaret Agnew Blennerhassett, będący – jak zaznaczyła autorka – opracowaniem wcześniejszego utworu francuskiego poety Charles'a Alberta Demoustiera, opublikowany w tomie "The Widow of the Rock, and Other Poems", wydanym w Montrealu w 1824. Utwór odwołuje się do rozpowszechnionej legendy, jakoby Safona rzuciła się w przepaść z powodu nieszczęśliwej, nieodwzajemnionej miłości. Utwór składa się ze strof czterowersowych.

</doc>
<doc id="3956110" url="https://pl.wikipedia.org/wiki?curid=3956110" title="Marino Dandolo">
Marino Dandolo

Marino Dandolo (grec. Μαρίνος Δάνδολος, zm. przed 1243) – wenecki władca Andros w latach 1207–1239.
Marino pochodził ze słynnej weneckiej rodziny Dandolo. W 1207 roku towarzyszył Marco I Sanudo w podboju wysp Morza Egejskiego. Została mu wtedy przyznana wyspa Andros. Został z niej wyparty w 1239 roku przez Geremia Ghisi. Zmarł przed 1243 rokiem. W imieniu jego praw do wyspy wniesiono sprawę przeciwko Ghisi przez wdowę Felisię i siostrę Dandolo – Marię. Sąd wenecki co prawda w sierpniu 1243 nakazał braciom Ghisi zrezygnować z Androsu, ale wyrok nie wszedł w życie.

</doc>
<doc id="3956120" url="https://pl.wikipedia.org/wiki?curid=3956120" title="Czesława Nowak">
Czesława Nowak

Czesława Nowak, z d. Dominiak (ur. 20 lipca 1945) – polska lekkoatletka, sprinterka, mistrzyni, rekordzistka i reprezentantka Polski.
Kariera sportowa.
Była zawodniczką ŁKS Łódź.
Na mistrzostwach Polski seniorek na otwartym stadionie zdobyła pięć medali: trzy złote w biegu na 400 metrów (1967, 1968, 1970(, srebrny w biegu na 400 metrów w 1965 oraz srebrny w biegu na 800 metrów w 1967. 
Reprezentowała Polskę w zawodach Pucharu Europy w lekkoatletyce w 1967 (w półfinale 3. miejsce w bieg na 400 metrów, z czasem 55,1, w finale 4. miejsce w biegu na 400 metrów, z wyrównanym rekordem Polski 54,8) oraz Pucharu Europy w Lekkoatletyce w 1970, zajmując w sztafecie 4 x 400 metrów 2. miejsce w półfinale, z czasem 3:37,4 i 5. miejsce w finale, z czasem 3:39,5.
W 1967 dwukrotnie poprawiała rekord Polski w biegu na 400 metrów: 10 czerwca uzyskała wynik 55,3, 27 czerwca osiągnęła rezultat 54,8, który wyrównała 15 września 1967. W 1970 dwukrotnie poprawiała rekord Polski w sztafecie 4 x 400 metrów (3:36,9 - 28.06.1970, 3:36,5 - 13.09.1970).
Rekord życiowy na 400 metrów – 54,6 (19.06.1970).

</doc>
<doc id="3956126" url="https://pl.wikipedia.org/wiki?curid=3956126" title="Geremia Ghisi">
Geremia Ghisi

Geremia Ghisi (zm. po 1243) – wenecki władca Andros w latach od 1239 do po 1243, pan wysp Skiatos, Skopelos i Skyros w latach ok. 1207 - ok. 1243. 
Był bratem Andrzeja Ghisi i Jeremiasza Ghisi, którzy wykorzystali chaos wywołany zdobyciem Konstantynopola przez krzyżowców i zajęli wyspy Tinos i Mykonos bez zgody cesarza łacińskiego, który rościł sobie prawa do wszystkich ziem bizantyńskich. Sam Geremia zajął wyspy Skiatos, Skopelos i Skyros. W 1239 Geremia zajął wyspę Andros, przepędzając stamtąd Marino Dandolo. Po jego śmierci Andros została przyznana Angelo Sanudo, władcy Księstwa Naksos. 

</doc>
<doc id="3956127" url="https://pl.wikipedia.org/wiki?curid=3956127" title="Riku Nieminen">
Riku Nieminen

Riku Nieminen (ur. 5 maja 1986 w Kajaani) – fiński aktor, tancerz i prezenter telewizyjny, znany z roli w pięciu pierwszych sezonach serialu Putous, a także jako jury siódmego sezonu fińskiej wersji programu Strictly Come Dancing. Obecnie jest znany jako prezenter fińskiej wersji Najsłabszego ogniwa.
Życie osobiste.
Od 2009 roku jest zaangażowany w Zeitgeist Movement. Od 2007 roku jest żonaty z Anniką Poijärvi.

</doc>
<doc id="3956130" url="https://pl.wikipedia.org/wiki?curid=3956130" title="Lithocarpus petelotii">
Lithocarpus petelotii

Lithocarpus petelotii A.Camus – gatunek roślin z rodziny bukowatych ("Fagaceae" Dumort.). Występuje naturalnie w Wietnamie oraz Chinach (w Kuangsi, południowej części Kuejczou, zachodnim Hunanie i południowo-wschodniej części Junnanu). 
Biologia i ekologia.
Rośnie w lasach mieszanych. Występuje na wysokości od 1000 do 1800 m n.p.m. Kwitnie od sierpnia do września, natomiast owoce dojrzewają od września do października.

</doc>
<doc id="3956132" url="https://pl.wikipedia.org/wiki?curid=3956132" title="1,1,2,2-tetrabromoetan">
1,1,2,2-tetrabromoetan



</doc>
<doc id="3956133" url="https://pl.wikipedia.org/wiki?curid=3956133" title="6-(2-aminopropylo)benzofuran">
6-(2-aminopropylo)benzofuran



</doc>
<doc id="3956134" url="https://pl.wikipedia.org/wiki?curid=3956134" title="1-heptanol">
1-heptanol



</doc>
<doc id="3956139" url="https://pl.wikipedia.org/wiki?curid=3956139" title="Lithocarpus pattaniensis">
Lithocarpus pattaniensis

Lithocarpus pattaniensis Barnett – gatunek roślin z rodziny bukowatych ("Fagaceae" Dumort.). Występuje naturalnie w Malezji. 
Biologia i ekologia.
Rośnie w lasach. Występuje na wysokości od 1200 do 1800 m n.p.m.

</doc>
<doc id="3956142" url="https://pl.wikipedia.org/wiki?curid=3956142" title="Hanna Kowal">
Hanna Kowal

Hanna Kowal, z d. Węgiełek (ur. 15 kwietnia 1946 w Sobieniach) – polska lekkoatletka, sprinterka, medalistka mistrzostw Polski, rekordzistka i reprezentantka Polski.
Kariera sportowa.
Była zawodniczką AZS Warszawa.
Na mistrzostwach Polski seniorek na otwartym stadionie zdobyła dwa brązowe medale w 1971 - w biegu na 400 metrów i sztafecie 4 x 400 metrów. 
Reprezentowała Polskę w półfinale Pucharu Europy w lekkoatletyce w 1970, zajmując w sztafecie 4 x 400 metrów 2. miejsce, z czasem 3:37,4.
W latach 1970-1971 trzykrotnie poprawiała rekord Polski w sztafecie 4 x 400 metrów (3:36,9 - 28.06.1970, 3:36,5 - 13.09.1970, 3:34,8 - 29.08.1971).
Rekord życiowy na 400 metrów – 53,9 (29.07.1972).

</doc>
<doc id="3956145" url="https://pl.wikipedia.org/wiki?curid=3956145" title="Listy tygodnika „Billboard”">
Listy tygodnika „Billboard”

Listy tygodnika Billboard. Tygodnik publikuje ponad sto list albumów, singli, piosenek i teledysków.

</doc>
<doc id="3956147" url="https://pl.wikipedia.org/wiki?curid=3956147" title="Lithocarpus lithocarpaeus">
Lithocarpus lithocarpaeus

Lithocarpus lithocarpaeus (Oerst.) Hjelmq. – gatunek roślin z rodziny bukowatych ("Fagaceae" Dumort.). Występuje naturalnie w Chinach (w południowo-wschodniej części Tybetu) oraz północno-wschodnich Indiach. 
Biologia i ekologia.
Rośnie w wiecznie zielonych lasach. Występuje na wysokości około 800 m n.p.m. Kwitnie od lutego do marca, natomiast owoce dojrzewają od września do października.

</doc>
<doc id="3956150" url="https://pl.wikipedia.org/wiki?curid=3956150" title="Maria Sanudo">
Maria Sanudo

Maria Sanudo (zm. 1426) – władczyni Andros w latach 1372-1383, władczyni Paros w latach 1389-1426, właścicielka jednej trzeciej wyspy Negroponte (Eubea) w latach 1383-1426. 
Była córką Florencji Sanudo, weneckiej władczyni Księstwa Naksos. W grudniu 1371 Maria otrzymała od rodziny wyspę Andros, drugą co do wielkości wyspę Księstwa Naksos. W 1383 otrzymała 1/3 wyspy Negroponte jako dziedzictwo. W 1383 został zamordowany ostatni władca Naksos z dynastii Sanudo Niccolò III dalle Carceri. Władzę przejął tam Francesco I Crispo. Doprowadził on do małżeństwa swojej córki Marii z Pietro Zeno, który został władcą Andros. Maria otrzymała wtedy jako odszkodowanie wyspę Paros. 

</doc>
<doc id="3956152" url="https://pl.wikipedia.org/wiki?curid=3956152" title="Postprawda">
Postprawda

Postprawda () – sytuacja, w której fakty są mniej istotne w kształtowaniu opinii publicznej niż odwołania do emocji i osobistych przekonań
Postprawda to specyficzny stan życia społeczno-politycznego i intelektualnego w wysoko rozwiniętych krajach demokratycznych, który został wykreowany przez media oraz osoby pełniące ważne funkcje publiczne, głównie polityków; efekt rozprzestrzeniania się populizmu, który wypaczył pierwotny sens uprawiania polityki w krajach demokracji parlamentarnej, ponieważ wykorzenił z życia publicznego walkę na argumenty, idee i możliwe do zrealizowania pomysły, a w to miejsce wprowadził grę na emocjach i tanią sensację. W epoce postprawdy podstawowe wartości, tj. prawda w mediach i życiu publicznym, zagrożone są z powodu cynizmu i skrajnego załamania wszelkich cenionych niegdyś wartości, np.: prawdy, uczciwości i rzetelności dziennikarskiej.
Historia.
Według twórców słowników oksfordzkich terminu postprawda użyto po raz pierwszy w 1992 w eseju z pisma „Nation”, który był poświęcony aferze Iran-Contras. Autor eseju stwierdził: „my, ludzie wolni, zdecydowaliśmy, że chcemy żyć w świecie postprawdy”. Według szacunków Oxford Dictionaries w 2016 r. słowo „postprawda” było używane 2 tys. proc. częściej. Jego szczytowa popularność przypadła na czerwiec, gdy w Wielkiej Brytanii zorganizowano referendum w sprawie wyjścia z Unii Europejskiej, oraz na październik, gdy prowadzono intensywną kampanię przed wyborami prezydenckimi w Stanach Zjednoczonych.
W 2004 r. Ralph Keyes opublikował książkę „Era post-prawdy: nieszczerość i oszustwo we współczesnym życiu” (z ang. „The Post-Truth Era: Dishonesty and Deception in Contemporary Life”). W wywiadzie z Łukaszem Pawłowskim dla „Kultury Liberalnej” autor wyjaśnia dlaczego określa współczesność mianem ery postprawdy. Twierdzi, że przyczyną tego zjawiska jest to, że ludzie nie dostrzegają powodów, które powstrzymywałyby ich przed kłamaniem oraz ryzyka, które niesie za sobą kłamstwo. Jego zdaniem żyjemy w czasach, które w związku z rozwojem internetu, pozwalającego na anonimowość, komunikowanie się z wielkimi zbiorowościami nieznajomych co skutkuje łatwością w rozpowszechnianiu informacji na szeroką skalę, sprzyjają naturalnej ludzkiej zdolności do oszustwa. Społeczeństwo żyjące w erze postprawdy pozwala na: „zagubienie piętna, jakim wcześniej obarczano kłamstwo. […] Kłamanie stało się w zasadzie wykroczeniem, za które nie sposób kogokolwiek obwiniać”. W związku z tym trudno jest wyznaczyć ścisłe granice pomiędzy prawdą, która już w postmodernistycznych teoriach traktowana jest jako pojęcie względne, a kłamstwem rozumianym jako przekazywanie fałszywych informacji. Keyes w swojej książce nie propaguje całkowitego zaprzestania stosowania kłamstwa. Uważa jednak, że problem pojawia się wtedy, gdy „ktoś mówi, co tylko jest wygodne w danej chwili, nie zważa na prawdę i nie przyznaje się do tego nawet przed sobą”.
Opis.
„The Economist” opisuje współczesną politykę jako sytuację, w której prawda ma niewielkie znaczenie, a liczy się tylko to, co przyczyni się do zdobycia elektoratu. „Guardian” uzupełnią tę diagnozę o szybko rozprzestrzeniający się populizm. Politycy przedstawiają siebie jako głos wszystkich obywateli, a jeśli wyniki wyborów tego nie potwierdzają, zawsze można oskarżyć elity o fałszerstwo.
„The Economist” zauważył, że obywatele są gotowi głosować wbrew swoim interesom. Jako przyczynę wskazuje spadek zaufania do instytucji akademickich, eksperckich i mediów głównego nurtu. Nauka w opinii publicznej nie jest traktowana jako źródło prawdy.
W polskich mediach pojęcie postprawdy było analizowane na łamach „Kultury Liberalnej”, gdzie jako przykład tego zjawiska w polityce amerykańskiej podano manipulowanie informacjami w kampanii i w czasie prezydentury Donalda Trumpa. Zdaniem Łukasza Pawłowskiego pojęcie postprawdy znalazło także zastosowanie w narracji w sprawie tzw. kwestii smoleńskiej. Podobny pogląd na funkcjonowanie pojęcia postprawdy w polskiej polityce wyraża Anne Applebaum w „Washington Post” oraz „The Economist”.
Po wygranej Donalda Trumpa w wyborach prezydenckich Facebook oraz Google zapowiedziały walkę z fałszywymi newsami w mediach społecznościowych. W „New York Times” Zeynep Tufekci twierdziła, że „to oczywiste, że Facebook miał istotny wpływ na wynik ostatnich wyborów”, czego przykładem może być popularność nieprawdziwego zdjęcia Donalda Trumpa z papieżem Franciszkiem. Łukasz Faciejew w „Kulturze Liberalnej” zwrócił także uwagę na to, że rozpowszechnianie fałszywych informacji w serwisach internetowych i społecznościowych, takich jak Facebook czy Twitter, nie tylko szkodzi debacie publicznej i jakości odbieranych przez masowego odbiorcę informacji, lecz także staje się źródłem zysku prywatnych osób i firm.

</doc>
<doc id="3956157" url="https://pl.wikipedia.org/wiki?curid=3956157" title="Woronikówka">
Woronikówka



</doc>
<doc id="3956159" url="https://pl.wikipedia.org/wiki?curid=3956159" title="Lithocarpus paniculatus">
Lithocarpus paniculatus

Lithocarpus paniculatus Hand.-Mazz. – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Guangdong (na północy), Hunan (w południowej części) i Jiangxi (na południowym zachodzie), a także w regionie autonomicznym Kuangsi (w północno-wschodniej części). 
Biologia i ekologia.
Rośnie w wiecznie zielonych lasach. Występuje na wysokości od 600 do 1200 m n.p.m. Kwitnie od lutego do marca, natomiast owoce dojrzewają od września do października.

</doc>
<doc id="3956166" url="https://pl.wikipedia.org/wiki?curid=3956166" title="Wilhelm Kiczak">
Wilhelm Kiczak

Wilhelm Maciej Kiczak (ur. 10 stycznia 1898 w Przemyślu, zm. wiosną 1940 w Katyniu) – major piechoty Wojska Polskiego, ofiara zbrodni katyńskiej.
Życiorys.
Urodził się w rodzinie Szymona i Anny z Jasickich. Od 1912 r. należał do harcerstwa. Od 14 sierpnia 1914 r. w 3 pułku piechoty Legionów Polskich w Kołomyi. Przeszedł cały szlak wojenny pułku do 12 maja 1918 r. Po bitwie pod Kaniowem w niewoli niemieckiej. 13 grudnia 1918 r. wstępuje do Białostockiego pułku strzelców, z którym odbywa kampanię 1920 r.
W okresie międzywojennym, w 1921 r. ukończył Szkołę Podchorążych Piechoty i awansował do stopnia podporucznika. Przydzielony do 6 pułku piechoty Legionów, a w 1297 do Centrum Wyszkolenia Strzeleckiego w Toruniu. W 1929 r. awansuje do stopnia kapitana.
W kampanii wrześniowej oficer sztabu w 3 Dywizji Piechoty Legionów. Walczył pod Iłżą. 18 września dowodzi III batalionem 1 pułku piechoty Legionów ppłk. Jana Kasztelowicza w bitwie o Krasnobród. 23 września wraz ze swym batalionem dołącza do 39 Dywizji Piechoty Rez., unikając niewoli niemieckiej. Bierze udział w drugiej bitwie o Krasnobród 24 września. Wzięty do niewoli radzieckiej, osadzony w Kozielsku. Został zamordowany wiosną 1940 r. w lesie katyńskim. Figuruje na liście wywózkowej LW 029/1 z 13.04.1940 r., poz. 90.
Minister Obrony Narodowej Aleksander Szczygło decyzją Nr 439/MON z 5 października 2007 awansował go pośmiertnie na stopnień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3956167" url="https://pl.wikipedia.org/wiki?curid=3956167" title="Snowboarding na Zimowych Igrzyskach Azjatyckich 2017">
Snowboarding na Zimowych Igrzyskach Azjatyckich 2017

Snowboarding na Zimowych Igrzyskach Azjatyckich 2017 odbywał się w Sapporo Teine i Sapporo Bankei Ski Area w Sapporo w dniach 19–25 lutego 2017 roku. Pięćdziesięciu dziewięciu zawodników obojga płci rywalizowało w sześciu konkurencjach.

</doc>
<doc id="3956169" url="https://pl.wikipedia.org/wiki?curid=3956169" title="Halowe Mistrzostwa Europy w Lekkoatletyce 2017 – bieg na 60 m przez płotki kobiet">
Halowe Mistrzostwa Europy w Lekkoatletyce 2017 – bieg na 60 m przez płotki kobiet

Bieg na 60 metrów przez płotki kobiet – jedna z konkurencji rozgrywanych podczas halowych lekkoatletycznych mistrzostw Europy w hali Kombank Arena w Belgradzie. Tytułu z poprzednich mistrzostw broniła Białorusinka Alina Tałaj.
Rezultaty.
Eliminacje.
Rozegrano 4 biegi eliminacyjne, do których przystąpiły 27 płotkarek. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełniły cztery zawodniczki z najlepszymi czasami wśród przegranych (q).
Półfinały.
Rozegrano 2 biegi półfinałowe, w których wystartowało 16 płotkarek. Awans do finału dawało zajęcie jednego z pierwszych czterech miejsc w swoim biegu (Q).

</doc>
<doc id="3956171" url="https://pl.wikipedia.org/wiki?curid=3956171" title="Singel (muzyka)">
Singel (muzyka)



</doc>
<doc id="3956179" url="https://pl.wikipedia.org/wiki?curid=3956179" title="Lucyna Koczwara">
Lucyna Koczwara

Lucyna Koczwara, po mężu Piłot (ur. 11 stycznia 1951 w Krakowie, zm. 11 stycznia 2019) – polska lekkoatletka, wieloboistka, mistrzyni i reprezentantka Polski.
Kariera sportowa.
Była zawodniczką Iskry Pszczyna.
Na mistrzostwach Polski seniorek na otwartym stadionie zdobyła dwa medale: złoty w pięcioboju (1969) i brązowy w skoku w dal w 1968.
Reprezentowała Polskę na Europejskich Igrzyskach Juniorów w 1966, zajmując 6. miejsce w skoku w dal, z wynikiem 5,67 oraz w 1968, zajmując 4. miejsce w skoku w dal, z wynikiem 6.03 oraz 5. miejsce w pięcioboju, z wynikiem 4387, a także w finale Pucharu Europy w lekkoatletyce w 1967 (w skoku w dal – 6. miejsce z wynikiem 5,37, w sztafecie 4 × 100 metrów – 6. miejsce, z wynikiem 46,2.
Rekord życiowy w skoku w dal – 6,13 (24.05.1970). Jej wynik w tej samej konkurencji – 5,95 (2.07.1966) jest nieoficjalnym rekordem Polski młodziczek.

</doc>
<doc id="3956181" url="https://pl.wikipedia.org/wiki?curid=3956181" title="Pietro Zeno">
Pietro Zeno

Pietro Zeno (zm. 1427) – władca Andros i Siros w latach 1384–1427, dyplomata wenecki.
W 1384 poślubił Petronillę Crispo, córkę Francesco I Crispo, księcia Naksos. Jako posag z żoną Pietro otrzymał wyspy Andros i Siros. Uchodził za zdolnego dyplomatę w służbie republiki Weneckiej. Odegrał ważną rolę w negocjacjach, w wyniku których miasto Argos powróciło do Republiki Weneckiej spod okupacji bizantyńskiej. Jego następcą był jego syn Andrea Zeno.

</doc>
<doc id="3956186" url="https://pl.wikipedia.org/wiki?curid=3956186" title="Jerzy Nikołajew">
Jerzy Nikołajew

Jerzy Marian Nikołajew – polski prawnik, doktor habilitowany nauk prawnych, profesor nadzwyczajny Uniwersytetu Opolskiego, specjalista prawa wyznaniowego.
Życiorys.
W 1991 ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. W 2010 na podstawie napisanej pod kierunkiem Piotra Stanisza rozprawy pt. "Wolność sumienia i religii osób skazanych i tymczasowo aresztowanych w zakładach karnych i aresztach śledczych" uzyskał na Wydziale Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II stopień naukowy doktora nauk prawnych w zakresie prawa. W 2016 na tym samym wydziale na podstawie dorobku naukowego oraz rozprawy pt. "Wspólnotowy wymiar wolności światopoglądu i przekonań religijnych oraz jej realizacja w ukraińskim systemie prawnym" otrzymał stopień doktora habilitowanego nauk prawnych w dyscyplinie prawo.
Był adiunktem na Wydziale Zamiejscowym Nauk Prawnych i Ekonomicznych w Tomaszowie Lubelskim. Został profesorem nadzwyczajnym Wydziału Prawa i Administracji Uniwersytetu Opolskiego, zatrudnionym w Zakładzie Nauk o Bezpieczeństwie.
Jest członkiem Polskiego Towarzystwa Prawa Wyznaniowego.

</doc>
<doc id="3956194" url="https://pl.wikipedia.org/wiki?curid=3956194" title="Bolesława Hodt">
Bolesława Hodt

Bolesława Hodt, z d. Kołpuć (ur. 1 stycznia 1942) – polska lekkoatletka, specjalizująca się w pchnięciu kulą i rzucie dyskiem, medalistka mistrzostw Polski, reprezentantka kraju.
Kariera sportowa.
Była zawodniczką Gwardii Olsztyn.
Na mistrzostwach Polski seniorek na otwartym stadionie zdobyła pięć medali: srebrny w pchnięciu kulą w 1966, dwa brązowe w pchnięciu kulą (1963, 1967), srebrny w rzucie dyskiem (1968) i brązowy w rzucie dyskiem (1967).
Reprezentowała także Polskę w półfinale Pucharu Europy w lekkoatletyce w 1967, zajmując 4. miejsce w pchnięciu kulą, z wynikiem 13,91.
Rekordy życiowe:

</doc>
<doc id="3956195" url="https://pl.wikipedia.org/wiki?curid=3956195" title="Béla Lajta">
Béla Lajta

Béla Lajta (ur. 23 stycznia 1873 w Budapeszcie, zm. 12 października 1920 w Wiedniu) – węgierski architekt.
Z początku tworzył architekturę modernistyczną, później konstruktywistyczną. Jego główne dzieła to szkoła handlowa przy ul. Vas (1910–1912) i dom Rózsavölgyi przy pl. Szervita 5 (1912–1914) w Budapeszcie.

</doc>
<doc id="3956197" url="https://pl.wikipedia.org/wiki?curid=3956197" title="Gloria Polo">
Gloria Polo

Gloria Constanza Polo Ortiz (ur. 30 listopada 1958 w Neiva) – kolumbijska mistyczka katolicka, z zawodu dentystka i wykładowca uniwersytecki.
Biografia.
Urodziła się w 1958 roku w Neiva w Kolumbii w rodzinie katolickiej. Jej rodzicami byli Guillermo Polo i Mariela Ortiz. Ukończyła Narodowy Uniwersytet Kolumbii. Po studiach praktykowała jako lekarz stomatolog oraz wykładała na uniwersytecie.
5 maja 1995 roku, uległa ciężkiemu wypadkowi. W drodze do biblioteki uniwersyteckiej w Bogocie została trafiona przez piorun. Przez kilka dni leżała w szpitalu w śpiączce. Lekarze nie dawali szans na przeżycie, gdyż organy wewnętrzne były uszkodzone. Lekarze uważali, że jej nerki nie będą już funkcjonować. Po kilku dniach Gloria Polo zaczęła wracać do zdrowia, wprawiając w zdumienie lekarzy. Wypadek był szeroko opisywany w kolumbijskich mediach.
Według jej relacji, podczas swojej śmierci klinicznej, miała doznać duchowego przeżycia. Stanęła twarzą w twarz z Jezusem, który przeprowadził sąd szczegółowy z całego jej życia. Okazało się, że jej życie na Ziemi było dalekie od ideału. Groziło jej wieczne potępienie za liczne grzechy, których się dopuściła (m.in. aborcja). Jednak według niej samej, Jezus dał jej drugą szansę i pozwolił jej wrócić na Ziemię, by mogła zdać relację z tego co widziała.
Gloria Polo uznała, że jej wyzdrowienie miało ponadnaturalny charakter. Obecnie jeździ po całym świecie spotykając się z ludźmi i zdając relację ze swojego przeżycia. Publikuje też książki je opisujące.

</doc>
<doc id="3956198" url="https://pl.wikipedia.org/wiki?curid=3956198" title="Talal Aklan">
Talal Aklan

Talal Aklan (arab. طلال عقلان) – jemeński polityk, w 2016 roku premier Jemenu z ramienia bojówek Husi (w opozycji do rządu Chalida Bahaha i następnie Ahmada Ubajd ibn Daghra). Od 2015 do 4 sierpnia 2016 znajdował się w składzie Najwyższej Rady Rewolucyjnej. W 2016 został p.o. premiera, funkcję pełnił do 28 listopada, kiedy to zastąpił go Ahmad Ubajd ibn Daghr. Następnie objął funkcję ministra służby cywilnej i ubezpieczeń.

</doc>
<doc id="3956199" url="https://pl.wikipedia.org/wiki?curid=3956199" title="László Lajtha">
László Lajtha

László Lajtha (ur. 30 czerwca 1892 w Budapeszcie, zm. 17 lutego 1963 tamże) – węgierski kompozytor, etnograf i dyrygent.
Opierał swoją twórczość na węgierskiej muzyce ludowej. Komponował utwory symfoniczne, balety (m.in. "Lizystrata", 1933), jest autorem opery komicznej "Niebieski kapelusz" (1950), a także mszy i pieśni. Był zasłużonym pedagogiem.

</doc>
<doc id="3956200" url="https://pl.wikipedia.org/wiki?curid=3956200" title="Muzeum Ordynariatu Polowego">
Muzeum Ordynariatu Polowego

Muzeum Ordynariatu Polowego – jeden z oddziałów Muzeum Warszawy, znajdujący się w podziemiach katedry polowej Wojska Polskiego przy ul. Długiej 13/15 w Warszawie.
Opis.
Muzeum działa od 9 grudnia 2010. Ekspozycja poświęcona jest przedstawieniu historii katolickiego duszpasterstwa wojskowego od chrztu Polski aż do czasów współczesnych.
W zbiorach Muzeum Ordynariatu Polowego znajdują się m.in.

</doc>
<doc id="3956201" url="https://pl.wikipedia.org/wiki?curid=3956201" title="Lithocarpus pakhaensis">
Lithocarpus pakhaensis

Lithocarpus pakhaensis A.Camus – gatunek roślin z rodziny bukowatych ("Fagaceae" Dumort.). Występuje naturalnie w północnym Wietnamie oraz południowych Chinach (w południowo-wschodnim Junnanie). 
Biologia i ekologia.
Rośnie w wiecznie zielonych lasach. Występuje na wysokości od 1000 do 1400 m n.p.m. Kwitnie od lutego do marca, natomiast owoce dojrzewają od września do października.

</doc>
<doc id="3956202" url="https://pl.wikipedia.org/wiki?curid=3956202" title="Strażnik miejski">
Strażnik miejski



</doc>
<doc id="3956203" url="https://pl.wikipedia.org/wiki?curid=3956203" title="Pusta Polana">
Pusta Polana

Pusta Polana – torfowisko i bór bagienny w obrębie miejscowości Jabłonka w województwie małopolskim, w powiecie nowotarskim, w gminie Jabłonka, blisko granicy ze Słowacją. Pod względem geograficznym znajduje się w Kotlinie Orawsko-Nowotarskiej, pomiędzy Borowym Potokiem i źródliskami potoku Borcok. Teren opada tutaj nieznacznie w kierunku północnym i jest silnie podmokły. Pusta Polana znajduje się w lesie na wysokości około 655-670 m n.p.m.. Planuje się utworzenie na tym terenie specjalnych obszarów ochrony pod nazwą „Torfowiska Orawsko-Nowotarskie”. Mają one objąć obszar 8255,62 ha. Na Pustej Polanie występują jedne z najlepiej wykształconych i zachowanych płatów siedlisk torfowiskowych i borów bagiennych.

</doc>
<doc id="3956207" url="https://pl.wikipedia.org/wiki?curid=3956207" title="Kenneth Michael Howell">
Kenneth Michael Howell



</doc>
<doc id="3956208" url="https://pl.wikipedia.org/wiki?curid=3956208" title="Fiodor Samojłow">
Fiodor Samojłow

Fiodor Nikiticz Samojłow (ros. Фёдор Никитич Самойлов, ur. 24 kwietnia 1882 we wsi Gomilenki w guberni włodzimierskiej, zm. 13 czerwca 1952 w miejscowości Kratowo w obwodzie moskiewskim) – rosyjski rewolucjonista, radziecki polityk.
Życiorys.
W 1903 wstąpił do SDPRR, 1912-1914 był deputowanym do IV Dumy Państwowej, 5 listopada 1914 został aresztowany i następnie skazany na zesłanie do Kraju Turuchańskiego w guberni jenisejskiej. Po rewolucji lutowej został amnestionowany, po czym wybrano go przewodniczącym Rady Iwanowo-Wozniesienskiej i członkiem Iwanowo-Wozniesienskiego Komitetu SDPRR(b), w 1918 był sekretarzem Iwanowo-Wozniesienskiego Komitetu RKP(b), komisarzem pracy guberni iwanowo-wozniesienskiej i przewodniczącym gubernialnego Trybunału Rewolucyjnego w Iwanowie-Wozniesiensku. W 1919 był zastępcą ludowego komisarza pracy Ukraińskiej SRR i pełnomocnikiem WCIK przy Baszkirskim Komitecie Rewolucyjnym, a 1920-1921 ponownie zastępcą ludowego komisarza pracy Ukraińskiej SRR. Od 2 kwietnia 1922 do 17 kwietnia 1923 był zastępcą członka Centralnej Komisji Kontrolnej RKP(b), 1922-1928 zastępcą kierownika Instytutu Historii Partii przy KC WKP(b), 1928-1932 kierownikiem Instytutu Historii Partii Moskiewskiego Komitetu WKP(b), 1932-1935 zastępcą przewodniczącego Stowarzyszenia Starych Bolszewików, a 1937-1941 dyrektorem Muzeum Rewolucji, następnie przeszedł na emeryturę.

</doc>
<doc id="3956209" url="https://pl.wikipedia.org/wiki?curid=3956209" title="Ruch Samorządowy „Bezpartyjni”">
Ruch Samorządowy „Bezpartyjni”



</doc>
<doc id="3956210" url="https://pl.wikipedia.org/wiki?curid=3956210" title="Bezpartyjni">
Bezpartyjni



</doc>
<doc id="3956214" url="https://pl.wikipedia.org/wiki?curid=3956214" title="Liderzy Socjalistycznej Republiki Serbii">
Liderzy Socjalistycznej Republiki Serbii



</doc>
<doc id="3956215" url="https://pl.wikipedia.org/wiki?curid=3956215" title="Abu Mansur Daghighi">
Abu Mansur Daghighi

Abu Mansur Mohammad Daghighi (Dakiki) (data urodzenia nieznana, zm. między 976 a 981 w Tusie) – perski poeta.
Był cenionym lirykiem oraz autorem panegiryków sławiących różnych Samanidów i innych władców. Próbował stworzyć wierszowaną kronikę - epopeję o dziejach Persji, której fragment składający się z około tysiąca dwuwierszy poświęconych historii przed-islamskiego Iranu i legendom związanym z rozwojem zoroastryzmu został później włączony przez Ferdousiego do jego utworu "Szahname". Został zamordowany przez tureckiego niewolnika.

</doc>
<doc id="3956225" url="https://pl.wikipedia.org/wiki?curid=3956225" title="Bojan Danowski">
Bojan Danowski

Bojan Iwanow Danowski (bułg. Боян Иванов Дановски, ur. 19 sierpnia 1899 w Ruse, zm. 9 marca 1976 w Sofii) – bułgarski aktor, reżyser, dramaturg, teatrolog i pedagog. Wprowadził do bułgarskiego teatru tak zwaną „wielką reformację teatralną” XX wieku. 
Życiorys.
Bojan wywodził się z ubogiej rodziny, jego ojciec był stolarzem. W 1907 roku rodzina przeniosła się z Ruse do Sofii. Ukończył męskie gimnazjum i podjął studia humanistyczne. Zaraz po pierwszej wojnie światowej wyjechał do Mediolanu, gdzie w latach 1919-1921 studiował inżynierię i muzykę. Po powrocie do Bułgarii zbliżył się do kręgów literackich skupionych wokół Geo Milewa, Ljudmila Stojanowa, Nikołaja Hrelkowa i Hristo Jassenowa. W 1921 roku stał się stałym współpracownikiem magazynu „Libra” (Везни), gdzie drukował własne prace i tłumaczenia z włoskiego. Po zamknięciu pisma współpracował z „Hyperionem” (Хиперион). W tym okresie zaczął także interesować się teatrem. W 1928 wystąpił w kilku sztukach w teatrze w Plewen, m.in. w sztuce Bayarda Veillera "Proces Mary Dugan" i Fiodora Dostojewskiego "Skrzywdzeni i poniżeni". 
Wraz ze Zlatanem Dudowem wyjechał do Niemiec, gdzie studiował reżyserię i pracował jako asystent reżysera Gustava Hartunga. W latach 1928-1932 mieszkał w Darmstadt, Berlinie i Paryżu, gdzie poznał Bertolta Brechta i uczestniczył w próbach. W 1932 roku wrócił do ojczyzny. Wraz z Borisem Michaiłowem tworzył i reżyserował amatorskie teatry pracy Trybun i Scena ludowa. W tym czasie wystawił m.in. sztukę Brunona Jasieńskiego "Bal z manekinami" i Krastjo Mirskiego (Wlad Jordanov) "Próbę generalną".
W 1934 roku Bojan Danowski spędził cztery miesiące w Moskwie, zapoznając się z kierunkową metodologią Konstantyna Stanisławskiego, Wsiewołoda Meyerholda, Aleksandra Tairowa i innych. Po powrocie do kraju stał się zagorzałym zwolennikiem metody Stanisławskiego. W 1935 roku, w teatrze w Ruse, wystawił spektakl "Wierzyciele" Honoré de Balzaca. Założył też własne studio teatralne w Sofii (1936-1937), współpracował z pismami literackimi i teatralnymi oraz tłumaczył sztuki.
Od końca II wojny światowej dążył do powstania państwowej szkoły teatralnej, obecnie Narodowej Akademii Sztuk Teatralnych i Filmowych im. „Krystjo Sarafowa” (NATFA) w Sofii, w której był wykładowcą od 1951 roku. W latach 1953–1954 był rektorem NATFA. W 1956 roku wyreżyserował pierwszy bułgarski kolorowy film "Trochka parva", który brał udział w Festiwalu Filmowym w Cannes. W latach 1958–1965 był dyrektorem Teatru Satyry. Wystawiał inscenizacje, m.in. "Jegor Bułyczow i inni" Maksima Gorkiego (1949), "Pluskwę" Władimira Majakowskiego (1958). Bojan Danowski zmarł w Sofii w wieku 78 lat. Jego imieniem nazwano teatr w mieście Pernik.

</doc>
<doc id="3956237" url="https://pl.wikipedia.org/wiki?curid=3956237" title="Đuro Daničić">
Đuro Daničić

Đuro Daničić, "Đura Daničić" (ur. 4 kwietnia 1825 w Nowym Sadzie, zm. 17 listopada 1882 w Zagrzebiu) – serbski filolog, tłumacz i leksykograf.
Życiorys.
Był uczniem Vuka Karadžicia. W 1859 został profesorem uniwersytetu w Belgradzie, a w 1866 sekretarzem Jugosłowiańskiej Akademii Nauk i Sztuk w Zagrzebiu. Zainicjował wydanie słownika języka serbsko-chorwackiego (t. 1-96, 1880–1976) i był jego pierwszym redaktorem naczelnym. Napisał wiele prac, m.in. "Mala srpska gramatika" (1850), "Srpska sintaksa" (1858) i "Srpski akcenti" (wyd. pośm. 1925).
Jego tłumaczenie Starego Testamentu, głównie z języka niemieckiego, wpłynęło na literaturę chorwacką (1868). Daničić pomógł także Vuko Karadžićowi w jego tłumaczeniu Nowego Testamentu na serbski w 1847 roku. Po przejściu rewizji oba tłumaczenia zostały przyjęte i do dziś nadal są w użyciu przez Serbski Kościół Prawosławny i jego wiernych.

</doc>
<doc id="3956240" url="https://pl.wikipedia.org/wiki?curid=3956240" title="Centrala Handlu Zagranicznego">
Centrala Handlu Zagranicznego



</doc>
<doc id="3956241" url="https://pl.wikipedia.org/wiki?curid=3956241" title="Liniers Buenos Aires">
Liniers Buenos Aires



</doc>
<doc id="3956245" url="https://pl.wikipedia.org/wiki?curid=3956245" title="Schron w Piecach">
Schron w Piecach

Schron w Piecach – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej znajduje się w Dolinie Dudowej, wysoko ponad Halą Kominy Dudowe, w zboczu Kominiarskiego Wierchu, na wysokości 1595 metrów n.p.m. Jaskinia jest pozioma, a jej długość wynosi 6 metrów.
Opis jaskini.
Jaskinię stanowi duża, pozioma sala zaczynająca się zaraz za obszernym otworem wejściowym i przechodząca w zwężający się, krótki korytarzyk.
Przyroda.
W jaskini nie ma nacieków. Bywają w niej jelenie i niedźwiedzie. Na ścianach rosną mchy, wątrobowce i porosty.
Historia odkryć.
Jaskinia była znana od dawna. Pierwszą wzmiankę o niej opublikował W. W. Wiśniewski w 1990 roku.

</doc>
<doc id="3956246" url="https://pl.wikipedia.org/wiki?curid=3956246" title="Odszkodowanie represyjne">
Odszkodowanie represyjne

Odszkodowanie represyjne, odszkodowanie za straty moralne (ang. "exemplary or punitive damages") – odszkodowanie, które jest przyznawane powodowi w celu ukarania pozwanego.
Charakter i funkcje.
Odszkodowania represyjne zaprojektowane są tak, aby ukarać pozwanego, a także w celach prewencyjnych – odstraszających społeczeństwo od złego zachowania. W przeciwieństwie do większości odszkodowań występujących w prawie cywilnym, odszkodowanie represyjne nie ma na celu wyrównania szkody a ukaranie sprawcy. Odszkodowania za straty moralne nie są przyznawane w każdej sprawie cywilnej. Większość państw ma surowe zasady i ograniczone warunki ich przyznawania.
Dokonując analizy ekonomicznej odszkodowań represyjnych należy odpowiedzieć na dwa pytania:
Warunki, jakie należy spełnić, aby możliwe było przyznanie odszkodowania represyjnego dla powoda opisane są w ustawach większości amerykańskich stanów. Jednakże często wynika to z praktyki common law, która jest stosowana przez sądy. Odszkodowanie represyjne na ogół jest przyznawane w sytuacjach, gdy pozwany zachowuje się złośliwie, uciążliwie, ordynarnie, podstępnie, a także w sposób nieusprawiedliwiony. Jednak są to jedynie wskazówki mogące stanowić podstawę zasądzenia odszkodowania represyjnego. Z uwagi na brak dokładnych przepisów w tej materii występują trudności w ustaleniu, kiedy odszkodowanie takie powinno zostać przyznane.
Trudności takie sprawia również ustalenie wysokości odszkodowania represyjnego, gdyż ustawy nie zawierają co do tego szczegółowych instrukcji. Podaje się, że odszkodowanie represyjne musi mieć związek z:
„Rozsądne” i „możliwość zapłacenia” są pojęciami niejasnymi, niedookreślonymi. Występują trudności w ich interpretacji. Istnieje potrzeba uregulowania kwestii ustalania wysokości odszkodowania represyjnego w przepisach prawa w celu ujednolicenia orzecznictwa i ułatwienia jego przyznawania.
Przykład zastosowania odszkodowania represyjnego.
Gdy powód pozywa kogoś za spowodowanie uszczerbku na zdrowiu w wyniku działań pozwanego, prawo umożliwia powodowi odszkodowanie za doznane straty, w tym koszty opieki medycznej, przychodów niezrealizowanych z powodu utraty pracy, bólu i cierpienia oraz szkody emocjonalne. Kwota odszkodowania ustalana jest na podstawie faktycznych doznanych przez powoda szkód, a także wydatków, jakie musiał ponieść w celu powrócenia do stanu sprzed zdarzenia. Natomiast odszkodowania represyjne przyznawane są raczej w celu odstraszenia potencjalnych złych działań ze strony przyszłych pozwanych, aniżeli udzielenia rekompensaty powodowi.
Przykład:
Jeżeli firma farmaceutyczna nie ujawnia danych dotyczących bezpieczeństwa, składu, skutków ubocznych leku – sąd może przyznać odszkodowanie od pozwanego dla powoda w wysokości faktycznej straty jaką poniósł powód. Ta kwota na ogół nie będzie jednak współmierna do korzyści jakie firma osiągnęła zatajając pewne informacje. Nie będzie również wystarczająco odstraszająca dla innych firm. W celu zapobieżenia dalszym niedozwolonym działaniom ze strony firm farmaceutycznych sąd przyzna powodowi odszkodowanie represyjne w wysokości np. tysiąc razy większej niż faktycznie poniesiona przez powoda szkoda. Dzięki temu ta i inne firmy będą bardziej poważnie traktować wymóg ujawniania wszelkich niezbędnych informacji dla konsumentów i zniechęci je to do popełniania podobnych niedozwolonych działań.
Ograniczenia.
W wielu krajach odszkodowania represyjne ograniczone są jedynie do rażącego niedbalstwa, zaniedbania spowodowanego względami ekonomicznymi i zaniedbania motywowanego oszustwem. Wynika to z faktu ryzyka nadużyć ze strony powodów. Istnieją również pewne wstępne limity otrzymania odszkodowania za straty moralne. Jeżeli zaniedbanie ze strony pozwanego nie przynosi powodowi rzeczywistej szkody, lub nie dotyka go bezpośrednio, sąd nie przyzna mu odszkodowania represyjnego. Na rozprawie sąd dokonuje dokładnej analizy szkód poniesionych przez powoda, w celu ustalenia czy odszkodowanie za straty moralne jest uzasadnione. Sąd ustala czy wnioskowana kwota jest adekwatna do poniesionej szkody poprzez porównanie jej z kwotami zasądzonymi w innych podobnych przypadkach. W skrajnych przypadkach, w których zachowanie pozwanego jest wyjątkowo obraźliwe lub gdy istnieją poważne urazy emocjonalne i psychologiczne, które są trudne do udowodnienia, sąd może uzasadniać przyznanie większych niż średnie odszkodowania represyjne.
Kluczowa rolę spełnia tu ekonomiczna analiza prawa. Dostarcza ona wskazówek, które ułatwiają opracowanie zasad przyznawania odszkodowania represyjnego i ustalania jego wysokości.
Metoda obliczania wysokości odszkodowania represyjnego.
Przy braku odszkodowania represyjnego odpowiedzialność osoby podejmującej decyzje, L, jest ograniczona do odszkodowania za szkodę, A, nakładanego w razie zajścia wypadku z błędem w egzekwowaniu, e.
Tak więc: L=Ae.
W celu zniesienia błędu zastosujmy mnożnik represyjny m, tak, aby odpowiedzialność można było wyznaczyć na podstawie następującego równania: L=Aem.
Z definicji przyjętej w matematyce „odwrotnością” dowolnej wartości x jest 1/x. Przyjmijmy mnożnik represyjny równy odwrotności błędu w egzekwowaniu, czyli m=1/e.
W ten sposób mnożnik represyjny dokładnie wyrównuje błąd w egzekwowaniu i odpowiedzialność osoby podejmującej decyzję sprowadza się do: L=A.
Problem niekonstytucyjności odszkodowań represyjnych.
Sąd Najwyższy USA stwierdził, że niektóre rodzaje odszkodowań represyjnych są niekonstytucyjne, ponieważ są one naruszeniem rzetelnego procesu. Sąd Najwyższy nie przedstawił państwu konkretnych reguł, które należy przestrzegać przy obliczaniu odszkodowania za straty moralne, jednak powiedział, że odszkodowania represyjne są niekonstytucyjne, jeśli są one nieuzasadnione i nieproporcjonalne. Sąd jednak zasugerował, że bardzo niewiele przypadków w praktyce będzie uzasadniać zastosowanie mnożnika represyjnego wyższego niż jedna cyfra. W sytuacji, gdy powód poniesie szkodę w wysokości np. 10 000 dolarów, a przyznane zostanie odszkodowanie w wysokości 100 000 dolarów, czyli zostanie zastosowany mnożnik w stosunku 10:1, to odszkodowanie będzie na ogół nieuzasadnione i nieproporcjonalne, chyba że sprawa była szczególnie skandaliczna.

</doc>
<doc id="3956248" url="https://pl.wikipedia.org/wiki?curid=3956248" title="San Miguel Buenos Aires">
San Miguel Buenos Aires



</doc>
<doc id="3956255" url="https://pl.wikipedia.org/wiki?curid=3956255" title="Świnicka Koleba">
Świnicka Koleba

Świnicka Koleba (Dziura w Gąsienicowej Turni) – jaskinia, a właściwie schronisko, w Dolinie Pięciu Stawów Polskich w Tatrach Wysokich. Wejście do niej znajduje się w południowo-wschodnim zboczu Gąsienicowej Turni, w pobliżu szczytu, powyżej Świnickiej Koleby Niżniej, na wysokości 2250 metrów n.p.m. Jaskinia jest pozioma, a jej długość wynosi 5,5 metrów.
Opis jaskini.
Jaskinię stanowi szeroki, poziomy korytarz zaczynający się w dużym otworze wejściowym z okapem, pod koniec zwężający się do 1,2 metrów.
Przyroda.
W jaskini nie ma nacieków. Bywają w niej kozice i nietoperze. Na ścianach rosną mchy, glony i porosty.
Historia odkryć.
Jaskinię odkryli prawdopodobnie w 1913 roku H. Kunzk, K. Młodzianowski i Mariusz Zaruski wchodząc jako pierwsi południowo-wschodnią ścianą na Gąsienicową Turnię.

</doc>
<doc id="3956256" url="https://pl.wikipedia.org/wiki?curid=3956256" title="Eduard Albácar">
Eduard Albácar

Eduard Albácar Gallego (ur. 16 listopada 1979 w Tortosa) – hiszpański piłkarz występujący na pozycji obrońcy w Elche CF.

</doc>
<doc id="3956269" url="https://pl.wikipedia.org/wiki?curid=3956269" title="Świnicka Koleba Niżnia">
Świnicka Koleba Niżnia

Świnicka Koleba Niżnia – jaskinia, a właściwie schronisko, w Dolinie Pięciu Stawów Polskich w Tatrach Wysokich. Wejście do niej znajduje się w południowo-wschodnim zboczu Gąsienicowej Turni, w pobliżu szczytu, poniżej Świnickiej Koleby, na wysokości 2235 metrów n.p.m. Długość jaskini wynosi 5 metrów, a jej deniwelacja 3 metry.
Opis jaskini.
Jaskinię stanowi idący stromo do góry korytarz zaczynający się w dużym, trójkątnym otworze wejściowym, a kończący wnęką po 4 metrach.
Przyroda.
W jaskini nie ma nacieków. Ściany są wilgotne, rosną na nich mchy, glony i porosty.
Historia odkryć.
Jaskinię odkryli prawdopodobnie w 1913 roku H. Kunzk, K. Młodzianowski i Mariusz Zaruski wchodząc jako pierwsi południowo-wschodnią ścianą na Gąsienicową Turnię.

</doc>
<doc id="3956275" url="https://pl.wikipedia.org/wiki?curid=3956275" title="Schron w Zadnim Kościelcu">
Schron w Zadnim Kościelcu

Schron w Zadnim Kościelcu – jaskinia, a właściwie schronisko, w Dolinie Gąsienicowej w Tatrach Wysokich. Wejście do niej znajduje się poniżej Kościelcowej Przełęczy, na przedłużeniu zachodniej ściany Zadniego Kościelca, na wysokości 1910 m n.p.m. Jaskinia jest pozioma, a jej długość wynosi 5,5 metrów.
Opis jaskini.
Jaskinię stanowi prawie poziomy korytarz zaczynający się w niewielkim, trójkątnym otworze wejściowym i pod koniec zwężający się w szczelinę nie do przejścia.
Przyroda.
W jaskini nie ma nacieków. Na ścianach rosną mchy i porosty.
Historia odkryć.
Jaskinia była znana od dawna. Jej pierwszy plan i opis sporządzili A. Gajewska i M. Głuszkowski w 2000 roku.

</doc>
<doc id="3956276" url="https://pl.wikipedia.org/wiki?curid=3956276" title="Radni sejmików województw V kadencji">
Radni sejmików województw V kadencji

Radni sejmików województw V kadencji – radni 16 sejmików wojewódzkich w Polsce V kadencji (2014–2018).
555 spośród nich zostało wybranych w wyborach samorządowych w 2014 na kadencję przypadającą na lata 2014–2018. Wybory przeprowadzono w wielomandatowych okręgach z listami otwartymi, obowiązywał 5% próg wyborczy na obszarze województwa. W razie zwolnienia mandatu w danych okręgu, funkcję radnego obejmowała osoba z tej samej listy wyborczej z kolejno najwyższym wynikiem wyborczym. Głosowanie odbyło się 16 listopada 2014. Wybory przeprowadzono na podstawie przepisów Kodeksu wyborczego (2011).
Wyniki wyborów do Sejmiku Województwa Dolnośląskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Cezary Przybylski, koalicja PO-PSL]:
Wyniki wyborów do Sejmiku Województwa Kujawsko-Pomorskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Piotr Całbecki, koalicja PO-PSL]:
Wyniki wyborów do Sejmiku Województwa Lubelskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Sławomir Sosnowski, koalicja PSL-PO]:
Wyniki wyborów do Sejmiku Województwa Lubuskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Elżbieta Polak, koalicja PO-PSL]:
Wyniki wyborów do Sejmiku Województwa Łódzkiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Witold Stępień, koalicja PSL-PO]:
Wyniki wyborów do Sejmiku Województwa Małopolskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Marek Sowa, koalicja PO-PSL]:
Wyniki wyborów do Sejmiku Województwa Mazowieckiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Adam Struzik, koalicja PSL-PO]:
Wyniki wyborów do Sejmiku Województwa Opolskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Andrzej Buła, koalicja PO-PSL-MN]:
Wyniki wyborów do Sejmiku Województwa Podkarpackiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejsze ugrupowanie rządzące w kolejności: ugrupowanie zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Władysław Ortyl, PiS]:
Wyniki wyborów do Sejmiku Województwa Podlaskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Mieczysław Baszko, koalicja PSL-PO]:
Wyniki wyborów do Sejmiku Województwa Pomorskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa [Marszałek województwa Mieczysław Struk, koalicja PO-PSL]:
Wyniki wyborów do Sejmiku Województwa Śląskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Wojciech Saługa, koalicja PO-PSL-SLD LR]:
Wyniki wyborów do Sejmiku Województwa Świętokrzyskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Adam Jarubas, koalicja PSL-PO]:
Wyniki wyborów do Sejmiku Województwa Warmińsko-Mazurskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Gustaw Brzezin, koalicja PSL-PO]:
Wyniki wyborów do Sejmiku Województwa Wielkopolskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Marek Woźniak, koalicja PO-PSL]:
Wyniki wyborów do Sejmiku Województwa Zachodniopomorskiego V kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Olgierd Geblewicz, koalicja PO-PSL]:

</doc>
<doc id="3956279" url="https://pl.wikipedia.org/wiki?curid=3956279" title="Plac Zamkowy w Lublinie">
Plac Zamkowy w Lublinie

Plac Zamkowy (pierwotnie "pl. Zebrań Ludowych") – plac położony na terenie dzielnicy administracyjnej Stare Miasto w Lublinie, u stóp Wzgórza Zamkowego, poniżej Wzgórza Staromiejskiego.
Plac jest położony na podmokłych terenach, na których do 1942–1943 rozpościerała się lubelska dzielnica żydowska. Powstał on w 1954, pierwotnie służył jako reprezentacyjna przestrzeń publiczna, miejsce organizowania wydarzeń.
Historia.
Od XVI w. do 1942–1943 w miejscu placu Zamkowego znajdowały się zabudowania dzielnicy żydowskiej. U wlotu ul. Kowalskiej zaczynała się ul. Szeroka, główna ulica żydowskiego Lublina. W latach 1942–1943 wszystkie te budynki zostały wyburzone.
13 stycznia 1954 Rada Ministrów PRL podjęła decyzję o zorganizowaniu w Lublinie X-lecia PKWN i uporządkowaniu tej części Podzamcza. Prace rozpoczęto w lutym; planowano je zakończyć 22 lipca. Polegały one na remoncie zamku, przetrasowaniu Wzgórza Zamkowego, wybudowaniu schodów prowadzących na zamek, płyty placu i rzędu kamienic otaczających plac od zachodu. Tak pisano o pracy załogi budowlanej:
Głównym projektantem placu był architekt Jerzy Brabander, a pomysłodawcą schodów był Bolesław Bierut. Prace budowlane sfotografował Edward Hartwig. Plac oddano do użytku 1 maja 1954.
Po 1973 rozpoczęto budowę al. Tysiąclecia, którą przeprowadzono bezpośrednio na północ od placu. Po jej drugiej stronie zorganizowano dworzec autobusowy, wyprowadzony z hal ustawionych na placu w 1954. 25 kwietnia 1991 Rada Miasta Lublin zmieniła uchwałą nazwę placu Zebrań Ludowych na plac Zamkowy.
Plan i zabudowa.
Projektant nawiązał do barokowych założeń eliptycznych, a także do XVIII-wiecznej moskiewskiej koncepcji placu Festynów Ludowych. Plac ma plan owalny o kompozycji otwartej. Od strony zachodniej zamyka go łuk dziesięciu socrealistycznych budynków mieszkalnych Zjednoczenia Osiedli Robotniczych „Podzamcze”, a od strony wschodniej – zbocze Wzgórza Zamkowego.
Dziewięć kamienic wzniesionych na zachód od placu ma 3, a dziesiąta – 4 kondygnacje. Licząc od strony ul. Kowalskiej, budynki 1, 3, 5, 7, 9 i 10 są 5-osiowe, a budynki 2, 4, 6 i 8 – 3-osiowie. Wszystkie kamienice w pierwszej kondygnacji mają arkady. Ostatnia, najbliższa al. Tysiąclecia, ma portyk i balkon z balasową balustradą.
Po stronie wschodniej na Wzgórze Zamkowe wspinają się monumentalne, szerokie schody z pięcioma podestami. Wzdłuż schodów zbudowano balasowe balustrady, na których ustawiono dziesięć pojedynczych latarń. U dołu schodów, a także wzdłuż bocznych zejść z podestów, postawiono murki terenowe. Na murkach u dołu schodów znajduje się sześć podwójnych, kandelabrowych latarń. Schody wykonano z granitu strzegomskiego, a elementy dekoracyjne – z piaskowca.
Funkcja placu.
Plac miał pełnić funkcje reprezentacyjne, a widownią dla wydarzeń organizowanych na placu miały być monumentalne schody. W 1995 wojewódzki konserwator zabytków w postanowieniu stwierdził: „podstawowa funkcja placu jako wewnętrzna, ogólnie dostępna przestrzeń miejska. Parkingowa funkcja placu jest funkcją dodatkową. Ruch pieszy i kołowy powinien być traktowany równorzędnie”. Konserwator wyliczył zastosowanie przestrzeni placu i jego okolic: „punkt ekspozycji Starego Miasta, Zamku i Wzgórza Zamkowego; okazjonalne organizowanie dużych zebrań publicznych; turystyczno-rekreacyjne funkcje terenów zielonych na stoku Wzgórza Zamkowego, intensywny ruch pieszy”. Na placu Zamkowym organizuje się imprezy, jednak głównie służy on jako parking.
Pomniki i upamiętnienia.
W 1986 po prawej stronie schodów prowadzących na zamek postawiono obelisk z tablicą przedstawiającą plan najstarszej części dzielnicy. W latach 90. we frontową ścianę kamienicy stojącej najbliżej al. Tysiąclecia wmurowano tablicę upamiętniającą Jakuba Izaaka Horowica ("Widzącego z Lublina"), który mieszkał przy ul. Szerokiej. W 1995 naprzeciwko tej kamienicy postawiono „Symbol Lwowa”, rzeźbę lwa upamiętniającą obrońców Lwowa z 1918 roku. Jest to kopia rzeźby znajdującej się na Cmentarzu Łyczakowskim. W 2003 obok kładki, po której przebiega ulica Zamkowa, umieszczono pomnik pamięci żołnierzy AK-WiN ze zgrupowania mjr. Hieronima Dekutowskiego ps. „Zapora”.

</doc>
<doc id="3956281" url="https://pl.wikipedia.org/wiki?curid=3956281" title="Cubryńska Dziura III">
Cubryńska Dziura III

Cubryńska Dziura III (Górna Dziura) – jaskinia, a właściwie schronisko, w Dolinie Rybiego Potoku w Tatrach Wysokich. Wejście do niej znajduje się w północnym zboczu Cubryny opadającym z Małej Galerii Cubryńskiej, w pobliżu jaskiń Cubryńska Dziura I i Cubryńska Dziura II, na wysokości 2016 metrów n.p.m. Długość jaskini wynosi 5,5 metrów, a jej deniwelacja 2,5 metrów.
Opis jaskini.
Jaskinię stanowi idący stromo do góry, prosty korytarz zaczynający się w dużym, prostokątnym otworze wejściowym, a kończący wnęką po 5 metrach.
Przyroda.
W jaskini nie ma nacieków. Na ścianach rosną porosty.
Historia odkryć.
Ze względu na to, że bardzo duży otwór jaskini jest dobrze widoczny ze szlaku prowadzącego do Wrót Chałubińskiego wiedziano o niej od dawna. Jak podał Władysław Cywiński, pierwszymi, którzy zwiedzili jaskinię byli A. Lachiewicz i M. Pawlikowski. Było to 24 września 1999 roku przy okazji wspinaczki drogą o nazwie Cubryński Komin z Dziurami. Jaskinię nazwano wtedy Górna Dziura.

</doc>
<doc id="3956283" url="https://pl.wikipedia.org/wiki?curid=3956283" title="Bełcza (potok)">
Bełcza (potok)



</doc>
<doc id="3956285" url="https://pl.wikipedia.org/wiki?curid=3956285" title="Adam Kaczor">
Adam Kaczor

Adam Kaczor (ur. 27 grudnia 1941 w Hasperde, w Niemczech) – polski lekkoatleta, sprinter, medalista mistrzostw Polski, reprezentant Polski, następnie trener.
Kariera sportowa.
Był zawodnikiem LZS Halszka (1959-1961), Orkana Września (1962) i LKS Orkan Poznań (1963-1971).
Na mistrzostwach Polski seniorów na otwartym stadionie wywalczył cztery medale, w tym dwa srebrne (1967 – w biegu na 200 metrów i w sztafecie 4 × 100 metrów) oraz dwa brązowe (w sztafecie 4 × 100 metrów w 1963 i 1969).
W 1967 reprezentował Polskę w zawodach Pucharu Europy, w sztafecie 4 × 100 metrów (w półfinale 3. miejsce, z wynikiem 39,6, w finale 5. miejsce, z wynikiem 40,4). Był także rezerwowym polskiej sztafety 4 × 100 metrów na Igrzyskach Olimpijskich w Meksyku (1968).
Po zakończeniu kariery zawodniczej pracował jako trener, jego zawodnikami byli m.in. Andrzej Popa, Jacek Bocian, Marzena Kościelniak, Eryk Hampel i paraolimpijczyk Mateusz Michalski.
Rekord życiowy na 100 m: 10,3 (24.08.1968), na 200 m: 21,1 (25.08.1968).
W 2013 został odznaczony Krzyżem Oficerskim Orderu Odrodzenia Polski „za wybitne osiągnięcia w pracy szkoleniowej i trenerskiej, za zasługi dla rozwoju i upowszechniania sportu osób niepełnosprawnych”.

</doc>
<doc id="3956287" url="https://pl.wikipedia.org/wiki?curid=3956287" title="Täna">
Täna

Täna – debiutancki album studyjny estońskiego piosenkarza Jüriego Pootsmanna, wydany 18 listopada 2016 roku nakładem wytwórni Universal Music Oy.
Lista utworów.
Spis sporządzono na podstawie materiału źródłowego

</doc>
<doc id="3956289" url="https://pl.wikipedia.org/wiki?curid=3956289" title="Reprezentacja Armenii U-17 w piłce nożnej mężczyzn">
Reprezentacja Armenii U-17 w piłce nożnej mężczyzn

Reprezentacja Armenii U-17 w piłce nożnej jest juniorską reprezentacją Armenii, zgłaszaną przez Hajastani Futboli Federacja. Mogą w niej występować wyłącznie zawodnicy posiadający obywatelstwo ormiańskie, urodzeni w Armenii lub legitymujący się ormiańskim pochodzeniem i którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia. Do 1992 roku reprezentacja Armenii była częścią reprezentacji ZSRR.
Występy w ME U-17.
Reprezentacja Armenii nigdy nie zakwalifikowała się do Mistrzostw Europy do lat 17

</doc>
<doc id="3956290" url="https://pl.wikipedia.org/wiki?curid=3956290" title="Dziura pod Arkadą">
Dziura pod Arkadą

Dziura pod Arkadą (Jaskinia pod Bramą) – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się we wschodnim zboczu Wąwozu Kraków, w stoku opadającym spod Upłazkowej Turni, w tym samym żlebie co Arkada, Jaskinia nad Arkadą i Schron przy Arkadzie, na wysokości 1187 metrów n.p.m. Długość jaskini wynosi 5,5 metrów, a jej deniwelacja 1 metr.
Opis jaskini.
Jaskinię stanowi idący w dół, szczelinowy korytarzyk zaczynający się w niewielkim otworze wejściowym, a kończący szczeliną nie do przejścia.
Przyroda.
W jaskini można spotkać nacieki grzybkowe. Na ścianach rosną glony.
Historia odkryć.
Jaskinię prawdopodobnie odkryli w latach 50. XX wieku grotołazi z Zakopanego. Jej pierwszy plan i opis sporządził M. Kardaś przy pomocy R. Kardaś i M. Kuźniak w 1977 roku.

</doc>
<doc id="3956293" url="https://pl.wikipedia.org/wiki?curid=3956293" title="Stefan Szwarczewski">
Stefan Szwarczewski

Stefan Szwarczewski (ur. 5 października 1944) – polski lekkoatleta, skoczek wzwyż, medalista mistrzostw Polski, reprezentant Polski.
Kariera sportowa.
Był zawodnikiem Gwardii Wrocław.
W latach 1967-1968 reprezentował Polskę w sześciu meczach międzypaństwowych, odnosząc jedno zwycięstwo indywidualne. M.in. wystąpił w półfinale Pucharu Europy w 1967, zajmując 4. miejsce, z wynikiem 2,05. 
Na mistrzostwach Polski seniorów na otwartym stadionie wywalczył dwa srebrne medale (1964, 1967).
Rekord życiowy w skoku wzwyż: 2,10 (3.08.1967).

</doc>
<doc id="3956295" url="https://pl.wikipedia.org/wiki?curid=3956295" title="Jüri Pootsmann (minialbum)">
Jüri Pootsmann (minialbum)

Jüri Pootsmann – debiutancki minialbum estońskiego piosenkarza Jüriego Pootsmanna, wydany 20 listopada 2015 roku nakładem wytwórni Universal Music Oy. 
Lista utworów.
Spis sporządzono na podstawie materiału źródłowego.

</doc>
<doc id="3956300" url="https://pl.wikipedia.org/wiki?curid=3956300" title="Zabala">
Zabala

Zabala, Zabalam (sum. zabala/zabalam(ZA.MÚŠ.UNUG)ki, też zábala/zábalam(ZA.MÙŠ.UNUG)ki) – starożytne miasto w południowej Mezopotamii, w III tys. p.n.e. należące do sumeryjskiego miasta-państwa Umma. Obecnie identyfikowane ze stanowiskiem archeologicznym "Tell Ibzêh" (też "Tell Ibzaykh") leżącym w prowincji Zi Kar w Iraku.
Stanowisko.
Stanowisko "Tell Ibzêh" leży ok. 18 km na północ od starożytnej Ummy. Najbardziej charakterystycznym jego elementem jest wzgórze (kryjące najprawdopodobniej pozostałości ziguratu), które wznosi się na wysokość ok. 30-40 metrów ponad otaczającą je równinę. Na stanowisku tym nigdy nie były prowadzone poważniejsze prace archeologiczne, a współcześnie mocno ucierpiało ono w wyniku zakrojonych na szeroką skalę nielegalnych wykopalisk. Najwięcej zniszczeń poczyniono w rejonie na północ od wzgórza, gdzie odkopane zostały pozostałości trzech dużych budowli.
Historia.
W III tys. p.n.e. miasto Zabala uzależnione było politycznie od sąsiadującej z nim Ummy. Akadyjski król Rimusz (ok. 2278-2270 p.n.e.) wspomina w swej inskrypcji o wielkiej bitwie z wojskami miast Zabala i Adab, w której miał on zabić 15718 wrogów i wziąć do niewoli 14576 jeńców. Oba miasta miały zostać przez niego zdobyte, a ich mury obronne zburzone. Kolejni królowie z dynastii akadyjskiej, Naram-Sin (ok. 2254-2218) i Szar-kali-szarri (ok. 2217-2193 p.n.e.), prowadzili prace budowlane w Zabalam, odbudowując m.in. świątynię Inany (późniejsza Isztar), bogini opiekuńczej tego miasta. Naram-Sin wzniósł też świątynie poświęcone Inanie z Zabalam w innych miastach: Niniwie i Babilonie. Enheduana, siostra Rimusza, poświęciła z kolei świątyni Inany w Zabalam jeden ze swych hymnów świątynnych. Po upadku imperium akadyjskiego Zabalam znalazło się pod kontrolą królów Isin, o czym świadczą zachowane nazwy roczne takich królów jak Ur-Ninurta (ok. 1923-1896 p.n.e.) czy Iter-pisza (ok. 1833-1831 p.n.e.). Następnie miasto to znaleźć się musiało w rękach królów Larsy, gdyż jeden z nich, Warad-Sin (1834-1823 p.n.e.), wspomina w swej inskrypcji o odbudowie Giguna (sum. gi.gun4.na) – świątyni Inany w Zabalam. O istnieniu świątyni o tej nazwie w Zabalam wzmiankują też teksty literackie i religijne, takie jak np. "Zejście Inany do świata podziemnego" czy "Lament nad upadkiem Sumeru i Ur". W pierwszym z nich Giguna w Zabalam jest jedną z siedmiu świątyń, które odwiedza bogini Inana przed zejściem do świata podziemnego. W drugim Giguna w Zabalam wymieniana jest wśród świątyń opuszczonych przez swych bogów. Za panowania Hammurabiego z Babilonu (1792-1750 p.n.e.) miasto Zabalam weszło w skład stworzonego przez niego państwa babilońskiego. Dowód na to znaleźć można w prologu "Kodeksu Hammurabiego", gdzie król ten nazywany jest tym, „który przyjmuje do serca polecenia z Zabalam, który cieszy serce Isztar”. Zachowała się też inskrypcja Hammurabiego, w której mówi on o budowie E-zikalama (sum. é.zi.kalam.ma, tłum. „Dom życia kraju”) – świątyni Isztar w Zabalam:

</doc>
<doc id="3956302" url="https://pl.wikipedia.org/wiki?curid=3956302" title="Zabalam">
Zabalam



</doc>
<doc id="3956303" url="https://pl.wikipedia.org/wiki?curid=3956303" title="2012 Idol Star Olympics Championships">
2012 Idol Star Olympics Championships

2012 Idol Star Olympics Championship () – piąta edycja ISAC. Zawody odbyły się 10 lipca 2012 roku w Mokdong Stadium w Seulu (Korea Południowa), a także 15 lipca w Yong In University General Gymnasium, w Yongin. Były transmitowane przez stację MBC 25 i 26 lipca 2012 roku. 150 zawodników podzielonych na 9 drużyn konkurowało ze sobą w 14 konkurencjach.

</doc>
<doc id="3956304" url="https://pl.wikipedia.org/wiki?curid=3956304" title="Reprezentacja Austrii U-17 w piłce nożnej mężczyzn">
Reprezentacja Austrii U-17 w piłce nożnej mężczyzn

Reprezentacja Austrii U-17 w piłce nożnej jest juniorską reprezentacją Austrii, zgłaszaną przez Österreichischer Fußball-Bund. Mogą w niej występować wyłącznie zawodnicy posiadający obywatelstwo austriackie, urodzeni w Austrii lub legitymujący się austriackim pochodzeniem i którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia.
Historia występów w Mistrzostwach Świata U-17/U-16.
"*Jako remisy liczone są także spotkania fazy pucharowej rozstrzygnięte po rzutach karnych."

</doc>
<doc id="3956305" url="https://pl.wikipedia.org/wiki?curid=3956305" title="Kościół poewangelicki w Srebrnej Górze">
Kościół poewangelicki w Srebrnej Górze

Kościół poewangelicki w Srebrnej Górze – była świątynia protestancka znajdująca się we wsi Srebrna Góra, w województwie dolnośląskim. 
Historia.
Pierwotna świątynia stojąca w tym miejscu została zbudowana w latach 1578-1592 i spłonęła w 1633 roku. W 1659 roku kościół odbudowano i dodano wieżę. Świątynia została ponownie zniszczona w 1807 roku, w czasie oblężenia miasta. Nowy kościół wzniesiono w tym samym miejscu, w latach 1816-1831, w roku 1858 wyremontowano wieżę. W 1945 roku budowla została uszkodzona i w latach późniejszych nie była użytkowana.
Decyzją wojewódzkiego konserwatora zabytków z dnia 11 października 1966 roku kościół został wpisany do rejestru zabytków. W 1970 roku budynek został zaadaptowany na hotel turystyczny z zachowaniem ścian zewnętrznych. W latach 2006-2007 dzięki staraniom gminy Stoszowice, kościół został zaadaptowany na salę teatralną. W tym celu rozebrano ściany wewnętrzne i stropy między kondygnacjami. Od tej pory w dawnej świątyni odbywają się imprezy kulturalne.
Architektura.
Klasycystyczna budowla jest wzniesiona na planie rozbudowanego prostokąta. Do bryły od zachodu dostawiona jest smukła wieża zwieńczona hełmem z prześwitem. W wieży jest portal z datą 1816.

</doc>
<doc id="3956307" url="https://pl.wikipedia.org/wiki?curid=3956307" title="Verona (utwór muzyczny)">
Verona (utwór muzyczny)

Verona – utwór estońskich piosenkarzy Koita Toome i Laury Põldvere, wydany w formie singla w styczniu 2017. Piosenkę napisał Sven Lõhmus.
W 2017 zwyciężył w finale programu "Eesti Laul 2017" po zdobyciu 44 818 głosów od telewidzów (wcześniej plasując się na pierwszym miejscu głosowania telewidzów i na szóstym miejscu u jurorów), zostając propozycją reprezentującą Estonię w 62. Konkursie Piosenki Eurowizji organizowanym w Kijowie. Zajął 14. miejsce w półfinale konkursu, nie kwalifikując się do finału.
30 stycznia 2017 premierę w serwisie YouTube miał oficjalny teledysk do piosenki.
Lista utworów.
CD single

</doc>
<doc id="3956309" url="https://pl.wikipedia.org/wiki?curid=3956309" title="Andrzej Skorupiński">
Andrzej Skorupiński

Andrzej Szczepan Skorupiński (ur. 23 lipca 1944 w Warszawie, zm. 29 kwietnia 2020) – polski lekkoatleta, płotkarz, mistrz i reprezentant Polski.
Kariera sportowa.
Był zawodnikiem Spójni Warszawa.
Jego największym sukcesem w karierze był złoty medal mistrzostw Polski seniorów w biegu na 400 metrów ppł w 1965.
W latach 1964-1965 reprezentował Polskę w czterech meczach międzypaństwowych, w tym w półfinale Pucharu Europy w 1965, gdzie zajął 6. miejsce, z wynikiem 53,9.
Rekord życiowy na 110 m ppł: 14,9 (1965), na 400 m ppł: 52,3 (1965).
Został pochowany na cmentarzu Północnym w Warszawie.

</doc>
<doc id="3956312" url="https://pl.wikipedia.org/wiki?curid=3956312" title="Reprezentacja Azerbejdżanu U-17 w piłce nożnej mężczyzn">
Reprezentacja Azerbejdżanu U-17 w piłce nożnej mężczyzn

Reprezentacja Azerbejdżanu U-17 w piłce nożnej jest juniorską reprezentacją Azerbejdżanu, zgłaszaną przez Azərbaycan Futbol Federasiyaları Assosiasiyası. Mogą w niej występować wyłącznie zawodnicy posiadający obywatelstwo azerskie, urodzeni w Azerbejdżanie lub legitymujący się azerskim pochodzeniem i którzy w momencie przeprowadzania imprezy docelowej (finałów Mistrzostw Europy lub Mistrzostw Świata) nie przekroczyli 17 roku życia. Do 1992 roku reprezentacja Azerbejdżanu była częścią reprezentacji ZSRR.
Występy w ME U-17.
Reprezentacja Azerbejdżanu wystąpiła jedyny raz w Mistrzostwach Europy do lat 17 w roku 2016, kiedy to była gospodarzem zawodów. Zakończyła turniej zajmując 3 miejsce w swojej grupie i odpadając z dalszej rywalizacji.

</doc>
<doc id="3956317" url="https://pl.wikipedia.org/wiki?curid=3956317" title="Kamieniczanka">
Kamieniczanka



</doc>
<doc id="3956321" url="https://pl.wikipedia.org/wiki?curid=3956321" title="Biłka (obwód iwanofrankiwski)">
Biłka (obwód iwanofrankiwski)

 
Biłka (ukr. Білка) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3956322" url="https://pl.wikipedia.org/wiki?curid=3956322" title="Hrvoje Vukčić Hrvatinić">
Hrvoje Vukčić Hrvatinić

Hrvoje Vukčić Hrvatinić (ur. ok. 1350, zm. 1416) – ban Dalmacji i Chorwacji, wojewoda Splitu, wielki wojewoda Bośni i książę regionu "Donji kraji".
Życiorys.
Hrvoje Vukčić Hrvatinić urodził się ok. 1350 roku jako najstarszy syn wojewody Vukaca Hrvatinića.
Po raz pierwszy wzmiankowany jest w dokumencie z 1376 roku jako książę i wierny rycerz króla Ludwika Węgierskiego (1326–1382). W 1380 roku król Bośni Tvrtko I Kotromanić (1338–1391) nadał mu tytuł wielkiego wojewody Bośni oraz ziemie parafii Lašva.
Po śmierci Ludwika Węgierskiego, Hrvoje opowiedział się po stronie Władysława I (1376–1414) w konflikcie o sukcesję z Zygmuntem Luksemburskim (1368–1437). W 1391 roku Władysław I powierzył mu administrację Dalmacji i Chorwacji. Siedem lat później Hrvoje uczestniczył w wyborze Stefana Ostoi Kotromanića na króla Bośni. Po koronacji na króla Węgier w Zadarze w 1403 roku, Władysław I mianował Hrvoja swoim namiestnikiem na terenach Węgier, Chorwacji, Dalmacji i Bośni, a także wojewodą Splitu, a natomiast sam powrócił do Neapolu. Hrvoje otrzymał wówczas również wyspy Brač, Hvar i Korčulę. Odtąd nosił tytuł wojewody Splitu, bana Dalmacji i Chorwacji, wielkiego wojewody Bośni i księcia regionu "Donji kraji". Hrvoje rezydował w miejscowości Jajce w Bośni oraz w Splicie. Ożenił się z Jeleną Nelipić, z którą miał syna Balšę. Bił własne monety, a za jego panowania powstały bogato iluminowane rękopiśmienne księgi głagolickie: mszał Hrvoja i kodeks Hrvoja.
Zygmunt Luksemburski wielokrotnie wyprawiał się zbrojnie na Bośnię, by usunąć Hrvoja. Po tym jak Stefan Kotromanić sprzymierzył się z Zygmuntem, Hrvoje uczestniczył w spisku, który doprowadził do obalenia Kotromanicia i wyboru nowego króla w 1404 roku – Tvrtki II Kotromanića. Razem z tym monarchą zapoczątkował ruch przeciwko Luksemburczykowi. Jednak po wojskowej interwencji Zygmunta i maskarze armii bośniackiej w 1408 roku, sprzymierzył się z dotychczasowym przeciwnikiem i utrzymał swoją pozycję.
Po inwazji na sąsiednie ziemie Zahumla w posiadaniu Sandalja Hranića, który wspierał Zygmunta w walce z Turkami, Hrvoje ściągnął na siebie gniew Luksemburczyka. W 1413 roku został ogłoszony rebeliantem i heretykiem, a jego dobra skonfiskowano. Zwrócił się wówczas do bośniackich szlachciców oraz Turków osmańskich i z ich pomocą pokonał armię węgierską w 1415 roku pod Lašvą, co otworzyło drogę do inwazji tureckiej na tereny Bośni i Chorwacji. Hrvoje odzyskał władzę, lecz na krótko – zmarł po roku.

</doc>
<doc id="3956324" url="https://pl.wikipedia.org/wiki?curid=3956324" title="Chmielowa (obwód iwanofrankiwski)">
Chmielowa (obwód iwanofrankiwski)

 
Chmielowa (ukr. Хмелева) – wieś na Ukrainie, w obwodzie iwanofrankiwskim, w rejonie horodeńskim, nad Dniestrem.

</doc>
<doc id="3956325" url="https://pl.wikipedia.org/wiki?curid=3956325" title="Kea Kühnel">
Kea Kühnel

Kea Kühnel (ur. 16 marca 1991) – niemiecka narciarka dowolna, specjalizująca się w slopestyle'u i big air. Po raz pierwszy na arenie międzynarodowej pojawiła się 27 lutego 2016 roku w Seiser Alm, gdzie w zawodach Pucharu Europy zajęła ósme miejsce w slopestyle'u. W zawodach Pucharu Świata zadebiutowała 4 marca 2016 roku w Silvaplanie, zajmując 25. miejsce w slopestyle'u. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła 25 marca 2017 roku w Voss, kończąc rywalizację w big air na trzeciej pozycji. W zawodach tych wyprzedziły ją jedynie Emma Dahlström ze Szwecji i Włoszka Silvia Bertagna. W 2017 roku wystartowała na mistrzostwach świata w Sierra Nevada, zajmując 25. miejsce w slopestyle'u. Rok później wzięła udział w igrzyskach olimpijskich w Pjongczangu, gdzie była osiemnasta. W 2019 roku, na mistrzostwach świata w Park City zajęła 12. miejsce w big airze. W sezonie 2018/2019 zajęła trzecie miejsce w klasyfikacji big air.

</doc>
<doc id="3956326" url="https://pl.wikipedia.org/wiki?curid=3956326" title="Popiersie Stanisława Moniuszki w Toruniu">
Popiersie Stanisława Moniuszki w Toruniu

Popiersie Stanisława Moniuszki w Toruniu – popiersie kompozytora, muzyka i pedagoga w Toruniu, odsłonięty w 1986 roku, na miejscu dawnego pomnika Stanisława Moniuszki z 1923 roku. Jest to pierwszy w Polsce pomnik upamiętniający kompozytora.
Lokalizacja.
Popiersie znajduje się w dzielnicy Bydgoskie Przedmieście, na terenie parku Ogród Muzyków, znajdującym się w rozwidleniu ulic Bydgoskiej i Chopina.
Historia.
Pierwszy pomnik Stanisława Moniuszki w Toruniu, zaprojektowany przez rzeźbiarza Wojciecha Durka, odsłonięto 21 maja 1923 roku z okazji I ogólnego Zjazdu Kół Śpiewaczych. Sztukaterie wykonał Maksymilian Szarłowski. Pomnik powstał z inicjatywy prezesa Towarzystwa Śpiewaczego Lutnia Ludwika Makowskiego. Pomnik sfinansowano m.in. ze zbiórek i składek społecznych. Część pieniędzy pochodziło ze specjalnego koncertu, którego dochód w całości został przekazany na sfinansowanie pomnika. W pierwotnej wersji pomnik składał się z popiersia Stanisława Moniuszki. Pod głową kompozytora znajdowała się lutnia z gałązką wawrzynu. Na lewej stronie znajdowała się Halka z chustą, po prawej płaskorzeźba Giewontu jako Śpiącego Rycerza. Modelką do figury Halki była 19-letnia Emilia Niemczyńska.
W 1928 roku z inicjatywy Kazimierza Ulatowskiego pomnik rozebrano. Jednym z oficjalnych powodów podjęcia decyzji była budowa hali wystawowej na Zieleńcu, gdzie pomnik miał przeszkadzać w budowie. W rzeczywistości pomnik rozebrano, gdyż jego forma nie podobała się władzom Torunia. Na miejscu pomnika ustawiono fontannę, popiersie przeniesiono do składnicy budowlanej, mieszczącej się na ul. Grudziądzkiej, a postument rozebrano.
W 1986 roku na rogu ulic Bydgoskiej i Chopina odsłonięto pomnik w nowej wersji. Na niewielkim cokole znajduje się plakieta z wyobrażeniem przedwojennej wersji. Autorem nowego pomnika jest Rajmund Gruszczyński.
Pod koniec 2017 roku, w ramach rewitalizacji parku Ogród Muzyków, popiersie odrestaurowano.

</doc>
<doc id="3956329" url="https://pl.wikipedia.org/wiki?curid=3956329" title="Chwaliboga">
Chwaliboga

 
Chwaliboga (ukr. Хвалибога; 1961–1993 Rudniwka, Руднівка) – wieś na Ukrainie, w obwodzie iwanofrankiwskim, w rejonie kołomyjskim.
Znajduje się tu przystanek kolejowy Chwaliboga, położony na linii Kołomyja – Stefaneszty.

</doc>
<doc id="3956332" url="https://pl.wikipedia.org/wiki?curid=3956332" title="Czortowiec (obwód iwanofrankiwski)">
Czortowiec (obwód iwanofrankiwski)

 
Czortowiec (ukr. Чортовець; 1976–1993 Nazarenkowe, Назаренкове) – wieś na Ukrainie, w obwodzie iwanofrankiwskim, w rejonie horodeńskim.
Historia.
Przez pewien czas, m.in. w 1714 wieś dzierżawił Ludwik Lisiecki herbu Dryja.

</doc>
<doc id="3956333" url="https://pl.wikipedia.org/wiki?curid=3956333" title="Daleszowa">
Daleszowa

 
Daleszowa (ukr. Далешове) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3956334" url="https://pl.wikipedia.org/wiki?curid=3956334" title="Ghulam Ishaq Khan">
Ghulam Ishaq Khan

Ghulam Ishaq Khan (ur. 20 stycznia 1915, zm. 27 października 2006) – polityk pakistański.
Minister finansów (1977–1985), przewodniczący Senatu (1985–1988). Bliski współpracownik prezydenta Zia-ul Haq`a. Po jego niewyjaśnionej śmierci w katastrofie lotniczej objął funkcję prezydenta kraju – najpierw tymczasowo, następnie wybrany głową państwa. Szybko wszedł w konflikt z ówczesną premier Benazir Bhutto w kwestii wyboru sędziów do sądów krajowych, doprowadzając do dymisji jej rządu w 1990. W kwietniu 1993 doprowadził do dymisji rządu Nawaza Sharifa, jednak po unieważnieniu tej decyzji przez pakistański Sąd Najwyższy, prezydent Khan został zmuszony do złożenia dymisji w lipcu 1993.

</doc>
<doc id="3956336" url="https://pl.wikipedia.org/wiki?curid=3956336" title="María de los Ángeles Hernández Gómez">
María de los Ángeles Hernández Gómez

María de los Ángeles Hernández Gómez znana jako „Ángela” (ur. 2 sierpnia 1946 w Alicante, zm. 2 marca 2017 w Madrycie) – hiszpańska toreadorka.
Życiorys.
Była córką torreadora José Mari Manzanares. Karierę ze względu na ograniczenia prawne uniemożliwiające kobietom w jej rodzinnej Hiszpanii na występowania w roli toreadora zaczynała od występów na arenach Ameryki Południowej, w Meksyku, Gwatemali, Panamie i Wenezueli. W 1970 powróciła do Hiszpanii i doprowadziła do korzystnych dla niej zmiany prawa, zostając ostatecznie w 1975 pierwszym kobiecym toreadorem w Hiszpanii. Zmarła 2 marca 2017 w Madrycie w wyniku komplikacji po operacji barku.

</doc>
<doc id="3956338" url="https://pl.wikipedia.org/wiki?curid=3956338" title="Dąbki (obwód iwanofrankiwski)">
Dąbki (obwód iwanofrankiwski)

 
Dąbki (ukr. Дубка) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3956339" url="https://pl.wikipedia.org/wiki?curid=3956339" title="Jakubówka (obwód iwanofrankiwski)">
Jakubówka (obwód iwanofrankiwski)

 
Jakubówka (, "Jakubiwka") – osiedle na Ukrainie, w obwodzie iwanofrankiwskim, w rejonie kołomyjskim, w hromadzie Horodenka. W 2001 roku liczyła 338 mieszkańców.

</doc>
<doc id="3956341" url="https://pl.wikipedia.org/wiki?curid=3956341" title="Krystynowa">
Krystynowa

Krystynowa (biał. Крыстынова; ros. Кристыново, "Kristynowo") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.

</doc>
<doc id="3956343" url="https://pl.wikipedia.org/wiki?curid=3956343" title="Marjawil">
Marjawil

Marjaliw (biał. Мар’яліва; ros. Марьяливо, "Marjaliwo") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.

</doc>
<doc id="3956344" url="https://pl.wikipedia.org/wiki?curid=3956344" title="Morski Urząd Zdrowia">
Morski Urząd Zdrowia

Morski Urząd Zdrowia – jednostka organizacyjna rządu istniejąca w latach 1946–1954, ustanowiona w celu kierowania i realizowania nadzoru sanitarnego obejmującego obszary morskie i osoby tam zatrudnione i odpowiedzialny za bezpieczeństwo zdrowotne w portach i na statkach handlowych.
Utworzenie Urzędu.
Na podstawie dekretu z 1946 r. o organizacji i zakresie działania Morskiego i Portowych Urzędów Zdrowia ustanowiono Morski Urząd Zdrowia z siedzibą w Gdańsku oraz podległe mu Portowe Urzędy Zdrowia.
Morski Urząd Zdrowia podlegał Ministrowi Zdrowia, które mianowało jego dyrektora w porozumieniu z Ministerstwem Żeglugi i Handlu Zagranicznego). Siedziba urzędu znajdowała się w Gdańsku. W portach zlokalizowane były podległe MUZ Portowe Urzędy Zdrowia, kierowane przez lekarzy portowych, których mianował minister zdrowia w porozumieniu z Ministerstwem Żeglugi i Handlu Zagranicznego na wniosek dyrektora Morskiego Urzędu Zdrowia.
Portowe Urzędy Zdrowia zlokalizowane były w Darłowie, Elblągu, Gdańsku, Gdyni, Helu, Kołobrzegu, Łebie, Szczecinie, Świnoujściu, Ustce oraz Władysławowie i każdemu z nich podlegały porty handlowe, przystanie lub porty rybackie, które położone były w bezpośredniej bliskości PUZ.
Zakres działania urzędu.
Do zakresu działania Morskiego Urzędu Zdrowia należały sprawy:
Zniesienie urzędu.
Na podstawie dekretu z 1954 r. o Państwowej Inspekcji Sanitarnej zniesiono Morski Urząd zdrowia.

</doc>
<doc id="3956359" url="https://pl.wikipedia.org/wiki?curid=3956359" title="Robert Traylor">
Robert Traylor

Robert DeShaun „Tractor” Traylor (ur. 1 lutego 1977 w Detroit, zm. 11 maja 2011 w Isla Verde) – amerykański zawodowy koszykarz, występujący na pozycjach silnego skrzydłowego lub środkowego.
W 1995 wystąpił w meczu wschodzących gwiazd - Nike Hoop Summit oraz McDonald’s All-American.
Swoje ostatnie spotkanie rozegrał 26 kwietnia 2011, przeciw zespołowi San German. Na parkiecie spędził 5 minut, nie zdobywając żadnych punktów oraz notując 2 faule.
11 maja 2011 został znaleziony martwy w swoim apartamencie, w Isla Verde (Portoryko). Powodem śmierci był atak serca.

</doc>
<doc id="3956360" url="https://pl.wikipedia.org/wiki?curid=3956360" title="Szczebel niekompetencji">
Szczebel niekompetencji



</doc>
<doc id="3956361" url="https://pl.wikipedia.org/wiki?curid=3956361" title="Próg kompetencji">
Próg kompetencji



</doc>
<doc id="3956363" url="https://pl.wikipedia.org/wiki?curid=3956363" title="Givebox">
Givebox

Givebox (także: "freebox") – rodzaj mebla miejskiego, najczęściej regału lub szafy ustawionej w licznie odwiedzanych miejscach, w której można anonimowo, bezpłatnie pozostawiać i zabierać używane i niepotrzebne oddającym przedmioty użytkowe, np. AGD, odzież, zabawki, naczynia, czy książki. Pierwszy givebox powstał w latach 90. XX w. w Berlinie. 
Ideą napędzającą stawianie giveboxów, ma być hasło "sharing is caring", tzn. "dzielenie się jest dbałością o innych" – zabezpieczaniem potrzeb ludzi słabiej uposażonych, przedłużaniem żywotności urządzeń, a tym samym wpływaniem na polepszanie stanu środowiska naturalnego. W zamierzeniu giveboxy mają też tworzyć wokół siebie lokalną społeczność, grupę spotykających się przy nich ludzi. 
Podobną ideą jest bookcrossing.

</doc>
<doc id="3956364" url="https://pl.wikipedia.org/wiki?curid=3956364" title="Saleh Ali al-Sammad">
Saleh Ali al-Sammad



</doc>
<doc id="3956366" url="https://pl.wikipedia.org/wiki?curid=3956366" title="The Music of Grand Theft Auto V">
The Music of Grand Theft Auto V

The Music of Grand Theft Auto V – ścieżka dźwiękowa z gry "Grand Theft Auto V" została wydana 24 września 2013 roku.
Wydanie.
Ścieżka dźwiękowa została wydana 24 września 2013 roku przez Rockstar Games. Utwór „Welcome to Los Santos” rapera o pseudonimie Oh No otwiera album, a kończy go „Mirror Maru” Cashmere’a Cata. W 2014 roku ścieżka dźwiękowa została wydana również w wersji "Limited Edition CD Collection" i w wersji nagranej na płytach gramofonowych w nakładzie pięciu tysięcy egzemplarzy.
Lista utworów.
Źródło: Oficjalna strona Rockstar Games

</doc>
<doc id="3956368" url="https://pl.wikipedia.org/wiki?curid=3956368" title="The Deserted Isle">
The Deserted Isle

The Deserted Isle – tomik brytyjsko-amerykańskiej poetki Margaret Agnew Blennerhassett, wydany w Montrealu w 1822. Po dwóch latach poetka wydała drugi zbiór, zatytułowany "The Widow of the Rock, and Other Poems". Poemat "The Desert Isle" (albo "The Deserted Isle") został zauważony w czasopiśmie "The Family Magazine; Or, Monthly Abstract of General Knowledge". Utwór ten został napisany siedmiowersową strofą królewską (rhyme royal, stosowaną w poezji angielskiej od czasów Geoffreya Chaucera (XIV wiek)). Dzieła Margaret Agnew Blennerhassett są uważane za pierwsze utwory literatury obecnego stanu West Virginia. 

</doc>
<doc id="3956372" url="https://pl.wikipedia.org/wiki?curid=3956372" title="Dżawad Abu Hatab">
Dżawad Abu Hatab

Dżawad Abu Hatab (ur. 1962 w Damaszku) – syryjski polityk, od 17 maja 2016 premier rządu Syryjskiej Koalicji Narodowej.
Ukończył studia medyczne na Uniwersytecie Damasceńskim, po których pracował jako kardiochirurg. W 2003 przeniósł się do Włoch, gdzie zajął się kardiologią dziecięcą. Od wybuchu wojny domowej pełnił różne funkcje administracyjne w rządzie opozycji, m.in. będąc ministrem zdrowia, a w maju 2016 został premierem. W jego rządzie nie znaleźli się żadni Kurdowie, co wywołało ich sprzeciw. Podjął działania w kierunku zapewnienia usług na terenie opanowanym przez opozycję oraz przeniesienia swego rządu z Turcji na teren Syrii.

</doc>
<doc id="3956380" url="https://pl.wikipedia.org/wiki?curid=3956380" title="Wolf Bracka">
Wolf Bracka



</doc>
<doc id="3956382" url="https://pl.wikipedia.org/wiki?curid=3956382" title="Nowosiółki (sielsowiet Gródek Ostroszycki)">
Nowosiółki (sielsowiet Gródek Ostroszycki)

Nowosiółki (biał. Навасёлкі; ros. Новосёлки, "Nowosiołki") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.

</doc>
<doc id="3956384" url="https://pl.wikipedia.org/wiki?curid=3956384" title="Robicze">
Robicze



</doc>
<doc id="3956387" url="https://pl.wikipedia.org/wiki?curid=3956387" title="Uzborze">
Uzborze

Uzborze (biał. Узбор’е; ros. Узборье) – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.
Dawniej zaścianek. W granicach Rosji miejscowość należała do ujezdu mińskiego w guberni mińskiej, a od 1919 roku do Białoruskiej SRR. W latach 1919-1920, po zajęciu przez Wojsko Polskie, znalazła się w okręgu mińskim pod Zarządem Cywilnym Ziem Wschodnich. Od 1938 roku wchodzi w skład obwodu mińskiego.

</doc>
<doc id="3956388" url="https://pl.wikipedia.org/wiki?curid=3956388" title="Mohammed Abdi Hashi">
Mohammed Abdi Hashi

Mohammed Abdi Hashi (som. "Maxamed Cabdi Xaashi"; ar. "محمد عبدي هاشي") – pełniący obowiązki prezydenta Puntlandu od października 2004 do 8 stycznia 2005.
Funkcję prezydenta autonomicznego Puntlandu objął z urzędu po tym, jak dotychczasowy prezydent Abdullahi Yusuf Ahmed został nowym przywódcą Somalii. Wcześniej był jego zastępcą. Wywodzi się z klanu Dhulbahante.

</doc>
<doc id="3956389" url="https://pl.wikipedia.org/wiki?curid=3956389" title="Mohamed Hashi">
Mohamed Hashi



</doc>
<doc id="3956409" url="https://pl.wikipedia.org/wiki?curid=3956409" title="Psiarce">
Psiarce

Psiarce (błr. Псярцы, "Psiarcy") – wieś na Białorusi, w obwodzie grodzieńskim, w rejonie szczuczyńskim.
Dane historyczne.
Nazwa Psiarców (dawna nazwa - Psarce) nawiązuje do psiarzy - grupy ludności służebnej zajmującej się hodowlą, tresurą i prowadzeniem psów. Pierwsza wzmianka - w inwentarzach starostw i dzierżaw powiatu grodzieńskiego w roku 1765. W XIX w. Psiarce - wieś w powiecie lidzkim, własność Wilkańców. W roku 1844 liczy 33 domy. W wyniku Powstania Styczniowego zgodnie z rozkazem z dnia 10.12.1865 przymusowo sprzedana przez Teodora Wilkańca Piotrowi Uszakowowi za 1271 rubli. W roku 1905 w Psiarcach mieszkało 322 osoby. W II Rzeczypospolitej wieś należała do gminy wiejskiej Wasiliszki, w powiecie szczuczyńskim (do 1929 roku w powiecie lidzkim), w województwie nowogródzkim. W roku 1926 liczy 53 domy, 322 mieszkańca.
Od roku 1960 należy do rejonu szczuczyńskiego. Obecnie liczba mieszkańców Psiarców wynosi 38 osób.
Kultura.
W roku 1971 w Psiarcach z inicjatywy najstarszych mieszkańców wsi (H. Markiewicz, W. Publicewicz, M. Daszkiewicz oraz akordeonisty J. Zubryka) powstał chór pieśni ludowej, który cieszył się popularnością zarówno wśród mieszkańców okolicznych wsi, jak również był znany na poziomie republikańskim: m.in. wspomniano o nim w .

</doc>
<doc id="3956415" url="https://pl.wikipedia.org/wiki?curid=3956415" title="Plac Dworcowy w Lublinie">
Plac Dworcowy w Lublinie

Plac Dworcowy – plac w dzielnicy Za Cukrownią, położony między budynkiem lubelskiego dworca PKP a powstającym dworcem metropolitalnym. Węzeł komunikacyjny Lublina.
Historia.
Powstanie placu jest ściśle związane z budową Kolei Nadwiślańskiej i dworca PKP. Decyzję o przebiegu linii kolejowej na terenie Lublina i usytuowaniu dworca podjęto w marcu 1875. Budowę rozpoczęto 10 sierpnia 1875. Dworzec zaprojektował inż. Witold Lanci. Od frontu umieścił trawniki i kompozycję w kształcie sztucznych skał z tryskającym zdrojem. W 1876 od placu Dworcowego w kierunku placu Bychawskiego wytrasowano ul. Foksal (późniejsza 1 Maja).
W 1928 obniżono poziom placu o ok. 1,20 m, przez co pojawiła się konieczność zbudowania schodów prowadzących do dworca. W okresie PRL zmieniono nazwę placu na plac Wójtowicza. W tym okresie w pobliżu placu funkcjonowały: tymczasowy dworzec PKS i zajezdnia komunikacji miejskiej. W latach 90. plac powiększono przy okazji przebudowy dworca.
Kolejne przeobrażenie plac przejdzie w ramach budowy dworca metropolitalnego. Zostanie usunięty stamtąd ruch kołowy i plac stanie się deptakiem.
Zabudowa.
Od strony południowo-wschodniej plac zamyka eklektyczny budynek dworca. Przy placu stoją także budynki kompleksu dworcowego, wzniesione pod koniec XIX w., których architektura jest typowa dla budownictwa przemysłowego przełomu XIX i XX w. W latach 1927–1927 wybudowano budynek poczty dworcowej. Dworzec metropolitalny powstaje na zachód od placu.

</doc>
<doc id="3956430" url="https://pl.wikipedia.org/wiki?curid=3956430" title="Podkraje (Siedliszcze)">
Podkraje (Siedliszcze)

Podkraje – część wsi Siedliszcze w Polsce, położona w województwie lubelskim, w powiecie włodawskim, w gminie Wola Uhruska. 
W latach 1975–1998 Podkraje administracyjnie należały do województwa chełmskiego.

</doc>
<doc id="3956431" url="https://pl.wikipedia.org/wiki?curid=3956431" title="Gulfstream G500">
Gulfstream G500

Gulfstream G500 – amerykański samolot dyspozycyjny dalekiego zasięgu, zaprojektowany i zbudowany w wytwórni Gulfstream Aerospace Corporation. W ofercie wytwórni maszyna ma zastąpić model G450.
Historia.
Wytwórnia ujawniła prace nad nowym modelem samolotu dyspozycyjnego 14 października 2014 roku. Do publicznej wiadomości podano wówczas fakt prowadzenia prac nad dwoma nowymi maszynami oznaczonymi jako G500 i G600. Samoloty miały zastąpić wcześniejsze modele G450 i G550. Równoległe prowadzenie prac nad G500 i G600 zaowocowało znacznym podobieństwem pomiędzy obydwiema wersjami. Oba samoloty dysponują kabiną pasażerską o takich samych rozmiarach, mogącą pomieścić maksymalnie 19 pasażerów. Mają również podobnie skonfigurowane wyposażenie kabiny pilotów i awionikę. Oblot pierwszego prototypu wersji G500 odbył się 18 maja 2015 roku. Prototyp oznaczony jako T1 wykorzystany został do prób związanych z określeniem osiągów samolotu, badań własności lotnych. Wykorzystano go również do prób flatterowych, zachowania się płatowca z oblodzeniem oraz testach określających parametry przeciągnięcia i zachowania się samolotu w tych warunkach. Drugi ze zbudowanych prototypów, oznaczony jako T2, został wykorzystany do badań jednostek napędowych samolotu. Wykorzystano go do testowania pracy silników w lotach z dużymi prędkościami, badania pracy wlotów powietrza do silników, wpływu kierunku wiatru na działanie jednostek napędowych. Trzeci ze zbudowanych prototypów, oznaczony jako T3, brał udział w badaniach zachowania się samolotu i pracy jego systemów w warunkach bardzo niskiej temperatury. Wykorzystano go również do badania systemu przeciwoblodzeniowego skrzydeł. T3 jest jednak przede wszystkim przeznaczony do prób awioniki w kabinie załogi samolotu. Czwarty ze zbudowanych prototypów, oznaczony jako T4, ma wziąć udział w badaniach i próbach pokładowej instalacji elektrycznej, paliwowej i przeciwpożarowej oraz, podobnie jak egzemplarz T3, badaniach i próbach awioniki maszyny. Do połowy 2016 roku wszystkie prototypy spędziły w powietrzu ponad 800 godzin biorąc udział w testach. Piąta testowa maszyna, oznaczona jako P1 ma już reprezentować standard produkcyjny, z w pełni wyposażoną kabiną pasażerską. Uzyskanie certyfikatu typu wstępnie planowane było na 2017 rok. 5 sierpnia 2016 roku po raz pierwszy wzniósł się w powietrze prototyp P1. Samolot miał numer seryjny 72005 i rejestrację N505GD. Samolot wystartował z lotniska Savannah/Hilton Head a za jego sterami siedzieli piloci doświadczalni Gulfstreama Brian Dickerson i Andy Martin. W skład załogi wchodził również inżynier Dustin Johnson. Samolot podczas swojego pierwszego lotu spędził w powietrzu pięć godzin. Osiągnięto pułap 14 630 metrów oraz maksymalną prędkość Ma=0,84. Z racji w pełni wyposażonej kabiny pasażerskiej, samolot weźmie udział w próbach mających na celu sprawdzenie w praktyce zastosowanych w niej rozwiązań pod kątem użyteczności i komfortu lotu pasażerów. Innymi badaniami jakie przejdzie samolot będzie jego zachowanie w lotach w warunkach turbulencji. Do sierpnia 2016 roku wszystkie biorące udział w lotach testowych prototypy spędziły w powietrzu 1300 godzin podczas 320 lotów. Najdłuższy z nich trwał 8 godzin i 24 minuty. W ramach akcji promującej nowy samolot, G500 odbył trwające siedem miesięcy tournée, w trakcie którego odwiedził 44 miasta w 18 krajach na sześciu kontynentach. W trakcie podróży pokonano 240 760 km.
20 lipca 2018 roku producent poinformował o uzyskaniu przez G500 certyfikatu typu Federal Aviation Administration (FAA) oraz certyfikatu produkcji, również wydanego przez amerykańską FAA. Obydwa zostały otrzymane tego samego dnia. Certyfikat produkcji oznacza, iż proces budowy samolotu spełniają standardy wyznaczone przez FAA.
Konstrukcja.
G500 jest całkowicie metalowym, wolnonośnym dolnopłatem, z usterzeniem w kształcie litery T. Podwozie chowane, trójzespołowe, z przednim podparciem. Kabina pilotów z awioniką Honeywell Primus Epic wykonaną w standardzie określanym jako Symmetry Flight Deck firmy Honeywell. Piloci mają do dyspozycji cztery wielofunkcyjne wyświetlacze dotykowe. Maszyna wyposażona jest w zmodernizowany system Enhanced Vision System (EVS III), którego podstawą jest umieszczona w dziobie samolotu kamera termowizyjna, umożliwiająca wyświetlanie obrazu z kamery na wyświetlaczu HUD II. Sterowanie odbywa się przy użyciu wielofunkcyjnych dżojstików (Active Control Sidesticks) firmy BAE Systems. Zastosowano również trzyosiowy aktywny system sterowania lotem fly-by-wire.

</doc>
<doc id="3956432" url="https://pl.wikipedia.org/wiki?curid=3956432" title="Podkraje">
Podkraje



</doc>
<doc id="3956445" url="https://pl.wikipedia.org/wiki?curid=3956445" title="Cyrlica">
Cyrlica



</doc>
<doc id="3956446" url="https://pl.wikipedia.org/wiki?curid=3956446" title="Piotr Laskowski">
Piotr Laskowski

Piotr Laskowski (ur. 1976 w Warszawie) – polski historyk idei, nauczyciel akademicki w ISNS UW (Katedra Historii Idei i Antropologii Kulturowej), pedagog, współtwórca i pierwszy dyrektor WLH im. Jacka Kuronia.
Życiorys.
Ukończył studia w Instytucie Archeologii Wydziału Historycznego Uniwersytetu Warszawskiego. Doktorat z egiptologii przygotowywał na Uniwersytecie Warszawskim i Uniwersytecie Oksfordzkim. Habilitował się w 2012 w IFiS PAN z filozofii politycznej.
Wykładał w UKSW, Uniwersytecie Powszechnym w Teremiskach i w Collegium Medicum Uniwersytetu Jagiellońskiego. Jest autorem publikacji poświęconych edukacji i pedagogice. Jego zainteresowania badawcze koncentrują się na filozofii społecznej i politycznej XIX i XX wieku, zwłaszcza na historii anarchizmu, teoriach oporu przeciwko władzy oraz problemach metodologii historii. Zajmował się filozofią Michaiła Bakunina, Georgesa Sorela, Róży Luksemburg i Waltera Benjamina; wydał pisma Jana Wacława Machajskiego, dwa tomy prasy z Archiwum Ringelbluma oraz prace CŻKH. Istotnymi punktami odniesienia są dla niego filozofie Gillesa Deleuze’a i Giorgio Agambena oraz historiografia Carlo Ginzburga.
Nauczyciel licealny, współtwórca i pierwszy dyrektor Wielokulturowego Liceum Humanistycznego im. Jacka Kuronia w Warszawie.

</doc>
<doc id="3956448" url="https://pl.wikipedia.org/wiki?curid=3956448" title="Stara Wieś (Siedliszcze)">
Stara Wieś (Siedliszcze)

Stara Wieś – część wsi Siedliszcze w Polsce, położona w województwie lubelskim, w powiecie włodawskim, w gminie Wola Uhruska. 
W latach 1975–1998 Stara Wieś administracyjnie należała do województwa chełmskiego.

</doc>
<doc id="3956454" url="https://pl.wikipedia.org/wiki?curid=3956454" title="Paulina Piechnik">
Paulina Piechnik

Paulina Piechnik (ur. 19 czerwca 1992 w Warszawie) – polska piłkarka ręczna, rozgrywająca, od 2013 zawodniczka Zagłębia Lubin.
Kariera sportowa.
Wychowanka Wilanowii Warszawa, następnie zawodniczka AZS-u WSKFiT Pruszków, z którego w 2011 trafiła do KSS-u Kielce. W barwach kieleckiego klubu zadebiutowała w sezonie 2011/2012 w Superlidze. W sezonie 2012/2013 stała się czołową zawodniczką ligi, zdobywając w pierwszych 10 meczach 62 bramki. W rozegranym w grudniu 2012 spotkaniu z Ruchem Chorzów (32:21) zerwała więzadła krzyżowe, co uniemożliwiło jej występy w następnych miesiącach. W 2013, po likwidacji KSS-u, przeszła do Zagłębia Lubin, z którym wywalczyła wicemistrzostwo Polski w sezonach 2013/2014 i 2016/2017 oraz zdobyła Puchar Polski w 2017 (w meczu finałowym rzuciła dwie bramki).
W 2010 wraz z reprezentacją Polski juniorek uczestniczyła w otwartych mistrzostwach Europy U-18 w Szwecji (4. miejsce). W 2011 wystąpiła na mistrzostwach Europy U-19 w Holandii, podczas których zdobyła 10 bramek w siedmiu meczach. W kwietniu 2012 zagrała w turnieju kwalifikacyjnym do mistrzostw świata U-20.
W reprezentacji Polski seniorek zadebiutowała 21 listopada 2012 w meczu eliminacyjnym do mistrzostw świata z Litwą (48:18), w którym zdobyła trzy gole. Tydzień później zagrała w spotkaniu z Włochami (39:12), w którym rzuciła dwie bramki. We wrześniu 2014 wystąpiła w turnieju towarzyskim w Czechach (zdobyła jednego gola).

</doc>
<doc id="3956455" url="https://pl.wikipedia.org/wiki?curid=3956455" title="Learjet 85">
Learjet 85

Learjet 85 – prototypowy, kanadyjski samolot dyspozycyjny, zaprojektowany w należącej do Bombardier Aerospace firmie Learjet. W 2015 roku program budowy samolotu został wstępnie zawieszony, a następnie w całości zakończony.
Historia.
Program budowy nowego samolotu dyspozycyjnego został oficjalnie ogłoszony 30 października 2007 roku. Miał być to pierwszy tej klasy samolot w portfolio Bombardiera, w którego konstrukcji zamierzano wykorzystać w bardzo dużym stopniu materiały kompozytowe. Rok później, w październiku 2008 roku, na odbywającej się w Orlando na Florydzie konferencji National Business Aviation Association zaprezentowano model przyszłego samolotu, oznaczonego jako Learjet 85. W 2008 roku firma dysponowała zamówieniami na prawie 60 samolotów Learjet 85. W produkcję komponentów samolotu mieli być zaangażowani również dostawcy spoza macierzystych zakładów Bombardiera. 21 października 2010 roku w Meksyku, w obecności prezydenta kraju, Felipe Calderóna, uroczyście otwarto nowy zakład produkcyjny mający wytwarzać części do modelu 85. Inna wytwórnia, zlokalizowana w Belfaście w Irlandii Północnej, miała odpowiadać za produkcję elementów skrzydeł. Tymczasem kompozytowa konstrukcja nowego samolotu nastręczała dużych problemów technicznych, których efektem były narastające opóźnienia w realizacji programu budowy samolotu. Pierwsze dostawy nowego samolotu wstępnie planowane były na 2013 rok. Odwoływany i przesuwany oblot ukończonego pierwszego prototypu, odbył się ostatecznie 9 kwietnia 2014 roku w Wichita. Płatowiec, który otrzymał oznaczenie producenta LJ-200-1A10 (numer fabryczny 3001) i znaki rejestracyjne N851LJ spędził w powietrzu ponad 2 godziny, wznosząc się na wysokość 9000 metrów. Prototyp w swoim pierwszym locie osiągnął maksymalną prędkość 460 km/h. W styczniu 2015 roku, z powodu narastających problemów technicznych z budową samolotu, certyfikowaniem kompozytowej struktury płatowca oraz niewystarczającego do uruchomienia seryjnej produkcji nowego samolotu popytu na rynku lekkich, dyspozycyjnych samolotów odrzutowych, cały program budowy Learjeta 85 został zawieszony. Do tego czasu prototyp wykonał 70 lotów testowych. Skutkiem decyzji było zwolnienie około 1000 pracowników z zakładów w Meksyku i Wichita. 29 października 2015 roku oficjalnie zakończono cały program budowy Learjeta 85.
Konstrukcja.
Maszyna o konstrukcji kompozytowej, będąca wolnonośnym dolnopłatem z usterzeniem w kształcie litery T. Podwozie chowane, trójzespołowe, z przednim podparciem. Samolot dysponował elektrodystansowym układem sterowania.

</doc>
<doc id="3956456" url="https://pl.wikipedia.org/wiki?curid=3956456" title="Paulina piechnik">
Paulina piechnik



</doc>
<doc id="3956457" url="https://pl.wikipedia.org/wiki?curid=3956457" title="Halina Paszkowska-Turska">
Halina Paszkowska-Turska

Halina Paszkowska-Turska (ur. 10 czerwca 1927 w Warszawie, zm. 26 marca 2017) – polska operatorka dźwięku.
Życiorys.
Pochodziła z zasymilowanej rodziny żydowskiej. 
Po wybuchu II wojny światowej znalazła się pod okupacją niemiecką. Przebywała w getcie warszawskim, a następnie ukrywała się po tzw. aryjskiej stronie. Po wybuchu powstania warszawskiego w pierwszych jego godzinach dołączyła jako ochotniczka w charakterze łączniczki do plutonu „Rafałki” – 2. kompanii – III zgrupowania „Konrad” – Grupy Bojowej „Krybar” AK. Po wojnie pracowała jako operator dźwięku między innymi przy udźwiękawianiu około 20 filmów fabularnych, ponad 200 filmów dokumentalnych oraz licznych wydań Polskiej Kroniki Filmowej. W dorobku miała między innymi pracę przy takich produkcjach filmowych jak "Nóż w wodzie" w reż. Romana Polańskiego czy "Pierwszy dzień wolności" w reż. Aleksandra Forda. W 2010 została uhonorowana Nagrodą Stowarzyszenia Filmowców Polskich za całokształt dokonań artystycznych.
Została pochowana na cmentarzu Wojskowym na Powązkach (kwatera K-5-52). 
Jest bohaterką filmu dokumentalnego "Halina Paszkowska – wybór materiałów" zrealizowanego w 2014.
Życie prywatne.
Była żoną historyka Mariana Turskiego. 

</doc>
<doc id="3956469" url="https://pl.wikipedia.org/wiki?curid=3956469" title="Tokarnia (Nowa Wieś)">
Tokarnia (Nowa Wieś)

Tokarnia – przysiółek wsi Nowa Wieś w Polsce położony w województwie podkarpackim, w powiecie przemyskim, w gminie Bircza, na Pogórzu Przemyskim.
W latach 1975–1998 przysiółek administracyjnie należał do województwa przemyskiego.

</doc>
<doc id="3956473" url="https://pl.wikipedia.org/wiki?curid=3956473" title="NGC 6748">
NGC 6748



</doc>
<doc id="3956481" url="https://pl.wikipedia.org/wiki?curid=3956481" title="Leszek Ćwik">
Leszek Ćwik

Leszek Ćwik (ur. 1931, zm. 25 marca 2017 w Czechowicach-Dziedzicach) – polski kajakarz.
Kariera.
W latach 50. był zawodnikiem KS Górnik Czechowice-Dziedzice, a także wielokrotnym reprezentantem i medalistą mistrzostw Polski. Zmarł 25 marca 2017.

</doc>
<doc id="3956482" url="https://pl.wikipedia.org/wiki?curid=3956482" title="Andrzej Rotkiewicz">
Andrzej Rotkiewicz

Andrzej Rotkiewicz (ur. 12 kwietnia 1931 w Warszawie, zm. 11 grudnia 2016 tamże) – polski matematyk, prof. dr. hab., specjalista z zakresu teorii liczb.
Życiorys.
Był synem profesora Wilhelma Rotkiewicza. Po ukończeniu liceum ogólnokształcącego studiował na Wydziale Matematyki Uniwersytetu Warszawskiego. Jego mentorem i promotorem był prof. Wacław Sierpiński, pod którego opieką przygotował dysertację pt. "O własnościach wyrażenia a^n ± b^n", obronił ją 9 listopada 1963 w Instytucie Matematycznym Polskiej Akademii Nauk i uzyskał tytuł doktora nauk matematyczno-fizycznych. 13 czerwca 1975 przedstawił rozprawę habilitacyjną pt. "O liczbach pierwszych i ich uogólnieniach". 
Przez całe życie zawodowe był związany z IM PAN, gdzie pracował nad zagadnieniami liczb pseudopierwszych i liczb Lehmera. Do rozwiązywania równań diofantycznych opracował metodę, która wiązała się z liczbami Lehmera i Fermat’s Last Theorem, a która m.in. od jego nazwiska nazywana jest metodą Ko-Terajaninana-Rotkiewicza. W dniu 15 marca 2002 uzyskał tytuł profesora nauk matematycznych.
Dorobek naukowy prof. Andrzeja Rotkiewicza obejmuje ponad 100 prac naukowych, pierwszą z nich opublikował w 1956 roku, był również autorem monografii "Pseudoprime Numbers and Their Generalizations".
Pogrzeb miał miejsce na cmentarzu Bródnowskim 22 grudnia 2016 (kwatera 82A-5-6).

</doc>
<doc id="3956499" url="https://pl.wikipedia.org/wiki?curid=3956499" title="Lithocarpus paihengii">
Lithocarpus paihengii

Lithocarpus paihengii Chun &amp; Tsiang – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Fujian (w południowej części), Guangdong, Hunan (na południu) i Jiangxi (w południowej części), a także w regionie autonomicznym Kuangsi. 
Biologia i ekologia.
Rośnie w lasach mieszanych. Występuje na wysokości od 700 do 1600 m n.p.m. Kwitnie od maja do czerwca, natomiast owoce dojrzewają od października do listopada.

</doc>
<doc id="3956504" url="https://pl.wikipedia.org/wiki?curid=3956504" title="Mick Pedaja">
Mick Pedaja

Mick Pedaja (ur. 7 marca 1993 roku w Rapli) – estoński piosenkarz i autor piosenek.
Życiorys.
W 2009 roku Pedaja wziął udział w przesłuchaniach do trzeciej edycji programu "Eesti otsib superstaari", będącego estońską wersją formatu "Pop Idol". Piosenkarz zakwalifikował się do kolejnej rundy, jednak na awansował do odcinków na żywo. W 2010 roku został członkiem zespołu Manpower 4, który nagrał z grupą Malcolm Lincoln utwór „Siren”, zgłoszony do krajowych eliminacji eurowizyjnych "Eesti Laul 2010". 12 marca kolektyw wygrał finał selekcji, dzięki czemu został reprezentantem Estonii w 55. Konkursie Piosenki Eurowizji organizowanym w Oslo. 25 maja 2010 roku wystąpili w pierwszym półfinale konkursu i zajęli w nim czternaste miejsce z dorobkiem 39 punktów, w tym m.in. z maksymalnymi notami 12 punktów z Finlandii i Łotwy, przez co nie awansowali do finału.
1 listopada 2014 roku wydał debiutancki minialbum zatytułowany "Ärgake", na którym znalazło się pięć utworów. W 2016 roku z utworem „Seis” wziął udział w estońskich eliminacjach eurowizyjnych "Eesti Laul 2016". 13 lutego wystąpił w półfinale selekcji i z drugiego miejsca awansował do finału. 5 marca zaprezentował się w koncercie finałowym i zajął ostatecznie czwarte miejsce. 18 listopada tego samego roku ukazała się jego debiutancka płyta studyjna zatytułowana "Hingake / Breathe".

</doc>
<doc id="3956505" url="https://pl.wikipedia.org/wiki?curid=3956505" title="Lithocarpus pachyphyllus">
Lithocarpus pachyphyllus

Lithocarpus pachyphyllus (Kurz) Rehder – gatunek roślin z rodziny bukowatych ("Fagaceae" Dumort.). Występuje naturalnie w północno-wschodnich Indiach, Nepalu, Bhutanie, północno-wschodniej Mjanmie oraz Chinach (w południowo-wschodnim Tybecie i południowo-zachodniej części Junnanu). 
Biologia i ekologia.
Rośnie w wiecznie zielonych lasach oraz lasach mieszanych. Występuje na wysokości od 800 do 3200 m n.p.m. Kwitnie od maja do czerwca, natomiast owoce dojrzewają od sierpnia do września. 
Zmienność.
W obrębie tego gatunku wyróżniono jedną odmianę:

</doc>
<doc id="3956507" url="https://pl.wikipedia.org/wiki?curid=3956507" title="Amok (film 2016)">
Amok (film 2016)



</doc>
<doc id="3956513" url="https://pl.wikipedia.org/wiki?curid=3956513" title="Muraszkowcy">
Muraszkowcy

Muraszkowcy ("Ewangeliczni Chrześcijanie Święci Syjoniści") – ugrupowanie religijne, które wyłoniło się ze środowiska zielonoświątkowego na Wołyniu i Polesiu około roku 1932. Nazwa „muraszkowcy” powstała od nazwiska Iwana Muraszki, nazywanego wśród wiernych „Ojcem Syjonu”. W grupie tej był on głównym wykonawcą proroctw otrzymywanych przez „Mamę Syjonu” – Olgę Kirylczuk-Korniejczuk. Główną postacią grupy była jednak prorokini Olga i to w jej rodzinie następuje sukcesja przewodnictwa sprawowanego nad grupą wiernych. Grupa muraszkowców ze względu na swoje praktyki, zwłaszcza „zdejmowanie pieczęci” czy życie w komunie wzbudzała wiele kontrowersji w okresie międzywojennym. Wyznawców tej grupy religijnej nazywa się muraszkowcami lub syjonistami.
Grupa ta istnieje do dziś. Od roku 1972 jej głównym miejscem osiedlenia stała się miejscowość Dobrosław (do roku 2016 Komiternowo) położona 40 km od Odessy, gdzie mieszka ponad 400 osób należących do grupy. Poza tym część wiernych w latach 1956–1980 rozproszyła się po dawnym Związku Radzieckim i zamieszkuje w Gruzji (Zugdidi), Kazachstanie (Kustanaj, Dżambuł), Mołdawii (Bielce, Bendery, Anneny) oraz jedna rodzina emigrantów w Stanach Zjednoczonych.
Osoby założycieli – prorocy Syjonu.
Iwan Muraszko urodził się w 1891 roku w prawosławnej rodzinie we wsi Razmierki, na białoruskiej Kosowszczyźnie. Był wnukiem prawosławnego duchownego. Edukacja przygotowywała go do zawodu nauczyciela, choć już w młodości planował również życie mnicha. Zdobył wykształcenie nauczyciela języka rosyjskiego. Ponieważ ciągnęły go podróże wyjechał na Syberię, a w roku 1913 udał się do Kanady skąd po dwóch latach przeniósł się do Nowego Jorku. Na emigracji został baptystą, lecz niebawem postanowił dołączyć do zielonoświątkowców. W tym okresie miał wydać dwie broszury: „Czego zabrania i co nakazuje Słowo Boże” (1922) oraz „Bóg kocha was – czy kochacie wy jego” (1923). Redagował również i własnym sumptem wydawał pismo „Swiet błagodati”, na łamach którego przedstawiał własne interpretacje religijne. W Stanach Zjednoczonych pozostawał do roku 1925. Dzięki swojej działalności na początku lat 30. XX wieku był już znaczącą postacią wśród zielonoświątkowców. Cieszył się szacunkiem i autorytetem wśród wiernych, prowadził nabożeństwa, zakładał kolejne wspólnoty wiernych i domy modlitwy. Już w młodości miał złożyć śluby bezżeństwa i czystości oraz zamierzał prowadzić życie wędrownego kaznodziei. Przez 5 lat i 8 miesięcy miał milczeć, a głosu używał jedynie podczas nabożeństw i kazań, komunikując się z otoczeniem jedynie za pomocą noszonej na swojej piersi tabliczki, na której zapisywał co chciał powiedzieć.
Olga Kirylczuk urodziła się w roku 1885 we wsi Omelana na terenach dzisiejszej północno-zachodniej Ukrainy (obwód rówieński), w rodzinie prawosławnej. Po ślubie z Michaiłem Kirylczukiem osiadła na chutorze Zareczyca pod Bereżnicą. Para miała 6 dzieci. Jej mąż był alkoholikiem i czasem ją bił przez co w domu zjawiała się jedynie w czasie jego nieobecności, by zająć się dziećmi i obowiązkami domowymi. Trafiła ona do wspólnoty baptystów, a następnie do grupy zielonoświątkowej, w której osiągnęła znaczącą pozycję. W 1931 roku w jej domu w Zareczycy doszło do pożaru, który miał znamienne znaczenie dla przyszłej wspólnoty wyznaniowej. Podczas pożaru w domu spał mąż Michaił Kirylczuk oraz w innym pokoju przebywała Olga Kirylczuk z szóstką dzieci oraz swoją pomocnicą Praskownią. Mąż uciekł z domu, a reszta domowników modląca się w tym czasie miała zostać cudownie ocalona z pożaru, który nagle jak sam zapłonął tak sam miał zgasnąć. Mimo znacznych zniszczeń domu nie doznali oni żadnych obrażeń. Wydarzenie to uznano za cudowne ocalenie nadając mu we wspólnocie znaczenie hagiograficzne. W ten sposób powstał „Ród Ofiary” – linia sukcesji, w obrębie której przekazywane jest przywództwo nad wspólnotą religijną muraszkowców. Od tej pory Olga Kirylczuk zaczęła otrzymywać objawienia, podczas których wpadała w trans wypowiadając słowa zmienionym głosem, a jej ciało wydawało się być martwe. Proroctwa Olgi Kirylczuk przedstawiały plan zbawienia, nowy kodeks moralny zawierający podstawy nowej wiary oraz zapowiadały budowę Królestwa Bożego na ziemi wołyńskiej. Nie znalazła ona chętnych do realizacji głoszonego przez nią planu i w rezultacie znalazła się na marginesie wspólnoty zielonoświątkowej jako heretyczka i buntowniczka.
Spotkanie założycieli.
Około roku 1932 we wsi Olszany, na wołyńskim zjeździe zielonoświątkowców, któremu przewodził Iwan Muraszko pojawiła się również Olga Kirylczuk. Gdy o jej obecności dowiedział się Jakub Lemieza postanowił przedstawić sprawę Olgi Muraszce. W efekcie przesłuchania Olgi Muraszko stwierdził, że nie widzi jej winy. Wówczas Olga oznajmiła mu, że zostanie on jej towarzyszem, razem porzucą zielonoświątkową wspólnotę i pójdą nową drogą. Gdy Muraszko się nie zgodził Olga miała nałożyć na niego oraz Lemiezę ślepotę i głuchotę na trzy dni. Po trzech dniach Iwan Muraszko miał odzyskać wzrok, słuch oraz również mowę, którą od 5 lat i 8 miesięcy się nie posługiwał. Obaj przeszli też przemianę duchową, Iwan Muraszko został „Ojcem Syjonu”, nowym „prorokiem Ilją” („Eliaszem”), a Jakub Lemieza został nazwany nowym „Janem Chrzcicielem” oraz otrzymał funkcję pierwszego pomocnika – „Prawitiela”. Prorokini Olga porzuciła dzieci i męża. Olga Kirylczuk, Iwan Muraszko i Jakub Lemieza opuszczając zgromadzenie zielonoświątkowe pociągnęli za sobą niewielką grupą pierwszych entuzjastycznych wyznawców nowej wspólnoty.
Pierwsze Wezwanie ("Pierwyj Zow").
Zgodnie z objawieniami Olgi powstająca wspólnota syjonistów zabroniła jedzenia wieprzowiny, zakazywała współżycia ze współmałżonkiem w dzień święty. Nakazywała mężczyznom zapuścić brody, a kobietom nosić fartuchy i chustki. Za dzień święty zaczęto uważać sobotę, której świętowanie rozpoczynano o zachodzie słońca w piątek i do sobotniego wieczora wstrzymywano się od wykonywania jakichkolwiek prac. Świętowano również niedzielę dla upamiętnienia śmierci Jezusa, lecz w tym wypadku ograniczeń było mniej. Za grzech adamowy prorokini Olga uznała stosunek płciowy Adama z Ewą, który według niej miał mieć miejsce w świętą sobotę.
Na czele wspólnoty syjonistów stanęli „Święci Rodzice” – Olga Kirylczuk jako „Mama Syjonu” i Iwan Muraszko jako „Ojciec Syjonu”. Jakub Lemieza pełnił zaś funkcję pierwszego pomocnika – „Prawitiela”. Spośród wiernych wyłoniono 12 apostołów, którym nadano imiona nowotestamentowe oraz 12 diakonis. Zadaniem apostołów było prowadzenie nabożeństw, udzielanie ślubów oraz przeprowadzanie muraszkowskich pogrzebów. Rozgłaszali oni również kolejne objawienia prorokini wśród prostego ludu chodząc od wsi do wsi i nakłaniając do przystąpienia do powiększającej się wspólnoty. Spośród grupy wybrano również kilku rzeźników odpowiedzialnych za rytualny ubój zwierząt, obejmujący modlitwę nad duszą zwierzęcia oraz oczyszczenie mięsa z krwi.
Na przełomie roku 1932 i 1933 we wsi Łazowce we wspólnocie syjonistów przeprowadzono pierwszy zabieg „zdjęcia pieczęci”, najbardziej kontrowersyjną praktykę wspólnoty w oczach osób postronnych. Zdaniem wspólnoty wiernych praktyka ta miała być spełnieniem 5 rozdziału biblijnej księgi Apokalipsy. „Zdjęcie pieczęci” polegało na nacinaniu ciała Olgi Kirylczuk przez Iwana Muraszkę, naciąganiu skóry w zranionych miejscach celem zebrania krwi prorokini i zmieszania jej z czerwonym winem. Wino to było używane do oczyszczania poprzez rytualne obmywanie osób przyłączających się do wspólnoty. Używano je również do komunii wiernych, a także wylewano do rzek by „rozprzestrzeniać Bożą moc wśród niewiernych”. Ponieważ na „zdjęcie pieczęci” zapraszano duchownych zarówno prawosławnych jak i katolickich, inne postronne osoby oraz fotografów dokumentujących tę praktykę szybko stała się ona głośna i mocno potępiana. W efekcie już przy drugiej takiej okazji w dniu 4 maja 1933 roku we wsi Woskodawy doszło do napaści ludności prawosławnej na muraszkowców. Iwan Muraszko wydarzenia te opisał w „Psalmie 135” należącym do „Psałterza” ułożonego przez muraszkowców i wykorzystywanego w trakcie nabożeństw wspólnoty. „Zdejmowanie pieczęci” stało się też powodem kilkukrotnego aresztowania Iwana Muraszki, a w roku 1934 został on na trzy miesiące umieszczony na obserwacji w szpitalu psychiatrycznym w Tworkach.
Później prorocy Olga Kirylczuk wraz z Iwanem Muraszką, korzystając z pomocy Michaiła Dikona mieli przeprowadzić „skucie smoka” nawiązujące do Księgi Apokalipsy 20:1-3. Ten jednorazowy obrzęd skucia Diabła na 1000 lat miał polegać na wprowadzeniu go w błąd i związaniu go przez Iwana metalowym łańcuchem a następnie uwięzieniu. Misterium to w opinii wspólnoty miało być niezbędne dla ocalenia ludzkości. Wydarzenie miało się rozegrać w stodole Dikona we wsi Łazowce około 1937 roku.
W roku 1936 prorocy Olga Kirylczuk i Iwan Muraszko zaczęli zwoływać wiernych syjonistów do chutoru Zareczyca celem budowy „Nowego Jeruzalem” w miejscu gdzie Olga i jej dzieci zostali cudownie uwolnieni z pożaru. Wierni sprzedawali swoje gospodarstwa i dobytek zostawiając tylko krowy na mleko i konie do orki. Pieniądze deponowano we wspólnej kasie, za którą zakupiono parę hektarów ziemi w pobliskiej wsi Kidry. W miejsce budowy Nowego Jeruzalem zjechało się według relacji ponad 700 osób. Olga Kirylczuk i Iwan Muraszko wraz z rodziną „Prawitiela” Lemiezy mieszkali w skromnej chacie, wierni zaś w stajni gdzie poszczególne rodziny byli pooddzielane od siebie płóciennymi zasłonami. Stworzono komunę, w której wkrótce ze względu na panujące trudne warunki pojawiła się epidemia korosty (prawdopodobnie wywołana przez świerzb). W 1938 w komunie doszło do epidemii tyfusu lub innej choroby zakaźnej. Zaczęły umierać dzieci i osoby najsłabsze. W efekcie władze państwowe zarzuciły muraszkowcom próbę zaszczepienia komunizmu na polskich ziemiach i nakazały w marcu 1938 roku Oldze Kirylczuk i Iwanowi Muraszce opuścić kraj w trybie 24 godzinnym.
Prorocy wspólnoty postanowili udać się do Argentyny do Buenos Aires gdzie w 1930 roku zamieszkał znajomy z czasów zielonoświątkowych Wasyl Tierebiej. Prorocy zabrali ze sobą czwórkę dzieci Olgi oraz wspólne pieniądze „Nowego Jeruzalem”. Wiernym oznajmili, że zostali wysłani do innego kraju, aby tam prowadzić dalszą działalność. Dzięki pomocy Tierebieja zamieszali oni w Argentynie gdzie żyli samotnie i w biedzie. Gdy około 1955 roku Iwan Muraszko zachorował Olga Kirylczuk nakłoniła wyznającego poglądy zielonoświątkowe Tierebieja by odtąd on ciął rany na jej ciele. Wyrażając zgodę stał się on „ostatnim apostołem Syjonu” "Pierwogo Zowu". Iwan Muraszko zmarł prawdopodobnie w roku 1958, a Olga Kirylczuk parę miesięcy po nim.
Rozdzielanie.
Po opuszczeniu wspólnoty przez „proroków Syjonu” jej członkowie zaczęli się rozjeżdżać z Zareczycy. Przewodnictwo nad grupą pozostałą w „Nowym Jeruzalem” przejął Jakub Lemieza, „Prawitiel Syjonu”. We wspólnocie pozostało też dwóch synów Olgi Kirylczuk należących do „Rodu Ofiary” – najstarszy Michaił oraz najmłodszy Ananij. Wkrótce doszło do podziału w grupie gdy Michaił Kirylczuk sprzeciwił się zabiciu krowy przeznaczonej na ofiarę przez Lemiezę. W efecie grupa podzieliła się na dwa obozy.
W wyniku tego sporu najstarszy syn Olgi zmienił swoją rangę we wspólnocie i zaczął aspirować do roli przywódcy grupy. Michaił zaczął prowadzić nabożeństwa oraz wprowadzać radykalne zasady. Na przykład gdy chutor Zareczyce znalazł się pod władzą sowiecką Michaił nakazał modlitwy przy otwartych drzwiach. W przeciwieństwie do tego „grupa Lemiezy” utajniła praktyki religijne deklarując się wobec komunistycznej władzy jako niewierzący. W trakcie II wojny światowej wspólnota podupadła i się rozproszyła. Zaginął też Ananij najmłodszy syn Olgi Kirylenko. Po kilku latach Michaił Kirylenko wyjechał do Argentyny pozostawiając dwie młode córki: Lubow i Marusię.
Drugie Wezwanie ("Wtoroj Zow").
Córkami Michaiła zaopiekowała się Maria Uszenko zamieszkała we wsi Nowokrajew. Była to bogata jak na tamtejsze warunki Czeszka, która niedługo wcześniej przystąpiła do wspólnoty syjonistów. Ze względu na jej rolę w ocaleniu „Rodu Ofiary” została nazwana później „Mamą Sławy”. W 1948 roku gdy Marusia miała osiem a Lubow siedem lat przez usta dziewczynek miał przemówić Głos. Nakazywał on wiernym przybywanie do Nowokrajewa w celu uzyskania odpuszczenia grzechów lub wyznaczenia pokuty, zatwardziałych grzeszników zaś odprawiano do domu z niczym. Okres ten trwał kilka lub kilkanaście miesięcy. Dawni „apostołowie Syjonu” mieli przyprowadzić wiernych kończąc tym samym swoją misję. Zaś wnuczki Olgi Kirylenko wybrały nowych, którzy mieli przejąć opiekę nad lokalnymi wspólnotami.
Wkrótce jednak ze względu na odmowę pracy w sobotę rozpoczęły się prześladowania tej grupy religijnej. W 1950 roku zaczęły się aresztowania członków wspólnoty, a syjoniści otrzymywali najczęściej kilkunastoletnie wyroki. W roku 1955 i 1956 w wyniku amnestii po śmierci Józefa Stalina większość muraszkowców opuściła więzienia.
Okres tułaczki.
Z obawy przed represjami syjoniści postanowili udać się na wschód Związku Radzieckiego gdzie represje za odmowę pracy w soboty były słabsze. Wkrótce syjoniści z północno-zachodniej Ukrainy zaczęli wyjeżdżać na rubieże Azji Centralnej oraz na Kaukaz. Osiedlali się oni w Kazachstanie, Uzbekistanie, Gruzji i na zauralskiej Rosji. Cześć wiernych czasowo zamieszkała w Mołdawii.
W ten sposób rozpoczął się okres wieloletniej tułaczki muraszkowców, którzy w poszukiwaniu pracy wędrowali z miasta do miasta. W niektórych osadach pozostawali parę miesięcy, inne miejsca musieli opuszczać od razu. W okresie tym syjoniści żyli w mniejszych komunach liczących po 50–100 osób. Tworzyli oni brygady specjalizujące się w budowie i renowacji domów. Znalezienie pracy ułatwiały im umiejętności budowlane, pracowitość i abstynencja od alkoholu, a przeszkodą w stałym osiedleniu była odmowa pracy w soboty.
W okresie tułaczki pretensje do przewodzenia wspólnotą muraszkowców zaczęła zgłaszać dwójka dawnych autorytetów z czasów, gdy wnuczki Olgi Kirylenko: Lubow i Marusia były jeszcze dziećmi – Maria Uszenko zwana „Mamą Sławy” i Andriej Wasiliuk, apostoł „Wtorogo Zowu”. Oboje więcej zasług wobec wspólnoty przypisywali sobie niż wnuczkom Olgi Kirylenko. Grupy te pozostają na uboczu głównego nurtu syjonistów skupionych wokół Lubow i Marusi – „Rodu Ofiary”.
Osiedlenie w Komiternowie.
Jesienią 1972 roku grupie syjonistów skupionych wokół Luby i Marusi udało się znaleźć miejsce, w którym pozwolono im osiedlić się na stałe. Miejscem tym stało się Kominternowo oddalone o 40 km od Odessy. Mogli pobudować domy i podjąć legalną pracę przy budowie lokali użyteczności publicznej. Początkowo w miejscowości osiedliło się osiem rodzin założycielskich. Stopniowo do osady przybywali kolejni wierni zwłaszcza ze wspólnot mołdawskich, którzy zasiedlali Kominternowo w kilku falach. Na początku XXI wieku społeczność syjonistów w Komiternowie liczyła ponad 400 osób.
W 2005 roku w Komiternowie zbudowano dom modlitwy, który może pomieścić 400 osób.

</doc>
<doc id="3956515" url="https://pl.wikipedia.org/wiki?curid=3956515" title="Chłopiec na polnej drodze">
Chłopiec na polnej drodze

Chłopiec na polnej drodze – powieść młodzieżowa Stanisławy Platówny, wydana w 1970 (Nasza Księgarnia). Nagrodzona Harcerską Nagrodą Literacką w 1971.
W powieści autorka opisała wakacje nastoletniego Marcina z Warszawy, który zamiast na wędrówkę po Beskidach z kolegami, wyjechał na Dolny Śląsk (okolice Ząbkowic Śląskich), do PGR-u Kalkowice (miejscowość fikcyjna) zarządzanego przez pana Szostaka - kolegę ojca. Na miejscu początkowo się nudził, zapoznając miejscowych mieszkańców reprezentujących różne pochodzenie, np. Drylińskich z Dryliszek, urządzających dolnośląskie otoczenie na wzór kresowy.

</doc>
<doc id="3956518" url="https://pl.wikipedia.org/wiki?curid=3956518" title="Umaglesi Liga">
Umaglesi Liga



</doc>
<doc id="3956521" url="https://pl.wikipedia.org/wiki?curid=3956521" title="Górka Dolna">
Górka Dolna

Górka Dolna () – słowacki serial komediowy, oryginalnie emitowany od 2015 roku. W Polsce emitowany przez TV Puls.
Opis fabuły.
Serial w humorystyczny sposób ukazuje perypetie mieszkańców małej słowackiej wsi o nazwie Górka Dolna (oryg. "Horná Dolná"). Głównymi bohaterami są: wójt Karol Frlajz, jego szalona asystentka Erika Bednáriková, wiejski proboszcz Ján Chalupka, tchórzliwy policjant Stano Sojka oraz właścicielka lokalnego baru Tereza Pekná.
Opis odcinków.
Seria druga (2016).
 
Seria trzecia (2016).
 
Seria czwarta (2016).
 

</doc>
<doc id="3956529" url="https://pl.wikipedia.org/wiki?curid=3956529" title="Międzynarodowy Festiwal Muzyki Organowej i Kameralnej w Leżajsku">
Międzynarodowy Festiwal Muzyki Organowej i Kameralnej w Leżajsku

Międzynarodowy Festiwal Muzyki Organowej i Kameralnej w Leżajsku – festiwal muzyki organowej i kameralnej odbywający się w bazylice oo. Bernardynów w Leżajsku, w okresie od czerwca do sierpnia każdego roku.
Corocznie bierze w nim udział kilkudziesięciu artystów światowej sławy z kraju i zagranicy. Koncerty, których odbywa się kilkanaście każdego roku, skupiają rzesze sympatyków szczelnie wypełniających bazylikę. Pierwszy leżajski festiwal odbył się w 1992 w ramach II Koncertów Organowych – Stalowa Wola. Podobny charakter organizacyjny miał drugi festiwal w 1993. Trzecia edycja festiwalu odbyła się w ramach VII Międzynarodowego Festiwalu Muzyki Organowej i Kameralnej Radom-Orońsko 1994. Podobnie było z kolejnymi edycjami. Od 1997 festiwal jest samodzielną imprezą wpisaną w kalendarz najważniejszych wydarzeń artystycznych w kraju. Wykonawców festiwalowa publiczność mogła oklaskiwać w poniedziałkowe letnie wieczory. Zmiana patrona imprezy i włączenie jej do festiwalu radomskiego związana była z nawiązaniem współpracy ze znanym organistą reprezentującym Fundację im. Mikołaja z Radomia – Robertem Grudniem. Artysta ten, chętnie koncertując na leżajskich organach związał się z festiwalem na kilka najbliższych lat zostając jego dyrektorem w 1995 r.
Stanowiska kierowników artystycznego i organizacyjnego zajmowali odpowiednio o. Wiktoryn Jacek Krysa oraz Piotr Jackowski. Kolejnym festiwalom towarzyszyły recitale organizowane w pobliskich miastach: w Stalowej Woli, Mielcu, Sokołowie Małopolskim, Nisku oraz Kalwarii Zebrzydowskiej..

</doc>
<doc id="3956534" url="https://pl.wikipedia.org/wiki?curid=3956534" title="Jiang Chaozong">
Jiang Chaozong

Jiang Chaozong (ur. 1861, zm. 1943) – chiński wojskowy i polityk.
Pochodził z Jingde w prowincji Anhui. W 1917 roku został wicedowódcą garnizonu pekińskiego. W tym samym roku otrzymał awans do stopnia generała.
W czerwcu 1917 roku sprawował tymczasowo urząd premiera Republiki Chińskiej. Jako szef rządu poparł prezydenta Li Yuanhonga w jego sporze z parlamentem i kontrasygnował prezydencki dekret,
na mocy którego parlament został rozwiązany. W lipcu tego samego roku poparł monarchistę Zhang Xuna w jego nieudanej próbie restytucji cesarstwa. Po tych wydarzeniach wycofał się z polityki.
Po japońskiej inwazji na Chiny w 1937 roku jako jeden z pierwszych podjął kolaborację z okupantem. Mianowany został burmistrzem Pekinu, zaś po utworzeniu kolaboracyjnego rządu Wang Kemina został członkiem jego zgromadzenia ustawodawczego.

</doc>
<doc id="3956536" url="https://pl.wikipedia.org/wiki?curid=3956536" title="Ewert and The Two Dragons">
Ewert and The Two Dragons

Ewert and The Two Dragons – estoński zespół muzyczny założony w 2009 roku, grający muzykę z pogranicza indie rocka i popu; laureat European Border Breakers Award w 2013 roku.
Historia zespołu.
Zespół Ewert and The Two Dragons powstał w Tallinnie w 2009 roku; w jego skład wchodzą: wokalista Ewert Sundja, gitarzysta Erki Pärnoja i perkusista Kristjan Kallas. Muzycy grali ze sobą rok przed założeniem zespołu. Na początku wspólnej działalności grali na koncertach covery utworów innych wykonawców, m.in. The Police, Radiohead i Jeffa Buckleya. Z czasem do składu zespołu dołączył basista Ivo Etti. 1 października ukazała się ich debiutancka płyta studyjna zatytułowana "The Hills Behind the Hills". W maju 2010 roku wyruszyli w trasę koncertową po krajach bałtyckich, zagrali między innymi w Rydze, Siguldi, Lipawie i Kłajpedzie.
Na początku 2011 roku zespół zaczął nagrywać materiał na drugi album długogrający zatytułowany "Good Man Down", który został wydany 5 kwietnia 2011 roku pod szyldem wytwórni I Love You Records. Teledysk do tytułowego singla zyskał ponad 2,7 miliona wyświetleń w serwisie YouTube. Na płycie znalazły się też single „Road to the Hill” i „(In the End) There’s Only Love”. W 2012 roku zespół wygrał pięć statuetek na gali Estonian Music Awards 2012 (est. "Eesti Muusikaauhinnad") w kategoriach: „Najlepszy zespół”, „Najlepszy teledysk”, „Najlepszy album rockowy”, „Album roku” (za płytę "Good Man Down") i „Piosenka roku” (za singel „Good Man Down”). 25 czerwca 2013 roku ich album "Good Man Down" został wydany na amerykańskim rynku; znalazł się na nim dodatkowy utwór – „I Can See Yer House From Here”. W tym samym roku zdobyli nagrodę European Border Breakers Award.
20 lutego 2015 roku zespół wydał swój trzeci album studyjny zatytułowany "Circles".

</doc>
<doc id="3956539" url="https://pl.wikipedia.org/wiki?curid=3956539" title="Dar-ui yeon-in – Bobogyeongsim ryeo">
Dar-ui yeon-in – Bobogyeongsim ryeo

Dar-ui yeon-in – Bobogyeongsim ryeo () – południowokoreański serial telewizyjny z 2016 roku emitowany na antenie SBS. Serial emitowany był w poniedziałki i wtorki o 22:00 od 29 sierpnia do 1 listopada 2016 roku, liczy 20 odcinków. Główne role odgrywają Lee Joon-gi, Lee Ji-eun, Kang Ha-neul oraz Hong Jong-hyun. Serial jest inspirowany chińską powieścią "Bu bu jing xin" autorstwa Tong Hua.

</doc>
<doc id="3956544" url="https://pl.wikipedia.org/wiki?curid=3956544" title="Marie Bäumer">
Marie Bäumer

Marie Bäumer (ur. 7 maja 1969 w Düsseldorfie) – niemiecka aktorka filmowa i telewizyjna. Występowała w ponad czterdziestu filmach od 1993 roku.
Życiorys.
Urodziła się w Düsseldorfie. Dorastała w Hamburgu. W 1998 roku urodziła syna Shawna.

</doc>
<doc id="3956547" url="https://pl.wikipedia.org/wiki?curid=3956547" title="Cerkiew św. Eliasza w Vasknarvie">
Cerkiew św. Eliasza w Vasknarvie

Cerkiew św. Eliasza – prawosławna cerkiew w Vasknarvie, podporządkowana Piuchtickiemu Monasterowi Zaśnięcia Matki Bożej. 
Historia.
Drewniana cerkiew prawosławna w Vasknarvie powstała na początku XIX w. Szczególną czcią otaczano w niej ikonę Zaśnięcia Matki Bożej, która przyciągała licznych pielgrzymów z różnych regionów Rosji. W związku z tym świątynia stała się zbyt mała, by pomieścić wszyscy wyznawców i w 1867 rozpoczęto budowę nowej pięciokopułowej murowanej cerkwi w stylu rosyjsko-bizantyjskim. Obiekt sakralny zbudowano w ciągu sześciu lat i w 1873 wyświęcono. Znajdowały się w niej trzy ołtarze: główny św. Eliasza, południowy św. Jana Chrzciciela i północny św. Mikołaja.
Podczas działań wojennych w 1941 cerkiew została poważnie uszkodzona. Zniszczeniu uległ ikonostas, całe wyposażenie cerkwi i archiwum parafialne. W 1944 zniszczona została również ocalała z poprzednich zniszczeń dzwonnica. W pierwszych powojennych latach nabożeństwa w Vasknarvie odprawiane były w drewnianej przybudówce. W 1969 ks. Wasilij Borin przystąpił do odbudowy cerkwi, która trwała do 1978. Wtedy też odrestaurowaną świątynię ponownie konsekrował metropolita talliński i całej Estonii Aleksy. Po odbudowie do użytku liturgicznego przywrócono tylko główny ołtarz św. Eliasza.
W 2002 metropolita talliński i całej Estonii Korneliusz przekazał cerkiew żeńskiemu Piuchtickiemu Monasterowi Zaśnięcia Matki Bożej jako placówkę filialną, z przeznaczeniem na urządzenie skitu. Mniszki wzniosły we wsi dodatkowo mniejszą cerkiew Ikony Matki Bożej „Krzew Gorejący” i Wszechmiłującego Zbawiciela. W 2002 ponownie konsekrowany został drugi ołtarz cerkwi pod wezwaniem św. Jana Chrzciciela. 
W świątyni znajdują się dwa ikonostasy – trzyrzędowy przed ołtarzem głównym i dwurzędowy przed ołtarzem św. Jana Chrzciciela.

</doc>
<doc id="3956548" url="https://pl.wikipedia.org/wiki?curid=3956548" title="Pitchfork Media">
Pitchfork Media



</doc>
<doc id="3956553" url="https://pl.wikipedia.org/wiki?curid=3956553" title="Kościół poewangelicki w Lubomierzu">
Kościół poewangelicki w Lubomierzu

Kościół poewangelicki – dawna świątynia protestancka znajdująca się w mieście Lubomierz, w województwie dolnośląskim.
Świątynia została ufundowana przez króla i wzniesiona w 1852 roku w stylu neogotyckim dla 150 ewangelików z Lubomierza i okolic. Po zakończeniu II wojny światowej budowla coraz bardziej niszczała. W 2000 roku dzięki staraniom małżeństwa Ewy i Daniela Antosików w świątyni powstała „Galeria za Miedzą”. Od tej pory są tutaj organizowane koncerty i wystawy, a dawna świątynia została wyremontowana.

</doc>
<doc id="3956557" url="https://pl.wikipedia.org/wiki?curid=3956557" title="Edivalter Andrade">
Edivalter Andrade

Edivalter Andrade (ur. 17 kwietnia 1962 w Barra de São Francisco) – brazylijski duchowny katolicki, biskup Floriano od 2017.
Życiorys.
8 października 1989 otrzymał święcenia kapłańskie i został inkardynowany do diecezji São Mateus. Pracował przede wszystkim jako duszpasterz parafialny, był też m.in. rektorem seminarium, koordynatorem duszpasterstwa w diecezji oraz dyrektorem radia "Kairós".
29 marca 2017 papież Franciszek mianował go biskupem diecezji Floriano. Sakra biskupia odbyła się 10 czerwca 2017. Głównym konsekratorem był biskup São Mateus, Paulo Bosi Dal’Bó.

</doc>
<doc id="3956564" url="https://pl.wikipedia.org/wiki?curid=3956564" title="Gustaw Auscaler">
Gustaw Auscaler

Gustaw Auscaler (ur. 31 maja 1917 w Warszawie, zm. 10 listopada 1965 w Izraelu) – polski prawnik-karnista pochodzenia żydowskiego, działacz komunistyczny, w okresie stalinizmu sędzia Sądu Najwyższego oraz rektor Wyższej Szkoły Prawniczej im. Teodora Duracza.
Życiorys.
Należał do Komunistycznego Związku Młodzieży Polski. W czerwcu 1946 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Od 1947 do 1948 był członkiem Komitetu Miejskiego PPR w Bielsku-Białej (wchodził też w skład egzekutywy tego komitetu). W 1947 ukończył studia na Wydziale Prawa i Administracji Uniwersytetu Warszawskiego. W grudniu 1948 został skierowany przez KC PPR do pracy w prokuraturze. Od 1948 do 1949 był wiceprokuratorem Prokuratury Apelacyjnej w Krakowie, a jednocześnie I sekretarzem POP PZPR przy Sądzie Apelacyjnym w Krakowie. W okresie tym przewodniczył także oddziałowi Zrzeszenia Prawników Polskich w tym mieście. Od października 1949 do września 1950 pełnił funkcję zastępcy dyrektora Departamentu Nadzoru Prokuratorskiego w Ministerstwie Sprawiedliwości. W 1949 został lektorem Komitetu Warszawskiego, a od 1951 był lektorem KC PZPR. Od 1950 do 1951 był dyrektorem Departamentu II w Prokuraturze Generalnej.
W lutym 1951 został sędzią Sądu Najwyższego, w którym zasiadał do 1954. Był jednym z trzech sędziów orzekających SN (prócz niego Emil Merz i Igor Andrejew), którzy 20 października 1952 na posiedzeniu odbywającym się w trybie tajnym zatwierdził wyrok kary śmierci na gen. bryg. Augusta Emila Fieldorfa. Od 1951 do 1954 był rektorem Wyższej Szkoły Prawniczej im. Teodora Duracza, działającej następnie jako Ośrodek Doskonalenia Kadr Sędziowskich i Prokuratorskich. Od 1953 do 1956 pracował jako docent w Instytucie Nauk Prawnych Polskiej Akademii Nauk. W 1954 uzyskał stopień doktora nauk prawnych. W tym samym roku został pracownikiem naukowym Instytutu Nauk Społecznych przy KC PZPR. W 1957 został wykluczony z PZPR. W grudniu samego roku wyjechał wraz z rodziną do Izraela, gdzie zmienił imię na Szmuel. Pracował następnie jako prokurator rejonowy w Tel Awiwie.

</doc>
<doc id="3956565" url="https://pl.wikipedia.org/wiki?curid=3956565" title="Teatr Lalki i Aktora „Pinokio”">
Teatr Lalki i Aktora „Pinokio”



</doc>
<doc id="3956584" url="https://pl.wikipedia.org/wiki?curid=3956584" title="Cristian Gaţu">
Cristian Gaţu



</doc>
<doc id="3956589" url="https://pl.wikipedia.org/wiki?curid=3956589" title="Ghiţă Licu">
Ghiţă Licu



</doc>
<doc id="3956592" url="https://pl.wikipedia.org/wiki?curid=3956592" title="Terrarium – Live in Bydgoszcz">
Terrarium – Live in Bydgoszcz



</doc>
<doc id="3956593" url="https://pl.wikipedia.org/wiki?curid=3956593" title="Terrarium – Organ Works">
Terrarium – Organ Works



</doc>
<doc id="3956597" url="https://pl.wikipedia.org/wiki?curid=3956597" title="Stefano Pioli">
Stefano Pioli

Stefano Pioli (ur. 20 października 1965 w Parmie) – włoski piłkarz i trener piłkarski.
Kariera piłkarska.
Pioli jest wychowankiem Parma F.C. Dzięki dobrym występom w Serie C oraz młodzieżowych reprezentacjach Włoch, został dostrzeżony przez Juventus. W tym klubie nie był wprawdzie podstawowym piłkarzem, ale wywalczył z nim mistrzostwo Włoch i Puchar Europy. Stefano Pioli najwięcej czasu spędził w ACF Fiorentina, gdzie grał przez sześć lat. W 1993 roku spadł z klubem do Serie B, ale po roku wrócił do Serie A. Karierę kończył w Colorno. We włoskiej ekstraklasie rozegrał w sumie 204 mecze i zdobył jedną bramkę (29 października 1989 w wygranym 2:1 meczu z US Cremonese).
Kariera trenerska.
Stefano Pioli po zakończeniu kariery piłkarskiej został trenerem młodzieżowych zespołów Bologni. W 2001 roku doprowadził zespół do lat 17 do mistrzostwa Włoch. Następnie był trenerem młodzieżowego zespołu Chievo Werona, a potem rozpoczął pracę z seniorami Salernitana Calcio 1919. W 2006 roku jako trener Modena FC i w 2010 roku prowadząc US Sassuolo grał w barażach o awans do Serie A, ale w obu przypadkach jego zespół odpadał w półfinałach. W 2011 roku został trenerem US Città di Palermo, ale nie poprowadził drużyny w żadnym meczu ligowym, ponieważ został zwolniony po dwóch remisach w Lidze Europy z FC Thun (do dalszych rozgrywek awansowali Szwajcarzy dzięki większej liczbie goli strzelonych na wyjeździe).
W 2014 roku Pioli został trenerem S.S. Lazio. W Serie A zajął z tym zespołem trzecią pozycję, najwyższą od 2007 roku. Dotarł także do finału Pucharu Włoch. 3 kwietnia 2016 po porażce z AS Roma 1:4 został zwolniony.
8 października 2016 roku został trenerem Interu Mediolan. 10 maja 2017 roku został zwolniony z funkcji trenera Interu.
24 maja 2017 roku został trenerem Fiorentiny.
9 października 2019 roku został trenerem A.C. Milan i zastąpił na tym stanowisku Marco Giampaolo, zwolnionego po nieudanym poczatku sezonu. Wydawało się, że Pioli bedzie opcją tymczasową przy przebudowie zespołu Milanu, który od wielu lat nie mógł nawiązać do sukcesów z poczatku XXI wieku. Oprócz tego spora część kibiców "rossonerich" nie była zadowolona z wyboru trenera co wyrażano w mediach społecznościowych pod hashtagiem #PioliOut. 
Po początkowych problemach (porażka 5:0 z Atalantą Bergamo) Pioli odmienia zespoł Milanu, który w międzyczasie zasilił w styczniowym okienku transferowym Zlatan Ibrahimović. Ostatecznie Milan kończy sezon na szóstym miejsciu, z 66 punktami. Zespół pod wodzą Pioliego kontynuuje jednak swój rozwój, czego dowodem jest wicemistrzostwo Serie A w kolejnym sezonie 2020/2021. Dzięki temu Milan powraca do prestiżowych rozgrywek Ligi Mistrzów UEFA w następnej kampanii. 22 maja 2022 po zwycięstwie nad US Sassuolo Calcio 3:0 zdobył razem z Milanem Mistrzostwo Włoch. 
Sukcesy.
Jako piłkarz Juventusu
Jako trener Milanu

</doc>
<doc id="3956602" url="https://pl.wikipedia.org/wiki?curid=3956602" title="Dope (singel BTS)">
Dope (singel BTS)

„Dope” ( "Jjeoreo") – koreański singel południowokoreańskiej grupy BTS, wydany cyfrowo 29 kwietnia 2015 roku w Korei Południowej.
Razem z singlem „I NEED U” promował minialbum "The Most Beautiful Moment in Life, Part 1". Singel sprzedał się w Korei Południowej w nakładzie egzemplarzy. Teledysk do utworu ukazał się 23 czerwca 2015 na oficjalnym kanale YouTube wytwórni, został obejrzany ponad 1 mln razy w czasie krótszym niż 15 godzin. Po premierze teledysku utwór znalazł się na 3. pozycji listy World Digital Chart "Billboardu", mimo że został wydany dwa miesiące wcześniej.
Japońska wersja tego utworu, pt. , pojawiła się jako B-side singla „I NEED U” oraz na minialbumie "Kayōnenka pt. 1".

</doc>
<doc id="3956603" url="https://pl.wikipedia.org/wiki?curid=3956603" title="Stefan Zielonka">
Stefan Zielonka

Stefan Zielonka (ur. 19 września 1908 w Płocku, zm. 15 lutego 1945 w KL Dachau) – polski ksiądz katolicki, ofiara niemieckiego nazizmu.
Życiorys.
Seminarium duchowne ukończył w Płocku i tam też przyjął święcenia kapłańskie (19 czerwca 1932). Pracę duszpasterską rozpoczął w Pułtusku, gdzie był wikariuszem w parafii św. Mateusza, a także prefektem szkół pułtuskich. Studiował na Uniwersytecie Warszawskim i Uniwersytecie Jana Kazimierza we Lwowie, gdzie uzyskał stopień magistra teologii. Brał udział w kampanii wrześniowej - był kapelanem 13. Pułku Piechoty. Uczestniczył w bitwie pod Mławą i obronie Modlina. Jako jeniec przebywał w obozie w Działdowie. W październiku 1939 wrócił do Pułtuska, gdzie organizował pomoc charytatywną. Jego postawa patriotyczna zwróciła uwagę Niemców - został aresztowany 6 kwietnia 1940. Krótko był więziony w Płocku, a potem w obozie przejściowym w Działdowie. 19 kwietnia 1940 umieszczono go w niemieckim obozie koncentracyjnym Dachau (numer obozowy - 4800). Nawet w okresach wzmożonego terroru obozowego odprawiał msze święte, słuchał spowiedzi i udzielał komunii. Dzielił się też racjami żywnościowymi ze słabszymi więźniami. W marcu 1942 rozpoczął pracę w grupie stolarzy. W 1943 zaprzyjaźnił się z Gustawem Morcinkiem. W marcu 1943 przejął po Janie Trzaskomie prowadzenie nielegalnego rejestru zgonów księży diecezji płockiej. W styczniu 1945 zgłosił się na ochotnika do szpitala obozowego, jako pomocnik podczas epidemii tyfusu. Szybko zaraził się tą chorobą i zmarł. W ostatnim liście do rodziny (styczeń 1945) pisał: "jestem teraz tak bezradny, jak małe dziecko".
Upamiętnienie.
Osobę Stefana Zielonki upamiętnił Gustaw Morcinek w "Listach z mojego Rzymu". Biskup Franciszek Korszyński określił go jako "wysoce uspołecznionego" i wywierającego szczególnie dobry wpływ na "brać obozową". Był wysuwany jako kandydat w procesie beatyfikacyjnym męczenników II wojny światowej, ale ostatecznie do jego beatyfikacji nie doszło.

</doc>
<doc id="3956608" url="https://pl.wikipedia.org/wiki?curid=3956608" title="Grupa kapitałowa CD Projekt">
Grupa kapitałowa CD Projekt

Grupa kapitałowa CD Projekt – polski wydawca oraz producent gier komputerowych z siedzibą w Warszawie i oddziałami w Krakowie, Wrocławiu oraz Los Angeles. Pierwsza ze spółek, działająca jako CD Projekt, została założona w 1994 roku przez Marcina Iwińskiego i Michała Kicińskiego. Spółka dominująca grupy notowana jest na Giełdzie Papierów Wartościowych w Warszawie.
Swoją działalność w branży gier komputerowych CD Projekt rozpoczął od dystrybucji gier oraz tłumaczenia ich na język polski. Dystrybucję gier spółka prowadzi poprzez powstałą w 2008 roku globalną platformę GOG.com.
W 2002 roku powstało studio CD Projekt Red, które miało zajmować się tworzeniem gier komputerowych. Pierwszym tytułem studia był "Wiedźmin" – gra cRPG oparta na serii książek Andrzeja Sapkowskiego. Tytuł ukazał się w 2007 roku na PC. W 2011 roku na PC ukazała się kontynuacja – ', a rok później jej wersja na konsolę Xbox 360. Kontynuacja – ' – została wydana w 2015 roku jednocześnie na komputerach PC oraz na konsolach PlayStation 4 i Xbox One. Pod koniec 2020 studio wydało grę fabularną "Cyberpunk 2077".
Historia.
Dystrybucja i lokalizacja gier.
Spółka CD Projekt została założona w 1994 roku przez Marcina Iwińskiego i Michała Kicińskiego. Początek jej działalności skupiał się na sprzedaży i dystrybucji gier. Iwiński i Kiciński sprowadzali gry od sprzedawców ze Stanów Zjednoczonych stając się pierwszymi w Polsce importerami gier na płytach CD-ROM. Niedługo później spółka stała się oficjalnym dystrybutorem wybranych tytułów m.in. Acclaim, Blizzard, czy Blue Byte.
W 2012 roku, część spółki zajmująca się dystrybucją na terenie Polski zmieniła nazwę na cdp.pl. Oferta platformy, poza grami, zapewniała wsparcie techniczne i była stopniowo poszerzana o kolejne produkty: filmy, książki w wersji elektronicznej i komiksy. W 2014 roku spółka cdp.pl została wydzielona poza grupę CD Projekt, która chciała skupić się na działalności na skalę globalną. Na koniec trzeciego kwartału 2016 roku udział CD Projekt SA w kapitale zakładowym CDP.pl wynosił 3,11%. Jako osobna spółka, cdp.pl kontynuuje działalność polegającą na dystrybucji gier na terenie Polski (m.in. jako polski dystrybutor gier z serii "Wiedźmin"). Na początku marca 2017 r. sklep cdp.pl został przejęty przez Grupę Merlin, w skład której wchodzi Merlin.pl.
CD Projekt było również jedną z pierwszych spółek w Polsce, które zajmowały się lokalizacją gier komputerowych. W 1996 roku spółka rozpoczęła tworzenie pierwszych, częściowych (instrukcje i pudełka) lokalizacji gier. Prace nad pierwszą pełną lokalizacją rozpoczęły się rok później. Przeczuwając popularność tytułu, przedstawiciele CD Projekt zaproponowali BioWare oraz Interplay Entertainment stworzenie polskiej lokalizacji "Baldur’s Gate". Firma zatrudniła znanych polskich aktorów (m.in. Piotr Fronczewski, Wiktor Zborowski), którzy mieli użyczyć swoich głosów postaciom z gry. Lokalizacja "Baldur’s Gate" okazała się sukcesem. Pierwszego dnia sprzedało się 18 000 sztuk.
Spółka kontynuowała bliską współpracę z Interplayem po premierze "Baldur’s Gate", m.in. pracując nad konwersją gry "" na komputery osobiste. W związku z tym projektem do zespołu dołączyli Sebastian Zieliński (wcześniej odpowiedzialny za prace nad grą "Mortyr 2093-1944") oraz Adam Badowski, szef studia CD Projekt Red Po sześciu miesiącach prac, problemy finansowe Interplay zmusiły CD Projekt do wstrzymania prac nad wersją PC "Baldur’s Gate: Dark Alliance". CD Projekt kontynuował dystrybucję i lokalizację gier.
CD Projekt Red.
Po wstrzymaniu prac nad konwersją "Baldur’s Gate: Dark Alliance", założyciele CD Projekt zaczęli zastanawiać się nad przyszłością spółki. Prawa do kodu, który powstał w wyniku prac nad wersją PC "Baldur’s Gate: Dark Alliance", należały do CD Projekt. Wiedząc to, spółka chciała go wykorzystać do stworzenia własnego tytułu. Gra miała bazować na książkach z serii "Wiedźmin" Andrzeja Sapkowskiego, który zgodził się udzielić twórcom licencji.
Zyski z dystrybucji i lokalizacji gier pozwoliły spółce w 2002 roku utworzyć CD Projekt Red, którego szefem został wówczas Sebastian Zieliński. Studio z siedzibą w Łodzi miało zajmować się tworzeniem gier. Tam właśnie tworzony był prototyp pierwszej części serii "Wiedźmin". Tytuł powstawał na silniku gry "Mortyr" i rozgrywką przypominał "Baldur’s Gate: Dark Alliance" oraz "Diablo". Iwiński i Kiciński przedstawili demo wybranym wydawcom, ale żaden nie był zainteresowany współpracą. Biuro w Łodzi zostało zamknięte, a zespół, z wyjątkiem Zielińskiego, przeniesiony do siedziby w Warszawie.
Po odejściu Zielińskiego szefem projektu został Michał Kiciński. Prototyp został porzucony, ale prace nad grą trwały dalej. W 2003 roku grę zaczęto tworzyć od nowa. Zespół, który nie miał wiedzy na temat tworzenia gier komputerowych, spędził niemal dwa lata na preprodukcji. Z pomocą przyszło BioWare, które w 2004 roku zaoferowało CD Projekt możliwość pokazania gry na ich stoisku na targach Electronic Entertainment Expo, gdzie promowane było "Jade Empire". BioWare udzieliło również spółce licencji na korzystanie z silnika Aurora w pracach nad grą.
Nad tytułem początkowo pracował zespół składający się z 15 osób. W trakcie prac nad grą liczba ta urosła do około 100. Budżet produkcji wyniósł 20 milionów złotych, a jego wydawcą zostało Atari. Po pięciu latach prace nad Wiedźminem zostały ukończone. Tytuł ukazał się w 2007 roku i spotkał się z ciepłym przyjęciem ze strony mediów.
Zadowalająca sprzedaż sprawiła, że niemal natychmiast po premierze pierwszej części ruszyły prace nad kontynuacją. Zespół zaczął tworzyć projekt gry "Wiedźmin 2", a także eksperymentować z tworzeniem własnego silnika. Wszystko zmieniło się po rozpoczęciu prac nad grą "" – wersją pierwszego "Wiedźmina" na konsole. Pomimo współpracy nad tytułem ze studiem Widescreen Games, prace stanęły w miejscu. Francuskie studio domagało się większego wsparcia ze strony CD Projekt Red, w tym finansowego, oraz więcej czasu, by móc ukończyć prace nad grą. Projekt został ostatecznie odwołany. Niezadowolone z takiego obrotu sprawy Atari zażądało zwrotu wkładu finansowego w produkcję wersji gry na konsole, w wyniku czego Iwiński zgodził się, by Atari zostało oficjalnym wydawcą "Wiedźmina 2" na terenie Ameryki Północnej.
Problemy związane z produkcją gry "Wiedźmin: Powrót Białego Wilka" były dla CD Projekt kosztowne; spółka znalazła się na skraju bankructwa, na co dodatkowo miał wpływ kryzys gospodarczy lat 2007–08. By pozostać w grze, postanowiono skupić się na tworzeniu "Wiedźmina 2" oraz własnego silnika, REDengine, który umożliwiłby twórcom późniejsze przeniesienie gry na konsole. "Wiedźmin 2: Zabójcy królów" ukazał się na PC w 2011 roku, po trzech i pół roku prac nad grą. Gra zdobyła uznanie mediów. Po roku od premiery, w maju 2012 roku, sprzedaż tytułu przekroczyła 1,7 miliona sztuk. W kwietniu 2012 roku ukazała się wersja na konsolę Xbox 360.
W 2013 roku oficjalnie otwarte zostało krakowskie studio CD Projekt Red, które wspólnie z warszawską siedzibą miało pracować nad kolejnymi tytułami. Pierwszym wspólnym projektem była zapowiedziana na początku roku trzecia gra z serii "Wiedźmin", tworzona na nowej wersji silnika REDengine.
"Wiedźmin 3: Dziki Gon" ukazał się w maju 2015 roku na komputery PC oraz konsole PlayStation 4 i Xbox One. Tytuł powstawał trzy i pół roku i kosztował około 306 milionów złotych. Była to najgłośniejsza medialnie gra 2015 roku. W 2015 r. "Wiedźmin 3: Dziki Gon" zdobył łącznie ponad 800 nagród, w tym ponad 250 tytułów gry roku. W rankingu serwisu Metacritic gra CD Projekt Red uplasowała się w pierwszej dwudziestce najwyżej ocenianych gier wszech czasów na PC, oraz pierwszej dziesiątce gier wszech czasów na konsole PlayStation 4 oraz Xbox One. Tytuł stał się również najwyżej ocenianą przez użytkowników grą na PC oraz konsolę Xbox One. W pierwszych sześciu tygodniach od premiery "Wiedźmin 3" sprzedał się w 6 milionach sztuk.
Przed premierą "Wiedźmina 3" CD Projekt ogłosiło, że pracuje nad dwoma dużymi rozszerzeniami do gry. Pierwszym był dodatek ', który ukazał się w październiku 2015 roku. W czerwcu 2016 ukazał się drugi dodatek, "Krew i wino", który stanowi zakończenie historii Geralta z Rivii. Poza główną serią gier, CD Projekt wydało również inne tytuły z uniwersum "Wiedźmina", m.in. cyfrową grę planszową ' na PC, iOS i Androida oraz grę z gatunku multiplayer online battle arena, która ukazała się na iOS i Androida – "The Witcher Battle Arena". Aktualnie studio pracuje nad dwoma projektami. Na targach E3 2016 zapowiedziany został "Gwint: Wiedźmińska gra karciana", bazujący na minigrze znanej z "Wiedźmina 3". Zespół pracuje również nad nową grą RPG, "Cyberpunk 2077".
W 2018 roku otwarto oddział studia we Wrocławiu.
Na przestrzeni lat CD Projekt Red wypracowało sobie opinię studia przyjaznego graczom; zdaniem Marcina Iwińskiego, to właśnie gracze stanowią dla studia główny „motor napędowy”.
Realizacją tego podejścia były m.in. Edycje Rozszerzone "Wiedźmina" i "Wiedźmina 2", zawierające liczne usprawnienia rozgrywki, grafiki, dodatkowe misje i wątki fabularne. Poza wydaniem pudełkowym, dostęp do zawartości Edycji Rozszerzonych otrzymali wszyscy posiadacze pierwszych wydań obu gier w formie darmowej aktualizacji. W okresie po premierze "Wiedźmina 3", gracze otrzymali 16 darmowych pakietów dodatkowej zawartości do gry, które również zawierały m.in. nowe zadania, tryby rozgrywki i bronie. Również z myślą o graczach studio zrezygnowało ze stosowania w swoich tytułach zabezpieczeń DRM.
GOG.com.
W 2008 roku spółka powołała do życia serwis GOG.com – platformę cyfrowej dystrybucji oferującą tytuły pozbawione cyfrowych zabezpieczeń DRM.. Zespół musiał zmierzyć się z szeregiem problemów licencyjnych w przypadku gier nieistniejących już studiów, a także negocjować z wydawcami prawa do dystrybucji tytułów. Spółka musiała sięgać po sklepowe lub używane wersje gier, by dotrzeć do kodów źródłowych starszych tytułów i stworzyć ich wersje na współczesne systemy operacyjne. Współpraca CD Projekt z mniejszymi studiami oraz dużymi wydawcami jak Activision, Electronic Arts, czy Ubisoft pozwoliła poszerzyć ofertę platformy o współczesne, wysokobudżetowe produkcje oraz gry niezależne.
CDP Investment.
CDP Investment Sp. z o.o. był spółką holdingową w grupie kapitałowej CD Projekt. Przedsiębiorstwo wydzielone zostało z firmy CD Projekt w 2008 roku jako podmiot zarządzający. W marcu 2010 roku ujawniono plany jej połączenia z polską firmą komputerową Optimus. W październiku 2010 spółkę opuścili jej twórcy – Marcin Iwiński i Michał Kiciński. Formalne przejęcie CDP Investment przez Optimusa nastąpiło 3 stycznia 2011 roku. 25 stycznia 2011 nastąpiła zmiana właściciela spółki CD Projekt w rejestrze sądowym, CDP Investment zastąpiony został przez Optimus. W marcu 2011 do firmy powrócił Michał Kiciński. 24 lutego 2011 spółka została wykreślona z rejestru przedsiębiorców. Funkcje zarządcze w holdingu stanowi spółka CD Projekt.
CDI posiadał udziały w firmach Porting House (studiu zajmującym się tłumaczeniem i lokalizacją gier komputerowych) oraz Gram.pl (portalu internetowym).
CD Projekt na rynku kapitałowym.
W wyniku przeprowadzonej w 2010 roku fuzji, spółka Optimus SA (od 2012 CD Projekt SA), której akcje są notowane na Giełdzie Papierów Wartościowych w Warszawie, przejęła CDP Investment – właściciela m.in. CD Projekt, CD Projekt Red oraz GOG Ltd.. W związku z połączeniem oraz wydarzeniami będącymi jego następstwem, zmieniła się działalność prowadzona przez spółkę na w całości związaną z branżą gier. W 2011 roku Optimus SA zmienił nazwę na CD Projekt Red SA, a w 2012 roku na CD Projekt SA.
Na koniec lutego 2017 r. największymi akcjonariuszami CD Projekt SA pozostają twórcy holdingu – Michał Kiciński (10,91% kapitału zakładowego) i Marcin Iwiński (12,64% kapitału zakładowego). Wśród głównych akcjonariuszy spółki znajduje się również wiceprezes ds. finansowych Piotr Nielubowicz (6,38% kapitału zakładowego), Prezes Adam Kiciński (3,46% kapitału zakładowego) oraz AVIVA OFE (5,14% kapitału zakładowego). Free float spółki wynosi 61,47%. Na koniec lutego 2017 roku kapitalizacja CD Projekt SA wynosiła 7 miliardów złotych. Pod koniec kwietnia 2020 roku kapitalizacja osiągnęła rekordowe 35 mld zł, dając tym samym przedsiębiorstwu pierwszą pozycję na GPW.
Przyszłość.
Początkowo planowano, że "Wiedźmin 3: Dziki Gon" będzie ostatnią częścią serii gier o Geralcie z Rivii, jednak w marcu 2022 spółka poinformowała, że trwają prace nad nową częścią opartą na silniku Unreal Engine 5.
Kolejnymi projektami spółki są "Gwint: Wiedźmińska gra karciana" oraz "Cyberpunk 2077" – gra RPG osadzona w świecie gry fabularnej "Cyberpunk 2020" Mike’a Pondsmitha.
W marcu 2016 roku studio ogłosiło strategię na lata 2017-2021, która zakłada, poza wspomnianymi tytułami, wydanie zupełnie nowej gry RPG oraz dalszy rozwój studia, w tym niemal dwukrotną ekspansję CD Projekt Red. Spółka przewiduje również rozwój oddziału CD Projekt Red w Krakowie, który w przyszłości ma zacząć tworzyć także własne wysokobudżetowe produkcje.

</doc>
<doc id="3956611" url="https://pl.wikipedia.org/wiki?curid=3956611" title="Józef Gawron (ur. 1962)">
Józef Gawron (ur. 1962)

Józef Wojciech Gawron (ur. 13 kwietnia 1962 w Rzeszowie) – polski przedsiębiorca, nauczyciel, polityk i samorządowiec, w latach 2015–2018 wicewojewoda małopolski, od 2021 wicemarszałek województwa małopolskiego.
Życiorys.
Absolwent Politechniki Krakowskiej (kierunek: mechanika – technologia maszyn, specjalizacja: automatyzacja i robotyzacja procesów produkcji). Ukończył także studia podyplomowe na kierunkach: „informatyka”, „menedżer ochrony zdrowia”, „organizacja i zarządzanie oświatą samorządową” oraz „edukacja ekonomiczna – przedsiębiorczość”. Od 1988 do 2006 uczył informatyki i innych przedmiotów ścisłych w Zespole Szkół im. Bartosza Głowackiego w Proszowicach.
W latach 1994–2010 był przedsiębiorcą, właścicielem Zakładu Usług Informatycznych „INFF-NETT”, zajmującego się oprogramowaniem wspomagającym zarządzanie przedsiębiorstwem. W latach 2006–2008 pełnił funkcję Wojewódzkiego Małopolskiego Komendanta Ochotniczych Hufców Pracy w Krakowie, a od 2008 do 2015 – zastępcy dyrektora ds. administracji i logistyki Samodzielnego Publicznego Zespołu Opieki Zdrowotnej w Brzesku.
Od 2009 do 2015 wykonywał zadania asesora dotyczące merytorycznej oceny projektów złożonych w ramach Małopolskiego Regionalnego Programu Operacyjnego na lata 2007–2013 z obszaru „Infrastruktura edukacyjna”. Do grudnia 2015 był członkiem Rady Programowej TVP Kraków. Jest współzałożycielem Stowarzyszenia „Gniazdo – Ziemia Proszowicka”. Pracował też w Radzie Społecznej Szpitala Powiatowego w Proszowicach. 29 marca 2017 został przewodniczącym prezydium Rady Programowej TVP3 Kraków.
Przystąpił do Prawa i Sprawiedliwości. W 2006 bez powodzenia kandydował na burmistrza gminy i miasta Proszowice, jednak uzyskał mandat radnego powiatu proszowickiego (odnawiany w 2010 i 2014), który pełnił do 2015. Ponownie ubiegał się o fotel burmistrza w 2010. Zasiadł w zarządzie PiS w okręgu tarnowskim. W styczniu 2023 został mianowany pełnomocnikiem Prawa i Sprawiedliwości na powiat proszowicki. 
16 grudnia 2015 został powołany na stanowisko wicewojewody małopolskiego. W wyborach samorządowych w 2018 został wybrany na radnego Sejmiku Województwa Małopolskiego VI kadencji. W listopadzie tego samego roku przestał pełnić funkcję wicewojewody małopolskiego. 10 września 2021 powołany na wicemarszałka województwa (po odwołaniu Tomasza Urynowicza). Józef Gawron jest członkiem Zarządu Województwa Małopolskiego właściwym do spraw: informatyzacji, ochrony środowiska, instytucji certyfikującej, rynku pracy.
Odznaczenia.
Odznaczony przez Prezydenta RP za zasługi w działalności na rzecz społeczności lokalnej Srebrnym Krzyżem Zasługi (2020).
Życie prywatne.
Syn Henryka i Janiny. Żonaty, ma dwoje dzieci. Zamieszkały w Górce Stogniowskiej.

</doc>
<doc id="3956622" url="https://pl.wikipedia.org/wiki?curid=3956622" title="Welcome to Los Santos">
Welcome to Los Santos

Welcome to Los Santos – album studyjny The Alchemist i Oh No, początkowo część ścieżki dźwiękowej (stacja radiowa) gry "Grand Theft Auto V" w wersji na PC, która została wydana 14 kwietnia 2015 roku. Album został wydany 21 kwietnia.
Lista utworów.
Źródło: AllMusic
Wydanie.
6 marca 2015 roku odbyła się premiera singla „Play It Cool” duetu Gangrene, w którym gościnnie wystąpili Samuel T Herring i Earl Sweatshirt. Album został wydany 14 kwietnia jako część ścieżki dźwiękowej (stacja radiowa) "Grand Theft Auto V" w wersji na PC. 21 kwietnia album został wydany przez Rockstar Games i Mass Appeal Records. Album jest inspirowany ścieżką dźwiękowa "The Music of Grand Theft Auto V". Utwór „Play It Cool” otwiera album, a kończy go „Bad News” Actiona Bronsoa i Danniego Browna. Długość albumu wynosi 54 minuty i 51 sekund.

</doc>
<doc id="3956639" url="https://pl.wikipedia.org/wiki?curid=3956639" title="Jerzy Wojtowicz (historyk)">
Jerzy Wojtowicz (historyk)

Jerzy Wojtowicz (ur. 24 października 1924 w Rumocach, zm. 7 kwietnia 1996 w Toruniu) – polski historyk gospodarki, społeczeństwa i kultury.
Życiorys.
Urodził się we wsi Rumoce, leżącej na Mazowszu. Od 1940 roku działał w konspiracji, w Batalionach Chłopskich (pseudonim „Pogodny”). Za swą działalność konspiracyjną otrzymał Krzyż Partyzancki, Krzyż Walecznych oraz Krzyż Armii Krajowej. Po wojnie przez krótki czas był nauczycielem w szkole wiejskiej w Dąbrowie koło Mławy. Następnie podjął studia dziennikarskie w Warszawie, wkrótce jednak zrezygnował z nich. W 1951 r. ukończył studia historyczne na UMK gdzie przeszedł kolejno wszystkie szczeble kariery naukowej od stanowiska zastępcy asystenta aż do tytułu profesora zwyczajnego, uzyskanego w 1979 roku. Jego zainteresowania badawcze koncentrowały się głównie wokół Oświecenia w Europie. Członek Societas Jablonoviana przy Uniwersytecie w Lipsku od 1978. Zmarł 7 kwietnia 1996 roku.

</doc>
<doc id="3956640" url="https://pl.wikipedia.org/wiki?curid=3956640" title="Willa Uthemanna">
Willa Uthemanna



</doc>
<doc id="3956642" url="https://pl.wikipedia.org/wiki?curid=3956642" title="George Senesky">
George Senesky

 
George Lawrence Senesky (ur. 4 kwietnia 1922 w Mahanoy City, zm. 26 czerwca 2001 w Cape May Court House) – amerykański koszykarz występujący na pozycji obrońcy, po zakończeniu kariery zawodniczej trener koszykarski, mistrz NBA (BAA) jako zawodnik (1947) oraz trener (1956).
Podczas II wojny światowej służył w Siłach Powietrznych Armii Stanów Zjednoczonych.

</doc>
<doc id="3956643" url="https://pl.wikipedia.org/wiki?curid=3956643" title="Santo Loku Pio Doggale">
Santo Loku Pio Doggale

Santo Loku Pio Doggale (ur. 28 grudnia 1969 w Katiré) – południowosudański duchowny katolicki, biskup pomocniczy Dżuby od 2011.
Życiorys.
Święcenia kapłańskie przyjął 7 stycznia 2001 i został inkardynowany do archidiecezji Dżuba. Po święceniach został sekretarzem biskupim, a w 2004 sekretarzem generalnym diecezji. Od 2006 pracował jako proboszcz w Terekeka, zaś w 2010 został wikariuszem parafii katedralnej.
27 listopada 2010 papież Benedykt XVI mianował go biskupem pomocniczym archidiecezji Dżuba oraz biskupem tytularnym "Equizetum". Sakry udzielił mu 20 lutego 2011 arcybiskup metropolita Dżuby - Paulino Lukudu Loro.

</doc>
<doc id="3956649" url="https://pl.wikipedia.org/wiki?curid=3956649" title="Andriej Sieliwanow">
Andriej Sieliwanow

Andriej Nikołajewicz Sieliwanow () (ur. 5 sierpnia 1847, zm. 15 lipca 1917) – rosyjski wojskowy, generał piechoty, dowódca 11 Armii w czasie I wojny światowej.
Życiorys.
Urodził się w rodzinie szlacheckiej z guberni moskiewskiej. W 1863 roku ukończył Aleksandrowski Korpus Kadetów dla sierot w Moskwie.
W 1863 roku wstąpił do wojska, gdzie ukończył w 1866 Michajłowską Szkołę Artylerii. Po ukończeniu szkoły został wcielony do 14 Brygady Artylerii. W 1867 roku został przeniesiony do rezerwy.
Ponownie wstąpił do wojska 15 marca 1870 roku i został oficerem w artylerii polowej. Brał udział w wojnie rosyjsko-tureckiej w latach 1877–1878. Po czym ukończył Mikołajewską Akademię Sztabu Generalnego, po jej ukończeniu został starszym adiutantem sztabu 12 Dywizji Kawalerii. Od 1880 do 1884 roku jest oficerem do zleceń sztabu 12 Korpusu Armijnego, w tym czasie w latach 1880 – 1881 odbył praktykę dowódczą jako dowódca batalionu w 131 Tiraspolskim pułku piechoty.
W 1884 roku został oficerem do zleceń w sztabie Kijowskiego Okręgu Wojskowego, a potem oficer Głównego Sztabu, a w 1887 roku został naczelnikiem kancelarii Wydziału Mobilizacyjnego Głównego Sztabu. W 1889 został szefem sztabu 8 Dywizji Kawalerii, a w 1893 dowódcą 111 Dońskiego pułku piechoty.
W 1895 został generałem-kwatermistrzem sztabu Wileńskiego Okręgu Wojskowego. 10 marca 1899 roku został szefem sztabu Amurskiego Okręgu Wojskowego, będąc na tym stanowisku uczestniczył w wojnie rosyjsko-chińskiej w 1900 roku.
Po czym przechodzi do służby liniowej i jest kolejno dowódcą: 16 Dywizji Piechoty (4.07.1901 – 24.12.1903), 13 Dywizji Piechoty (24.12.1903 – 23.10.1904) i 37 Dywizji Piechoty (23.10.1904 – 18.08.1905). Będąc dowódcą tych dywizji wziął udział w wojnie rosyjsko-japońskiej, podczas której czasowo w okresie od 28 stycznia do 30 kwietnia 1905 roku pełnił obowiązki dowódcy 17 Korpusu Armijnego. Wyróżnił się w czasie tej wojny i został wyróżniony orderem św. Jerzego kl. IV i złotą szablą.
18 sierpnia 1905 roku został dowódcą 2 Zbiorczego Korpusu Strzeleckiego. W okresie od 25 kwietnia 1906 roku do 21 lipca 1910 był jednocześnie Generałem-gubernatorem guberni irkuckiej, dowódcą Irkuckiego Okręgu Wojskowego i atamanem nakaźnym Kozackiego Wojska Zabajkalskiego.
W 21 lipca 1910 roku został członkiem Rady Państwa i stanowisko to zajmował do czasu wybuchu I wojny światowej. W dniu 21 października 1914 roku wyznaczony został na dowódcę Armii Oblężniczej (przemianowana później w 11 Armię), której zadaniem miało być oblężenie i zdobycie twierdzy w Przemyślu. Armia pod jego dowództwem otoczyła twierdzę Przemyśl 5 listopada 1914 roku. Oblężenie zostało zakończone w marcu 1915 roku kapitulacja twierdzy. Wtedy też 11 Armia została przekształcona w armię polową a jej dowódcą miał pozostać gen. Sieliwanow. Jednak ze względu na stan zdrowa zrezygnował w dniu 5 kwietnia 1915 roku z funkcji dowódcy 11 Armii.
Po odejściu z funkcji dowódcy armii, do śmierci był członkiem Rady Państwa.

</doc>
<doc id="3956661" url="https://pl.wikipedia.org/wiki?curid=3956661" title="Antoni Dygat">
Antoni Dygat

Antoni Leopold Wincenty Dygat (ur. 11 maja 1886 w Écouen, zm. 10 lipca 1949 w São Paulo) – polski architekt. 
Życiorys.
Syn Ludwika i Konstancji z Karpińskich. Absolwent wydziału architektury École nationale supérieure des beaux-arts w Paryżu. 
Zaprojektował m.in.:
Był również autorem przebudowy w latach 20. XX wieku warszawskiego pałacu Mniszchów. 
Laureat licznych nagród na konkursach architektonicznych. Członek Zarządu Stowarzyszenia Architektów Polskich.
Życie prywatne.
Był ojcem pisarza Stanisława Dygata i Danuty Lutosławskiej, żony kompozytora Witolda Lutosławskiego.

</doc>
<doc id="3956662" url="https://pl.wikipedia.org/wiki?curid=3956662" title="Obóz przejściowy przy ul. Skaryszewskiej 8 w Warszawie">
Obóz przejściowy przy ul. Skaryszewskiej 8 w Warszawie

Obóz przy ul. Skaryszewskiej – obóz przejściowy dla osób aresztowanych w łapankach, utworzony 7 lutego 1941 w budynku szkoły powszechnej nr 91 i IV Miejskiego Gimnazjum i Liceum Męskiego im. gen. Jakuba Jasińskiego ul. Skaryszewskiej 8 w Warszawie. Był miejscem tymczasowego osadzenia przed wywiezieniem na roboty przymusowe do Niemiec.
Miejsce to było znane w Warszawie jako "obóz na Skaryszewskiej", "Dulag" (niem."Dur­chgangslager") lub "Dulag na Skryszewskiej".
Opis.
Niemieckie władze okupacyjne wybrały tę lokalizację ze względu na bliskość nowego Dworca Wschodniego. W obozie panowały bardzo trudne warunki: głód, choroby i przemoc strażników. Przebywało tam średnio 200–300 osób, jednak liczba łóżek (prycz) wynosiła 50. Ogrodzony murami teren dawnej szkoły był strzeżony przez policję. 
Do obozu trafiali zarówno mieszkańcy Warszawy, jak i osoby przywożone z miejscowości podwarszawskich. W pierwszych latach byli to głównie dorośli (mężczyźni powyżej 16 roku życia i kobiety powyżej 17), ale w 1944 zaczęto do Rzeszy wywozić także dzieci poniżej 14 roku życia. W obozie miały także miejsce przypadki porodów. Kilkusetosobowe grupy zatrzymanych konwojowano pod strażą na pobliski dworzec, a stamtąd przewożono pociągami do miejsc docelowych na terenie Rzeszy. Miejsce to bardzo szybko stało się postrachem warszawiaków. 
Na Skaryszewską trafiała większość osób zatrzymywanych w czasie łapanek przeprowadzanych w Warszawie i okolicznych miejscowościach. Pod murami obozu gromadziły się rodziny zatrzymanych, próbując przekazać im żywność, odzież lub uzyskać ich zwolnienie dzięki łapówkom.
8 czerwca 1944 w ramach akcji „Główki” Andrzej Gronowski ps. „Gryf” z kompanii „Żniwiarz” dokonał zamachu na dowódcę obozu, Eugena Bollongino. Zamach przeprowadzony po tym, gdy Bolongino wysiadł z tramwaju u zbiegu Skaryszewskiej i Targowej. W wyniku strzelaniny jaka nastąpiła potem zginęło dwóch członków podziemia (Zbigniew Kryst ps. „Wilimowski” i Jerzy Wnęk ps. „Gozdawa”) oraz jeden niemiecki kolejarz. 
Obóz został zlikwidowany w czasie powstania warszawskiego.
Upamiętnienie.
W latach 60. XX wieku na frontowej ścianie budynku umieszczono pamiątkową tablicę o treści:
W szkole znajduje się izbę pamięci poświęconą wywózkom Polaków do III Rzeszy w czasie II wojny światowej.
W 2019 na fasadzie kamienicy przy ul. Skaryszewskiej 2 (od strony ul. Targowej) odsłonięto tablicę upamiętniająca akcję żołnierzy „Żywiciela” z czerwca 1944.

</doc>
<doc id="3956663" url="https://pl.wikipedia.org/wiki?curid=3956663" title="Dom Chłopa">
Dom Chłopa

Dom Chłopa – hotel mieszczący się w Warszawie, przy placu Powstańców Warszawy, wybudowany w latach 1957–1962 według projektu Bohdana Pniewskiego. 
Historia.
Na zjeździe kółek rolniczych w 1912 roku chłopi domagali się rozpoczęcia budowy „Domu Chłopa”, finansowanego ze składek, w Warszawie, który miałby być fundamentem kultury wiejskiej. Jednak w tamtych czasach nie było na to miejsca ze względu na sytuację polityczną i gospodarczą. W 1938 roku próby podjęła młodzież wiejska, która zaczęła wpłacać pierwsze pieniądze. Przez wybuch II wojny światowej nie udało się tego projektu zrealizować. W PRL myśl o „Domu Chłopa” odżyła. Chłopi zaczęli wpłacać składki pieniężne na budowę, na terenie kraju zawiązały się społeczne komitety budowy. Fundusze na ten cel gromadzono również przez zbiórkowe cegiełki.
W 1956 roku Prezydium Rządu podjęło uchwałę o budowie „Domu Chłopa”. W wyniku konkursu architektonicznego został wybrany projekt Bohdana Pniewskiego i Małgorzaty Handzelewicz-Wacławek. W realizacji budynku uczestniczyła również architekt i pisarka Joanna Chmielewska. Budowa rozpoczęła się pod koniec marca 1958 roku i zakończyła we wrześniu 1961 roku. Charakterystycznym elementem budynku jest falisty dach, który kształtem ma przypominać łany zboża.
W 1961 roku w „Domu Chłopa” otwarto wzorcowy sklep zaopatrzenia ogrodniczego. W 1962 roku na dziedzińcu budynku odsłonięto pomnik Marii Konopnickiej.
W latach 1998–2002 budynek został poddany remontowi, w wyniku którego znaczna część dekoracji autorstwa Hanny i Gabriela Rechowiczów (twórców eksperymentalnej techniki tworzenia murali łączącej ceramikę, freski i szkło zainspirowanej sztuką ludową) została pokryta tynkiem. Przetrwała część złotych mozaik nawiązujących do kłosów zboża. W 2002 skuto wielką złotą mozaikę ceramiczną autorstwa Władysława Zycha znajdującą w obszarze wejścia do budynku. W 2003 fasadę od ulicy Wareckiej fasadę unowocześnionym skrzydłem hotelu Gromada. 

</doc>
<doc id="3956664" url="https://pl.wikipedia.org/wiki?curid=3956664" title="Aleja Róż w Warszawie">
Aleja Róż w Warszawie

Aleja Róż – ulica w dzielnicy Śródmieście w Warszawie.
Opis.
W XVIII wieku w miejscu dzisiejszej ulicy biegła droga narolna wśród pól Ujazdowa. W połowie XIX wieku droga przekształciła się w ogrodową aleję. W 1827 na północ od późniejszej ulicy otwarto publicznie dostępny park Dolina Szwajcarska, w którym w 1857 wybudowano budynek salonu, następnie wielokrotnie rozbudowywany.
Ulicę wytyczono ok. 1880. W 1877 wybudowano przy niej pierwsze trzy domy, m.in. zaprojektowaną przez Józefa Hussa willę Nagórnego na rogu Alej Ujazdowskich. Otrzymała nazwę od znajdującego się w tym rejonie ogrodu obfitującego w krzewy róż.
Ulica zamieszkana była przez arystokrację i plutokrację, uchodziła za jedną z najelegantszych ulic Warszawy. W latach 1919–1939 pałacyki i domy al. Róż zajęły poselstwa i ambasady. W 1944 została zniszczona tylko część zabudowy.
Odbudowane po wojnie domy mieszkalne nawiązują do architektury z początku XX wieku. W kamienicy pod numerem 6 po wojnie osiedliła się liczna grupa artystów i dygnitarzy PZPR, m.in. Konstanty Ildefons Gałczyński (w latach 1948–1953), Władysław Broniewski, Antoni Słonimski i Leon Kruczkowski, ale także Jerzy Borejsza, Włodzimierz Sokorski i Stefan Żółkiewski, z kolei pod numerem 8 mieszkał m.in. Adam Ważyk.

</doc>
<doc id="3956666" url="https://pl.wikipedia.org/wiki?curid=3956666" title="Rezynyferatoksyna">
Rezynyferatoksyna

Rezynyferatoksyna, RTX – organiczny związek chemiczny, analog tiniatoksyny i kapsaicyny o ekstremalnie silnym działaniu drażniącym – jest jednym z najbardziej drażniących związków chemicznych występujących w naturze. Jest neurotoksyną i podobnie jak jej analogi oddziałuje poprzez receptory waniloidowe na nerwy czuciowe.
Występowanie i otrzymywanie.
Występuje naturalnie w dwóch sukulentach:
Synteza totalna (+)-rezynyferatoksyny została przeprowadzona w 1997 roku przez grupę Paula Wendera z Uniwersytetu Stanforda.
Właściwości biologiczne.
Rezynyferatoksyna oddziałuje na receptory TRPV1, będące kanałami jonowymi w błonie komórkowej neuronów czuciowych. Są one zaangażowane w nocycepcję (odbieranie i przekazywanie fizjologicznego bólu). Aktywowane przez rezynyferatoksynę, stają się one przepuszczalne dla kationów (w szczególności wapniowych). Napływ jonów do neuronu powoduje jego depolaryzację oraz wysyłanie sygnałów podobnych do wysyłanych, gdy unerwiana tkanka została spalona lub zniszczona. Następstwem tego jest znieczulenie i analgezja, wynikające z obumarcia zakończeń nerwowych spowodowanego przeładowaniem wapniem.

</doc>
<doc id="3956672" url="https://pl.wikipedia.org/wiki?curid=3956672" title="Michael Robert Kennedy">
Michael Robert Kennedy



</doc>
<doc id="3956674" url="https://pl.wikipedia.org/wiki?curid=3956674" title="Kamienica Pod Bazyliszkiem w Warszawie">
Kamienica Pod Bazyliszkiem w Warszawie

Kamienica pod Bazyliszkiem – budynek stojący na Starym Mieście w Warszawie. Powstała w 1470 roku, wybudowana przez Jana Kirstiana. Mieści się przy Rynek Starego Miasta pod numerem 5.
Historia.
W 1607 roku została spalona i odbudowana w 1614 roku przez burmistrza Stanisława Jelenia. Od 1632 roku budynek należał do Jana Kotyńskiego. 
W XVIII wieku budynek pełnił funkcję kantoru, prowadzonego przez Piotra Riaucourt. W latach 70. XVIII wieku fasada zyskała wystrój klasycystyczny. W wieku XIX kamienica wielokrotnie zmieniała swoich właścicieli, należała m.in. do rodziny Kwiatkowskich, Choromańskich, Nowickich, Samowiczów, Zawadzkich. 
W 1928 roku polichromia fasady została wykonana przez Stanisława Rzeckiego. Po 1935 roku część kamienicy pełniła funkcję poczty. 
Kamienica została zniszczona w 1944 roku. Pozostałości zostały rozebrane i budynek odbudowano w latach 1952-1953 według projektu Mieczysława Kuźmy i Lesława Nowakowskiego. Figurka bazyliszka nad wejściem została wykonana przez Jerzego Brabandera. 
Obecnie w kamienicy znajduje się restauracja Bazyliszek.

</doc>
<doc id="3956676" url="https://pl.wikipedia.org/wiki?curid=3956676" title="Curly Strings">
Curly Strings

Curly Strings – estoński zespół muzyczny założony w 2013 roku, grający muzykę folkową.
Historia zespołu.
Zespół Curly Strings został założony w 2013 roku. 18 kwietnia 2014 roku ukazała się debiutancka płyta studyjna zespołu zatytułowana "Üle ilma". W styczniu 2015 roku grupa odebrała nagrody na gali Estonian Music Awards 2015 (est. "Eesti Muusikaauhinnad") za wygraną w kategoriach: „Debiutant roku”, „Zespół roku”, „Album roku” (za płytę pt. "Üle ilma") i „Piosenka roku” (za utwór „Kauges külas”). 
10 lipca 2015 roku premierę miał ich minialbum zatytułowany "Elumäng". Na EP-ce znalazł się singiel „Kuule, mees!”. W tym samym roku grupa odebrała nagrodę na gali "Estonian Ethno Music Awards 2015" w kategorii „Nowy artysta nu-folkowy”. W grudniu wydali nowy singiel – „Muu ei loe”. W 2016 roku otrzymali pierwszą nagrodę na festiwalu "European World of Bluegrass 2016".

</doc>
<doc id="3956683" url="https://pl.wikipedia.org/wiki?curid=3956683" title="Fanny de Sivers">
Fanny de Sivers

Fanny de Sivers z domu Isak (ur. 20 października 1920 w Parnawie, zm. 22 czerwca 2011 w Eaubonne pod Paryżem) – estońska eseistka, filozof, językoznawca i pisarka.
Życiorys.
Urodziła się jako Fanny Isak 20 października 1920 w Parnawie w pierwszej Republice Estońskiej. Ukończyła tam gimnazjum, a w 1938 podjęła studia na Wydziale Filozoficznym Uniwersytetu w Tartu. W 1941 przeniosła się do Niemiec, wyszła za mąż, studia kontynuowała na uniwersytetach w Breslau oraz w Würzburgu oraz Innsbrucku. Od 1949 mieszkała we Francji. Studiowała także na Uniwersytecie Paryskim oraz Uniwersytecie w Lund. Była tłumaczką oraz pracownicą instytucji państwowych. W latach 1964–1986 pracowała jako językoznawca w prestiżowej Centre national de la recherche scientifique. Była profesorem wizytującym Uniwersytetu w Hamburgu (1981–1982) oraz swojej macierzystej uczelni – Uniwersytetu w Tartu.
Była autorką licznych publikacji, często na tematy religijne.
Zmarła 22 czerwca 2011 w podparyskim Eaubonne.

</doc>
<doc id="3956686" url="https://pl.wikipedia.org/wiki?curid=3956686" title="Eesti Muusikaauhinnad">
Eesti Muusikaauhinnad

Eesti Muusikaauhinnad (pol. "Estońskie nagrody muzyczne") – nagroda przyznawana przez Estońskie Stowarzyszenie Producentów Fonograficznych. Pierwsza gala wręczenia statuetek została zorganizowana w 1998 roku, kiedy to kapituła wyróżniła statuetkami lokalnych artystów z największymi sukcesami na koncie.
Kategorie.
Obecne główne kategorie.
Nagrody przyznawane są w poniższych kategoriach.

</doc>
<doc id="3956697" url="https://pl.wikipedia.org/wiki?curid=3956697" title="Amatori Giuoco del Calcio FC">
Amatori Giuoco del Calcio FC

Amatori Giuoco del Calcio FC – włoski klub piłkarski, mający swoją siedzibę w Turynie, na północy kraju.
Historia.
Chronologia nazw:
Piłkarski klub Amatori Giuoco del Calcio został założony w Turynie w 1914 roku. W 1914 roku zespół startował w grupie Piemonte Promozione i zdobył awans do Prima Categoria. Z powodu I wojny światowej mistrzostwa zostały zawieszone, a klub brał udział w towarzyskim turnieju "Torneo Amatori Giuoco Calcio", który odbył się w Piemoncie w 1916 roku (w finale przegrał z Juventusem). W sezonie 1916/17 był trzecim w Coppa Piemonte.
Po wznowieniu mistrzostw w sezonie 1919/20 debiutował w Prima Categoria, w którym zajął 5.miejsce w grupie A Piemont. W następnym sezonie był szóstym w grupie B Piemonte i spadł do Seconda Divisione. Potem zmienił nazwę Amatori Piemonte FC. W sezonie 1921/22 zakończył rozgrywki na 5.pozycji w grupie piemontese-valdostan Seconda Divisione, po czym został rozformowany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na boisku w Turynie.

</doc>
<doc id="3956699" url="https://pl.wikipedia.org/wiki?curid=3956699" title="Tadeusz Olszewski „Zawisza”">
Tadeusz Olszewski „Zawisza”



</doc>
<doc id="3956701" url="https://pl.wikipedia.org/wiki?curid=3956701" title="Zespół nastawni kolejowych w Gnieźnie">
Zespół nastawni kolejowych w Gnieźnie

Zespół nastawni kolejowych w Gnieźnie – zespół zabytkowych nastawni kolejowych na stacji Gniezno.
Geneza.
Stacja Gniezno stanowi najcenniejszy duży zespół stacyjny z okresu II wojny światowej w Wielkopolsce i jeden z cenniejszych w Polsce. O dużych walorach zespołu świadczą: wysoki stopień zachowania (prawie 100%), kompletność infrastruktury (ruchomej i nieruchomej), autentyzm materiałów, technologii, brył i elewacji, zachowane podziały funkcjonalne, istnienie obiektów unikatowych, bądź jedynych w Polsce (dyspozytornia lokomotywowni, portalowy żuraw do nawęglania, system elektromechanicznej sygnalizacji kształtowej oraz unikatowa w formie i wyposażeniu nastawnia dysponująca Gn-A).
Obiekty.
Stacja powstała w latach 1872-1873, a od 1875 ma charakter węzłowy. Kompleksowo przebudowano ją w latach 1940-1943 w ramach projektu „Otto” i najpierw planowaną, a potem realizowaną agresją na ZSRR (rozbudowa szlaków transportowych wschód-zachód). W ramach modernizacji stacji przebudowano i zbudowano nastawnie:
Podsumowanie.
Zespół nastawni gnieźnieńskich jest najcenniejszym w Polsce kompleksem tego typu z okresu II wojny światowej. Przemawia za tym m.in. rzadkie u hitlerowskiej kadry budowlanej indywidualne podejście do każdego z budynków. Zgodnie z zaleceniami Alberta Speera nie eksponowano elementów żelbetowych, stosowano za to cegłę (kopciałka w wątku wendyjskim) i dachówki ceramiczne, dachy czterospadowe i charakterystyczne dla programu „Otto” betonowe gzymsy wieńczące. Konwencja stylistyczna tkwi mocno w modernizmie (operowanie prostymi bryłami, liczne przeszklenia), ale też nawiązuje do klasycznych rozwiązań nazistowskich (symetria, klarowne podziały osiowe). O wadze zabytku decyduje też bardzo znaczący stopień zachowania oryginalnych urządzeń i wyposażenia obiektów, jak również brak przebudów i zachowanie brył oraz rzutów budynków. Również unikalność nastawni Gn-A jest niezwykle istotna - mimo przebudowy z lat 70. XX wieku (elektryfikacja).

</doc>
<doc id="3956703" url="https://pl.wikipedia.org/wiki?curid=3956703" title="Bogdan Rogatko">
Bogdan Rogatko

Bogdan Rogatko (ur. 20 maja 1940 w Hebdowie, zm. 30 stycznia 2017) – polski krytyk literacki i wydawca.
Życiorys.
Był absolwentem I Liceum Ogólnokształcącego im. Bartłomieja Nowodworskiego w Krakowie oraz polonistyki na Uniwersytecie Jagiellońskim. Debiutował w 1964 na łamach "Tygodnika Powszechnego". Pracował w Wydawnictwie Literackim, krakowskim oddziale Państwowego Wydawnictwa Naukowego oraz w redakcji "Życia Literackiego", gdzie kierował działem krytyki literackiej. Z tego ostatniego pisma został zwolniony po ogłoszeniu stanu wojennego. W latach 1984–1989 był redaktorem podziemnego pisma "Miesięcznik Małopolski", kierował niezależnym wydawnictwem "Libertas". W latach 1990–1992 był dyrektorem Wydawnictwa Literackiego, następnie został prezesem Krakowskiej Fundacji Kultury, w ramach której wydawał do 2005 pismo "Dekada Literacka", był również autorem i członkiem redakcji tego pisma. Następnie został członkiem redakcji "Nowej Dekady Krakowskiej".
Od 1989 był członkiem Stowarzyszenia Pisarzy Polskich.

</doc>
<doc id="3956707" url="https://pl.wikipedia.org/wiki?curid=3956707" title="Archiwum Państwowe w Gdańsku">
Archiwum Państwowe w Gdańsku

Archiwum Państwowe w Gdańsku – rozpoczęło działalność w 1901 roku.
Historia.
Archiwum w Gdańsku rozpoczęło działalność 1 kwietnia 1901 roku jako Königliche Staatsarchiv für Westpreussen. Początkowo siedziba archiwum mieściła się w Ratuszu, a od 1902 roku we własnym gmachu przy ul. Hansaplatz (Wałowa). Początkowo zgromadzono zbiory archiwalne z archiwum miejskiego i Archiwum Państwowego w Królewcu (materiały władz administracji państwowej, kościelnej, gospodarczej i sądów). W latach 1918-1939 z powodu nierozstrzygniętej sytuacji prawnej Staatsarchiv der Freien Stadt Danzig (Archiwum Państwowego Wolnego Miasta Gdańska), część akt wywieziono do archiwów w Berlinie, Królewcu i Szczecinie. W marcu 1945 roku w wyniku działań wojennych spłonął budynek archiwum wraz ze zbiorami, ocalały tylko te zbiory, które wcześniej zostały wywiezione.
17 grudnia 1946 roku zostało utworzone Archiwum Państwowe w Gdańsku, którego zadaniem było odbudowanie gmachu i odzyskanie wywiezionych zbiorów. W 1950 roku oddano do użytku odbudowane magazyny, a także w 50% odzyskano zasób Staatsarchiv. W 1952 roku archiwum przemianowano na Wojewódzkie Archiwum Państwowe w Gdańsku, któremu podlegały archiwa powiatowe. Po zniesieniu powiatów, archiwa powiatowe uległy likwidacji, a ich zasób został przejęty przez archiwum w Gdańsku. W 1983 roku zmieniono nazwę na Archiwum Państwowe w Gdańsku. Obecnie teren działania archiwum obejmuje powiaty: gdański, kartuski, kościerski, starogardzki i tczewski
W 1950 roku utworzono Oddział Powiatowy Archiwum Państwowego w Gdańsku, którego terenem działania były miasta Gdynia i Sopot, a w latach 1951–1955 także powiaty: kościerski, starogardzki i tczewski. 23 marca 1951 roku utworzono Powiatowe Archiwum Państwowe w Gdyni. Przez długi czas problemem był brak stałej siedziby (archiwum było wielokrotnie przenoszone). W 1976 roku archiwum zostało przekształcone w Ekspozyturę Wojewódzkiego Archiwum Państwowego w Gdyni. 1 października 1997 roku został utworzony Oddział Archiwum Państwowego w Gdańsku. Teren działania oddziału obejmuje powiaty: pucki i wejherowski.

</doc>
<doc id="3956711" url="https://pl.wikipedia.org/wiki?curid=3956711" title="Skocznia narciarska w Żywcu">
Skocznia narciarska w Żywcu

Skocznia narciarska w Żywcu – nieistniejąca skocznia narciarska w Żywcu, mieściła się na północnym stoku Małego Grojca, w miejscu gdzie łączą się rzeki Soła i Koszarawa.
Skocznia została zbudowana na początku lat 50. XX w., czasy jej świetności przypadają na lata 1950 – 1955. Umożliwiała skoki na odległość około 30 metrów, rekord obiektu wynosił 32 m. Skocznia należała do klubu Unia Czarni.
Drewniana konstrukcja obiektu szybko niszczała. Z powodu braku pieniędzy na konserwację skoczni, podjęto decyzję o jej rozebraniu.

</doc>
<doc id="3956719" url="https://pl.wikipedia.org/wiki?curid=3956719" title="Portowiec">
Portowiec

Portowiec – wrak statku żaglowego pochodzący z XIX w. znaleziony w pobliżu wejścia do Portu Gdańskiego. 
Opis i lokalizacja.
Odkryty w 2009 r. przez pracowników Urzędu Morskiego w Gdyni. Znajduje się na głębokości 2,5 m w odległości 82 m od brzegu. Długość wraku wynosi około 30 metrów, szerokość 5,5 metra, a wysokość powyżej poziomu dna to 70 cm – większa część zachowanego wraku zatopiona jest w dnie. 
Szacunkowa ładowność statku, zbudowanego najprawdopodobniej w pierwszym dziesięcioleciu XIX wieku, wynosiła około 300 ton. Badania dendrochronologiczne wskazują, że drewno, z którego był zbudowany statek, pochodzi z Pomorza Wschodniego. Do roku 2017 wraku nie wydobyto.
Zabytki z wraku.
Podczas badań wraku znaleziono m.in. fragmenty obuwia i wiele przedmiotów codziennego użytku, naczynia ceramiczne, szklaną buteleczkę, siekierę, pilnik, jufers z zawiasową podwięzią burtową, muszle ostryg oraz inne przedmioty.

</doc>
<doc id="3956720" url="https://pl.wikipedia.org/wiki?curid=3956720" title="Porcelanowiec">
Porcelanowiec

F53.27 Porcelanowiec – wrak żaglowca znaleziony w wodach Zatoki Gdańskiej, pochodzący z I połowy XIX wieku. Jego nazwa pochodzi od przewożonego na pokładzie fajansu angielskiego.
Lokalizacja i odkrycie.
Wrak został odkryty w 1965 roku przez załogę m.s. Czapla – jednostki należącej do Polskiego Ratownictwa Okrętowego. Wrak leży na głębokości 16 metrów i jest oddalony od cypla w Gdyni-Redłowie ok. 6,5 km na wschód. Po odkryciu wraku w roku 1965 badacze błędnie odnotowali jego lokalizację – gdy wznowiono badania w latach 70. i 80., naukowcom nie udawało się ponownie odnaleźć wraku podczas kolejnych prób podejmowanych w roku 1979, 1983 i 1984. Wrak pomyślnie zlokalizowano w roku 2009. Do roku 2017 obiekt nie został wydobyty. 
Budowa statku.
Długość wraku wynosi ponad 20 metrów. Skonstruowano go z rzadko spotykanego drewna świerkowego oraz sosnowego. 
Zabytki z wraku.
Wydobyto łącznie 120 zabytków – w tym liczne fragmenty fajansowych i porcelanowych naczyń i talerzy wyprodukowanych w Wielkiej Brytanii w hrabstwie Staffordshire.

</doc>
<doc id="3956736" url="https://pl.wikipedia.org/wiki?curid=3956736" title="Pocahontas (Castleman)">
Pocahontas (Castleman)

Pocahontas – poemat amerykańskiej poetki Virginii Carter Castleman, opublikowany w 1907 z okazji trzechsetlecia założenia kolonii Jamestown. Utwór składa się z ośmiu części "The Little Princess", "The Wizard", "Smith and Newport", "Coronation of Powhatan", "Guardian Angel", "The Parting", "Pocahontas and John Rolfe" i "London Town". Bohaterką jest indiańska księżniczka Pocahontas, jedna z pierwszych rdzennych Amerykanek, które przybyły do Europy.
Poemat jest napisany wierszem białym, dokładniej trocheicznym sześciostopowcem (dwunastozgłoskowcem). W celu utrzymania zadanego metrum poetka uciekała się zresztą do wielu licencji, jak pomijanie przedimków i mieszaniu czasów gramatycznych.
Zobacz też: Pocahontas (Sigourney)

</doc>
<doc id="3956739" url="https://pl.wikipedia.org/wiki?curid=3956739" title="Pocahontas (Gastleman)">
Pocahontas (Gastleman)



</doc>
<doc id="3956741" url="https://pl.wikipedia.org/wiki?curid=3956741" title="Real España">
Real España



</doc>
<doc id="3956746" url="https://pl.wikipedia.org/wiki?curid=3956746" title="Ludwik Cienciała">
Ludwik Cienciała

Ludwik Cienciała (ur. 10 stycznia 1922, zm. 14 czerwca 1984) – polski autor tekstów gwarowych i gawędziarz, aktywny działacz PZKO, twórca scenicznej postaci Macieja, działający na Zaolziu na Śląsku Cieszyńskim.
Życiorys.
Urodził się 10 stycznia 1922 roku w Lesznej Dolnej. Tak samo jak jego rodzice, całe życie pracował w warsztatach mechanicznych huty trzynieckiej jako frezer i dłutownik .Tak jak w wielu życiorysach młodych ludzi okresu międzywojennego występuje wzmianka o harcerstwie - tak też było i w przypadku L. Cieniały. W dniu 1 września 1939 r.wraz ze swoją grupą harcerską po opuszczeniu huty udał się do Górek Wielkich, miejsca, w którym było zlokalizowane kierownictwo „Pogotowia Harcerskiego” Chorągwi Śląskiej. W czasie okupacji był kilka miesięcy więziony a następnie wywieziony do Rzeszy na prace przymusowe. Po zakończeniu działań wojennych wraca w rodzinne strony i zanurza się w wirze pracy kulturalnej, organizuje przedstawienia teatralne, świetlice, różnego rodzaju programy, w których sam uczestniczy. Od lat młodzieńczych towarzyszył mu jędrny humor, którym przez całe życie dzielił się ze społeczeństwem. Już jako chłopiec zainteresował się teatrem amatorskim w rodzinnej wiosce i samym Trzyńcu. W swym otoczeniu, a nawet w szkole, wyróżniał się niepospolitym humorem i już w latach młodzieńczych towarzyszył mu przydomek Szwejk. W latach pięćdziesiątych dochodzi do zorganizowania w Lesznej Dolnej zespołu satyry i humoru "Smyki". Był to pierwszy zespół małych form na terenie Śląska Cieszyńskiego. A ponieważ miał wokół siebie wielu dobrych śpiewaków, Ludwik Cienciała postanowił zorganizować w Lesznej pierwszą imprezę "Nasza Piosenka". Ze względu na ogromne powodzenie repryza odbyła się w Trzyńcu, ale już pod nazwą "Festiwal Piosenki Polskiej". Z biegiem czasu doszło do kontynuowania tych imprez w Trzyńcu. W związku z powstaniem dziś tak dobrze znanego na terenie Sląska Cieszyńskiego i poza jego granicami zespołu "Gorol", od roku 1950 wiąże Ludwik Cienciała swoją działalność z tym zespołem, początkowo jako członek chóru. W roku 1952 zostaje przez zespół "Gorol" wystawiona sztuka "Gorolsko błyskawica", w której zagrał jedną z głównych ról - postać "Macieja". Wykreował tak niezapomnianą postać, która rozśmieszała widzów do łez (występował obok statecznego Górala, Jury spod Gronia, granego przez Władysława Niedobę, na licznych imprezach w kołach PZKO, na Gorolskich Świętach w Jabłonkowie, podczas Tygodni Kultury Beskidzkiej w Wiśle, wianków w Jaszowcu oraz zakopiańskich Festiwalach Folkloru Ziem Górskich. Był to przełom w dotychczasowej działalności Ludwika Cienciały. Z biegiem czasu dojdzie do samodzielnych kreacji tej postaci, stającej się jakby symbolem cieszyńskiego humoru. Gościnnie występuje z innymi zespołami jak Hasło, Sibica, Hutnik i to zarówno na terenie Śląska Cieszyńskiego, jak i w Polsce. 
Ponad dwadzieścia lat pracował w Zarządzie Głównym Polskiego Związku Kulturalno-Oświatowego, zwłaszcza jego Sekcji Folklorystycznej. Za ofiarną pracę otrzymał szereg związkowych odznaczeń oraz medal Zasłużony dla Kultury Polskiej.
Zmarł w tragicznych okolicznościach przy eksplozji gazu w budynku mieszkalnym w Trzyńcu 14 czerwca 1984 roku.
Pośmiertnie został wydany zbiór jego tekstów, skeczy i dowcipów pt. "Śmiych Macieja".

</doc>
<doc id="3956747" url="https://pl.wikipedia.org/wiki?curid=3956747" title="Orit Noked">
Orit Noked

Orit Noked (hebr.: אורית נוקד, ur. 25 października 1952 w Izraelu) – izraelska prawniczka i polityk, w latach 2011–2013 minister rolnictwa, dwukrotnie wiceminister w różnych resortach, w latach 2002–2013 poseł do Knesetu z listy Partii Pracy.
Życiorys.
Urodziła się 25 października 1952 w Izraelu. Służbę wojskową ukończyła w stopniu sierżanta sztabowego, zdobyła wykształcenie prawnicze, pracowała jako adwokat. W latach 1986–1992 była doradcą prawnym, a w latach 1996–2002 dyrektorem działu prawnego Ruchu Kibucowego.
W wyborach parlamentarnych w 1999 nie dostała się do izraelskiego parlamentu z listy koalicji Jeden Izrael (Partia Pracy-Geszer-Meimad), jednak w składzie piętnastego Knesetu znalazła się 21 sierpnia 2002, po rezygnazji Szelomo Ben Ammiego. Skutecznie kandydowała do Knesetu w wyborach w 2003, a od 11 stycznia 2005 weszła w skład w drugiego rządu Ariela Szarona, jako wiceminister w gabinecie wicepremiera Szimona Peresa. Pozostała na stanowisku do 23 listopada. Zdobywała mandat poselski w wyborach w 2006 i 2009. 1 kwietnia 2009 dołączyła do drugiego rządu Binjamina Netanjahu jako wiceminister przemysłu, handlu i pracy w ministerstwie kierowanym przez Binjamina Ben Eli’ezera. 17 stycznia 2011 po rozłamie w Partii Pracy, weszła w skład nowego ugrupowania Ehuda Baraka – Niepodległość, a w wyniku zmian z tym związanych 19 stycznia objęła funkcję minister rolnictwa zastępując Szaloma Simchona. Pozostała na stanowisku do końca kadencji 18 marca 2013.
W kolejnych wyborach utraciła miejsce w parlamencie.
Życie prywatne.
Jest kuzynką Daniela Ajjalona, posła do Knesetu z listy Nasz Dom Izrael i ambasadora Izraela w Stanach Zjednoczonych.

</doc>
<doc id="3956751" url="https://pl.wikipedia.org/wiki?curid=3956751" title="Józef Kiczka">
Józef Kiczka

Józef Kiczka (ur. 23 lutego 1895 w Niedzieliskach, zm. wiosną 1940 w Katyniu) – major piechoty Wojska Polskiego, ofiara zbrodni katyńskiej.
Życiorys.
Urodził się w rodzinie Szymona i Łucji z d. Wróbel. Absolwent gimnazjum w Bochni. W 1916 wcielony do armii austriackiej. Po skończeniu szkoły oficerskiej i otrzymaniu stopnia chorążego wysłany na front włoski. Tam dostał się do niewoli. Po uwolnieniu wstąpił do armii gen. Hallera. W grudniu 1918 mianowany podporucznikiem, a w maju 1919 porucznikiem. Po powrocie do kraju wcielony do 10 pułku piechoty i wysłany na front ukraiński. W 1919 wysłany na kurs dowódców kompanii w Rembertowie, po ukończeniu, odkomenderowany do 52 pułku piechoty, w którego szeregach walczył w wojnie polsko-bolszewickiej. 
W okresie międzywojennym służył w 56 pułku piechoty. Następnie przeniesiony do Szkoły Podchorążych Piechoty w Zambrowie, w 1935 do 27 pułku piechoty, a od 1936 do 52 pułku piechoty.
W 1939 wzięty do niewoli radzieckiej, osadzony w Kozielsku. Został zamordowany wiosną 1940 w lesie katyńskim. Figuruje na liście wywózkowej 017/2 z kwietnia 1940 r., poz. 38.

</doc>
<doc id="3956752" url="https://pl.wikipedia.org/wiki?curid=3956752" title="Szklany (wrak)">
Szklany (wrak)

Szklany (F53.30) – wrak XVII-wiecznej drewnianej jednostki handlowej. Został odkryty w 2012 roku przez pracowników Urzędu Morskiego w Gdyni.
Wrak znajduje się na głębokości 20 metrów i odległości 5 mil morskich od brzegu na wysokości Gdyni Orłowo. Wrak zawdzięcza swoją nazwę znalezionemu wewnątrz ładunkowi kilkudziesięciu wciąż niepotłuczonych butelek.
Opis i budowa.
Statek został skonstruowany z drewna dębowego metodą karawelową. Wrak zajmuje powierzchnię 200 metrów kwadratowych. Długość obiektu wynosi 25 metrów, a szerokość około 7 metrów.
Historia statku.
Statek zbudowano w pierwszej połowie XVII wieku z drewna dębowego sprowadzanego z północnych Niemiec. Transportował beczki ze sztabami żelaznymi, różnej wielkości butelki, a także trzy armaty. Badania wraku, podczas których odkryto liczne ślady spalenizny, sugerują, że statek zatonął w wyniku pożaru.
Wrak odkryty został w 2013 roku. Badania archeologów podwodnych rozpoczęły się ponad rok później, gdyż przy wstępnych oględzinach na wraku płetwonurkowie znaleźli fragment torpedy z okresu II wojny światowej. Została ona usunięta przez saperów Marynarki Wojennej w 2014 roku.
Zabytki wydobyte z wraku.
Dzięki odkryciu wraku pozyskano kilkaset obiektów, w tym wiele kompletnych szklanych butelek z cynowymi nakrętkami. Oprócz tego pozyskano beczki drewniane zawierające sztaby żelazne, działa żelazne oraz fragmenty obuwia. "Szklany" jest drugim po Miedziowcu wrakiem wydobytym z Bałtyku z zachowanym ładunkiem.

</doc>
<doc id="3956781" url="https://pl.wikipedia.org/wiki?curid=3956781" title="Piotr Kiełkowski">
Piotr Kiełkowski

Piotr Antoni Kiełkowski (ur. 12 czerwca 1893 we Lwowie, zm. 23 stycznia 1940 w Starobielsku) – major piechoty Wojska Polskiego, kawaler Orderu Virtuti Militari.
Życiorys.
Urodził się 12 czerwca 1893 we Lwowie, w rodzinie Piotra i Anieli z Sękowskich. Ukończył szkołę powszechną w Gorlicach, gimnazjum w Krakowie oraz cztery semestry prawa na Uniwersytecie Jagiellońskim. Był członkiem Związku Strzeleckiego.
W 1914 wcielony do cesarskiej i królewskiej Obrony Krajowej. W 1915 został ranny. Pełnił wówczas służbę w 8. kompanii 25 pułku piechoty Obrony Krajowej, w stopniu gefrajtera jednorocznego ochotnika. Walczył na froncie rosyjskim, rumuńskim i włoskim. Tam dostał się do niewoli. Po uwolnieniu wstąpił do Armii gen. Hallera, do 6 pułku strzelców polskich, następnie przeniesiony do 19 pułku strzelców pieszych, który później został przemianowany na 4 pułk strzelców podhalańskich. 
Po powrocie do kraju walczył w wojnie polsko-bolszewickiej. W 1920 awansował na porucznika. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 i 198. lokatą w korpusie oficerów piechoty.
3 stycznia przeniesiony do 75 pułku piechoty na stanowisko dowódcy kompanii i adiutanta pułku. 31 marca 1924 został awansowany na kapitana ze starszeństwem z dniem 1 lipca 1923 i 141. lokatą w korpusie oficerów piechoty. 17 grudnia 1931 został awansowany na majora ze starszeństwem z dniem 1 stycznia 1932 i 12. lokatą w korpusie oficerów piechoty. W marcu 1932 został wyznaczony na stanowisko dowódcy batalionu. W sierpniu 1935 został przeniesiony do 50 pułku piechoty Strzelców Kresowych w Kowlu na stanowisko kwatermistrza.
We wrześniu 1939 dowodził II baonem zorganizowanym z pozostałości 50 pp w Kowlu i należącym do Ośrodka Zapasowego 27 Dywizji Piechoty. W czasie kampanii wrześniowej dostał się do niewoli sowieckiej. Został osadzony w obozie NKWD w Starobielsku, w którym zmarł 23 stycznia 1940.

</doc>
<doc id="3956791" url="https://pl.wikipedia.org/wiki?curid=3956791" title="Lithocarpus pachylepis">
Lithocarpus pachylepis

Lithocarpus pachylepis A.Camus – gatunek roślin z rodziny bukowatych ("Fagaceae" Dumort.). Występuje naturalnie w północnym Wietnamie oraz południowych Chinach (w zachodnim Kuangsi i południowo-wschodniej części Junnanu). 
Biologia i ekologia.
Rośnie w wiecznie zielonych lasach. Występuje na wysokości od 900 do 1800 m n.p.m. Kwitnie od kwietnia do czerwca, natomiast owoce dojrzewają od października do grudnia.

</doc>
<doc id="3956796" url="https://pl.wikipedia.org/wiki?curid=3956796" title="Puchar Świata kobiet w skokach narciarskich 2015/2016 – Oberstdorf">
Puchar Świata kobiet w skokach narciarskich 2015/2016 – Oberstdorf

Ósme i dziewiąte konkursy Pucharu Świata kobiet w skokach narciarskich w sezonie 2015/2016 rozegrane zostały w Oberstdorfie. Japonka Yūka Setō zwyciężyła kwalifikacje do pierwszego konkursu, a w drugich wygrała Julia Clair. Oba konkursy indywidualne padły łupem Sarze Takanashi, która na swym koncie w tym sezonie posiada już osiem zwycięstw.
Jury.
Dyrektorem konkursów podczas zawodów Pucharu Świata w Oberstdorfie był Georg Späth, oraz z ramienia Międzynarodowej Federacji Narciarskiej, dyrektorka zawodów Pucharu Świata, Chika Yoshida. Jej asystentem był, podobnie jak w innych oficjalnych zawodach organizowanych przez FIS, Borek Sedlák. Sędzią technicznym była Claudia Denifl, a sędzią od sprzętu Agnieczka Baczkowska.

</doc>
<doc id="3956798" url="https://pl.wikipedia.org/wiki?curid=3956798" title="José Salomón Rondón">
José Salomón Rondón



</doc>
<doc id="3956803" url="https://pl.wikipedia.org/wiki?curid=3956803" title="Wieś (ujednoznacznienie)">
Wieś (ujednoznacznienie)



</doc>
<doc id="3956819" url="https://pl.wikipedia.org/wiki?curid=3956819" title="Daljunkern">
Daljunkern

Daljunkern (data ur. nieznana, zm. 1528) – szwedzki przywódca ruchów ludowych w prowincjach Dalarna i Värmland 1527-1528.
Jego prawdziwe imię i nazwisko pozostaje nieznane; "Daljunkern" to przezwisko. Podawał się za Nilsa Sture, syna Stena Sture młodszego. Został pokonany przez wojska królewskie, schwytany i następnie stracony.

</doc>
<doc id="3956820" url="https://pl.wikipedia.org/wiki?curid=3956820" title="Jozef Čontofalský">
Jozef Čontofalský

Jozef Čontofalský (ur. 6 grudnia 1953) – słowacki piłkarz i hokeista, trener hokejowy.
Jego syn Jozef (ur. 1979) także został hokeistą.
Kariera zawodnicza.
Jako zawodnik grał w klubach z Preszowa (m.in. sezon 1979/1980, 1980/1981) i Hodonína. W marcu 1979 wywalczył w Sanoku Puchar „Autosanu”, podczas którego najskuteczniejszym strzelcem z siedmioma golami oraz został wybrany najlepszym napastnikiem. Zakończył karierę zawodniczą w 1982.
Do 20. roku życia był także piłkarzem, grał w barwach Tatrana Preszów. Był także reprezentantem Czechosłowacji do lat 18.
Kariera trenerska.
Ukończył fakultety: pedagogiczny w Preszowie i wychowania fizycznego w Bratysławie. Uzyskał licencję trenerską klasy „A”.
W latach 90. prowadził zespoły słowackie, w tym swój macierzysty klub z Preszowa. Od czerwca/lipca 2000 przez kilka miesięcy do października był po raz pierwszy trenerem klubu z Sanoka, SKH w sezonie 2000/2001 (odszedł wskutek nieuregulowania wynagrodzeń). Ponownie miał zostać szkoleniowcem w tym mieście w połowie 2004, co jednak nie doszło do skutku. W sezonie 2004/2005 prowadził MHK Humenné w 2. lidze słowackiej. Pod koniec października 2006 w trakcie sezonu 2006/2007 został trenerem Unii Oświęcim. Od listopada 2007 po raz drugi był trenerem sanockiej drużyny, KH, w sezonach 2007/2008 i 2008/2009, do połowy grudnia 2008, gdy jego miejsce zajął rodak Ľubomír Roháčik. Na początku kwietnia 2010 odmówił ponownego prowadzenia zespołu z Oświęcimia. W lipcu 2011 został trenerem drużyny z Bardejowa. W czerwcu 2012 został szkoleniowcem HC Preszów.

</doc>
<doc id="3956822" url="https://pl.wikipedia.org/wiki?curid=3956822" title="WWE Draft 2010">
WWE Draft 2010



</doc>
<doc id="3956823" url="https://pl.wikipedia.org/wiki?curid=3956823" title="Lew Michajłow">
Lew Michajłow

Lew Michajłowicz Michajłow (Jelinson) (ros. Лев Михайлович Михайлов (Елинсон), ur. 24 listopada 1872 w Jekaterynodarze, zm. 5 marca 1928 w Leningradzie) – radziecki działacz partyjny i państwowy.
Życiorys.
W 1903 wstąpił do SDPRR, od 15 marca do 5 maja 1917 był przewodniczącym Komitetu Miejskiego SDPRR(b) w Piotrogrodzie i członkiem Komitetu Rewolucyjnego Rejonu Wyborskiego Piotrogrodu, w październiku 1917 został członkiem Prezydium Komitetu Wykonawczego Piotrogrodzkiej Rady Gubernialnej. Od 7 października 1921 do 30 czerwca 1922 był przedstawicielem dyplomatycznym RFSRR w Norwegii, 1923-1924 pełnomocnikiem Ludowego Komisariatu Spraw Zagranicznych (NKID) ZSRR przy Radzie Komisarzy Ludowych Turkiestańskiej ASRR i członkiem Środkowoazjatyckiego Biura KC RKP(b), a od 1924 do końca życia sekretarzem odpowiedzialnym Wszechzwiązkowego Stowarzyszenia Starych Bolszewików.

</doc>
<doc id="3956824" url="https://pl.wikipedia.org/wiki?curid=3956824" title="Halina Paszkowska">
Halina Paszkowska



</doc>
<doc id="3956825" url="https://pl.wikipedia.org/wiki?curid=3956825" title="Języki numijskie">
Języki numijskie

Języki numijskie – grupa języków należących do rodziny języków uto-azteckich. Składa się ona z siedmiu języków, którymi posługują się rdzenni Amerykanie żyjący na terenie Wielkiej Kotliny, w dorzeczu rzeki Kolorado, w dorzeczu rzeki Snake oraz w południowej części Wielkich Równin.

</doc>
<doc id="3956827" url="https://pl.wikipedia.org/wiki?curid=3956827" title="Marathon des Alpes-Maritimes">
Marathon des Alpes-Maritimes

Marathon des Alpes-Maritimes – maratoński bieg uliczny rozgrywany co roku pomiędzy Niceą i Cannes, we Francji. Pierwsza edycja maratonu odbyła się 9 listopada 2008 roku. Od początku w zawodach uczestniczyli zarówno mężczyźni, jak i kobiety. Impreza odbywa się każdego roku w listopadzie.
Lista zwycięzców.
Lista zwycięzców:

</doc>
<doc id="3956841" url="https://pl.wikipedia.org/wiki?curid=3956841" title="Katarzyna Szustow">
Katarzyna Szustow

Katarzyna Szustow (ur. 1981 w Warszawie) – polska kuratorka, producentka projektów artystycznych i społecznych, specjalistka od komunikacji kultury, redaktorka radiowa, wydawczyni newslettera Nic Na Siłę. Szefowa i założycielka "Szustow. Kultura i komunikacja" – agencji doradczej zajmującej się wspieraniem rozwoju instytucji i wydarzeń kulturalnych.
Życiorys.
Absolwentka XVIII Liceum Ogólnokształcące im. Jana Zamoyskiego w Warszawie oraz Wydziału Wiedzy o Teatrze Akademii Teatralnej im. Aleksandra Zelwerowicza w Warszawie. Ukończyła również Podyplomowe Studia Zarządzania Projektami Szkoły Głównej Handlowej w Warszawie.
Od połowy lat 90. produkuje wydarzenia artystyczne i współtworzy kształt instytucji, festiwali, prywatnych inicjatyw kulturalnych. Lata 2004–2006 pełniła funkcję dyrektor artystycznej Klubo-galerii Le Madame, gdzie m.in. zaprezentowała ponad 50 teatrów z Polski i zagranicy (m.in. Grupę Sędzia Główny, Grupę Suka off).
W latach 2008-2012 była kierowniczką Działu Komunikacji i Rozwoju w Teatrze Dramatycznym m.st. Warszawy im. Gustawa Holoubka, gdzie m.in. jako pierwsza w Polsce wprowadziła na stałe spektakle z audiodeskrypcją do repertuaru teatralnego (nie jako usługę dostarczaną zewnętrznie). W latach 2012–2015 współpracowała z Fundacją Krystyny Jandy na Rzecz Kultury odpowiadając za komunikację Teatru Polonia i Och-Teatru. W latach 2010-2015 członkini komisji z ramienia Komisji Dialogu Społecznego ds. Kultury oraz grupy eksperckiej Biura Kultury/Centrum Komunikacji Społecznej oceniających wnioski złożone w konkursach m.st. Warszawy na realizację zadań publicznych.
Pracowała w radach programowych: Międzynarodowego Festiwalu Teatralnego WARSZAWA CENTRALNA (2007–2012), Plenarnego Zjazdu Informal European Theatre Meeting (IETM, 2011). Współpracowała ze szwajcarskim Teatrem Gessnerallee i centrum artystycznym Rote Fabryk w Zurychu (2006).
Od 2011 prowadzi na zmianę z Mariuszem Kurcem i Krzysztofem Tomasikiem audycję w Radiu TOK FM „Lepiej późno niż wcale” koncentrująca się na tematach LGBTQ+. W latach 2010-2016 wspólnie z Karolem Radziszewskim i Agnieszką Weseli współtworzyła nieformalną inicjatywę prezentującą sztukę nieheteronormatywną POMADA.
W 2013 założyła firmę doradczą "Szustow. Kultura i komunikacja". Do najciekawszych projektów, z którymi współpracowała należy zaliczyć:
Kuratorka projektów performatywnych:
Club Wotever – wraz z Łukaszem Chotkowskim przygotowała cykl performansów zagranicznych artystów zrzeszonych wokół londyńskiego Klubu Wotever (Klubogaleria Le Madame, 2004)
2008 – ODKRYTE/ZAKRYTE – akcje performatywne wraz z Dorotą Sajewską i Pawłem Miśkiewiczam opracowała program akcji performatywnych (m.in. jedyny w Polsce performance światowej sławy artysty body art Franko B „Don’t Leave Me This Way”)
Przy Międzynarodowym Festiwalu Teatralnym WARSZAWA CENTRALNA (dyrektorzy: Paweł Miśkiewicz i Dorota Sajewska) odpowiadała za program peformatywny, w ramach którego zaprezentowane zostały prace:
amerykańskiego performer body art Rona Atheya "Self-Obliteration #1: Ecstatic" (2008),
„Głęboko na pięć sążni mój ojciec leży / Five Fathoms Deep My Father Lies” Juliany Snapper (2010), której spektakl odbył się w basenie Pałacu Młodzieży PKiN,  
w 2010 na zamówienie Teatru Dramatycznego powstała praca Aernouta Mika „Communitas”, która obecnie znajduje się w kolekcji Muzeum Sztuki Nowoczesnej.  

</doc>
<doc id="3956846" url="https://pl.wikipedia.org/wiki?curid=3956846" title="Johannes Thümmler">
Johannes Thümmler

Johannes Thümmler (ur. 23 sierpnia 1906 w Chemnitz, zm. 2002 w Eriskirch) – niemiecki prawnik, funkcjonariusz hitlerowski, zbrodniarz nazistowski.
Życiorys.
W 1930 ukończył studia prawnicze, później był aplikantem w okręgu Wyższego Sądu Krajowego w Dreźnie, w 1932 wstąpił do NSDAP. W 1934 został szefem gestapo w Dreźnie, a od lutego 1941 do 1943 był szefem gestapo w Chemnitz, gdzie otrzymał taż stanowisko radcy rządowego, 1943–1945 był komendantem Sipo i SD w Katowicach. Miał stopień SS-Obersturmbannführera. W styczniu 1945 był przewodniczącym sądu doraźnego w obozie Auschwitz. Był znany z wyjątkowego okrucieństwa i masowego wydawania wyroków śmierci na więźniów. W styczniu 1945 podczas ofensywy ZSRR przeniósł się do Nysy, następnie do Šumperka. Po wojnie mieszkał i pracował w Niemczech Zachodnich. Mimo wielokrotnie ponawianych wniosków o wszczęciu postępowania karnego przeciw niemu, nigdy nie był sądzony za popełnione zbrodnie.

</doc>
<doc id="3956847" url="https://pl.wikipedia.org/wiki?curid=3956847" title="Oznaczanie (chemia)">
Oznaczanie (chemia)

Oznaczanie – w chemii analitycznej ilościowe określanie analitów znajdujących się w składzie próbki substancji, jest podstawą analizy ilościowej.
Oznaczanie składników można dokonywać przy użyciu rozmaitych technik analitycznych w roztworze, mieszaninie gazów, czy w ciele stałym. Przykładami mogą być odpowiednio: określanie stężenia jonów chlorkowych w wodzie morskiej, dwutlenek węgla oznaczany w powietrzu, czy siarka oznaczana w węglu kamiennym.

</doc>
<doc id="3956849" url="https://pl.wikipedia.org/wiki?curid=3956849" title="It Ain’t Me">
It Ain’t Me

It Ain’t Me – singel norweskiego DJ-a Kygo i amerykańskiej piosenkarki Seleny Gomez. Singel swoją premierę miał 17 lutego 2017 roku. Twórcami tekstu utworu są Kyrre Gørvell-Dahll, Selena Gomez, Andrew Wotman, Brian Lee i Ali Tamposi, natomiast jego produkcją zajęli się Kygo, Andrew Watt, Ben Rice oraz Louis Bell.
„It Ain’t Me” jest utrzymany w stylu muzyki dance-pop i tropical house. Tekst piosenki jest nostalgiczny i opowiada o przeszłości związanej z alkoholem i zbyt częstym imprezowaniem.
Utwór był notowany na 1. miejscu na liście najlepiej sprzedających się singli w Norwegii. Ponadto singel był notowany w pierwszej piątce w większości międzynarodowych list, w tym w Australii, Czechach, Danii, Finlandii, we Francji, w Holandii, Irlandii, Kanadzie, Niemczech, Nowej Zelandii, Polsce, Portugalii, na Słowacji, w Szwajcarii, Szwecji i na Węgrzech. Natomiast do pierwszej dziesiątki listy w Hiszpanii, Stanach Zjednoczonych, Wielkiej Brytanii i we Włoszech.
Personel.
Opracowano na podstawie materiału źródłowego.

</doc>
<doc id="3956852" url="https://pl.wikipedia.org/wiki?curid=3956852" title="Fredrik Jensen">
Fredrik Jensen

Fredrik Jensen (ur. 9 września 1997 w Porvoo) – fiński piłkarz grający na pozycji pomocnika w FC Augsburg.
Kariera klubowa.
Treningi piłkarskie rozpoczął w FC Futura, z którego trafił do FC Honka, a następnie do HJK Helsinki. We wrześniu 2013 podpisał kontrakt z FC Twente. W czerwcu 2015 przedłużył umowę z klubem do połowy 2018 roku. W styczniu 2017 przedłużył kontrakt o 2 lata. W czerwcu 2018 podpisał pięcioletni kontrakt z FC Augsburg.
Kariera reprezentacyjna.
W reprezentacji Finlandii zadebiutował 28 marca 2017 w zremisowanym 1:1 meczu towarzyskim z Austrią, w którym strzelił gola.
Życie osobiste.
Wywodzi się z mniejszości szwedzkojęzycznej. Jego starszy brat Richard również jest piłkarzem.

</doc>
<doc id="3956858" url="https://pl.wikipedia.org/wiki?curid=3956858" title="AB InBev">
AB InBev



</doc>
<doc id="3956861" url="https://pl.wikipedia.org/wiki?curid=3956861" title="Buzurgmehr Jusupow">
Buzurgmehr Jusupow

Buzurgmehr Jusupow, tadż. Бузургмеҳр Юсупов (ur. 11 stycznia 1991 w Duszanbe) – tadżycki piłkarz nożny, futsalista.
Kariera.
Seniorską karierę rozpoczynał w 2004 roku, występując w klubie Chima Duszanbe. Rok później przeszedł do Orijono Duszanbe. W 2006 roku wystąpił na Mistrzostwach Azji U-17 w Singapurze, gdzie zdobył wraz z reprezentacją Tadżykistanu brązowy medal. Uprawniało to tadżycką kadrę do gry na Mistrzostwa Świata U-17 2007. Na tym turnieju Tadżycy awansowali z grupy po zwycięstwie 4:3 ze Stanami Zjednoczonymi i porażkach 0:1 z Belgią i Tunezją, odpadając w 1/8 finału z Peru; Jusupow zagrał na tym turnieju w trzech meczach.
W latach 2007–2008 Jusupow reprezentował barwy Dinamo Duszanbe. Następnie trafił do Polski, zostając zawodnikiem KKS Jelenia Góra. W rundzie jesiennej sezonu 2009/2010 grał w Pogoni Barlinek, natomiast w 2010 roku był piłkarzem Calisii Kalisz. Po kontuzji w sierpniu 2010 wrócił do Tadżykistanu, gdzie grał w piłkę w klubach Energetik Duszanbe i Pamir Duszanbe, a także podjął studia na kierunku finanse i rachunkowość.
W 2013 roku celem kontynuowania studiów przyjechał do Polski. Wówczas to rozpoczął również grę w futsalowym klubie AZS Uniwersytet Warszawski. W 2018 roku odszedł z tego klubu i rozpoczął grę w Przyszłości Włochy. W roku 2021 podpisał kontrakt w futsalową Legią Warszawa.

</doc>
<doc id="3956868" url="https://pl.wikipedia.org/wiki?curid=3956868" title="Podnóżka">
Podnóżka

Podnóżka – potok górski w południowej Polsce w woj. dolnośląskim w Sudetach Wschodnich.
Górski potok o długości około 2,6 km, lewy dopływ Goworówki, jest ciekiem IV rzędu należącym do dorzecza Odry, zlewiska Morza Bałtyckiego.
Położenie.
Potok w Masywie Śnieżnika. Źródło potoku położone jest na obszarze Śnieżnickiego Parku Krajobrazowego w południowo-zachodniej części Masywu Śnieżnika na zachodnim zboczu wzniesienia Puchacz.
Charakterystyka.
W części źródliskowej potok przez niewielki odcinek płynie w kierunku północno-zachodnim, zalesionym zboczem Puchacza. Po kilkuset metrach od źródła potok na wysokości ok. 800 m n.p.m.przecina drogę Goworów-Jodłów i wzdłuż drogi płynie zalesionym terenem w kierunku ujścia, gdzie na wysokości ok. 740 m n.p.m. między wzniesieniami Gawlik po północnej stronie i Kamienny Garb po południowej stronie uchodzi do Goworówki. Koryto potoku kamienisto-żwirowe słabo spękane i nieprzepuszczalne. Zasadniczy kierunek biegu potoku jest północno-zachodni. Jest to potok górski odwadniający południowo-zachodnią część Masywu Śnieżnika. Potok nieuregulowany dziki. Płynie górską doliną porośniętą w całości świerkowym lasem regla dolnego.

</doc>
<doc id="3956871" url="https://pl.wikipedia.org/wiki?curid=3956871" title="Pantielejmon Lepieszynski">
Pantielejmon Lepieszynski

Pantielejmon Nikołajewicz Lepieszynski (ros. Пантелеймон Николаевич Лепешинский, ur. 12 marca 1868 we wsi Studieniec w obwodzie mohylewskim, zm. 29 września 1944 w Moskwie) – działacz rosyjskiego ruchu rewolucyjnego, doktor nauk historycznych, publicysta.
Życiorys.
Studiował na Uniwersytecie Petersburskim, z którego w 1890 został wykluczony i jednocześnie wydalony z Petersburga za działalność rewolucyjną (później zdał eksternistycznie egzaminy na Uniwersytecie Kijowskim) jako związany z Narodną Wolą. W 1892 prowadził działalność rewolucyjną w Sewastopolu, w 1894 wstąpił do kółka marksistowskiego w Petersburgu, w grudniu 1897 został aresztowany i skazany na 3 lata zesłania do guberni jenisejskiej, gdzie spotkał się z Leninem. W 1898 wstąpił do SDPRR, w sierpniu 1899 był jednym z 17 sygnatariuszy podpisu pod "Protestem rosyjskich socjaldemokratów przeciw ekonomistom", w 1900 został agentem "Iskry" w Pskowie, był członkiem Komitetu Organizacyjnego II Zjazdu SDPRR. W listopadzie 1902 został aresztowany i ponownie zesłany do guberni jenisejskiej, skąd w grudniu 1903 zbiegł za granicę, w Genewie związał się z bolszewikami, był sekretarzem Rady Partii i jednym z założycieli biblioteki i archiwum KC SDPRR. W 1905 brał udział w przygotowywaniu III Zjazdu SDPRR, po powrocie prowadził działalność partyjną w Jekaterynosławiu i Petersburgu, od 1912 pracował w biurze statystycznym w Moskwie, był delegatem na zjazdy partii od XIV do XVII. Podczas rewolucji październikowej kierował organizacją partyjną w Orszy, od 1918 pracował w Ludowym Komisariacie Oświaty Rosyjskiej FSRR, był jednym z założycieli i kierowników Istpartu (Komisji ds. Historii Rewolucji Październikowej i RKP(b)) (1921-1924). W 1925 został przewodniczącym KC MOPR, a w 1927 dyrektorem Muzeum Historycznego, 1935-1936 był dyrektorem Muzeum Rewolucji w Moskwie. Napisał wiele publikacji o historii partii, pedagogice i wychowaniu komunistycznym. Został odznaczony Orderem Czerwonego Sztandaru Pracy. Był mężem Olgi Lepieszynskiej. Pochowany na Cmentarzu Nowodziewiczym w Moskwie.

</doc>
<doc id="3956873" url="https://pl.wikipedia.org/wiki?curid=3956873" title="Susan Dey">
Susan Dey

Susan Hallock Dey (ur. 10 grudnia 1952 w Pekinie w stanie Illinois) – amerykańska aktorka i producentka telewizyjna i filmowa, modelka, laureatka nagrody Złotego Globu (1988) za rolę Grace Van Owen w serialu NBC "Prawnicy z Miasta Aniołów" ("L.A. Law", 1986-92).

</doc>
<doc id="3956875" url="https://pl.wikipedia.org/wiki?curid=3956875" title="Bone (komiks)">
Bone (komiks)



</doc>
<doc id="3956877" url="https://pl.wikipedia.org/wiki?curid=3956877" title="EP+6">
EP+6

EP+6 – druga kompilacja szkockiego zespołu Mogwai, wydana 1 października 2001 w Wielkiej Brytanii i rok później w Japonii. Zawiera 10 utworów, wydanych poprzednio na EP-kach: "4 Satin" (1997), "No Education = No Future (Fuck the Curfew)" (1998) i "EP" (1999) oraz wideo "Stanley Kubrick" (w wersji brytyjskiej).
Album.
Historia.
Podobnie jak "Ten Rapid" również "EP+6" stanowi zbiór eksperymentalnych singli, sprawiający wrażenie, jakby został zaprojektowany jako album studyjny. W zbiorze znalazły się nagrania z wcześniej wydanych EP-ek: "4 Satin" (1997), "No Education = No Future (Fuck the Curfew)" (1998) i "EP" (1999). Utwór „Xmas Steps” z 1999 roku jest singlową wersją utworu z albumu "Come On Die Young".
Lista utworów.
Wersja brytyjska.
Wszystkie utwory zostały napisane przez Mogwai. Zostały one zremasterowane i wydane jako CD-Extra.W części Extra znalazło się wideo "Stanley Kubrick" oraz liczne fotografie zespołu i wycinki prasowe.
Wersja japońska.
Lista według Discogs.
Opinie krytyków.
„Utwór 'Stereodee', trwający 13 i pół minuty jest tak samo pociągająco epicki, jak każdy z pozostałych utworów kompilacji; ukazuje on mistrzostwo zespołu w operowaniu melodią: jej wyciszonemu płynięciu i narastaniu napięcia aż do eksplozji” – uważa Heather Phares z magazynu AllMusic. „Również 'Xmas Steps', nieco dłuższy niż wersja albumowa, pokazuje, jak mistrzowsko Mogwai potrafi operować czasem i dynamiką, budując masyw dźwiękowy, eksplodujący w szczytowym momencie niczym wulkan, po czym wyciszony. Ta para utworów stanowi rdzeń kompilacji. Ich przeciwwagę stanowią melancholijne 'Stanley Kubrick' i 'Burn Girl Prom Queen'”.
„Choć "EP + 6" to z pewnością nierówna kompilacja, zawiera ona jedne z najlepszych momentów Mogwai” – twierdzi Louis Pattison z magazynu Soundblab dodając: „Składająca się z nie-albumowych utworów [kompilacja] (…) pokazuje, że ten prawdziwie odkrywczy, avant-rockowy zespół potrafi nei tylko uchwycic najbardziej zdumiewająco piękne melodie, ale też dogłębnie rozumie, jak w mgnieniu oka przekształcić je w bezwzględne, pękające ściany hałasu. Krystalizacją tego podejścia jest z pewnością oryginalne nagranie Mogwai 'Xmas Steps'. Dla każdego fana Mogwai, który przegapił oryginalną EP-kę w momencie jej wydania, ten album powinien być uważany za kluczowy” – konkluduje autor.

</doc>
<doc id="3956879" url="https://pl.wikipedia.org/wiki?curid=3956879" title="Roberto Longhi">
Roberto Longhi

Roberto Longhi (ur. 28 lutego 1890 w Cuneo, zm. 3 czerwca 1970 we Florencji) – włoski historyk sztuki i krytyk artystyczny.
W 1934 został profesorem Uniwersytetu Bolońskiego i Florenckiego, w 1950 założył czasopismo „Paragone” i został jego wydawcą. Pisał głównie eseje oraz monografie włoskich artystów, m.in. "Pierro della Francesca" (1927) i "Caravaggio" (1952).

</doc>
<doc id="3956883" url="https://pl.wikipedia.org/wiki?curid=3956883" title="Pływanie na Letnich Igrzyskach Olimpijskich 1960 – 4 × 200 m stylem dowolnym mężczyzn">
Pływanie na Letnich Igrzyskach Olimpijskich 1960 – 4 × 200 m stylem dowolnym mężczyzn

Sztafeta 4 × 200 m stylem dowolnym mężczyzn – jedna z konkurencji pływackich rozgrywanych podczas XVII Igrzysk Olimpijskich w Rzymie. Eliminacje odbyły się 29 sierpnia, a finał 1 września 1960 roku.
Mistrzami olimpijskimi zostali Amerykanie. Sztafeta w składzie: George Harrison (2:03,4), Richard Blick (2:01,9), Michael Troy (2:02,9), Jeff Farrell (2:02,0) czasem 8:10,2 pobiła o ponad sześć sekund rekord świata ustanowiony miesiąc przed igrzyskami przez reprezentantów Australii. Japończycy, którzy w eliminacjach poprawili rekord olimpijski z poprzednich igrzysk, w finale wywalczyli srebrny medal. Uzyskawszy czas 8:13,2 o 0,6 s wyprzedzili Australijczyków (8:13,8).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3956890" url="https://pl.wikipedia.org/wiki?curid=3956890" title="Infografika">
Infografika

Infografika (grafika informacyjna) - graficzna wizualizacja informacji, danych i wiedzy, zaprojektowana tak, by przekazywać odbiorcom złożone dane w przystępny i jasny sposób. Proces tworzenia infografiki nazywamy wizualizacją danych, lub architekturą informacji. Przejrzystość przekazu jest w niej priorytetowa. Infografika ma za zadanie przykuć uwagę adresata i umożliwić mu szybkie zapoznanie się z zawartością.
Przegląd.
Stała się popularna wraz z rozwojem mass media. Zwiększenie liczby prostych w obsłudze narzędzi do edycji grafiki umożliwia darmowe tworzenie własnych tego typu obrazów każdemu użytkownikowi komputera. Dlatego też chętnie są wykorzystywane przez dziennikarzy, blogerów, ale też duże korporacje korzystające z nich jako narzędzia do przedstawiania statystyk czy do reklamy. Są używane w dziennikarstwie – w prognozach pogody natknąć się możemy na charakterystyczny motyw konturu kraju (lub regionu) z umieszczonymi na nim ikonami: słońcem, słońcem z chmurą, samą chmurą itp., w zależności od pogody w danej okolicy. Z kolei w dużych miastach w tej formie pokazuje się ich plany z zaznaczonymi najważniejszymi obiektami. Dobrze znanymi infografikami są plany metra waszyngtońskiego oraz londyńskiego
W swej książce „The Visual Display of Quantitative Information”, Edward Tufte tak definiuje zadania wizualizacji:
Historia.
Początków historii infografiki poniekąd możemy dopatrywać się w już piśmie obrazkowym, szczególności w hieroglifach starożytnych Egipcjan i malunkach naskalnych. W 1786, William Playfair opublikował pierwsze na świecie wykresy w swej książce „The Commercial and Political Atlas”. Był on ekonomistą, toteż właśnie ekonomię XVIII-wiecznej Anglii przedstawił na różne sposoby. Wykorzystał do tego szereg używanych dziś na co dzień wykresów, m.in. słupkowy, powierzchniowy i liniowy. 15 lat później w swej pracy „Statistical Breviary” zamieścił jeszcze wykres kołowy.
Kolejną osobą wnoszącą wkład do rozwoju tej formy przekazywania informacji był Henry Beck. Gdy mapy metra londyńskiego stawała się coraz bardziej zawiła, zaprojektował on w roku 1933 nową. Zamiast na podstawie faktycznego położenia geograficznego, zamieścił on na niej stacje na podstawie ich wzajemnych położeń. Ponadto wszystkie linie przebiegały pod kątem prostym lub 45°, co nad wyraz poprawiło jej czytelność. Mapa Becka przyjęła się w Londynie tak dobrze, że stała się wzorem tworzenia tego rodzaju planów. Dziś możemy ją rozpatrywać jako prawdopodobnie pierwszą infografikę „z prawdziwego zdarzenia”, bo została stworzona właśnie w celu uproszczenia odbioru zagmatwanych informacji.
Przełomowym czasem był rok 2000, kiedy nie tylko spopularyzowały się animacje Adobe Flash, ale też zabiegi graficzne zaczęły stosować telewizja i dziennikarstwo. Infografiki zaczęły się pojawiać w teledyskach muzycznych i reklamach. Kolejnym krokiem ku rozwojowi infografiki było powstanie alternatyw dla Adobe Flash – HTML5 (2014) oraz CSS3 (2012), do dziś będące głównymi językami opisowymi stron internetowych. Dzisiaj z infografikami spotykamy się na każdym kroku, w szczególności w mediach i marketingu. Największy zasięg mają te z nich, które zostaną zamieszczone w Internecie. Użytkownicy portali społecznościowych chętnie je czytają, a gdy ich treść im się podoba, mogą w sposób bardzo łatwy i niezobowiązujący udostępnić je swoim znajomym, niekiedy rozpoczynając tzw. efekt wirusowy. W swej prezentacji TED, twórca i designer David McCandless wypowiedział takie słowa na temat infografik: „Informacje wizualne mają w sobie coś niemal magicznego. Przyjmuje się je bez wysiłku. Dosłownie można je w siebie wlewać. Kiedy poruszasz się po gęstej dżungli informacji, widok pięknej infografiki lub ślicznej wizualizacji danych przynosi ulgę, zupełnie jakby trafiło się na prześwit.”.
Dziś możemy obserwować ewolucję infografiki w kierunku nie tylko lepszego dostarczania informacji, ale zapewniania rozrywki. Łatwość tworzenia tego typu ilustracji powoduje, że głównym ograniczeniem nie są już umiejętności, ale twórczość autora.
Przewaga infografiki nad zwykłym tekstem.
Odkrycia naukowe dotyczące fizjologii ludzkiego wzroku i sposobu przetwarzania informacji przez mózg są poważnym argumentem przemawiającym za wykorzystywaniem infografiki. Jak się okazuje, nasz wzrok jest zdecydowanie najważniejszym z naszych zmysłów, a za analizowanie obrazu dostarczanego do mózgu przez oczy odpowiada – pośrednio lub bezpośrednio – blisko 50% naszych neuronów. Istotnie, w siatkówce człowieka znajdziemy ok. 130 milionów receptorów. Cała sieć nerwowa odpowiedzialna za widzenie stanowi bardzo istotną sieć całego nerwowego układu. Neurony uczestniczące w procesie widzenia reprezentują ok. 30% całej szarej substancji szarej naszego mózgu. Dla kontrastu dodajmy, że neurony odpowiedzialne za dotyk to tylko jej 8%, a za słuch – 3%. Świadczy to o przewadze wzroku nad pozostałymi zmysłami – chcąc, by nasza treść dotarła do wielu odbiorców warto mieć to na uwadze i dobrze wykorzystać możliwości tego zmysłu.
Warto w tym miejscu przeanalizować sposób przyswajania informacji przez mózg. Gdy czytamy dłuższy tekst, rzadko zastanawiamy się nad tym, ile tak naprawdę pracy mózg musi wykonać, by go zrozumieć, bo wykonuje to w ułamku sekundy. Każda słowo w tekście jest jednak pewnym symbolem graficznym. Mózg musi przeanalizować każde z nich z osobna, a dopiero potem połączyć w logiczne obiekty tak, byśmy wiedzieli, co czytamy. Zachodzi to więc sekwencyjnie. Natomiast widząc infografikę, mózg od razu może dostrzec w niej konkretne kształty i kolory, i od razu zinterpretować je wstępnie jako całość. Bardzo poprawia to zrozumiałość danych, ale też szybkość ich przyswajania. Ponadto z racji tego, że obiekty na infografice mocno się od siebie różnią – kształtem, kolorem, wielkością – zapamiętujemy znacznie większą część jej zawartości, niż w przypadku samego tekstu.
Według statystyki przeprowadzonej na Facebooku przez Kissmetrics wynika, że najpopularniejsze posty na Facebooku to te, które zawierają grafikę i niewiele tekstu. Z badania serwisu HubSpot czytamy, że zdjęcia na Facebooku mają średnio o 53% więcej polubień niż „zwykłe” posty. Ma to związek z pewnym trendem wśród internautów – z powodu dużej ilości wszechobecnych informacji zazwyczaj po wejściu na stronę internetową jak najszybciej staramy się odfiltrować na niej rzeczy dla nas przydatne. Z tego też względu zamiast analizować całą zawartość strony, pośpiesznie przeglądamy wyróżniające się obiekty oraz nagłówki. Nawet jeśli informacja, której szuka, znajduje się na stronie, to gdy nie będzie wystarczająco wyeksponowana, prawdopodobnie opuści stronę, czemu zapobiec możemy właśnie poprzez zawarcie przekazu w rzucającej się w oczy infografice.

</doc>
<doc id="3956892" url="https://pl.wikipedia.org/wiki?curid=3956892" title="Sielsowiet Gródek Ostroszycki">
Sielsowiet Gródek Ostroszycki

Sielsowiet Gródek Ostroszycki (biał. "Астрашыцка-Гарадоцкі сельсавет", ros. "Острошицко-Городокский сельсовет") – sielsowiet na Białorusi, w obwodzie mińskim, w rejonie mińskim.

</doc>
<doc id="3956900" url="https://pl.wikipedia.org/wiki?curid=3956900" title="Powerbank">
Powerbank

Powerbank (inaczej: bank energii, mobilna ładowarka, zewnętrzna bateria) – przenośne urządzenie do ładowania urządzeń mobilnych za pomocą portu USB lub bezprzewodowo. Są wyposażone w baterie litowo-jonowe lub litowo-polimerowe, które można wielokrotnie ładować. Posiadają one bardzo dobre parametry magazynowania energii i trwałości ogniw.
Działanie każdego powerbanku sprowadza się do jego naładowania i przechowywania w nim energii elektrycznej, która następnie zostaje wydatkowana na ładowanie baterii dowolnego urządzenia wyposażonego w kompatybilny port (najczęściej USB lub microUSB). Tradycyjny powerbank podaje prąd o napięciu 5 V i natężeniu 1 lub 2 amperów – niektóre jednak wspierają szybkie ładowanie. Część urządzeń umożliwia ładowanie dwóch urządzeń równocześnie dzięki posiadaniu dwóch portów USB.
Pojemność baterii powerbanku wynosi zwykle od 4000 do 30 000 miliamperogodzin (mAh). Najpojemniejsze urządzenia mają nawet kilka razy więcej energii niż bateria w przeciętnym smartfonie. Powerbank nadaje się także do ładowania innych przenośnych urządzeń, takich jak na przykład smartwatche, czytniki e-booków czy tablety, a nawet laptopy, które z uwagi na większą baterię potrzebują powerbanków dużych pojemności.
Dzięki swojemu wszechstronnemu zastosowaniu oraz stosunkowo niskiej cenie zyskały popularność jako forma promocji. Różne marki wykorzystują powerbanki jako narzędzie marketingowe.
Ile razy powerbank naładuje telefon?
Zależy to zarówno od pojemności powerbanku, jak i pojemności baterii w telefonie. Baterie telefonów mogą mieć pojemność od 1000 mAh (starsze modele) do 4000–5000 mAh. W obecnych smartfonach najczęściej mamy do czynienia z bateriami o pojemności 2500–4000 mAh

</doc>
<doc id="3956904" url="https://pl.wikipedia.org/wiki?curid=3956904" title="Vuelta al País Vasco 2017">
Vuelta al País Vasco 2017

57. edycja wyścigu kolarskiego Vuelta al País Vasco odbyła się od 3 do 8 kwietnia 2017. Wyścig liczył sześć etapów, o łącznym dystansie 828,8 km, zaliczany był do rankingu światowego UCI World Tour 2017.
Uczestnicy.
Na starcie tego wyścigu stanęło 20 zawodowych ekip: osiemnaście drużyn jeżdżących w UCI World Tour 2017 i dwie profesjonalne ekipy zaproszone przez organizatorów z tzw. „dziką kartą”.

</doc>
<doc id="3956909" url="https://pl.wikipedia.org/wiki?curid=3956909" title="José Paolo Guerrero">
José Paolo Guerrero



</doc>
<doc id="3956911" url="https://pl.wikipedia.org/wiki?curid=3956911" title="St. Julian's Tower">
St. Julian's Tower



</doc>
<doc id="3956912" url="https://pl.wikipedia.org/wiki?curid=3956912" title="UCAM Murcia CF">
UCAM Murcia CF

Universidad Católica de Murcia Club de Fútbol – hiszpański klub z siedzibą w mieście Murcia. Został założony w 1999 roku. Aktualnie występuje w Segunda División B.
Stadion.
Gracze z Murci spotkania domowe rozgrywają na obiekcie Estadio de La Condomina, mogącym pomieścić 6500 kibiców. Został oddany do użytku 1924 roku.
Zawodnicy.
Skład.
"Stan na 29 marca 2017"

</doc>
<doc id="3956914" url="https://pl.wikipedia.org/wiki?curid=3956914" title="Tour de Romandie 2017">
Tour de Romandie 2017

71. edycja wyścigu kolarskiego Tour de Romandie odbyła się w dniach 25–30 kwietnia 2017 roku. Liczyła sześć etapów, o łącznym dystansie 682,98 km. Wyścig zaliczany był do rankingu światowego UCI World Tour 2017.
Uczestnicy.
Na starcie wyścigu stanęło 19 ekip. Wśród nich znalazło się wszystkie osiemnaście ekip UCI World Tour 2017 oraz jedna zaproszona przez organizatorów.

</doc>
<doc id="3956918" url="https://pl.wikipedia.org/wiki?curid=3956918" title="Barawaja (rejon miński)">
Barawaja (rejon miński)

Barawaja (biał. Баравая; ros. Боровая, "Borowaja") – wieś na Białorusi, w obwodzie mińskim, w rejonie mińskim, w sielsowiecie Baraulany.
Barawaja leży przy węźle Mińskiej Obwodnicy Samochodowej z drogą magistralną M3. We wsi znajduje się lądowisko.

</doc>
<doc id="3956923" url="https://pl.wikipedia.org/wiki?curid=3956923" title="Akolica (obwód miński)">
Akolica (obwód miński)

Akolica (biał. Аколіца; ros. Околица, "Okolica"; hist. "Chalawszczyzna") – wieś na Białorusi, w obwodzie mińskim, w rejonie mińskim, w sielsowiecie Gródek Ostroszycki.

</doc>
<doc id="3956924" url="https://pl.wikipedia.org/wiki?curid=3956924" title="Chalawszczyzna">
Chalawszczyzna



</doc>
<doc id="3956926" url="https://pl.wikipedia.org/wiki?curid=3956926" title="Melaleuka skrętolistna">
Melaleuka skrętolistna

Melaleuka skrętolistna, drzewo herbaciane ("Melaleuca alternifolia" Maiden &amp; Betche) – gatunek drzewa z rodziny mirtowatych. Jego nazwa pochodzi od greckich słów "melas" „czarny”, ciemny oraz "leucon" „biały”, co prawdopodobnie odnosi się do jasnych gałęzi i ciemnego pnia drzewa. Jest gatunkiem endemicznym Australii, występującym we wschodniej części kontynentu – w południowym Queensland oraz w Nowej Południowej Walii. Rośnie przeważnie wzdłuż strumieni i na bagnach. Pozyskuje się z niego olejek eteryczny o właściwościach zdrowotnych.

</doc>
<doc id="3956927" url="https://pl.wikipedia.org/wiki?curid=3956927" title="Kłym Czuriumow">
Kłym Czuriumow

Kłym Iwanowycz Czuriumow (; ur. 19 lutego 1937 w Mikołajowie, Ukraińska SRR (obszar byłego ZSRR), zm. 14 października 2016 w Charkowie, Ukraina) – radziecki i ukraiński astronom, jeden z odkrywców komety 67P/Czuriumow-Gierasimienko, która została wybrana jako cel dla sondy kosmicznej Rosetta.
Biografia.
Urodził się jako czwarte dziecko Iwana Iwanowycza Czuriumowa i Antoniny Mychajliwny Czuriumowej. Jego ojciec został uznany za poległego w czasie II wojny światowej w 1942. W 1949 jego rodzina przeprowadziła się z Mikołajowa do Kijowa. Szkołę średnią ukończył w 1955, otrzymując zgodę na kontynuację nauki w szkole wyższej. Dostał się na Wydział Fizyki Uniwersytetu Kijowskiego. Na trzecim roku studiów, zamiast na fizykę teoretyczną, trafił na specjalizację z optyki. Pomimo braku zgody nadal uczęszczał jednak na fakultet z fizyki teoretycznej, za co został ukarany przesunięciem na fakultet z astronomii.
Po skończeniu studiów w 1960, został skierowany do Polarnej Stacji Geofizycznej w Zatoce Tiksi w Republice Jakuckiej. Tam badał zjawisko zorzy polarnej, prądów tellurycznych i jonosferę.
W 1962 powrócił do Kijowa i rozpoczął pracę w zakładach zbrojeniowych, gdzie uczestniczył m.in. w rozwoju przyrządów optycznych na potrzeby wojska i programów kosmicznych.
Po skończeniu podyplomowych studiów o specjalizacji astrofizyka, pod nadzorem profesora Siergieja Wszechswiackiego rozpoczął pracę na Wydziale Astronomii Uniwersytetu Kijowskiego. Obserwował komety zarówno w obserwatorium uniwersyteckim w Lisnikach, jak i w czasie licznych wypraw na Kaukaz oraz na Syberię, Czukotkę i Kamczatkę.
W 1969 roku Kłym Czuriumow wraz ze Swietłaną Gierasimienko, badając komety okresowe w obserwatorium w Ałmaty, odkryli kometę 67P/Czuriumow-Gierasimienko. Odkrycie było wynikiem badania fotografii innej komety (32P/Comas Solá), która – jak się po późniejszej analizie okazało – znajdowała się blisko 2 stopnie od tego obiektu. W 1986 roku Czuriumow współodkrył także kometę jednopojawieniową C/1986 N1 (Churyumov-Solodovnikov).
W 1972 obronił swój pierwszy stopień naukowy dysertacją "Badania komet Ikeyya-Seki (N/1967n), Honda (С/1968), Tago-Sato-Kosaka (C/1969 T1) i nowej komety okresowej 67P/Czuriumow-Gerasimienko na podstawie analizy zdjęć".
W 1993 obronił doktorat rozprawą "Fizyczne procesy ewolucji komet" w Instytucie Badań Kosmicznych Rosyjskiej Akademii Nauk w Moskwie.
W 1998 Uniwersytet Kijowski nadał mu tytuł profesora.
Kłym Czuriumow był także członkiem Międzynarodowej Unii Astronomicznej, Narodowej Akademii Nauk Ukrainy, Nowojorskiej Akademii Nauk i dyrektorem Planetarium w Kijowie.
Czuriumow zmarł kilkanaście dni po zakończeniu misji Rosetta w nocy 13–14 października 2016 w szpitalu w Charkowie.
Nagrody i wyróżnienia.
W 2003 otrzymał Order Za Zasługi III stopnia, a w 2009 – II stopnia.
Na jego cześć nazwano planetoidę (2627) Churyumov, natomiast członków jego rodziny upamiętniają nazwy planetoid (3942) Churivannia i (6646) Churanta.

</doc>
<doc id="3956929" url="https://pl.wikipedia.org/wiki?curid=3956929" title="Protesty na Białorusi (2017)">
Protesty na Białorusi (2017)

Protesty na Białorusi – protesty spowodowane pogarszaniem sytuacji ekonomicznej ludności Białorusi i największa fala niezadowolenia społecznego od 2010 r., gdy miały miejsce protesty przeciwko sfałszowaniu wyników wyborów prezydenckich.
Przyczyny.
Bezpośrednią przyczyną protestów stało się nałożenie podatku na bezrobotnych dekretem. Prezydencki dekret nr 3 z kwietnia 2015 roku stanowił, że każdy obywatel, który w ciągu roku przepracował mniej niż 183 dni, miałby zapłacić podatek o równowartości 800 zł. Nowa danina miała uzupełnić straty budżetu państwa, powodowane przez niepracujących obywateli.
Szerzej przyczyną kryzysu politycznego na Białorusi była słaba sytuacja gospodarcza kraju, który od 2008 roku trzykrotnie wchodziła w okres recesji: w 2009 r., 2010 r. i 2015 r., a także wzrostu bezrobocia spowodowanego przez ograniczenie eksportu do Rosji, będące z kolei następstwem osłabienia gospodarczego tego kraju z powodu zachodnich sankcji.
Dekret dotknął ok. 0,5 mln osób, zapłaciło go natomiast 10% zobowiązanych, często zapożyczając się u innych osób, ponieważ kwota podatku stanowiła równowartość średniej miesięcznej pensji.
Protesty.
Pierwsze protesty miały miejsce 17 lutego 2017 roku w Mińsku, gdzie zebrało się ok. 2,5 tys. demonstrantów. Demonstracja w Mińsku stała się pierwszą z serii, a kolejne miały miejsce w całym kraju, m.in. w Brześciu, Grodnie, Mołodecznie, Witebsku, Homlu, Mohylewie, Bobrujsku i Baranowiczach. Nietypowy dla Białorusi był brak udziału w organizacji protestów wielkomiejskiej inteligencji, która stanowiła trzon ruchów opozycyjnych. Decyzja o przyłączeniu się inteligencji do protestów podjęta została już w ich trakcie.
Pod naciskiem demonstracji dekret został zawieszony na rok, co jednak nie spowodowało uspokojenia nastrojów i nie zakończyło demonstracji. Oprócz każdorazowo powtarzanych na wiecach postulatów odwołania podatku pojawiały się także na niektórych protestach wezwania do ustąpienia prezydenta ze stanowiska.
Na 25 marca zaplanowała została duża demonstracja Mińsku, jednak służby specjalne spacyfikowały ją tuż przed rozpoczęciem, aresztując ponad 700 zgromadzonych, z których blisko 400 osób został postawionych przed sądem. Następnego dnia odbyła się demonstracja rodzin aresztowanych, również rozpędzona przez siły porządkowe i zakończona aresztowaniem kilkudziesięciu osób.

</doc>
<doc id="3956932" url="https://pl.wikipedia.org/wiki?curid=3956932" title="Borowlany (rejon miński)">
Borowlany (rejon miński)

Borowlany (biał. "Бараўляны /" "Baraŭliany"; ros. "Боровляны") – wieś na Białorusi, w obwodzie mińskim, w rejonie mińskim. Siedziba sielsowietu. Miejscowość silnie zurbanizowana, ośrodek usługowy, głównie leczniczy.
W czasach Rzeczypospolitej wieś leżała w województwie mińskim. Odpadła od Polski w wyniku II rozbioru. W granicach Rosji należała do ujezdu mińskiego w guberni mińskiej. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich. Od 1920 roku w Białoruskiej SRR. Od 1938 roku wchodzi w skład obwodu mińskiego.
Borowlany są ważnym ośrodkiem leczniczym Białorusi. Znajduje się tu zespół szpitalny, Centrum Medyczne Rejonu Centralnego, Państwowe Centrum Naukowo-Praktyczne Dziecięcej Onkologii, Hematologii i Immunologii, Białoruskie Hospicjum Dziecięce oraz Mińska Obwodowa Stacja Sanitarno-Epidemiologiczna.
Wieś należy do parafii rzymskokatolickiej Imienia NMP w Mińsku. W miejscowości znajduje się świetlica, prowadzona przez Salezjanów.

</doc>
<doc id="3956933" url="https://pl.wikipedia.org/wiki?curid=3956933" title="Barkan (budowla)">
Barkan (budowla)



</doc>
<doc id="3956938" url="https://pl.wikipedia.org/wiki?curid=3956938" title="Circé (1925)">
Circé (1925)

Circé (Q125) – francuski okręt podwodny z okresu międzywojennego i II wojny światowej, jednostka prototypowa swojego typu. Okręt został zwodowany 29 października 1925 roku w stoczni Schneider w Chalon-sur-Saône, a do służby w Marine nationale wszedł w czerwcu 1929 roku. Jednostka pełniła służbę na Morzu Śródziemnym i wzięła udział w kampanii norweskiej, a od zawarcia zawieszenia broni między Francją a Niemcami znajdowała się pod kontrolą rządu Vichy. W grudniu 1942 roku okręt został przejęty przez Niemców w Bizercie i przekazany Włochom. W Regia Marina jednostka otrzymała oznaczenie FR 117, lecz nie zdążyła wejść do służby. Okręt został samozatopiony w Bizercie 6 maja 1943 roku.
Projekt i budowa.
„Circé” zamówiona została na podstawie programu rozbudowy floty francuskiej z 1922 roku. Okręt, zaprojektowany przez inż. Jeana Simonota, zbliżony był wielkością i parametrami do typu "Sirène". Jednostka charakteryzowała się wysoką manewrowością i silnym uzbrojeniem, lecz miała zbyt długi czas zanurzenia, a ciasnota wnętrza powodowała trudności w obsłudze mechanizmów okrętowych przez załogę. 
„Circé” zbudowana została w stoczni Schneider w Chalon-sur-Saône. Stępkę okrętu położono w lutym 1923 roku, został zwodowany 29 października 1925 roku, a do służby w Marine nationale przyjęto go w czerwcu 1929 roku. Jednostka otrzymała numer burtowy Q125.
Dane taktyczno–techniczne.
„Circé” była średniej wielkości dwukadłubowym okrętem podwodnym. Długość całkowita wynosiła 62,48 metra, szerokość 6,2 metra i zanurzenie 3,99 metra. Wyporność w położeniu nawodnym wynosiła 615 ton, a w zanurzeniu 776 ton. Okręt napędzany był na powierzchni przez dwa dwusuwowe silniki wysokoprężne Schneider-Carels o łącznej mocy 1250 koni mechanicznych (KM). Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 7,5 węzła w zanurzeniu. Zasięg wynosił 3500 Mm przy prędkości 9 węzłów w położeniu nawodnym oraz 75 Mm przy prędkości 5 węzłów pod wodą. Zbiorniki paliwa mieściły 60 ton oleju napędowego, a energia elektryczna magazynowana była w bateriach akumulatorów typu D liczących 140 – 144 ogniwa. Dopuszczalna głębokość zanurzenia wynosiła 80 metrów, zaś autonomiczność 20 dób.
Okręt wyposażony był w 7 wyrzutni torped kalibru 550 mm: dwie wewnętrzne i dwie zewnętrzne na dziobie, jedną wewnętrzną na rufie oraz jeden podwójny obrotowy zewnętrzny aparat torpedowy za kioskiem, z łącznym zapasem 13 torped. Uzbrojenie artyleryjskie stanowiło działo pokładowe kal. 75 mm L/35 M1925 oraz dwa karabiny maszynowe kal. 8 mm (2 x I).
Załoga okrętu składała się z 3 oficerów oraz 38 podoficerów i marynarzy.
Służba.
W momencie wybuchu II wojny światowej okręt pełnił służbę na Morzu Śródziemnym, wchodząc w skład 13. dywizjonu 5. eskadry 1. Flotylli okrętów podwodnych stacjonującej w Tulonie. Dowódcą jednostki był w tym okresie kpt. mar. M.A.J. Delort, zastąpiony 2 listopada przez kpt. mar. A. Frossarda. W końcu 1939 roku okręt był remontowany w La Ciotat. 28 marca 1940 roku „Circé” (wraz z bliźniaczymi „Calypso”, „Thétis” i „Doris”) wyszła z Oranu w konwoju 17.R, udając się przez Cieśninę Gibraltarską do Brestu. Następnie jednostki udały się do Harwich, by wspomóc Brytyjczyków w kampanii norweskiej („Circé” przybyła do portu w dniu 14 kwietnia). 20 kwietnia okręt wyszedł na pierwszy patrol, jednak powrócił już 22 kwietnia z powodu dużej aktywności nieprzyjacielskiego lotnictwa. 29 kwietnia 1940 roku okręt udał się na patrol pod Texel, jednak z powodu defektu powrócił do Harwich w dniu 6 maja. 16 maja jednostka ponownie wyszła na patrol pod holenderskie wybrzeże, zderzając się następnego dnia z francuskim okrętem podwodnym „La Sibylle”. Z uszkodzonym prawoburtowym silnikiem okręt powrócił do Rosyth 19 maja („La Sybille” nie doznała uszkodzeń). 25 maja „Circé” wraz z „Thétis” i okrętem-bazą okrętów podwodnych „Jules Verne” wyszły z Rosyth do Dundee, które osiągnęły bezpiecznie wieczorem (w morzu do mini-konwoju dołączyła jeszcze „Calypso”). 4 czerwca jednostka (wraz z innymi francuskimi okrętami podwodnymi) udała się w rejs powrotny do Francji. Po przybyciu do Brestu okręt był remontowany w tamtejszej stoczni. 18 czerwca, wobec zbliżania się wojsk niemieckich do portu w Breście, „Circé” ewakuowała się do Casablanki (razem z okrętami podwodnymi „Casabianca”, „Sfax”, „Poncelet”, „Persée”, „Ajax”, „Thétis”, „Calypso”, „Méduse”, „La Sibylle”, „Amazone”, „Antiope”, „Orphée” i „Amphitrite”).
Po zawarciu zawieszenia broni między Francją a Niemcami „Circé” znalazł się pod kontrolą rządu Vichy. 2 listopada 1940 roku okręt opuścił Casablankę, osiągając Oran w dniu 5 listopada. Następnie jednostka została rozbrojona w Bizercie. Na przełomie 1941 i 1942 roku okręt został wycofany z czynnej służby. Po rozpoczęciu przez Niemcy okupacji terenów podległych rządowi Vichy, 8 grudnia 1942 roku okręt został przejęty przez Niemców w Bizercie i przekazany Włochom. Jednostka w Regia Marina otrzymała oznaczenie FR 117, lecz nigdy nie weszła do służby. Okręt został samozatopiony w Bizercie 6 maja 1943 roku, kilka dni przed kapitulacją wojsk Osi w Tunezji.

</doc>
<doc id="3956947" url="https://pl.wikipedia.org/wiki?curid=3956947" title="Ambasada RP w Erywaniu">
Ambasada RP w Erywaniu

Ambasada Rzeczypospolitej Polskiej w Erywaniu (orm. "Երևանում Լեհաստանի Հանրապետության Դեսպանություն," ang. "Embassy of the Republic of Poland in Yerevan") – polska misja dyplomatyczna w stolicy Armenii. Ambasadorem Nadzwyczajnym i Pełnomocnym RP w Republice Armenii jest Paweł Cieplak, który złożył listy uwierzytelniające na ręce Prezydenta Armenii Serża Sarkisjana 8 lutego 2018..
Polska nawiązała stosunki dyplomatyczne z Armenią 26 lutego 1992; placówkę zaś utworzono w 2001.
Struktura.
W skład ambasady wchodzą:

</doc>
<doc id="3956948" url="https://pl.wikipedia.org/wiki?curid=3956948" title="Sobór Przemienienia Pańskiego w Narwie">
Sobór Przemienienia Pańskiego w Narwie

Sobór Przemienienia Pańskiego – prawosławny sobór w Narwie, wzniesiony w XV w. jako kościół rzymskokatolicki, następnie od XVI do XVIII w. protestancki, zniszczony w 1944.
Historia.
Świątynia została zbudowana w XIV w. jako kościół rzymskokatolicki pod wezwaniem Najświętszej Maryi Panny. W XVI w. przejęli ją protestanci, nadając jej jako patrona Jana Jerozolimskiego. Nabożeństwa w obiekcie odbywały się w języku niemieckim, dla odróżnienia od innej świątyni luterańskiej w mieście, gdzie obowiązywał język szwedzki.
Po przyłączeniu Narwy do Rosji oba znajdujące się w mieście kościoły protestanckie zostały zamienione na prawosławne cerkwie. Powtórna konsekracja dawnego kościoła św. Jana, przemianowanego na sobór Przemienienia Pańskiego, miała miejsce 29 czerwca 1708. Na uroczystości był obecny Piotr Wielki. Przypuszczalnie w przebudowie luterańskiej świątyni na cerkiew brał udział Domenico Trezzini.
Sobór został zniszczony podczas walk o Narwę w 1944. Po II wojnie światowej rozebrano również jego ruiny. Z wyposażenia budynku ocalał XVII-wieczny krucyfiks, który przeniesiono do soboru Zmartwychwstania Pańskiego w Narwie. Ten element wyposażenia świątyni został w niej zachowany w XVIII w. wbrew nakazowi Świętego Synodu i mimo faktu, że jego wygląd nie odpowiada prawosławnej tradycji. Według legendy podczas wynoszenia z obiektu dawnego wyposażenia sam Piotr Wielki nakazał pozostawienie krucyfiksu na swoim miejscu.
Architektura.
Obiekt sakralny wzniesiony został w stylu gotyckim i był trójnawową bazyliką ze sklepieniem krzyżowym, od strony południowej opierającą się na rzędzie przypór. Zbudowano go na planie kwadratu. Zmiany w jego architekturze i rozplanowaniu zaszły po zaadaptowaniu pierwotnego kościoła na cerkiew, co wiązało się ze wzniesieniem drugiego pomieszczenia ołtarzowego (poświęconego św. Mikołajowi). Inwestycję tę sfinansował kupiec Diemid Diemidow. We wnętrzu znalazł się wówczas barokowy dwurzędowy ikonostas oraz boczne ikony w kiotach ustawionych pod gotyckimi filarami. Główny ikonostas soboru w Narwie, którego głównym elementem były ogromne carskie wrota, mógł być prototypem analogicznej konstrukcji ustawionej w soborze Świętych Piotra i Pawła w twierdzy Pietropawłowskiej w Petersburgu. Główny ikonostas oraz drugi, ustawiony przed ołtarzem św. Mikołaja, mogły zostać wykonane w całości we Włoszech.

</doc>
<doc id="3956950" url="https://pl.wikipedia.org/wiki?curid=3956950" title="Ambasada Polski w Armenii">
Ambasada Polski w Armenii



</doc>
<doc id="3956958" url="https://pl.wikipedia.org/wiki?curid=3956958" title="Wybory szefa administracji Hongkongu w 2017 roku">
Wybory szefa administracji Hongkongu w 2017 roku

Wybory szefa administracji Hongkongu w 2017 roku – wybory szefa administracji Hongkongu, które rozpisano na 26 marca 2017 roku. Zwyciężyła kandydatka popierana przez rząd Chin, Carrie Lam, która zdobyła 777 z 1194 głosów kolegium elektorskiego.

</doc>
<doc id="3956963" url="https://pl.wikipedia.org/wiki?curid=3956963" title="Édouard Peisson">
Édouard Peisson

Édouard Peisson (ur. 7 marca 1896 w Marsylii, zm. 2 września 1963 w Ventabren) – pisarz francuski, autor licznych powieści marynistycznych.
Życie i twórczość.
Już w dzieciństwie uległ fascynacji morzem i żeglugą. Wcześnie też odbył swój pierwszy rejs jako adept szkoły morskiej. Później pełnił różne funkcje, będąc również kapitanem marynarki handlowej; pływał po Morzu Śródziemnym, Bałtyku, Atlantyku i morzach południowych. Podczas I wojny światowej uczestniczył w morskim transporcie wojsk i zaopatrzenia. Po zwolnieniu z marynarki handlowej w ramach powojennej redukcji personelu pracował jako urzędnik prefektury; wtedy podjął pierwsze próby literackie. W 1936 ostatecznie zrezygnował z pracy w administracji i odtąd poświęcił się pisarstwu. Opuścił też Marsylię osiedlając się na stałe w Luynes.
Jego utwory, których wydał blisko 40, cechowała prosta proza marynistyczna, w której wykorzystywał własne doświadczenia zdobyte w ciągu lat pracy na morzu. W latach trzydziestych XX w. wraz z kilkoma innymi twórcami (Marc Bernard, Eugène Dabit, Tristan Rémy) należał do grupy tzw. pisarzy proletariackich, skupionych wokół lewicowego dziennika "Nouvel Âge". W 1930 otrzymał swą pierwszą nagrodę literacką za powieść "Kurier z Morza Białego" ("Le Courrier de la mer Blanche"); w 1939 wybrano go na członka Akademii Marsylskiej. W 1940 za "Podróż Edgara" ("La Voyage d'Edgar") został laureatem nagrody literackiej przyznawanej przez Akademię Francuską.

</doc>
<doc id="3956968" url="https://pl.wikipedia.org/wiki?curid=3956968" title="Frederick Sumaye">
Frederick Sumaye

Frederick Tluway Sumaye (ur. 1953 w Aruszy) – premier Tanzanii w latach 1995–2005.
Był członkiem rządzącej Partia Rewolucji oraz od 1983 do 2005 parlamentu dystryktu Hagang (część regionu Manyara). W 1995 objął funkcję premiera, którą stracił wkrótce po wyborach z grudnia 2005. Pełnił też funkcję ministra rolnictwa.
Od 2006 był Ambasadorem Dobrej Woli UNIDO, zapisał się też na studia na Harvard Kennedy School, które ukończył z tytułem Master of Public Administration. W 2015 starał się bezskutecznie o nominację swojej partii w wyborach prezydenckich; wobec niepowodzenia 25 sierpnia 2015 dołączył do opozycyjnej partii UKAWA.

</doc>
<doc id="3956970" url="https://pl.wikipedia.org/wiki?curid=3956970" title="Blind Boy Fuller">
Blind Boy Fuller

Blind Boy Fuller (właśc. Fulton Allen, ur. 10 lipca 1904, zm. 13 lutego 1941) – amerykański bluesman, wokalista, gitarzysta reprezentujący country blues i blues piedmoncki.
Życiorys.
Urodził się w Wadesboro w hrabstwie Anson w stanie Karolina Północna Ojcem był Calvin Allen a matką Mary Jane Walker. Był jednym z ich dziesięciorga dzieci.
W 1926 r. rodzina przeniosła się do Rockingham w tym samym stanie. Wcześnie zainteresował się muzyką i nauczył się grać na gitarze. W połowie lat 20. XX w. zaczął występować na ulicach, piknikach i prywatkach. Z powodu owrzodzenia oczu był częściowo niewidomy, co spowodowało, że chociaż początkowo uczył się grać na różnych instrumentach, ostatecznie zdecydował się na gitarę.
W 1928 r. stał się całkowicie niewidomy. Opuścił dom i zaczął występować jako wędrowny muzyk. Grał dla napiwków w magazynach tytoniu w Winston-Salem i przez krótki czas występował na ulicach Danville w stanie Wirginia. W tym samym roku osiadł na stałe w Durham w Karolinie Północnej i zarabiał na życie grając na ulicach w latach 1939-1934. Miasto to opuszczał tylko na krótko.
Gdy opuszczał Durham, to z reguły tworzył duety z takimi muzykami jak Sonny Terry, Bull City Red, Floyd Dipper Boy Council i Gary Davis. Występowali przeważnie w Wadesboro, Watha i Durham.
W 1933 r. grywał w Durham w towarzystwie takich muzyków jak Gary Davis i Sonny Terry. Chociaż z grania na ulicy muzycy nie stawali się bogaczami, często bywali usuwani przez policję. Zachowały się listy w obronie Fullera pisane przez przedstawiciela lokalnej Opieki Społecznej (od której Fuller dostawał comiesięczny czek w wysokości 23 dol.) do szefa policji w Durham.
W latach 1934-1938 występował głównie w Lincoln Café w Durham.
23 lipca 1935 r. dokonał swoich pierwszych nagrań dla firmy ARC w Nowym Jorku, wśród 13 nagrań znalazł się jego przebój „Rag, Mama Rag”. Blind Gary Davis był drugim gitarzystą na połowie nagranych utworów.
28 i 29 kwietnia 1936 r. odbyła się jego kolejna sesja nagraniowa, także dla firmy ARC. Nagrał wtedy 11 bluesów w tym dwa dwukrotnie.
Rok 1937 był dla niego pod względem nagrań rokiem rekordowym. W ciągu 10 sesji pomiędzy 8 lutego a 16 grudnia nagrał kilkadziesiąt utworów dla ARC, Vocalion Records, Columbia Records i Decca Records.
W kwietniu i październiku 1938 r. dokonał kolejnych nagrań dla Vocalion i OKeh Records.
W 1938 r. wystąpił w Nowym Jorku na koncercie "From Spirituals to Swing".
12 lipca 1939 r. nagrał 12 utworów dla firmy Vocalion.
Pod koniec lat 30. XX w. r. stosunkowo często koncertował w firmach tytoniowych, na farmach i ulicach Burlington, Raleigh, Greensboro, Chapel Hill w Karolinie Północnej i Memphis w stanie Tennessee.
W marcu i czerwcu 1940 r. odbyły się jego ostatnie sesje nagraniowe dla firm Vocalion i OKeh.
W 1940 przeszedł operację nerek.
Zmarł z powodu sepsy (zatrucie krwi) w swoim domu. Został pochowany na Grove Hill Cemetery w Durham.
Był dwukrotnie żonaty. Po raz pierwszy w latach 20. XX w., po raz drugi z Corą Mae Martin (w 1927). Miał jedno adoptowane dziecko.
Ocena i krytyka.
W 2004 r. został wprowadzony do Blues Hall of Fame.
Chociaż ostatnich swoich nagrań dokonał w 1940 r. i zmarł w 1941, z powodu swojej wyjątkowej sprawności jako gitarzysta i wokalista nigdy nie został zapomniany. Ponieważ zajął się muzyką stosunkowo późno, głównie wpływ wywarli na niego muzycy, których poznał z płyt. Wiadomo, że słuchał wielu płyt, w tym z pewnością wielkiego gitarzysty bluesowego Blind Blake’a.
Ponieważ Gary Davis był bardziej swobodnym i bardziej spontanicznym gitarzystą od bardziej technicznego i skupionego Fullera, dawał mu tym samym solidne poczucie luźnego entuzjazmu, co jest widoczne w „Rag, Mama Rag”.
W ciągu zaledwie kilka lat trwającej kariery artysty nagrywającego, Fuller nagrał 135 utworów, które reprezentowały szerokie spektrum bluesowe. Rozwinął wtedy styl gry i śpiewu, który będzie z nim już do końca. Znalazł także sposób, aby wyobrażenie siebie rzutować na nagrania. W tym był do pewnego stopnia męskim odpowiednikiem Memphis Minnie. Potrafił w swoich bluesach wykazywać asertywność, na co nie było stać np. Blind Blake’a czy Peg Leg Howella:
lub
Tak więc z pewną dumą w głosie, był w stanie powiedzieć swojej kobiecie, czego od niej oczekuje.
Podobnie do Memphis Minnie ukazywał domowe sytuacje, które nie miały nic wspólnego z jego rzeczywistą sytuacją domową. Prowadził bardzo spokojne i przykładne życie domowe, ale w wielu swoich bluesach podkreśla swoją biegłość i moc seksualną:
Większość gitarzystów pochodzących z rejonu Piedmontu (Georgia, Wirginia, Karolina Północna i Południowa) wykazywała się dużą biegłością gry na gitarze i szerszym repertuarem od bluesmanów z Missisipi. Duży wpływ mieli na nich także biali gitarzyści, gdyż w rejonie tym biali i czarni żyli bliżej siebie niż w Missisipi. Dlatego np. na styl gry Fullera wpływ miał biały zespół country Delmore Brothers. Stąd jego szerszy repertuar; grał ragtime'y, popularne piosenki, utwory folkowe i bluesy.
Fuller grał na stalowej gitarze Dobro, przeważnie w stroju C, D i E zarówno techniką palcową jak i „bottleneck” (ślizgową). Linię basu akcentował oktawami, nadając utworom żywszą pulsację rytmiczną.
Jest stawiany obok wybitnych gitarzystów z rejonu Piedmontu – Blind Blake’a i Tampa Reda. To właśnie oni doprowadzili styl tego regionu do doskonałości.
Był pod wpływem takich gitarzystów jak Blind Blake i Gary Davis. Wpłynął na takich muzyków jak J.C. Burris, Carolina Slim, Pernell Charity, Floyd Council, Arthur Gunter, Alvin Hankerson, Sonny Jones, Brownie McGhee, Doug Quattlebaum, Peg Richardson, Tarheel Slim, Baby Tate, Rich Trice, Welly Trice, Curley Weaver i Ralph Willis.
Wybrana dyskografia i filmografia.
Płyty/CD

</doc>
<doc id="3956986" url="https://pl.wikipedia.org/wiki?curid=3956986" title="Jerzy Zięba">
Jerzy Zięba

Jerzy Zygmunt Zięba (ur. 2 maja 1956) – polski przedsiębiorca i publicysta, propagator pseudonauki, naturopatii i medycyny niekonwencjonalnej. Autor bestsellerowej, książki "Ukryte terapie. Czego ci lekarz nie powie" (część 1, 2 i 3 ). Większość poglądów propagowanych przez Jerzego Ziębę jest niezgodna z aktualnym stanem medycznej wiedzy naukowej (patrz: Poglądy a wiedza naukowa) i spotyka się z krytyką środowiska akademickiego (patrz: Krytyka przez środowisko akademickie).
Życiorys.
Jerzy Zięba w latach 1976–1981 studiował na Wydziale Maszyn Górniczych i Hutniczych Akademii Górniczo-Hutniczej w Krakowie, studia zakończył uzyskując tytuł zawodowy magistra inżyniera. W 1982 wyemigrował do Niemiec, gdzie pracował w saunie, sprzątał restauracje i pracował jako elektryk w masarni, a rok później do Australii, gdzie pracował m.in. jako kucharz, nurek, wykładowca nawigacji w szkole lotniczej oraz inżynier przy produkcji maszyn górniczych, a następnie zajmował się marketingiem. W tym czasie ukończył kursy, zorganizowane przez przedsiębiorstwa mające siedziby w Australii i USA, z zakresu hipnozy klinicznej. Jerzy Zięba, mimo braku wykształcenia w dziedzinie psychoterapii, przedstawia się jako certyfikowany hipnoterapeuta (czyli psychoterapeuta stosujący w psychoterapii metody hipnozy).
W 2003 wrócił do Polski, gdzie zaczynał działalność jako propagator alternatywnych metod leczenia, publikując artykuły prasowe i filmy w serwisie YouTube oraz odbywając spotkania i prowadząc wykłady. Założył też markę Visanto, która sprzedaje m.in. suplementy diety.
Propagator m.in. tak zwanej diety Kwaśniewskiego. Komitet Terapii i Nauk o Leku PAN uznaje dietę optymalną Jana Kwaśniewskiego za szkodliwą dla zdrowia. Zięba nie uwierzył w tę opinię i przyjął teorię spiskową, jakoby norma cholesterolu została sztucznie zaniżona, żeby koncerny farmaceutyczne sprzedawały więcej leków obniżających cholesterol. Był członkiem Rady Naukowej stowarzyszenia Polska Akademia Zdrowia.
W 2009 razem z Izabelą Dobrowolską przetłumaczył książkę "Cholesterol – naukowe kłamstwo" autorstwa duńskiego lekarza, dra n. med. Uffego Ravnskova.
W 2016 część 1 książki "Ukryte terapie. Czego ci lekarz nie powie" znalazła się na 10. miejscu wśród najlepiej sprzedających się w ciągu roku pozycji w kategorii książki w księgarni internetowej empik.com.
21 kwietnia 2017 wystąpił z przemówieniem w Sejmie RP na posiedzeniu połączonych Komisji Rolnictwa i Rozwoju Wsi oraz Ochrony Środowiska, Zasobów Naturalnych i Leśnictwa, apelując o całkowity zakaz upraw i handlu nasionami i żywnością zmodyfikowaną genetycznie na terytorium Polski.
Jest prezesem zarządu fundacji "Polacy dla Polaków", która refinansuje zakup preparatów zawierających olejek z konopi (kannabidiol) rodzicom, którzy podają ten specyfik dzieciom z lekooporną padaczką oraz nowotworami mózgu.
29 kwietnia 2019 roku do magazynu spółki handlującej produktami marki Visanto weszła prokuratura w asyście policji, aby zabezpieczyć parafarmaceutyki. Łukasz Łapczyński, rzecznik prasowy Prokuratury Okręgowej w Warszawie w oświadczeniu wskazywał, że przeciwko Ziębie i członkom zarządu jego spółki prowadzone jest postępowanie w sprawie handlu produktami leczniczymi, bez wymaganych zezwoleń.
Główny Inspektor Sanitarny i Prezes Naczelnej Rady Lekarskiej w oświadczeniu z 14 lutego 2020 roku przestrzegali, że informacje upowszechniane w związku z zagrożeniem ze strony koronawirusa na fanpage „Ukryte terapie – Jerzy Zięba” stanowią zagrożenie dla zdrowia i życia ludzi.
Poglądy a wiedza naukowa.
Witamina C.
Jerzy Zięba jest orędownikiem leczenia witaminą C (kwasem askorbinowym), w tym dożylnego stosowania dużych dawek tej witaminy w postaci askorbinianu sodu. Błędnie twierdzi, że można nią wyleczyć wiele chorób i dolegliwości, od obrzęku dziąsła, przez sepsę wywołaną bakteriami opornymi na antybiotyki, do nowotworów. Zięba twierdzi, że odpowiednia jest tylko naturalna forma witaminy C, np. z owoców. Zięba błędnie zakłada, że witamina C nie zwiększa prawdopodobieństwa wystąpienia kamicy nerkowej oraz promuje fałszywą tezę, jakoby witamina C miała przedłużać życie.
Witamina B3.
Zięba sugeruje, że schizofrenię da się wyleczyć przy zastosowaniu suplementacji witaminą B3 (wyłącznie lub razem z witaminą C), na co jednak brak dowodów.
Witamina E.
Zięba poleca witaminę E, przypisując jej „silne działanie przeciwnowotworowe”, mimo iż badania nie potwierdziły skuteczności stosowania witaminy w prewencji chorób nowotworowych.
Witamina K.
Zięba twierdzi, że podawanie witaminy K noworodkowi przynosi więcej szkody niż korzyści, gdyż wraz z witaminą wstrzykiwane jest dziecku dużo niepotrzebnych substancji, a przy naturalnym odżywianiu rzadko pojawiają się jej niedobory. Badania naukowe wskazują co innego: dziecko, któremu nie podano witaminy K jest bardziej podatne m.in. na chorobę krwotoczną noworodków.
Amigdalina.
Zięba sugeruje możliwość leczenia chorób nowotworowych amigdaliną. Badania wykazują, że amigdalina nie jest skuteczna w leczeniu nowotworów, a bywa niebezpieczna, szczególnie przy jednoczesnym stosowaniu witaminy C.
Chelatacja.
Zięba propaguje zastosowanie metody chelatacji (poprzez podawanie EDTA) w leczeniu nowotworów. Podanie EDTA jest stosowane przy zatruciu metalami ciężkimi. Metoda ta nie wykazuje skuteczności w leczeniu nowotworów, a w pojedynczych przypadkach mogła być przyczyną zgonów.
Nanosrebro.
Zięba zapewnia o leczniczych właściwościach tak zwanego nanosrebra (zawiesiny srebra koloidalnego). Badania wykazują, że preparaty te są szkodliwe, ponieważ powodują srebrzycę (argyrię) po wielu latach stosowania a amerykańska Agencja Żywności i Leków () zakazała sprzedaży preparatów spożywczych i leczniczych zwierających zawiesinę srebra koloidalnego.
Woda utleniona.
Zięba zaleca wlewy z wody utlenionej (roztworu nadtlenku wodoru). Badania naukowe wykazują brak skuteczności a wręcz niebezpieczeństwo tego rodzaju terapii.
Pamięć wody.
Jerzy Zięba stworzył i sygnuje markę Visanto, produkującą m.in. suplementy diety lub tak zwany „strukturyzator wody”, który ma rzekomo poprawiać jakość wody przez „przywrócenie jej pamięci”. Twierdzi też, że do wody należy dobrze mówić. Twierdzenia te są niezgodne ze stanem faktycznym, a sprzedawane urządzenie jest filtrem osmotycznym z doczepionym magnetyzerem na baterię.
Szczepionki.
Zięba przestrzega przed szczepieniami: Zięba podważa konsensus naukowy dotyczący braku związku między szczepionką MMR a autyzmem. Twierdzi, że Andrew Wakefield, który sfałszował badania, za co dostał zakaz wykonywania zawodu lekarza na terenie Wielkiej Brytanii, został osądzony bezpodstawnie.
Brak skuteczności leczenia konwencjonalnego.
Jerzy Zięba twierdzi w książkach i wypowiedziach, że wiele konwencjonalnych metod leczenia jest nieskutecznych. Dotyczy to m.in. chemioterapii i mammografii (która jest metodą diagnostyczną, a nie leczniczą). Podobnie negatywnie wypowiada się na temat leczenia schizofrenii lub metod leczenia stosowanych przez kardiologów i ortopedów. Zięba podważa sens konwencjonalnego leczenia w przypadku m.in. osteoporozy, cukrzycy, chorób tarczycy, miażdżycy tętnic, stwardnienia rozsianego, alergii, łuszczycy.
Rośliny transgeniczne (GMO).
Zięba jest przeciwnikiem wprowadzania w Polsce roślin transgenicznych.
Szkodliwość Wi-Fi.
Zięba twierdzi, że promieniowanie elektromagnetyczne z urządzeń Wi-Fi może m.in. powodować niepłodność u dziewczynek.
Powiększanie piersi poprzez hipnoterapię.
Jerzy Zięba twierdzi, że można hipnoterapią trwale powiększyć biust. Możliwość taka nie występuje, jednak twierdzenie Zięby jest jego interpretacją zjawiska pobudzenia ukrwienia narządów (nieznaczna, ale mierzalna zmiana temperatury dłoni czy mierzalne chwilowe obrzmienie piersi) w czasie stanu transu, zbliżonego do stanu średniej hipnozy, wywołanego intencjonalnie (w czasie treningu autogennego) lub akcydentalnie (np. u sportowców w czasie biegu na długim dystansie).
COVID-19.
W swoich publikacjach w mediach społecznościowych zalecał podawanie m.in. witamin C, A i D3, magnezu, selenu, cynku, złota, srebra i perhydrolu osobom zarażonym wirusem SARS-CoV-2 wywołującym COVID-19. W wyniku otrzymaniu wielu skarg na złamanie regulaminu YouTube kanał Jerzego Zięby w tym serwisie został zamknięty. We wspólnym oświadczeniu Główny Inspektor Sanitarny i Prezes Naczelnej Rady Lekarskiej odnieśli się do treści publikowanych przez Jerzego Ziębę w serwisie Facebook zaznaczając, że informacje przez niego publikowane nie są poparte badaniami naukowymi i nie są uznaną wiedzą medyczną. Z powodu naruszeń regulaminu filmy zostały usunięte z serwisu Facebook.
W maju 2020 twierdził, że dzięki swojemu systemowi odpornościowemu wyzdrowiał z COVID-19 w ciągu 7 godzin, bez zastosowania leków. Mimo to nie odpowiedział na zaproszenie lubelskiego lekarza na oddział leczący najcięższe przypadki tej choroby, wystosowane do osób, które nie wierzą w istnienie powodującego nią wirusa.
Krytyka.
Przedstawiciele środowiska akademickiego niejednokrotnie krytykowali jego wystąpienia, publikacje i poglądy, wskazując na ich pseudonaukowość i sprzeczność z najnowszą wiedzą medyczną, szczególnie w punktach, w których odrzucają one medycynę opartą na dowodach; sposoby leczenia zawarte w jego książkach były krytykowane przez lekarzy, m.in. prof. Krzysztofa Składowskiego oraz prof. Jana Duławę.
Zwolennicy Zięby regularnie podają przykłady "cudownych uzdrowień" wskutek jego terapii. Na stronie internetowej znajduje się zakładka „Pomogło”, gdzie użytkownicy anonimowo umieszczają swoje opinie i opowieści.
Sprzeciw środowiska naukowego wzbudziło też m.in. wynajęcie sal na wykłady Zięby przez niektóre uczelnie publiczne w Polsce.
Zarzuca mu się m.in. brak warsztatu naukowego, skłonność do nadmiernych uproszczeń, a także powoływanie się na niewiarygodne badania.
Na temat działalności Jerzego Zięby oraz potencjalnego braku odpowiedzialności i konsekwencji za krzywdy, które może spowodować, wypowiedziała się także dr Bożena Janicka, pediatra, prezes Porozumienia Pracodawców Ochrony Zdrowia.
Obszerne opracowanie dotyczące „wody strukturyzowanej”, „pamięci wody” oraz działalności Zięby na polu sprzedaży „strukturyzatorów wody” wraz z innymi urządzeniami o niepotwierdzonej naukowo skuteczności, przeprowadził Tomasz Płowucha w książce "W poszukiwaniu struktury wody".

</doc>
<doc id="3956988" url="https://pl.wikipedia.org/wiki?curid=3956988" title="Traktat antarktyczny">
Traktat antarktyczny



</doc>
<doc id="3956992" url="https://pl.wikipedia.org/wiki?curid=3956992" title="Aleksy Wakar">
Aleksy Wakar

Aleksy Wakar (ur. 18 stycznia 1898 w Samarze, zm. 25 sierpnia 1966 w Wiśle) – polski ekonomista pochodzenia rosyjskiego, profesor Szkoły Głównej Handlowej w Warszawie i jej rektor w latach 1946–1947, w latach 1948–1950 rektor Akademii Nauk Politycznych w Warszawie.
Życiorys.
Jego ojciec Anatol Wakar, od 1904 prezes Prokuratorii Generalnej Królestwa Polskiego, pochodził ze zrusyfikowanej rodziny polskiej, matką była Anna Muszkin, Rosjanka. Początkowo studiował medycynę. W 1930 ukończył studia w Wyższej Szkole Handlowej. W 1933 rozpoczął pracę w Szkole Głównej Handlowej, gdzie w 1934 uzyskał stopień naukowy doktora na podstawie rozprawy pt. "Teoria pracy roboczej". Na podstawie rozprawy pt. „Problem ceny zmiennej” otrzymał w 1935 habilitację. W marcu 1936 objął stanowisko docenta SGH, a w 1939 stanowisko profesora nadzwyczajnego SGH. W czasie okupacji pracował w konspiracyjnej SGH (Miejska Szkoła Handlowa). W 1946 został profesorem zwyczajnym SGH. 8 stycznia 1946 wybrano go na rektora Szkoły Głównej Handlowej. W 1948 został rektorem Akademii Nauk Politycznych. W latach 50. został poddany szykanom Urzędu Bezpieczeństwa i pod zarzutem kontaktów z emigracją rosyjską przekazany władzom ZSRR, które skazały go na karę 10 lat obozu pracy. W 1955 powrócił do Polski i podjął pracę w Szkole Głównej Planowania i Statystyki w Warszawie. Zmarł na zawał serca.
Był członkiem Polskiej Partii Robotniczej i Polskiej Zjednoczonej Partii Robotniczej, z której został usunięty w 1950.

</doc>
<doc id="3956993" url="https://pl.wikipedia.org/wiki?curid=3956993" title="Ambasada RP w Ammanie">
Ambasada RP w Ammanie

Ambasada Rzeczypospolitej Polskiej w Ammanie – polska misja dyplomatyczna w stolicy Jordanii.
Przy ambasadzie mieści się polski ataszat obrony.
Historia.
Polska uznała Jordanię w 1956 roku, 10 lat po ogłoszeniu niepodległości przez to państwo. Stosunki dyplomatyczne zostały nawiązane dopiero 20 lutego 1964 roku. W Jordanii akredytowani byli ambasadorzy polscy w Libanie lub Syrii. Ambasador RP rezyduje w Ammanie od 2003 roku.
Od 2008 roku działa Konsulat Honorowy RP w Akabie.

</doc>
<doc id="3956997" url="https://pl.wikipedia.org/wiki?curid=3956997" title="Ambasada Polski w Jordanii">
Ambasada Polski w Jordanii



</doc>
<doc id="3957006" url="https://pl.wikipedia.org/wiki?curid=3957006" title="Zbigniew Szreniawski">
Zbigniew Szreniawski

Zbigniew Szreniawski (ur. 13 maja 1921, zm. 24 marca 2017) – polski lekarz, profesor nauk medycznych i doktor habilitowany.
Biografia.
Przez całe życie był związany z jedną uczelnią. Pracował na Warszawskim Uniwersytecie Medycznym. Był kierownikiem Zakładu Farmakologii Doświadczalnej od 1974 do 1991. Był dziekanem od 1984 do 1987 Posiadał również habilitację. W 2011 uroczyście obchodził jubileusz dziewięćdziesięciolecia urodzin. Zmarł 24 marca 2017 w wieku 95 lat. Był autorem kilkunastu pozycji książkowych (monografii) i ponad stu artykułów. Był odznaczony Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Nagrodami Ministra Zdrowia, Medalem za Zasługi dla I Wydziału Lekarskiego, jak również Medalem im. dra. Tytusa Chałubińskiego.
Jego prochy pochowano w kolumbarium na cmentarzu Powązkowskim.

</doc>
<doc id="3957014" url="https://pl.wikipedia.org/wiki?curid=3957014" title="Lidia Picard">
Lidia Picard



</doc>
<doc id="3957018" url="https://pl.wikipedia.org/wiki?curid=3957018" title="Park Miejski na Bydgoskim Przedmieściu w Toruniu">
Park Miejski na Bydgoskim Przedmieściu w Toruniu



</doc>
<doc id="3957022" url="https://pl.wikipedia.org/wiki?curid=3957022" title="Pomnik Józefa Hallera w Toruniu">
Pomnik Józefa Hallera w Toruniu

Pomnik Józefa Hallera w Toruniu – pomnik upamiętniający generała broni Wojska Polskiego i Naczelnego Dowódcę wszystkich Wojsk Polskich Józefa Hallera.
Pomnik znajduje się u zbiegu ul. Piastowskiej i placu św. Katarzyny w Toruniu. Lokalizacja nawiązuje do wydarzeń z 21 stycznia 1920 roku, kiedy to na dworzec Toruń Miasto przyjechał gen. Józef Haller na czele Głównej Kwatery Dowództwa Frontu Pomorskiego. Po przywitaniu przez wojewodę Stefana Łaszewskiego, gen. Haller wraz ze sztabem przyjechał do centrum Torunia.
Historia.
Pierwszy pomnik Józefa Hallera w Toruniu odsłonięto w 1920 roku. Stanął on na wzgórzu nad Wisłą vis a vis Fortu św. Jakuba. W 1930 roku, w wyniku zniwelowania wzgórza fortecznego na potrzebę budowy ul. Lubickiej i Traugutta, pomnik rozebrano. 
17 czerwca 2010 roku Rada Miasta Torunia podjęła uchwałę o wzniesieniu pomnika. Pomnik wykonano według projektu Andrzeja Borcza. Odsłonięcie monumentu miało miejsce 13 sierpnia 2012 roku, w 139. rocznicę urodzin gen. Hallera.
Charakterystyka.
Rzeźba przedstawia generała w mundurze. Ma na sobie rozpięty płaszcz. Jego głowa jest pochylona. Postać opiera się na lasce. Na cokole znajdują się dwa napisy: "Generał Józef Haller 1873–1960" oraz "Dowódcy Frontu Pomorskiego wyzwolicielowi Torunia w styczniu 1920 Roku Honorowemu Obywatelowi Naszego Miasta Mieszkańcy Torunia 13 VII 2012".

</doc>
<doc id="3957027" url="https://pl.wikipedia.org/wiki?curid=3957027" title="Ambasada RP w Tel Awiwie">
Ambasada RP w Tel Awiwie

Ambasada Rzeczypospolitej Polskiej w Tel Awiwie (hebr. "השגרירות של הרפובליקה של פולין בתל-אביב"; ang. "Embassy of the Republic of Poland in Tel Aviv") – polska misja dyplomatyczna w Izraelu.
Historia.
Pierwsze polskie przedstawicielstwo na obszarze późniejszego Izraela - delegatura rządu RP w Jerozolimie powstało po II wojnie światowej przy brytyjskim wysokim komisarzu Palestyny. Następnie zostało ono przekształcone w Konsulat Generalny RP w Jerozolimie, przeniesiony później do Tel Awiwu. 15 maja 1948 Polska uznała niepodległość Izraela, a stosunki dyplomatyczne pomiędzy tymi krajami nawiązano 4 dni później. Od 1954 działało Poselstwo PRL w Tel Awiwie, podniesione w 1962 do rangi ambasady.
Polska zerwała stosunki dyplomatyczne w 1967 w następstwie wojny sześciodniowej. Ich wznowienie nastąpiło w połowie lat 80. Zaś 27 lutego 1990 otworzono ponownie ambasadę RP w Tel Awiwie.

</doc>
<doc id="3957028" url="https://pl.wikipedia.org/wiki?curid=3957028" title="Ambasada Polski w Izraelu">
Ambasada Polski w Izraelu



</doc>
<doc id="3957029" url="https://pl.wikipedia.org/wiki?curid=3957029" title="Neoehrlichioza">
Neoehrlichioza

Neoehrlichioza – nowo odkryta odmiana erlichiozy, choroba odkleszczowa, wywołana bakterią "Candidatus Neoehrlichia mikurensis", pochodzącą z rodziny "Anaplasmataceae". Do 2015 roku na świecie zdiagnozowano 23 przypadki zarażenia, w tym w Europie – 16.
Naukowcy z Sahlgrenska Academy udowodnili, że bakteria "Candidatus Neoehrlichia mikurensis" stanowi zagrożenie szczególnie dla osób chorych, zażywających leki immunosupresyjne. Przebieg choroby może mieć charakter ostry lub przewlekły.
Typowe objawy występujące przy zarażeniu to gorączka, bóle głowy, nudności, bóle stawów, powikłania zakrzepowe lub krwotoczne, wylewy podskórne, wysypka krwotoczna.
Objawy.
Pierwszy przypadek zakażenia bakterią neoerlichiozy został opisany w 2010 roku. Natomiast najdłuższy udokumentowany przewlekły przebieg choroby objawiał się nawracającą przez 8 miesięcy gorączką.
Leczenie.
Każde ugryzienie przez kleszcza powinno zostać skonsultowane z lekarzem pierwszego kontaktu, zwłaszcza wtedy, kiedy wystąpi któryś w wyżej wymienionych objawów.
Tak jak w przypadku innych chorób odkleszczowych, osobę u której wykryto zarażenie bakterią "Candidatus Neoehrlichia mikurensis" poddaje się kuracji antybiotykowej.
Najczęściej jest to doksycyklina, stosowana również w zakażeniu "Borrelia burgdorferi, Anaplasma phagocytophilum."

</doc>
<doc id="3957030" url="https://pl.wikipedia.org/wiki?curid=3957030" title="Leonardo Spinazzola">
Leonardo Spinazzola

Leonardo Spinazzola (ur. 25 marca 1993 w Foligno) – włoski piłkarz grający na pozycji pomocnika we włoskim klubie AS Roma.
Kariera klubowa.
Treningi piłkarskie rozpoczął w Virtusie Foligno w wieku 6 lat. W wieku 14 lat trafił do AC Siena, a w wieku 17 lat – do Juventusu, do którego był wypożyczony. W czerwcu 2012 został wykupiony przez Juventus, jednakże Siena wciąż miała połowę praw do zawodnika. W lipcu 2012 został wypożyczony do Empoli FC. W styczniu 2013 został wypożyczony do Virtusu Lanciano, a w sierpniu 2013 do AC Siena. W sierpniu 2014 został wypożyczony do Atalanty BC. W lutym 2015 został wypożyczony do Vicenzy Calcio, a w lipcu 2015 do Perugii Calcio. W lipcu 2016 został wypożyczony na dwa sezony do Atalanty BC.
Kariera reprezentacyjna.
Młodzieżowy reprezentant Włoch. W dorosłej reprezentacji zadebiutował 28 marca 2017 w wygranym 2:1 meczu towarzyskim z Holandią. 2 Lipca 2021 podczas wygranego meczu z Belgią w ramach Euro 2020 doznał zerwania ścięgna Achillesa boisko opuścił na noszach

</doc>
<doc id="3957032" url="https://pl.wikipedia.org/wiki?curid=3957032" title="Komisariat Straży Celnej „Horodenka”">
Komisariat Straży Celnej „Horodenka”

Komisariat Straży Celnej „Horodenka” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Horodence stacjonował sztab 2 kompanii 11 batalionu celnego. Proces tworzenia Straży Celnej trwał do końca 1922 roku. Komisariat Straży Celnej „Horodenka”, wraz ze swoimi placówkami granicznymi, wszedł w podporządkowanie Inspektoratu Straży Celnej „Śniatyn”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Śniatyn” i podkomisariatem Horodenka, który przejął ochronę granicy od rozwiązywanego komisariatu Straży Celnej.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957035" url="https://pl.wikipedia.org/wiki?curid=3957035" title="Komisariat Straży Celnej „Tuczapy”">
Komisariat Straży Celnej „Tuczapy”

Komisariat Straży Celnej „Tuczapy” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Komisariat Straży Celnej „Tuczapy”, wraz ze swoimi placówkami granicznymi, wszedł w podporządkowanie Inspektoratu Straży Celnej „Śniatyn”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Śniatyn” i podkomisariatem Horodenka, który przejął ochronę granicy od rozwiązywanego komisariatu Straży Celnej.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957036" url="https://pl.wikipedia.org/wiki?curid=3957036" title="Komisariat Straży Celnej „Kuty”">
Komisariat Straży Celnej „Kuty”

Komisariat Straży Celnej „Kuty” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Kutach stacjonował sztab 3 kompanii 11 batalionu celnego. Proces tworzenia Straży Celnej trwał do końca 1922 roku. Komisariat Straży Celnej „Kuty”, wraz ze swoimi placówkami granicznymi, wszedł w podporządkowanie Inspektoratu Straży Celnej „Śniatyn”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Kosów”, który przejął ochronę granicy od rozwiązywanego komisariatu Straży Celnej.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957037" url="https://pl.wikipedia.org/wiki?curid=3957037" title="Komisariat Straży Celnej „Uścieryki”">
Komisariat Straży Celnej „Uścieryki”

Komisariat Straży Celnej „Uścieryki” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Uścierykach stacjonował sztab 1 kompanii 11 batalionu celnego. Kompania wystawiła między innymi placówkę w Uścierykach. Proces tworzenia Straży Celnej trwał do końca 1922 roku. Komisariat Straży Celnej „Uścieryki”, wraz ze swoimi placówkami granicznymi, wszedł w podporządkowanie Inspektoratu Straży Celnej „Śniatyn”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Żabie”, który przejął ochronę granicy od rozwiązywanego komisariatu Straży Celnej.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957039" url="https://pl.wikipedia.org/wiki?curid=3957039" title="Światło sektorowe">
Światło sektorowe



</doc>
<doc id="3957041" url="https://pl.wikipedia.org/wiki?curid=3957041" title="Komisariat Straży Celnej „Śniatyn”">
Komisariat Straży Celnej „Śniatyn”

Komisariat Straży Celnej „Śniatyn” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Śniatyniu stacjonował sztab 4 kompanii 11 batalionu celnego. Proces tworzenia Straży Celnej trwał do końca 1922 roku. Komisariat Straży Celnej „Śniatyn”, wraz ze swoimi placówkami granicznymi, wszedł w podporządkowanie Inspektoratu Straży Celnej „Śniatyn”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Rozkazem nr 5 z 16 maja 1928 roku "w sprawie organizacji Małopolskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Śniatyn” i podkomisariatem Horodenka, który przejął ochronę granicy od rozwiązywanego komisariatu Straży Celnej.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957044" url="https://pl.wikipedia.org/wiki?curid=3957044" title="Artur da Silva Bernardes">
Artur da Silva Bernardes

Artur da Silva Bernardes (ur. 8 sierpnia 1875 w Viçosa, zm. 23 marca 1955 w Rio de Janeiro) – brazylijski polityk, działacz partii Partido Republicano Mineiro, prawnik.
Pełnił mandat deputowanego do Izby Deputowanych (1909–1910, 1915–1918, 1935–1937, 1946–1955) i senatora (1927–1930). W latach 1910–1914 zajmował stanowisko sekretarza finansów stanu Minas Gerais. Od 1918 do 1922 był gubernatorem Minas Gerais. W latach 1922–1926 sprawował urząd prezydenta Brazylii. 

</doc>
<doc id="3957045" url="https://pl.wikipedia.org/wiki?curid=3957045" title="Komisariat Straży Celnej „Dźwiniaczka”">
Komisariat Straży Celnej „Dźwiniaczka”

Komisariat Straży Celnej „Dźwiniaczka” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Przejęcie ochrony granicy od batalionów Celnych na terenie Inspektoratu SC „Zaleszczyki” nastąpiło 14 października 1922 o 12:00. Proces tworzenia Straży Celnej trwał do końca 1922 roku. Komisariat Straży Celnej „Dźwiniaczka”, wraz ze swoimi placówkami granicznymi, wszedł w podporządkowanie Inspektoratu Straży Celnej „Zaleszczyki”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Z dniem 1 listopada 1927 roku Inspektorat Straży Celnej „Zaleszczyki”, w tym komisariat SC „Dzwiniaczka” został rozwiązany, a rejon odpowiedzialności komisariatu został przekazany pododdziałom Korpusu Ochrony Pogranicza.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957046" url="https://pl.wikipedia.org/wiki?curid=3957046" title="Artur Bernardes">
Artur Bernardes



</doc>
<doc id="3957049" url="https://pl.wikipedia.org/wiki?curid=3957049" title="Komisariat Straży Celnej „Mielnica”">
Komisariat Straży Celnej „Mielnica”

Komisariat Straży Celnej „Mielnica” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Przejęcie ochrony granicy od batalionów Celnych na terenie Inspektoratu SC „Zaleszczyki” nastąpiło 14 października 1922 o 12:00. Proces tworzenia Straży Celnej trwał do końca 1922 roku. Komisariat Straży Celnej „Mielnica”, wraz ze swoimi placówkami granicznymi, wszedł w podporządkowanie Inspektoratu Straży Celnej „Zaleszczyki”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Z dniem 1 listopada 1927 roku Inspektorat Straży Celnej „Zaleszczyki”, w tym komisariat SC „Mielnica” został rozwiązany, a rejon odpowiedzialności komisariatu został przekazany pododdziałom Korpusu Ochrony Pogranicza.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957050" url="https://pl.wikipedia.org/wiki?curid=3957050" title="Komisariat Straży Celnej „Sińków”">
Komisariat Straży Celnej „Sińków”

Komisariat Straży Celnej „Sinków” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Przejęcie ochrony granicy od batalionów Celnych na terenie Inspektoratu SC „Zaleszczyki” nastąpiło 14 października 1922 o 12:00. Proces tworzenia Straży Celnej trwał do końca 1922 roku. Komisariat Straży Celnej „Sińków”, wraz ze swoimi placówkami granicznymi, wszedł w podporządkowanie Inspektoratu Straży Celnej „Zaleszczyki”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Z dniem 1 listopada 1927 roku Inspektorat Straży Celnej „Zaleszczyki”, w tym komisariat SC „Mielnica” został rozwiązany, a rejon odpowiedzialności komisariatu został przekazany pododdziałom Korpusu Ochrony Pogranicza.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957051" url="https://pl.wikipedia.org/wiki?curid=3957051" title="Komisariat Straży Celnej „Zaleszczyki”">
Komisariat Straży Celnej „Zaleszczyki”

Komisariat Straży Celnej „Zaleszczyki” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Przejęcie ochrony granicy od batalionów Celnych na terenie Inspektoratu SC „Zaleszczyki” nastąpiło 14 października 1922 o 12:00. Proces tworzenia Straży Celnej trwał do końca 1922 roku. Komisariat Straży Celnej „Zaleszczyki”, wraz ze swoimi placówkami granicznymi, wszedł w podporządkowanie Inspektoratu Straży Celnej „Zaleszczyki”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Z dniem 1 listopada 1927 roku Inspektorat Straży Celnej „Zaleszczyki”, w tym komisariat SC „Zaleszczyki” został rozwiązany, a rejon odpowiedzialności komisariatu został przekazany pododdziałom Korpusu Ochrony Pogranicza.
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957093" url="https://pl.wikipedia.org/wiki?curid=3957093" title="Kościół Saint-Martin w Cellier">
Kościół Saint-Martin w Cellier

Kościół Saint-Martin w Cellier (Kościół św. Marcina w Cellier) – rzymskokatolicki kościół parafialny we francuskiej miejscowości Le Cellier, w departamencie Loara Atlantycka.
Historia.
Istniejący kościół zastąpił wcześniejszy, pochodzący z XV i XVI wieku, który w połowie XIX wieku okazał się zbyt mały dla rozrastającego się miasteczka. Zbudowany został w latach 1895–1896 pod kierunkiem architekta René Ménarda na miejscu dawnego cmentarza. Pozostał jednak nieukończony z powodu braku środków finansowych, śmierci architekta oraz wybuchu działań wojennych w związku z I wojną światową. 
Prace nad ukończeniem świątyni kontynuowano od 1919 i zakończono w 1922 pod kierunkiem architekta Emile'a Libaudière'a. W 1925 bracia Paul i Albert Lemassonowie wykonali freski we wnętrzu budynku. Całość jego wystroju została ukończona w 1932. W grudniu 2008 obiekt został sklasyfikowany jako monument historique. 
29 stycznia 1983 w kościele odbyła się ceremonia pogrzebowa francuskiego aktora, Louisa de Funèsa (1914–1983), który w ostatnich latach przed śmiercią mieszkał w Zamku Clermont w Cellier i został pochowany na miejscowym cmentarzu.
Architektura.
Architektura kościoła nawiązuje do stylu romańsko-bizantyjskiego. Zbudowany został na planie krzyża greckiego. Nakryty jest kopułą na pendentywie, którą otaczają cztery prostokątne transepty pokryte sklepieniem kolebkowym. Prezbiterium zwieńczone jest apsydą. 
W prezbiterium kościoła znajdują się freski braci Lemassonów, przedstawiające sceny z życia św. Marcina, m.in. scenę świętego użyczającego płaszcza żebrakowi, całującego trędowatego oraz wskrzeszającego katechumena. Na zewnątrz świątyni znajdują się stacje drogi krzyżowej oraz pomnik poświęcony poległym w czasie I wojny światowej.

</doc>
<doc id="3957101" url="https://pl.wikipedia.org/wiki?curid=3957101" title="AFC Eskilstuna">
AFC Eskilstuna

AFC Eskilstuna – szwedzki klub piłkarski, mający siedzibę w mieście Eskilstuna w środkowej części kraju.
Historia.
Piłkarski klub FC Café Opera został założony w północnej części Sztokholmu, gminie Danderyd, w 1991 roku przez włoskiego biznesmena Alessandro Catenacci, który był właścicielem miejscowego klubu nocnego "Cafe Opera". W 1991 roku zespół startował w najniższej 8 dywizji mistrzostw Szwecji. Mimo to, zespół szybko awansował z dna szwedzkiej piłki nożnej, rok po roku zdobywając mistrzostwo w siódmej, szóstej, piątej i czwartej dywizjach piłkarskich. Wreszcie, w sezonie 1996, zespół zwyciężył w Division 3 w strefie północnej regionu Svealand.
Od 1996 klub występował w Division 2. W 1999 klub zwyciężył w grupie Västra Svealand, a w grupie Östra Svealand pierwsze miejsce zajął Väsby IK. Potem razem z innymi 4 zwycięzcami swoich grup walczyli w Promotion Playoffs o awans do Superettan. Café Opera otrzymała promocję, a Väsby nie zakwalifikował się do drugiej dywizji. W sezonie 2004 klub zajął 9.miejsce w Superettan, a Väsby IK zwyciężył w Division 2 Östra Svealand.
Na początku 2005 odbyła się fuzja klubów FC Café Opera i Väsby IK. Zjednoczony klub startował w Superettan, ale przyjął nazwę FC Väsby United. W sezonie 2005 zespół zajął znów 9.miejsce. Ale w następnym 2006 zakończył na 14.pozycji, a potem przegrał w barażach z IK Sirius Fotboll i spadł do Division 1. W 2007 był drugim w Division 1 Norra i powrócił do Superettan. W 2010 zajął ostatnie 16.miejsce i znów został zdegradowany do Division 1. W 2011 też był drugim w Division 1 Norra, ale tym razem musiał walczyć z IFK Värnamo o awans do Superettan. Wynik w barażach był 0:3 i sezon 2012 rozpoczął ponownie w Division 1 Norra. Końcowe 11.miejsce nie dawało promocję do drugiej ligi.
23 sierpnia 2012 roku został przyłączony farm klub Athletic FC utworzony w 2007, który w końcu 2011 otrzymał promocję do Division 3 (D5). Tak jak Väsby United miał problemy finansowe, Prezesem został kierownik Athletic, nowy klub otrzymał nazwę Athletic FC United, wziął logo Athletic i przeniósł się do dzielnicy Solna na stadion farm klubu, zwanym Skytteholms IP. W 2014 klub zwyciężył w Division 1 Norra i wrócił do Superettan. W 2015 był na 8.pozycji, a w 2016 zakończył rozgrywki na drugiej lokacie i zdobył po raz pierwszy w historii awans do Allsvenskan.
7 lipca 2016 zarząd AFC United niespodziewanie ogłosił o przeniesienie klubu do miasta Eskilstuna (około godziny jazdy od Sztokholmu). W sezonie 2017 jako AFC Eskilstuna debiutował w najwyższej lidze.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywa swoje mecze domowe na stadionie Tunavallen w Eskilstuna, który może pomieścić 7800 widzów. Wcześniej do 2004 występował na stadionie Olimpijskim w Sztokholmie, a w latach 2005-2012 na Kristinebergs IP (930 miejsc), oraz od 2012 do końca 2016 na Skytteholms IP.

</doc>
<doc id="3957105" url="https://pl.wikipedia.org/wiki?curid=3957105" title="Marek Gruszczyński">
Marek Gruszczyński

Marek Gruszczyński (ur. 25 października 1948 w Wieluniu) – polski ekonomista, ekonometryk, profesor zwyczajny w Szkole Głównej Handlowej w Warszawie (SGH). Prorektor tej uczelni w latach 2012–2016, dyrektor Kanadyjskiego programu MBA (CEMBA) w SGH w latach 2002–2006 oraz 2008–2012.
Wykształcenie i kariera.
Jest absolwentem I Liceum Ogólnokształcącego im. Tadeusza Kościuszki w Wieluniu (1966), a następnie Szkoły Głównej Planowania i Statystyki w Warszawie (później SGH) na kierunku ekonometria (1971). W latach 1971–1973 był członkiem narodowego komitetu założycielskiego AIESEC Polska – międzynarodowego stowarzyszenia studentów szkół biznesu i ekonomii – i pierwszym jej przewodniczącym (1971).
Od 1971 jest pracownikiem naukowym SGPiS/SGH w Instytucie Ekonometrii. W latach 1975–1976 odbył staż w centrali Citibank (Nowy Jork) w departamencie dr Irvinga Friedmana. W roku 1977 uzyskał stopień doktora nauk ekonomicznych (promotor prof. Michał Kolupa). W latach 1981–1985 był wykładowcą w University of Nigeria (Nsukka, Nigeria) w Department of Statistics oraz w Department of Economics.
W latach 1989–2005 uczestniczył w licznych projektach prywatyzacji i restrukturyzacji polskich przedsiębiorstw. W latach 1995–1996 był członkiem Rady Banku Pekao SA.
W 2001 uzyskał stopień doktora habilitowanego, a w 2013 otrzymał tytuł profesora. W latach 1996–2007 był wykładowcą i profesorem w Wyższej Szkole Handlu i Finansów Międzynarodowych w Warszawie, a w latach 2002–2012 był kierownikiem Zakładu Ekonometrii Stosowanej w SGH. Jest promotorem 7 obronionych prac doktorskich.
Od 2008 roku jest członkiem prezydium Komitetu Statystyki i Ekonometrii Polskiej Akademii Nauk. Specjalizuje się w mikroekonometrii finansowej, analizie fundamentalnej i nadzorze właścicielskim. Jest członkiem kolegiów redakcyjnych czasopism naukowych „Gospodarka Narodowa. The Polish Journal of Economics” (redaktor naczelny), „Bank i Kredyt” (zastępca redaktora naczelnego w latach 2009–2017), „South African Journal of Business Management” oraz „Central European Journal of Economic Modelling and Econometrics”.
Publikacje.
Jest autorem i współautorem podręczników, monografii i artykułów w polskich i zagranicznych czasopismach naukowych. Za książkę „Modele i prognozy zmiennych jakościowych w finansach i bankowości” otrzymał w roku 2003 nagrodę Ministra. Książka „Empiryczne finanse przedsiębiorstw. Mikroekonometria finansowa” otrzymała nagrodę Beta 2013. W roku 2020 ukazała się jego książka "Financial Microeconometrics. A Research Methodology in Corporate Finance and Accounting" (Springer). 
Jest współautorem tłumaczenia na język polski światowych podręczników ekonometrii: Henri Theila „Zasady ekonometrii” (PWN 1979, z G. Napiórkowskim) oraz G.S. Maddali „Ekonometria” (PWN 2006, z E. Tomczyk i B. Witkowskim).
Odznaczenia.
W 2017 „za wybitne zasługi w pracy naukowo-badawczej, za szczególne osiągnięcia w promowaniu polskiej myśli naukowej na świecie” prezydent Andrzej Duda odznaczył go Krzyżem Oficerskim Orderu Odrodzenia Polski.
Życie prywatne.
Od 1971 jest żonaty z Beatą Gruszczyńską, prof. Uniwersytetu Warszawskiego. Mają dwóch synów Michała i Łukasza.

</doc>
<doc id="3957108" url="https://pl.wikipedia.org/wiki?curid=3957108" title="Into the world/Märchen">
Into the world/Märchen

 – dwudziesty singel zespołu Kalafina, wydany 5 kwietnia 2017 roku przez wytwórnię SACRA MUSIC. Singel został wydany w pięciu wersjach: limitowanej CD+DVD (Type-A), limitowanej CD+Blu-ray (Type-B), regularnej CD, anime CD+DVD oraz w edycji analogowej.
Tytułowy utwór został wykorzystany jako piosenka przewodnia programu "Rekishi hiwa historia" NHK, a „Märchen” jako ending OVA "Kubikiri Cycle: Aoiro Savant to zaregototsukai". Singel osiągnął 9 pozycję w rankingu Oricon i pozostał na liście przez 7 tygodni, sprzedano egzemplarzy.
Lista utworów.
Wszystkie utwory zostały skomponowane i napisane przez Yuki Kajiurę.

</doc>
<doc id="3957109" url="https://pl.wikipedia.org/wiki?curid=3957109" title="Fabián Pizzorno">
Fabián Pizzorno

Fabián Pizzorno (ur. 7 września 1962 w Belgrano) – argentyński aktor telewizyjny, filmowy i teatralny.

</doc>
<doc id="3957112" url="https://pl.wikipedia.org/wiki?curid=3957112" title="Paszk (herb szlachecki)">
Paszk (herb szlachecki)

Paszk ("Pasch, Pasche, Paschen, Paschki, Paschwitz, Pasz, Paś, Drzewica odmienny, Księżyc odmienny") – polski herb szlachecki.
Opis herbu.
Opis zgodnie z klasycznymi regułami blazonowania:
W polu błękitnym półksiężyc z twarzą (okiem w prawo), srebrny, pomiędzy dwiema gwiazdami złotymi w słup. Nad hełmem bez korony klejnot: słońce z twarzą złote. Labry błękitne, podbite złotem.
Najwcześniejsze wzmianki.
Wariant podstawowy znany z mapy Pomorza Lubinusa z roku 1618, ponadto przytaczają go: Ledebur (Adelslexikon der preussichen Monarchie von...), Bagmihl (Pommersches Wappenbuch), Nowy Siebmacher, Żernicki (Der polnische Adel) i Uruski (Rodzina. Herbarz szlachty polskiej).

</doc>
<doc id="3957115" url="https://pl.wikipedia.org/wiki?curid=3957115" title="Paś">
Paś

Paś – polskie nazwisko. Na początku lat 90. XX wieku w Polsce nosiło je 1582 osoby. Skrócona forma nazwiska drobnoszlacheckiej rodziny Paszk z ziemi lęborskiej, które to nazwisko pochodzi od imienia Paweł.

</doc>
<doc id="3957116" url="https://pl.wikipedia.org/wiki?curid=3957116" title="Internetowykantor.pl">
Internetowykantor.pl



</doc>
<doc id="3957118" url="https://pl.wikipedia.org/wiki?curid=3957118" title="Peckham Rye (stacja kolejowa)">
Peckham Rye (stacja kolejowa)

Peckham Rye – stacja kolejowa w Londynie, na terenie gminy Southwark w dzielnicy Peckham, położona w drugiej strefie biletowej Londynu. Nazwa pochodzi od położonego nieopodal parku Peckham Rye. Stacja została otworzona w 1865 roku jako przystanek na nieistniejącej już linii kolejowej London, Chatham and Dover Railway. Rok później zaczęła obsługiwać pociągi firmy London, Brighton and South Coast Railway, która również zakończyła działalność w latach 20. XX wieku. Obecnie na stacji zatrzymują się pociągi National Rail i London Overground.
Budynek utrzymany jest w stylu włoskiej i francuskiej architektury renesansowej, a zaprojektował go architekt Charles Henry Driver, który odpowiadał również za wygląd pobliskich stacji Denmark Hill i Battersea Park. W 2008 roku budynek został uznany za zabytek II klasy przez organizację English Heritage. W roku 2009 zainstalowano na stacji bramki biletowe, a rok później poddano budynek renowacji. W grudniu 2012 stacja rozpoczęła obsługę pociągów London Overground jako przystanek na nowo otwartym odcinku tej sieci.

</doc>
<doc id="3957119" url="https://pl.wikipedia.org/wiki?curid=3957119" title="SES-10">
SES-10

SES-10 – luksemburski satelita telekomunikacyjny, zamówiony przez spółkę SES, zbudowany przez koncern Airbus. Docelowo znalazł się na orbicie geostacjonarnej nad południkiem 67º W, skąd obejmuje swoim zasięgiem Meksyk, Brazylię, Karaiby oraz hiszpańskojęzyczne kraje Ameryki Południowej.
Historia.
20 lutego 2014 przedstawiciele firmy SES podpisali umowę z firmą Airbus Defence and Space na budowę satelity "SES-10". Jednocześnie tego samego dnia firma ogłosiła, iż satelita zostanie wyniesiony za pomocą rakiety SpaceX. Początkowe spekulacje sugerowały użycie rakiety Falcon Heavy, gdyż ówcześnie używana rakieta Falcon 9 w wersji v1.1 miała zbyt niski udźwig na orbitę przejściową.
30 sierpnia 2016 ogłoszono, że "SES-10" zostanie wyniesiony na orbitę za pomocą rakiety Falcon 9 w wersji "Full Thrust" w czwartym kwartale 2016. Od razu zaznaczono, że start rakiety będzie jednocześnie pierwszą próbą ponownego wykorzystania pierwszego stopnia rakiety Falcon 9, w tym wypadku egzemplarza użytego w misji CRS-8 statku Dragon. Po eksplozji rakiety na stanowisku startowym SLC-40 w Cape Canaveral AFS we wrześniu 2016 termin startu przesunięto na marzec 2017.
Satelita wystartował 30 marca 2017 o 22:27 UTC z platformy startowej LC-39A Centrum Kosmicznego im. Johna F. Kennedy’ego. 9 minut po starcie pierwszy człon rakiety wylądował z powodzeniem na pokładzie barki "Of Course I Still Love You." 32 minuty po starcie satelita oddzielił się od rakiety i znalazł się na orbicie przejściowej o wysokości 218 – 35 410 km i nachyleniu 26,2º.
Dane techniczne.
Satelita jest zbudowany na bazie platformy Eurostar E-3000. Masa całkowita satelity wynosi 5300 kg, zaś moc paneli fotowoltaicznych oszacowano na 13 kW. Satelita będzie wykorzystywał 2 rodzaje silników – silniki na paliwo ciekłe, które mają być wykorzystane do umieszczenia satelity na orbicie geostacjonarnej, oraz silnik Halla do utrzymania orbity. Głównym ładunkiem satelity jest 55 transponderów pasma Ku. Żywotność satelity szacowana jest na 15 lat.

</doc>
<doc id="3957125" url="https://pl.wikipedia.org/wiki?curid=3957125" title="Zajazd Francuski">
Zajazd Francuski

Zajazd Francuski (, ) – nazwa ta odnosi się do dwóch zajazdów w Valletcie na Malcie. Obydwa zbudowano w XVI wieku dla rycerzy Joannitów "języka" francuskiego, który obejmował całe Królestwo Francji, z wyłączeniem Owernii i Prowansji, będących osobnymi "langues".
Pierwszy zajazd zbudowany został jakiś czas po roku 1570, budynek jest częściowo zachowany. Zajazd drugi, większy od poprzedniego, zbudowano po roku 1588, został zniszczony podczas bombardowania lotniczego w roku 1942. Na jego miejscu stoi teraz "Workers' Memorial Building", zbudowany w latach 1960.
Pierwszy zajazd.
W następstwie przeniesienia stolicy Malty z Birgu do Valletty, rycerze "języka" francuskiego również zmuszeni byli przenieść się ze swojego pierwotnego zajazdu w Birgu do nowej siedziby w Valletcie. Pierwszy zajazd "języka" Francji na nowym miejscu zbudowany został po roku 1570 na terenie ograniczonym ulicami Old Mint Street, South Street, Scots Street i Windmill Street. Jego projektantem był maltański architekt Girolamo Cassar. Rycerze francuscy używali go aż do wybudowania drugiej "auberge" jakiś czas po roku 1588.
Pierwszy zajazd był w roku 1604 czasowo używany przez rycerzy "języka" niemieckiego, kiedy Zajazd Niemiecki był poddawany remontowi. Później część budynku wynajęta została Skarbowi Zakonu, aż do roku 1788 mieściła się tam mennica. Budynek zajazdu, w tym większa część fasady, lecz bez głównej bramy, wciąż istnieje.
Drugi zajazd.
W latach 1580. budynek pierwszego zajazdu zaczął się robić za mały, aby pomieścić cały "langue" Francji. 2 kwietnia roku 1588 rycerze poprosili o przeniesienie ich głównej siedziby na posiadłość na rogu South Street i Old Bakery Street. Na miejscu tym znajdował się dom Balifa Fra Christophera le Bolver dit Montgauldry'ego, który ostatecznie został włączony w nową "auberge". Budynek drugiego zajazdu został również zaprojektowany przez Cassara.
W nowym budynku rycerze "języka" Francji mieli swoją siedzibę aż do roku 1798, kiedy Zakon opuścił Maltę z powodu francuskiej okupacji. Był on następnie używany do różnych celów, w latach 1830. był rezydencją szefa intendentury. Budynek, razem z innymi "auberges" w Valletcie, wpisany był na "Antiquities List of 1925". W momencie zniszczenia budynku, mieściła się w nim główna siedziba Departamentu Edukacji.
8 kwietnia 1942 roku, podczas II wojny światowej, budynek zajazdu trafiony został niemiecką ciężką bombą, której wybuch kompletnie go zniszczył. Po wojnie ruiny zostały uprzątnięte, w latach 1960. postawiono na tym miejscu "Workers' Memorial Building". W budynku mieszczą się biura General Workers' Union.
Druga "Auberge de France" zaprojektowana została w stylu manierystycznym, typowym dla jej architekta Girolamo Cassara. Jednakże wygląd budynku był różny od typowych projektów Cassara, a to z powodu włączenia w projekt wcześniej istniejącej budowli. Zaowocowało to asymetryczną fasadą, z głównym wejściem przesuniętym na prawo, oraz oknami różnego kształtu i rozmiaru. Dziedziniec zajazdu ulokowany był na tyłach budynku.
Napis na tablicy na "Workers' Memorial Building" opisuje "auberge" jako "jeden z najwspanialszych budynków Rycerzy św. Jana".

</doc>
<doc id="3957128" url="https://pl.wikipedia.org/wiki?curid=3957128" title="Flaga powiatu ełckiego">
Flaga powiatu ełckiego



</doc>
<doc id="3957130" url="https://pl.wikipedia.org/wiki?curid=3957130" title="Stefan Stanisławiak">
Stefan Stanisławiak

Stefan Stanisławiak (ur. 7 lipca 1941 w Racocie, zm. 26 marca 2017) – polski zawodnik i trener jeździecki, wieloletni członek polskiej kadry narodowej. 
Życiorys.
Związany był ze Stadniną Koni Racot. Był wieloletnim członkiem polskiej kadry narodowej. Jako zawodnik z sukcesami startował między innymi na Międzynarodowych Zawodach w Nicei, Rzymie i Akwizgranie. W 1958 zdobył drużynowo szóste miejsce na Mistrzostwach Europy Juniorów w Hanowerze. W 1969 został II wicemistrzem na Mistrzostwach Polski w Skokach Przez Przeszkody. Był również członkiem kadry olimpijskiej na XIX Letnie Igrzyska Olimpijskie w Meksyku (1968) oraz XX Letnie Igrzyska Olimpijskie w Monachium (1972). Po zakończeniu kariery zawodniczej był między innymi trenerem w klubie Agro-Handel Śrem.

</doc>
<doc id="3957143" url="https://pl.wikipedia.org/wiki?curid=3957143" title="Maria Karpluk">
Maria Karpluk

Maria Karpluk (ur. 30 października 1925 w Brodach, zm. 2 stycznia 2016 w Głogoczowie) – polska profesor, językoznawczyni, polonistka i slawistka.
Życiorys.
Maria Karpluk była z pochodzenia kresowianką. Urodziła się w miasteczku Brody położonym na wschód od Lwowa. W miejscowości tej spędziła pierwsze lata życia. Chodziła tam też do szkoły. Zdołała ukończyć drugą klasę gimnazjum, kiedy rozpoczęła się II wojna światowa. Edukację gimnazjalną, przerwaną przez okupację, ukończyła dopiero po wojnie, zdając maturę w Kielcach w 1946. Po uzyskaniu świadectwa dojrzałości zdecydowała się na studia uniwersyteckie w dziedzinie filologii polskiej na Uniwersytecie Jagiellońskim w Krakowie. Z miastem tym pozostała związana do końca życia. W czasie studiów słuchała wykładów wybitnych polskich językoznawców i literaturoznawców, w tym Witolda Taszyckiego, Kazimierza Nitscha, Tadeusza Lehra-Spławińskiego, Zenona Klemensiewicza, Stanisława Pigonia, Jerzego Kuryłowicza i Jana Safarewicza. W czasie studiów brała udział w działalności Komisji Ustalania Nazw Miejscowych (na Ziemiach Odzyskanych). W 1949 znalazła etat w Pracowni Słownika Polszczyzny XVI wieku Instytutu Badań Literackich. Przez wiele lat była sekretarzem naukowym pisma "Onomastica". Była też członkinią redakcji czasopisma "Język Polski". Pod koniec życia przebywała w domu opieki w Głogoczowie. Zmarła w wieku dziewięćdziesięciu lat.
Praca naukowa.
W 1955 Maria Karpluk wydała monografię "Polskie nazwy miejscowe od imion kobiecych", opartą na jej pracy magisterskiej. Doktorat uzyskała na podstawie rozprawy "Słowiańskie imiona kobiece" w 1961. 
Później stała się autorką "Słownika staropolskiej terminologii chrześcijańskiej" (2001) i współautorką "Słownika polszczyzny XVI wieku". Opublikowała też około 250 innych prac. Zajmowała się przede wszystkim historią języka polskiego, wpływem języków słowiańskich na polszczyznę, językiem religijnym, imiennictwem i stylem poszczególnych staropolskich pisarzy, Jana z Szamotuł, Mikołaja Reja, Jana Kochanowskiego, Macieja Stryjkowskiego, Jana Cervusa z Tucholi, Jana Jurkowskiego i anonimowego szesnastowiecznego tłumacza prac Erazma z Rotterdamu. Pisała też wspomnienia o polskich językoznawcach, w tym o jej mentorze Witoldzie Taszyckim. W pracy naukowej wykorzystywała wyniesioną ze swojej małej ojczyzny biegłą znajomość języka ukraińskiego. Nie ograniczała się jednak wyłącznie do języka dawnych epok. Omawiała też słownictwo najnowsze, opisując na przykład mechanizm powstania segmentu -gate oznaczającego we współczesnej polszczyźnie aferę, a wywodzącego się z angielskiej nazwy Watergate. Niektóre z prac naukowych Marii Karpluk są dostępne w Internecie.

</doc>
<doc id="3957157" url="https://pl.wikipedia.org/wiki?curid=3957157" title="HMS Birkenhead (1845)">
HMS Birkenhead (1845)

HMS Birkenhead – brytyjski okręt, który został zwodowany w 1845 roku. Budowany jako fregata pancerna pod nazwą HMS „Vulcan”, wszedł do służby z imieniem nadanym na część miasta Birkenhead, jako okręt transportowy. Zasłynął postawą załogi i pasażerów, którzy w 1852 roku, w czasie gdy okręt tonął po wejściu na skały, zachowali dyscyplinę i pozwolili ewakuować się w pierwszej kolejności dzieciom i kobietom. Katastrofa okrętu była najważniejszą inspiracją zwyczajowego powiedzenia mówiącego o konieczności ewakuacji z tonącej jednostki w pierwszej kolejności dzieci i kobiet.
Projekt i budowa.
Zamówienie na budowę fregaty z napędem parowym zostało przydzielone stoczni należącej do Johna Lairda w Birkenhead. Podczas budowy okręt nosił imię „Vulcan”. W momencie wodowania było wiadomo, że konstrukcja i parametry techniczne okrętu nie spełniają najnowszych wymagań marynarki wojennej. Największą wadą okrętu był napęd łopatkowy, który w porównaniu do napędu śrubowego był nieperspektywiczny. Po zwodowaniu podjęto decyzję o wstrzymaniu dalszych prac wyposażeniowych, zrezygnowano z planów dokończenia budowy jako fregaty pancernej na rzecz przebudowy na okręt transportowy. Podczas przebudowy na transportowiec w 1848 roku dodano pomieszczenia przeznaczone dla pasażerów. Zmianie uległ typ ożaglowania, który dzięki dodaniu trzeciego masztu zmienił się z brygu na barkentynę.
Służba.
Okręt wykorzystywano w rejsach przez Atlantyk do Halifaksu, a także w rejon Przylądka Dobrej Nadziei. 26 lutego 1852 roku płynąc z prędkością ok. 8 węzłów, uderzył w niewidoczną z pokładu skałę w okolicy Overberg i zaczął tonąć. Na okręcie były tylko trzy łodzie, które można było wykorzystać do ewakuacji pasażerów. Tuż po wejściu na skałę, ocaleli pasażerowie zgromadzili się na pokładzie oczekując na ewakuację. Postawa żołnierzy, którzy pozwolili ewakuować się w pierwszej kolejności dzieciom i kobietom (nazywana potem "Birkenhead Drill"), stała się synonimem zachowania dyscypliny i porządku w najtrudniejszych sytuacjach.
Uratowały się 193 osoby, w tym wszystkie kobiety i dzieci. Zginęło 438 mężczyzn, głównie brytyjskich żołnierzy, którzy mieli wziąć udział w wojnie Xhosa.

</doc>
<doc id="3957176" url="https://pl.wikipedia.org/wiki?curid=3957176" title="Skoków-Kolonia">
Skoków-Kolonia

Skoków-Kolonia – część wsi Zosin w Polsce, położona w województwie lubelskim, w powiecie opolskim, w gminie Opole Lubelskie.
W latach 1975–1998 Skoków-Kolonia należał administracyjnie do województwa lubelskiego.

</doc>
<doc id="3957228" url="https://pl.wikipedia.org/wiki?curid=3957228" title="Młaka Brzeże">
Młaka Brzeże



</doc>
<doc id="3957229" url="https://pl.wikipedia.org/wiki?curid=3957229" title="Na Brzyskach">
Na Brzyskach



</doc>
<doc id="3957231" url="https://pl.wikipedia.org/wiki?curid=3957231" title="1-metylocyklopropen">
1-metylocyklopropen



</doc>
<doc id="3957235" url="https://pl.wikipedia.org/wiki?curid=3957235" title="Miguel Abia Biteo Boricó">
Miguel Abia Biteo Boricó

Miguel Abia Biteo Boricó (ur. 1961 w Baney, zm. 6 grudnia 2012 w Malabo) – premier Gwinei Równikowej od 14 czerwca 2004 do 14 sierpnia 2006. Wywodził się z grupy etnicznej Bubi.
Wykształcił się i pracował jako inżynier górniczy w Związku Radzieckim. Po powrocie do Gwinei Równikowej pracował dla rządu i stał się jednym z największych magnatów olejowych w kraju. Od 1999 do 2001 sprawował funkcję ministra finansów, której pozbawiono go wskutek skandalu korupcyjnego. Później został ministrem odpowiedzialnym za kontakty z parlamentem. 
14 czerwca 2004 roku został powołany na stanowisko premiera, dzień później ogłoszono skład jego rządu. W 2006 został poddany ostrej krytyce prezydenta Teodoro Obiang Nguema Mbasogo i podał się do dymisji. W 2007 przebywał w więzieniu, gdzie poddawany był torturom. Aż do śmierci piastował stanowisko ministra pracy. Zmarł 6 grudnia 2012 roku z powodu nagłego zatrzymania krążenia. Pochowano go w rodzinnej miejscowości Baney na wyspie Bioko.

</doc>
<doc id="3957237" url="https://pl.wikipedia.org/wiki?curid=3957237" title="Eucyclops acanthoides">
Eucyclops acanthoides

Eucyclops acanthoides – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1914 roku przez holenderskiego hydrobiologa o nazwisku Van Douwe.

</doc>
<doc id="3957242" url="https://pl.wikipedia.org/wiki?curid=3957242" title="Eucyclops affinis">
Eucyclops affinis

Eucyclops affinis – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1863 roku przez norweskiego hydrobiologa Georga Ossiana Sarsa.

</doc>
<doc id="3957245" url="https://pl.wikipedia.org/wiki?curid=3957245" title="Wydawnictwo WARTO">
Wydawnictwo WARTO



</doc>
<doc id="3957246" url="https://pl.wikipedia.org/wiki?curid=3957246" title="Eucyclops agiloides">
Eucyclops agiloides

Eucyclops agiloides – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1909 roku przez norweskiego hydrobiologa Georga Ossiana Sarsa.

</doc>
<doc id="3957248" url="https://pl.wikipedia.org/wiki?curid=3957248" title="Eucyclops angustus">
Eucyclops angustus

Eucyclops angustus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1909 roku przez norweskiego hydrobiologa Georga Ossiana Sarsa.

</doc>
<doc id="3957252" url="https://pl.wikipedia.org/wiki?curid=3957252" title="Eucyclops ciliatus">
Eucyclops ciliatus

Eucyclops ciliatus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1909 roku przez norweskiego hydrobiologa Georga Ossiana Sarsa.

</doc>
<doc id="3957257" url="https://pl.wikipedia.org/wiki?curid=3957257" title="Associazione Milanese del Calcio">
Associazione Milanese del Calcio

Associazione Milanese del Calcio – włoski klub piłkarski, mający swoją siedzibę w mieście Mediolan, na północy kraju.
Historia.
Chronologia nazw:
Piłkarski klub A.M.C. został założony w Mediolanie w 1913 roku w wyniku fuzji trzech miejscowych klubów Società Lambro (założony 1908), Vigor F.C. i Unitas Club (założony 1908). W sezonie 1912/13 zespół Lambro zajął trzecie miejsce w Promozione lombarda i awansował do Prima Categoria. W sezonie 1913/14 połączony zespół startował w rozgrywkach najwyższej klasy, ale zajął ostatnie 10.miejsce w Sezione lombarda. W sezonie 1914/15 zajął czwarte miejsce w grupie D Prima Categoria. Z powodu rozpoczęcia I wojny światowej we Włoszech w 1915 roku klub zawiesił działalność, ale już nigdy nie został reaktywowany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie przy Via Monterosa w Mediolanie.

</doc>
<doc id="3957258" url="https://pl.wikipedia.org/wiki?curid=3957258" title="AC Milanese">
AC Milanese



</doc>
<doc id="3957260" url="https://pl.wikipedia.org/wiki?curid=3957260" title="Mistrzostwa Oceanii w Zapasach 2001">
Mistrzostwa Oceanii w Zapasach 2001

Mistrzostwa Oceanii w zapasach w 2001, odbywały się w dniach 12 - 14 kwietnia w Tumon w okręgu Tamuning na Guamie. W tabeli medalowej tryumfowali zapaśnicy z Nowej Zelandii.
Wyniki.
Styl wolny - kobiety.
Maria Dunn z Guam w kategorii 56 kg była jedyną zgłoszoną zawodniczką w swojej kategorii i nie została uwzględniona w tabeli jako złota medalistka.

</doc>
<doc id="3957261" url="https://pl.wikipedia.org/wiki?curid=3957261" title="Reza Aslan">
Reza Aslan

Reza Aslan (ur. 3 maja 1972) – irańsko-amerykański religioznawca, badacz kultur, komentator polityczny i pisarz – m.in. autor książki "Nie ma Boga oprócz Allaha. Powstanie, ewolucja i przyszłość islamu".
Życiorys.
Absolwent studiów licencjackich (religioznawstwo) na kalifornijskim Santa Clara University i absolwent studiów magisterskich (teologia) na Uniwersytecie Harvarda, doktorat z socjologii religii na Uniwersytecie Kalifornijskim.

</doc>
<doc id="3957262" url="https://pl.wikipedia.org/wiki?curid=3957262" title="Eucyclops dubius">
Eucyclops dubius

Eucyclops dubius – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1909 roku przez norweskiego hydrobiologa Georga Ossiana Sarsa.

</doc>
<doc id="3957263" url="https://pl.wikipedia.org/wiki?curid=3957263" title="Eucyclops euacanthus">
Eucyclops euacanthus

Eucyclops euacanthus – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1918 roku przez norweskiego hydrobiologa Georga Ossiana Sarsa.

</doc>
<doc id="3957266" url="https://pl.wikipedia.org/wiki?curid=3957266" title="Inspektorat Graniczny Straży Celnej „Praszka”">
Inspektorat Graniczny Straży Celnej „Praszka”

Inspektorat Straży Celnej „Praszka” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Praszce stacjonował sztab 5 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Praszka”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Warszawa”.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Praszka” przemianowany został na Inspektorat Graniczny Straży Celnej „Praszka” i wszedł w podporządkowanie Ślaskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957270" url="https://pl.wikipedia.org/wiki?curid=3957270" title="Inspektorat Graniczny Straży Celnej „Chorzele”">
Inspektorat Graniczny Straży Celnej „Chorzele”

Inspektorat Straży Celnej „Chorzele” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Chorzelach stacjonował sztab 1 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Chorzele”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Warszawa”. W 1927 roku w skład inspektoratu wchodziło 6 komisariatów i 37 placówek.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Chorzele” przemianowany został na Inspektorat Graniczny Straży Celnej „Chorzele” i wszedł w podporządkowanie Mazowieckiego Inspektoratu Okręgowego Straży Celnej.
Na podstawie rozkazu Inspektora Okręgowego z 2 kwietnia 1928, kierownik inspektoratu „Działdowo” przekazał komisariat „Działdowo” Inspektoratowi Granicznemu „Chorzele”.
Funkcjonariusze inspektoratu.
Obsada personalna sztabu inspektoratu w 1926:
Struktura organizacyjna.
Organizacja inspektoratu w 1926 roku:

</doc>
<doc id="3957271" url="https://pl.wikipedia.org/wiki?curid=3957271" title="Macierzanka nadobna">
Macierzanka nadobna

Macierzanka nadobna ("Thymus pulcherrimus" Schur.) – gatunek rośliny wieloletniej należący do rodziny jasnotowatych. Występuje głównie na Słowacji, w Karpatach i Pieninach, nieznacznie przekracza do Polski. W Czechach od Hrubého Jeseníku po zachodnie Karpaty.
Biologia i ekologia.
Bylina. Kwitnie od czerwca do lipca. Siedlisko: murawy, skały, nadrzeczne kamieniska, upłazy, hale. Głównie na podłożu wapiennym (roślina wapieniolubna). W Tatrach rośnie aż do piętra halnego, głównie jednak po górną granicę lasu – (500-)1000-2000 m n.p.m.
Ochrona.
W Czechach jest to takson ujęty na czerwonej Liście ze względu na rzadkość występowania. W Polsce także znajduje się pod ścisłą ochroną gatunkową.

</doc>
<doc id="3957272" url="https://pl.wikipedia.org/wiki?curid=3957272" title="Eucyclops laevimargo">
Eucyclops laevimargo

Eucyclops laevimargo – gatunek widłonoga z rodziny Cyclopidae, nazwa naukowa gatunku została po raz pierwszy opublikowana w 1909 roku przez norweskiego hydrobiologa Georga Ossiana Sarsa.

</doc>
<doc id="3957275" url="https://pl.wikipedia.org/wiki?curid=3957275" title="Inspektorat Graniczny Straży Celnej „Grajewo”">
Inspektorat Graniczny Straży Celnej „Grajewo”

Inspektorat Straży Celnej „Grajewo” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Grajewo”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Warszawa”. W 1926 roku w skład inspektoratu wchodziło 5 komisariatów i 30 placówek Straży Celnej. 
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Grajewo” przemianowany został na Inspektorat Graniczny Straży Celnej „Grajewo” i wszedł w podporządkowanie Mazowieckiego Inspektoratu Okręgowego Straży Celnej.
Funkcjonariusze inspektoratu.
Kierownicy inspektoratu:
Obsada personalna kancelarii w 1927:
Struktura organizacyjna.
Organizacja inspektoratu w 1926 roku:
Organizacja inspektoratu 1 stycznia 1928 roku:

</doc>
<doc id="3957276" url="https://pl.wikipedia.org/wiki?curid=3957276" title="Inspektorat Graniczny Straży Celnej „Ostrów”">
Inspektorat Graniczny Straży Celnej „Ostrów”

Inspektorat Straży Celnej „Ostrów” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Ostrów”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 7 komisariatów i 37 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Ostrów” został rozwiązany, a komisariaty weszły w skład nowego inspektoratu granicznego.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku powoływano z dniem 2 kwietnia 1928 roku Straż Graniczną, a rozkazem nr 3 z 25 kwietnia 1928 roku "w sprawach organizacji Wielkopolskiego Inspektoratu Okręgowego" dowódca Straży Granicznej gen. bryg. Stefan Pasławski zatwierdził dyslokację, granice i strukturę inspektoratu granicznego nr 12 „Ostrów”.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957292" url="https://pl.wikipedia.org/wiki?curid=3957292" title="Inspektorat Graniczny Straży Celnej „Leszno”">
Inspektorat Graniczny Straży Celnej „Leszno”

Inspektorat Straży Celnej „Leszno” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Lesznie stacjonował sztab 17 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Leszno”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 7 komisariatów i 41 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Leszno” przemianowany został na Inspektorat Graniczny Straży Celnej „Leszno” i wszedł w podporządkowanie Wielkopolskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
"Przydzieleni do Urzędu Celnego w Lesznie w 1926"':
Struktura organizacyjna.
Organizacja inspektoratu w 1926 roku:

</doc>
<doc id="3957293" url="https://pl.wikipedia.org/wiki?curid=3957293" title="Inspektorat Graniczny Straży Celnej „Międzychód”">
Inspektorat Graniczny Straży Celnej „Międzychód”

Inspektorat Straży Celnej „Międzychód” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Międzychód”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 6 komisariatów i 40 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Międzychód” przemianowany został na Inspektorat Graniczny Straży Celnej „Międzychód” i wszedł w podporządkowanie Wielkopolskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957297" url="https://pl.wikipedia.org/wiki?curid=3957297" title="Inspektorat Graniczny Straży Celnej „Chodzież”">
Inspektorat Graniczny Straży Celnej „Chodzież”

Inspektorat Straży Celnej „Chodzież” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Chodzież”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 6 komisariatów i 40 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Chodzież” przemianowany został na Inspektorat Graniczny Straży Celnej „Chodzież” i wszedł w podporządkowanie Wielkopolskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957298" url="https://pl.wikipedia.org/wiki?curid=3957298" title="Niestabilność Kelvina-Helmholtza">
Niestabilność Kelvina-Helmholtza

Niestabilność Kelvina-Helmholtza – zjawisko fizyczne zachodzące, gdy w jednorodnym płynie lub na granicy dwóch płynów występuje ścinanie. Zostało nazwane na cześć naukowców, którzy je opisali (byli to Lord Kelvin i Hermann von Helmholtz). Przykładem tej niestabilności jest powstawanie fal na wodzie, nad którą wieje wiatr. Niestabilność jest również obserwowana w chmurach, w głębi oceanu, w magnetosferze i atmosferze Saturna, w otoczeniu Wielkiej Czerwonej Plamy na Jowiszu, a także w koronie słonecznej.
Teoria przewiduje powstanie niestabilności i przejście do przepływu turbulentnego w płynach o różnej gęstości, poruszających się z różnymi prędkościami. Helmholtz badał dynamikę dwóch cieczy o różnych gęstościach, kiedy na granicy łączącej płyny pojawiało się małe zaburzenie, takie jak fala.
Dla dostatecznie krótkich fal, jeśli pominie się napięcie powierzchniowe, powierzchnia dzieląca dwa płyny o różnej gęstości, poruszające się z równolegle skierowanymi i różnymi prędkościami jest niestabilna dla dowolnej prędkości. Napięcie powierzchniowe stabilizuje granicę płynów dla krótkich fal, dopóki nie zostanie przekroczona graniczna wartość prędkości, przewidywana przez teorię. Teoria uwzględniająca napięcie powierzchniowe przewiduje formowania się fal wywołane wiatrem nad wodą, po przekroczeniu przez wiatr pewnej prędkości jednak już Kelvin zdawał sobie sprawę, że ważną rolę w tym zjawisku odgrywa także lepkość cieczy. W doświadczeniach nad powstawaniem fali nad wodą przy małej prędkości wiatru określono, że uporządkowane fale na wodzie powstają gdy powietrze porusza się z prędkością większą niż 6,3 m/s.
Dla ciągłego rozkładu gęstości i prędkości (z gęstością rosnącą w głąb, w związku z czym nie występuje niestabilność Rayleigha-Taylora), dynamikę niestabilności Kelvina-Helmholtza opisuje równanie Taylora-Goldsteina i powstanie niestabilności determinuje wartość bezwymiarowej liczby Richardsona, Ri. Typowo warstwa jest niestabilna dla Ri&lt;0,25. Efekty te często występują w warstwach chmur. Badania tej niestabilności mają zastosowanie w fizyce plazmy, na przykład przy syntezie z inercyjnym uwięzieniem plazmy.

</doc>
<doc id="3957299" url="https://pl.wikipedia.org/wiki?curid=3957299" title="Mistrzostwa Oceanii w Zapasach 1999">
Mistrzostwa Oceanii w Zapasach 1999

Mistrzostwa Oceanii w zapasach w 1999, odbywały się w dniu 8 sierpnia w Dunedin w Nowej Zelandii. W tabeli medalowej tryumfowali zapaśnicy z gospodarzy.

</doc>
<doc id="3957301" url="https://pl.wikipedia.org/wiki?curid=3957301" title="Inspektorat Graniczny Straży Celnej „Chojnice”">
Inspektorat Graniczny Straży Celnej „Chojnice”

Inspektorat Straży Celnej „Chojnice” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Geneza.
Już w 1918 roku powstające państwo polskie zaczęło tworzyć wyspecjalizowane formacje przeznaczone do ochrony granic Rzeczypospolitej. W kwietniu 1920 roku w Chojnicach stacjonował II dywizjon i 6 szwadron 4 pułku Strzelców Granicznych. W kolejnych latach inne formacje ochraniały granice w tym rejonie. W 1921 roku w Chojnicach rozmieściło się dowództwo 20 batalionu celnego.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Chojnice”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 5 komisariatów i 31 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Chojnice” przemianowany został na Inspektorat Graniczny Straży Celnej „Chojnice” i wszedł w podporządkowanie Pomorskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957302" url="https://pl.wikipedia.org/wiki?curid=3957302" title="Lithocarpus oleifolius">
Lithocarpus oleifolius

Lithocarpus oleifolius A.Camus – gatunek roślin z rodziny bukowatych ("Fagaceae" Dumort.). Występuje naturalnie w Wietnamie oraz Chinach (w Guangdong i Kuangsi, a także południowych częściach Fujian, Kuejczou, Hunanu i Jiangxi). 
Biologia i ekologia.
Rośnie w lasach mieszanych. Występuje na wysokości od 500 do 1200 m n.p.m. Kwitnie od sierpnia do września, natomiast owoce dojrzewają od października do listopada.

</doc>
<doc id="3957303" url="https://pl.wikipedia.org/wiki?curid=3957303" title="Komisariat Straży Celnej „Chojnice”">
Komisariat Straży Celnej „Chojnice”

Komisariat Straży Celnej „Chojnice” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Geneza.
Już w 1918 roku powstające państwo polskie zaczęło tworzyć wyspecjalizowane formacje przeznaczone do ochrony granic Rzeczypospolitej. W kwietniu 1920 roku w Chojnicach stacjonował II dywizjon 4 pułku Strzelców Granicznych. W kolejnych latach inne formacje ochraniały granice w tym rejonie. W 1921 roku w Chojnicach rozmieszczone zostało 20 batalionu celnego. 
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Komisariat Straży Celnej „Chojnice”, wraz ze swoimi placówkami granicznymi, wszedł w podporządkowanie Inspektoratu Straży Celnej „Chojnice”.
W drugiej połowie 1927 roku przystąpiono do gruntownej reorganizacji Straży Celnej. W praktyce skutkowało to rozwiązaniem tej formacji granicznej. Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku w jej miejsce powoływano z dniem 2 kwietnia 1928 roku Straż Graniczną.
Rozkazem nr 2 z 19 kwietnia 1928 roku "w sprawach organizacji Pomorskiego Inspektoratu Okręgowego" dowódca Straży Granicznej gen. bryg. Stefan Pasławski powołał komisariat Straży Granicznej „Chojnice”, który przejął ochronę granicy od rozwiązywanego komisariatu Straży Celnej. 
Funkcjonariusze komisariatu.
Obsada personalna w 1926:
Struktura organizacyjna.
Organizacja komisariatu w 1926 roku:

</doc>
<doc id="3957307" url="https://pl.wikipedia.org/wiki?curid=3957307" title="Inspektorat Graniczny Straży Celnej „Kościerzyna”">
Inspektorat Graniczny Straży Celnej „Kościerzyna”

Inspektorat Straży Celnej „Kościerzyna” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Geneza.
Już w 1918 roku powstające państwo polskie zaczęło tworzyć wyspecjalizowane formacje przeznaczone do ochrony granic Rzeczypospolitej. W kwietniu 1920 roku w Kościerzynie stacjonował sztab I dywizjonu 4 pułku Strzelców Granicznych. W kolejnych latach inne formacje ochraniały granice w tym rejonie. W 1921 roku w Kościerzynie rozlokowało się dowództwo 3 batalionu celnego.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Kościerzyna”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 5 komisariatów i 34 placówki Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Kościerzyna” przemianowany został na Inspektorat Graniczny Straży Celnej „Kościerzyna” i wszedł w podporządkowanie Pomorskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957311" url="https://pl.wikipedia.org/wiki?curid=3957311" title="Inspektorat Graniczny Straży Celnej „Wejherowo”">
Inspektorat Graniczny Straży Celnej „Wejherowo”

Inspektorat Straży Celnej „Wejherowo” – jednostka organizacyjna Straży Celnej pełniąca służbę ochronną na granicy państwowej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Wejherowie stacjonował sztab 19 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Wejcherowo”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 5 komisariatów i 31 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Wejcherowo” został rozwiązany, a komisariaty weszły w skład nowego inspektoratu granicznego.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957313" url="https://pl.wikipedia.org/wiki?curid=3957313" title="Inspektorat Graniczny Straży Celnej „Grudziądz”">
Inspektorat Graniczny Straży Celnej „Grudziądz”

Inspektorat Straży Celnej „Grudziądz” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Grudziądz”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 5 komisariatów i 38 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Grudziądz” przemianowany został na Inspektorat Graniczny Straży Celnej „Grudziądz” i wszedł w podporządkowanie Mazowieckiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957316" url="https://pl.wikipedia.org/wiki?curid=3957316" title="US Milanese">
US Milanese

US Milanese – włoski klub piłkarski, mający swoją siedzibę w mieście Mediolan, na północy kraju.
Historia.
Chronologia nazw:
Piłkarski klub Unione Sportiva Milanese został założony w Mediolanie 16 stycznia 1902 roku przez grupę młodych przyjaciół grających w karty i bilard w Caffè Verdi a Porta Nuova. Najpierw była utworzona sekcja kolarstwa, a w 1903 sekcja piłki nożnej. W sezonie 1905 zespół startował w rozgrywkach Prima Categoria. Najpierw w eliminacjach Lombardii wygrał z A.C. Milanem, a potem w rundzie finałowej zdobył brązowe medale mistrzostw Włoch. W następnym sezonie znów w eliminacjach Lombardii spotkał się z Milanem, ale tym razem przegrał. W 1907 po raz kolejny nie potrafił pokonać w eliminacjach Milan, dopiero w 1908 po rezygnacji Milanu zakwalifikował się do rundy finałowej, w której zdobył wicemistrzostwo kraju. W 1909 najpierw w eliminacjach zwyciężył w grupie z Milanem i Interem, a potem w półfinale wygrał z Venezią, jednak ustąpił w finale z Pro Vercelli.
Od sezonu 1909/10 rozgrywki w Prima Categoria były prowadzone systemem ligowym. Spośród 10 drużyn klub rozdzielił 6.miejsce z lokalnym rywalem A.C. Milan. W kolejnych sezonach był na 7, 9, 5 i 4 pozycjach w Prima Categoria. W sezonie 1914/15 najpierw zajął trzecie miejsce w grupie D i nie zakwalifikował się do rundy półfinałowej Mistrzostw Włoch. Podczas I wojny światowej mistrzostwa zostały wstrzymane, klub brał udział w sezonie 1915/16 w rozgrywkach Coppa Federale, w których zajął 2.miejsce w grupie A. W następnym sezonie był czwartym w rundzie finałowej Coppa Lombardia. W 1919 ponownie startowały mistrzostwa Włoch. W sezonie 1919/20 klub zakończył rozgrywki na drugim miejscu w grupie B rundy półfinałowej. W następnym sezonie znów zakwalifikował się do rundy półfinałowej, w którym był czwartym w grupie B. Sezon 1921/22 zakończył na 8.miejscu w Prima Divisione Nord CCI. W sezonie 1922/23 zajął 10.miejsce w grupie C Prima Divisione Nord i został oddelegowany do Seconda Divisione. W drugiej lidze był kolejno na 6, 4 i 5 pozycjach w grupach Seconda Divisione Nord. W 1926 po reorganizacji systemu lig druga liga otrzymała nazwę "Prima Divisione". W sezonie 1926/27 zajął 5.miejsce w grupie A Prima Divisione Nord. Sezon 1927/28 zakończył na 3.pozycji w grupie B Prima Divisione Nord. Jednak pod koniec lata 1928 reżim faszystowski postanowił wymusić na US Milanese przyłączenia się do Interu w celu utworzenia Ambrosiana-Inter, aby zwolnić miejsce w najwyższej klasie dla Fiumana. Nazwa klubu pochodziła od świętego Ambrożego – byłego biskupa i patrona Mediolanu.
Dopiero w 1945 roku klub przywrócił działalność. W sezonie 1945/46 startował w lokalnym "campionato milanese della Sezione Propaganda". Po zakończeniu sezonu został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie via Comasina w Mediolanie. Również występował na boisku Cascina Mojetta oraz via Stelvio.

</doc>
<doc id="3957318" url="https://pl.wikipedia.org/wiki?curid=3957318" title="Inspektorat Graniczny Straży Celnej „Działdowo”">
Inspektorat Graniczny Straży Celnej „Działdowo”

Inspektorat Straży Celnej „Działdowo” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Grajewo”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Poznań”. W 1926 roku w skład inspektoratu wchodziło 5 komisariatów i 34 placówki Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Grajewo” przemianowany został na Inspektorat Graniczny Straży Celnej „Grajewo” i wszedł w podporządkowanie Mazowieckiego Inspektoratu Okręgowego Straży Celnej.
Na podstawie rozkazu Inspektora Okręgowego z 2 kwietnia 1928, kierownik inspektoratu „Działdowo” przekazał komisariat „Działdowo” Inspektoratowi Granicznemu „Chorzele”.
Na podstawie rozkazu Mazowieckiego Inspektora Okręgowego nr 4 z 27 kwietnia 1928, kierownik inspektoratu „Działdowo” przekazał komisariaty „Rybin”, „Lubawa” i „Jamielnik” Inspektoratowi Granicznemu „Grudziądz”.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957322" url="https://pl.wikipedia.org/wiki?curid=3957322" title="Jelizawieta Bazilewska">
Jelizawieta Bazilewska

Jelizawieta Gertruda Alfredowna Bazilewska, zd. Roos (ur. 13/26 grudnia 1902 w Moskwie, zm. 31 maja 1951 w Wöllmarshausen) – rosyjska poetka związana z kołem literackim „Cech poetów” działającym w okresie międzywojennym w Tartu i Tallinnie w Estonii.
Życiorys.
Jej rodzice, Alfred Karl Roos i Żenni Awrora zd. Aug byli obywatelami rosyjskimi pochodzenia szwedzko-niemiecko-estońskiego. W latach 1912–1919 uczęszczała do gimnazjum żeńskiego w Charkowie. Nauki nie ukończyła w związku z rosyjską wojną domową i emigracją całej rodziny do niepodległej Estonii. Podjęła tam pracę nauczycielki, zaś w 1922 zapisała się jako wolna słuchaczka na wydział prawa Uniwersytetu w Tartu. W 1924 w trybie eksternistycznym zdała egzamin dojrzałości w szkole realnej w tym samym mieście i podjęła na Uniwersytecie w Tartu studia na wydziale filozofii. Ukończyła je w 1930 na podstawie pracy poświęconej twórczości Anny Achmatowej. Pracowała następnie pracę w charakterze nauczycielki języków niemieckiego, francuskiego i rosyjskiego. W końcu lat 20. związała się z grupą poetycką „Cech poetów”, była w niej jednym z „mistrzów”. W grupie działali również m.in. Boris Vildé, Boris Narcissow i Boris Taggo. Od 1928 twórczość Jelizawiety Roos regularnie była publikowana na łamach zbiorów wydawanych przez pismo „Now'”.
W 1930 Roos wyszła za mąż za leśniczego i poetę Iwana Bazilewskiego, białego emigranta z Rosji, przybyłego do Estonii razem z armią Nikołaja Judenicza. Wspólnie zamieszkali na wsi, gdzie Bazilewski pracował, od 1936 mieszkali w Rapli, gdzie mężczyzna był leśniczym, a ona – nauczycielką języka niemieckiego. Jelizawieta Bazilewska często bywała jednak w stolicy Estonii, by nadal brać udział w działalności tallińskiej grupy „Cechu poetów” oraz miejscowego Kółka Literackiego. Od 1934 jej wiersze i recenzje tomików poezji innych autorów pojawiały się regularnie na łamach pisma „Now'”. Tłumaczyła z estońskiego na rosyjski poezję Marii Under. W 1936 pismo wydało jedyny tomik wierszy Bazilewskiej – „Domik u lesa”.
W 1940, po wkroczeniu Armii Czerwonej do Estonii, za zgodą niemieckiej ambasady Bazilewscy opuścili kraj, chociaż byli obywatelami estońskimi i nie deklarowali narodowości niemieckiej. Władze niemieckie przydzieliły im nowe miejsce zamieszkania na anektowanych rok wcześniej ziemiach zachodniej Polski – w Kraju Warty. Kilka miesięcy później Iwan Bazilewski został wcielony do Wehrmachtu jako tłumacz. Po ataku Niemiec na ZSRR walczył na Ukrainie, następnie, jako obywatel estoński, został skierowany do Legionu Estońskiego SS, w którym doszedł do stopnia porucznika. Został ranny w bitwie pod Sillamäe we wschodniej Estonii w 1944. Do 1945 znajdował się w szpitalu wojskowym w Gdańsku, następnie trafił do radzieckiej niewoli. Nie został rozpoznany jako oficer SS; zdołał zniszczyć swoje dokumenty i uciec do brytyjskiej strefy okupacyjnej Niemiec.
W 1945 Bazilewska uciekła przed działaniami wojennymi do Niemiec zachodnich. W 1945 odnalazł ją tam mąż, zamieszkali w Getyndze. W 1949 z powodu braku pracy i środków do życia mężczyzna postanowił emigrować do Szwecji, gdzie miał znajomych. Chora na depresję Jelizawieta Bazilewska nie pojechała z mężem. Ostatnie lata życia przeżyła w Wöllmarshausen i tam też w 1951 popełniła samobójstwo, rzucając się z okna. W tym samym mieście została pochowana.

</doc>
<doc id="3957331" url="https://pl.wikipedia.org/wiki?curid=3957331" title="Kolumna z figurą Najświętszej Maryi Panny w Mezilečí">
Kolumna z figurą Najświętszej Maryi Panny w Mezilečí

Kolumna z figurą Najświętszej Maryi Panny w Mezilečí – wolnostojący pomnik przed domem nr 12 w gminie Mezilečí, w kraju hradeckim w Czechach.
Historia.
Pomnik zbudowano w 1854 r. Głównym inwestorem był Josef Vojtěch Tilsch, handlarz płótnem, polityk komunalny oraz właściciel gospodarstwa nr 12. Jego autorstwo jest przypisywane rzeźbiarzowi Josefu Vojtěchowi, który umieścił na pomnik następny napis czeski (dzisiaj jest przekręcony dzięki słabej czytelności oraz błędom kilku odnowicieli): „„Sličná svou ctností, svým mocným máti Rozencem, sláva rodů křehkých čáky opora. Z hůry nebes vyjevil bohorodnú Tě vyslanec anjel. Z úvalu běd zemčan své hoře Tobě jeví, tak se Bohem splácí nevyrovnaně zásluha Panny. Tak se i nám v srdcích po Bohu touha rodí. Postavil Josef Tylš Léta Páně 1854.“
Na końcu XIX w. i początkiem XX w. kilka razy pomnik poddano renowacji oraz pozłacaniu. Wszystkie prace zawsze zapłacił właściciel tego gruntu. Po 1948 r., gdy komuniści doszli do władzy, cudem nie uległ niemal całkowitemu zniszczeniu.
W 2012 r. zdobyła pomnik gmina, która go kupiła za symboliczną 1 koronę i potem zaplanowano również jego czyszczenie i rekonstrukcja. Prace te odbywały się w tym samym roku. Ponadto rada gminy 15 lutego 2012 ogłosiła, że kolumna jest ważnym zabytkiem gminy i jest uważana za jej kulturalne dziedzictwo.

</doc>
<doc id="3957333" url="https://pl.wikipedia.org/wiki?curid=3957333" title="Kuchnia estońska">
Kuchnia estońska

Kuchnia estońska – narodowa kuchnia Estonii.
Charakterystyka ogólna.
Tradycja.
Kuchnia estońska, z uwagi na położenie kraju w północno-wschodnim rejonie Europy, nad Morzem Bałtyckim, charakteryzuje się pewną skromnością, nie pozbawioną jednak regionalnych specjałów. Wśród używanych produktów dominują dania mięsne, rybne (śledź, okoń, flądra, szprot) oraz mączne, w tym bardzo często spożywany chleb (przede wszystkim żytni oraz gruboziarnisty - pszenny). Warzywa i owoce spożywane są rzadziej, a jeśli już to najczęściej kapusta (zwłaszcza kiszona) i rzepa (od XIX wieku także ziemniaki). Kuchnia Estonii zbliżona jest do kuchni fińskiej ze znacznymi wpływami kuchni niemieckiej, rosyjskiej i szwedzkiej. Ta ostatnia odcisnęła swe piętno w wiekach XVII i XVIII, kiedy to Estonia była częścią Szwecji, a rosyjska w czasach imperialnych i radzieckich. W kuchni estońskiej bardzo ostrożnie używa się wszelkich ziół i przypraw, a jeśli już to koperku (do śledzi), majeranku (do kaszanki), kminku (do sera białego), a pietruszki i selera do niektórych zup na bazie mięsnej. Z uwagi na rozwiniętą hodowlę krów popularne jest mleko oraz śmietana, w tym śmietanowe sosy – kastmed. W kuchni estońskiej silnie akcentowane są dania rybne. Słodzenie potraw odbywa się głównie miodem – cukier był praktycznie w przeszłości niestosowany. Obfite lasy porastające kraj są ponadto źródłem owoców runa leśnego, grzybów (bardzo popularnych) i dziczyzny.
Ziemie Estonii były przez wieki dość ubogie, stąd wiele potraw tamtejszej kuchni jest bardzo prostych i mających przede wszystkimi zaspokoić elementarny głód.
Współczesność.
Po upadku ZSRR kraj stał się atrakcyjny dla turystyki kulinarnej z uwagi na stosunkowo niskie ceny i rozwijającą się sieć dobrych restauracji. Powstały restauracje innych tradycji kulinarnych, a także łączące kuchnię estońską z obcymi. Rozwinęło się też wysokiej jakości ogrodnictwo i sadownictwo. Do menu włączono nieznane wcześniej składniki lub rzadko stosowane. Licznie powstają małe browary, w tym restauracyjne.
Charakterystyczne dania.
Napoje.
W Estonii bardzo popularne jest piwo. Pije się też napój na bazie młodego piwa, zabielany śmietaną i słodzony miodem, pity do kahji – białego sera. Popularne są także likiery, w tym najbardziej znany – "Vana Tallinn" (dodawany m.in. do kawy i deserów). Bardzo popularne jest mleko, także zsiadłe oraz domowe soki owocowe.

</doc>
<doc id="3957334" url="https://pl.wikipedia.org/wiki?curid=3957334" title="Mimma Zavoli">
Mimma Zavoli

Mimma Zavoli (ur. 13 lutego 1963 w Santarcangelo di Romagna) – sanmaryńska polityk, deputowana do Wielkiej Rady Generalnej od 2012, kapitan regent od 1 kwietnia do 1 października 2017.
Życiorys.
Urodziła się w 1963 we włoskiej miejscowości Santarcangelo di Romagna. Jej rodzice przenieśli się następnie do San Marino. W 1981 rozpoczęła pracę jako przedszkolanka, później pracowała jako inspektor pracy. Od 1977 do 1989 była aktywistką Chrześcijańsko-Demokratycznej Partii San Marino. 
Po raz pierwszy została wybrana do Wielkiej Rady Generalnej w wyborach w 2012 z ramienia Movimento Civico10. Została członkiem Komisji Sprawiedliwości i przewodniczącą Komisji Spraw Wewnętrznych, wybrano ją też w skład Rady Dwunastu i narodowej delegacji do Unii Międzynarodowej. W wyborach parlamentarnych w listopadzie i grudniu 2016 uzyskała reelekcję w parlamencie. 
16 marca 2017 została wybrana na stanowisko kapitana regenta San Marino na kadencję od 1 kwietnia do 30 września 2017 (razem z Vanessą D’Ambrosio). Był to pierwszy w historii przypadek, gdy tylko kobiety objęły funkcje kapitanów regentów.

</doc>
<doc id="3957336" url="https://pl.wikipedia.org/wiki?curid=3957336" title="Inspektorat Graniczny Straży Celnej „Cieszyn”">
Inspektorat Graniczny Straży Celnej „Cieszyn”

Inspektorat Straży Celnej „Cieszyn” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Cieszynie stacjonował sztab 19 batalionu celnego, a w 1922 roku sztab 17 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Cieszyn”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Mysłowice”. W 1926 roku w skład inspektoratu wchodziło 4 komisariaty i 22 placówki Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Cieszyn” przemianowany został na Inspektorat Graniczny Straży Celnej „Cieszyn” i wszedł w podporządkowanie Ślaskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957338" url="https://pl.wikipedia.org/wiki?curid=3957338" title="Inspektorat Graniczny Straży Celnej „Rybnik”">
Inspektorat Graniczny Straży Celnej „Rybnik”

Inspektorat Straży Celnej „Rybnik” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1922–1928.
Formowanie i zmiany organizacyjne.
Początek działalności Straży Celnej na Śląsku datuje się na dzień 15 czerwca 1922 roku. W tym dniu polscy strażnicy celni w zielonych mundurach i rogatywkach wkroczyli na ziemia przyznane Polsce. W nocy z 16 na 19 czerwca 1922 objęli straż na powierzonych im odcinkach. Inspektorat Straży Celnej „Rybnik” rozpoczął urzędowanie w Rybniku w drugiej połowie lipca 1922 roku. Podporządkowany był bezpośrednio Dyrekcji Ceł Mysłowice. Pierwsza siedziba Inspektoratu mieściła się w budynku szkoły ewangelickiej. Inspektorat ochraniał wtedy odcinek graniczny od placówki SC „Ruptawa” na granicy polsko-czeskiej, do placówki SC „Karol Emanuel” na granicy polsko-niemieckiej. 1 listopada 1924 roku biura inspektoratu przeniesione zostały do „Sierocińca”, a z dniem 20 kwietnia 1926 przeniesiono je do budynku prywatnego przy ulicy Koziegłowy 7.
W 1926 roku w skład inspektoratu wchodziło 7 komisariatów i 31 placówek Straży Celnej.
W 1927 roku weszła w życie nowa organizacja Straży Celnej. Inspektorat SC „Rybnik” wszedł w podporządkowanie Śląskiego Inspektoratu Okręgowego w Katowicach z siedzibą w Mysłowicach.
W styczniu 1928 roku nastąpiła reorganizacja inspektoratu. Pododcinek komisariatu „Bielszowice” i placówka „Przyszowice“ z komisariatu „Knurów” została przekazana do IG „Piaśniki”. W zamian za to inspektorat „Rybnik” przyjął pododcinek komisariatu „Zebrzydowice” od kamienia nr XXX/1 do kamienia nr 12. Zlikwidowany został komisariat „Moszczenica” i „Lyski“.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957339" url="https://pl.wikipedia.org/wiki?curid=3957339" title="Porcys">
Porcys

Porcys – niezależny serwis muzyczny założony w 2001 roku przez Błażeja Mendalę, Borysa Dejnarowicza i Michała Zagrobę.
Działalność.
Archiwum portalu składa się z kilku tysięcy tekstów, przede wszystkim recenzji płyt i singli, a także artykułów poświęconych rozmaitym zjawiskom muzycznym oraz wywiadów z czołowymi postaciami polskiej i światowej muzyki alternatywnej. Ze względu na charakterystyczny i kontrowersyjny ton recenzji, zainspirowany stylem prezentowanym przez amerykański portal Pitchfork, pojawienie się Porcysa bywa uważane za jeden z momentów wyznaczających narodziny nowego języka pisania o muzyce w Polsce. Autorzy portalu podjęli „próbę przewartościowania kanonu współczesnej muzyki rozrywkowej” oraz polemikę „z dominującą do niedawna w polskim dziennikarstwie muzycznym optyką rockową, rehabilitując czy wręcz przedstawiając młodemu pokoleniu fanów ambitny pop czy jazz". Ponadto jako jedni z pierwszych wprowadzili format recenzji pisanych wspólnie przez kilku autorów. Na pierwszym etapie działalności serwis zajmował się głównie gitarową muzyką niezależną (tzw. indie rockiem). Później, zgodnie z trendami w anglojęzycznych portalach o muzyce, zwrócił się w większym stopniu ku muzyce pop, r&amp;b czy hip hop. Niektórzy recenzenci Porcys publikowali też w innych drukowanych i internetowych periodykach, takich jak m.in. „Przekrój”, „HIRO", „RedBull.pl”, „T-Mobile Music”, „Muzyka Onet”, „Dwutygodnik” czy „Aktivist”. Są również zapraszani do grona dziennikarzy uczestniczących w prestiżowych rankingach na Płytę Roku „Gazety Wyborczej”.
Od 2005 Porcys firmował własną audycję w Akademickim Radiu Kampus, prowadzoną przez redaktorów serwisu.
W 2010 i 2011 aktywny był bliźniaczy serwis Porcys o nazwie Porcysmedia – dla odmiany poświęcony wszelkim dziedzinom (pop)kultury i rozrywki innym, niż muzyka popularna. W grudniu 2011 w warszawskim klubie Urban Garden odbyły się uroczyste obchody dziesięciolecia istnienia serwisu, podczas których wystąpili na żywo polscy artyści Jazzpospolita, Furia Futrzaków oraz Iza Lach, a także Baxter (z Finlandii) i Juvelen (ze Szwecji). Tego wieczoru doszło też do pierwszego w Polsce publicznego odsłuchu kwadrofonicznego albumu z eksperymentalną muzyką rockową "Zaireeka" The Flaming Lips.
Podsumowania i rankingi.
Serwis znany jest ze swoich regularnych podsumowań najlepszych płyt i singli roku, zwykle publikowanych w styczniu roku kolejnego. Wyniki tych rankingów są uwzględniane przez szwedzki portal AcclaimedMusic przy zliczaniu zsumowanych list i rankingów za poszczególne lata i dekady. Porcys opublikował także przekrojowe zestawienia najlepszych płyt i singli dekady lat 1990–1999, lat 2000–2009 oraz XX wieku w Polsce. W 2009 serwis opublikował ranking Porcys’s Guide to Pop na temat 150 najważniejszych wykonawców w historii muzyki popularnej. Podsumowanie było częściowo publikowane w odcinkach w portalu CGM.
Pierwsza dwudziestka zestawienia Porcys's Guide to Pop

</doc>
<doc id="3957340" url="https://pl.wikipedia.org/wiki?curid=3957340" title="Inspektorat Graniczny Straży Celnej „Tarnowskie Góry”">
Inspektorat Graniczny Straży Celnej „Tarnowskie Góry”

Inspektorat Straży Celnej „Tarnowskie Góry” – jednostka organizacyjna Straży Celnej pełniąca służbę ochronną na granicy polsko-niemieckiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Tarnowskie Góry”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Mysłowice”. W 1926 roku w skład inspektoratu wchodziło 6 komisariatów, 33 placówki zewnętrzne i 11 wewnętrznych Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Tarnowskie Góry” przemianowany został na Inspektorat Graniczny Straży Celnej „Tarnowskie Góry” i wszedł w podporządkowanie Ślaskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957342" url="https://pl.wikipedia.org/wiki?curid=3957342" title="Inspektorat Graniczny Straży Celnej „Zaleszczyki”">
Inspektorat Graniczny Straży Celnej „Zaleszczyki”

Inspektorat Straży Celnej „Zaleszczyki” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1922 roku w Zaleszczykach stacjonował sztab 22 batalionu celnego. Przejęcie ochrony granicy od batalionów Celnych na terenie Inspektoratu SC „Zaleszczyki” nastąpiło 14 października 1922 o 12:00. Proces tworzenia Straży Celnej trwał do końca 1922 roku. Inspektorat Straży Celnej „Zaleszczyki”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziły 4 komisariaty i 17 placówek Straży Celnej
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej.
Z dniem 1 listopada 1927 roku Inspektorat Straży Celnej „Zaleszczyki” został rozwiązany, a jego rejon odpowiedzialności został przekazany batalionowi KOP „Borszczów”.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957343" url="https://pl.wikipedia.org/wiki?curid=3957343" title="Inspektorat Graniczny Straży Celnej „Śniatyn”">
Inspektorat Graniczny Straży Celnej „Śniatyn”

Inspektorat Straży Celnej „Śniatyn” – jednostka organizacyjna Straży Celnej pełniąca służbę ochronną na granicy polsko-rumuńskiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Śniatyniu stacjonował sztab 11 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Śniatyn”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziło 5 komisariaty i 37 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Śniatyn” został rozwiązany, a komisariaty weszły w skład nowego inspektoratu granicznego.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957344" url="https://pl.wikipedia.org/wiki?curid=3957344" title="Jan Krysiński (prawnik)">
Jan Krysiński (prawnik)

Jan Krysiński (ur. 16 listopada 1885, zm. 23 września 1939 w Warszawie) – dyplomata II Rzeczypospolitej, doktor praw i nauk politycznych, sinolog, wykładowca akademicki, autor książek z dziedziny prawa konstytucyjnego. 
Życiorys.
Po strajku uczniów w Warszawie w 1905 roku usunięty ze szkoły wyjechał z Królestwa Polskiego aby kontynuować naukę za granicą. Studiował prawo i ekonomię polityczną Uniwersytecie we Fryburgu (Szwajcaria) i na Sorbonie. Skończył też Szkołę Języków Orientalnych w Paryżu. Znał wszystkie najważniejsze języki europejskie: francuski, angielski, niemiecki, rosyjski, holenderski, hiszpański, włoski, a także japoński oraz chiński, w tym kilka dialektów chińskich. Po powrocie do kraju w 1919 roku rozpoczął pracę na stanowisku dyrektora w Spółce „K. Buszczyński i Synowie”. Było to jedno z najbardziej znanych w kraju i za granicą przedsiębiorstw polskich zajmujących się uprawą, selekcją, sprzedażą nasion buraków cukrowych.
W 1929 roku został mianowany przez polskie Ministerstwo Spraw Zagranicznych Radcą Poselstwa Rzeczypospolitej Polskiej w Szanghaju obejmując jednocześnie funkcję Konsula Generalnego RP. Uczestniczył w negocjacjach, redakcji oraz ceremonii podpisania 18 września 1929 roku w Nankinie Traktatu przyjaźni, handlowego i nawigacyjnego pomiędzy Rzecząpospolitą Polską a Republiką Chińską.
Kawaler Orderu Świętego Grzegorza przyznanego przez papieża Piusa XI za długoletnie honorowe prowadzenie wykładów z prawa międzynarodowego, karnego i cywilnego na Uniwersytecie Katolickim w Szanghaju na przełomie lat 20/30 XX wieku.
W Chinach przebywał do 2 listopada 1938 roku, kiedy to wrócił do Warszawy. Zmarł z powodu pogarszającego się stanu zdrowia na zapalenie płuc podczas oblężenia Warszawy przez Niemców 23 września 1939 roku. Pochowany na cmentarzu Powązkowskim (kwatera 32-4-9).
Międzynarodowa społeczność Szanghaju przyjęła z głębokim żalem i smutkiem śmierć dr Jana Krysińskiego. Została odnotowana w głównych tytułach prasowych wydawanych w Szanghaju. Ceniony za swoje kompetencje, wiedzę, życzliwość i otwartość był przykładem wzorowego dyplomaty reprezentującego interesy polityczne, gospodarcze i kulturalne II Rzeczypospolitej Polskiej. W nabożeństwie żałobnym w Kościele pod wezwaniem Chrystusa Króla (Szanghaj), które odbyło się 18 grudnia 1939 roku, uczestniczyli przedstawiciele władz chińskich oraz całego korpusu dyplomatycznego.

</doc>
<doc id="3957345" url="https://pl.wikipedia.org/wiki?curid=3957345" title="Inspektorat Graniczny Straży Celnej „Worochta”">
Inspektorat Graniczny Straży Celnej „Worochta”

Inspektorat Straży Celnej „Worochta” – jednostka organizacyjna Straży Celnej pełniąca służbę ochronną na polskiej granicy w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Worochta”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Worochta” przemianowany został na Inspektorat Graniczny Straży Celnej „Worochta” i wszedł w podporządkowanie Małopolskiego Inspektoratu Okręgowego Straży Celnej.
Struktura organizacyjna.
Organizacja inspektoratu w 1926 roku:

</doc>
<doc id="3957346" url="https://pl.wikipedia.org/wiki?curid=3957346" title="Inspektorat Graniczny Straży Celnej „Dolina”">
Inspektorat Graniczny Straży Celnej „Dolina”

Inspektorat Straży Celnej „Dolina” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Dolina”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziły 4 komisariaty i 13 placówek Straży Celnej.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Dolina” został rozwiązany, a komisariaty weszły w skład nowego inspektoratu granicznego.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957347" url="https://pl.wikipedia.org/wiki?curid=3957347" title="Inspektorat Graniczny Straży Celnej „Sambor”">
Inspektorat Graniczny Straży Celnej „Sambor”

Inspektorat Straży Celnej „Sambor” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Sambor”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziły 4 komisariaty i 21 placówek Straży Celnej. 
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Sambor” został rozwiązany, a komisariaty weszły w skład nowego inspektoratu granicznego.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957349" url="https://pl.wikipedia.org/wiki?curid=3957349" title="Inspektorat Graniczny Straży Celnej „Dukla”">
Inspektorat Graniczny Straży Celnej „Dukla”

Inspektorat Straży Celnej „Dukla” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Dukla”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziły 4 komisariaty i 23 placówki Straży Celnej. 
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Dukla” został rozwiązany, a komisariaty weszły w skład nowego inspektoratu granicznego.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957350" url="https://pl.wikipedia.org/wiki?curid=3957350" title="Inspektorat Graniczny Straży Celnej „Sącz”">
Inspektorat Graniczny Straży Celnej „Sącz”

Inspektorat Straży Celnej „Sącz” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1927.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. Proces tworzenia Straży Celnej trwał do końca 1922 roku. Inspektorat Straży Celnej „Sącz”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziło 6 komisariatów i 39 placówek Straży Celnej. 
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Inspektorat Straży Celnej „Sącz” został rozwiązany, a komisariaty weszły w skład nowego inspektoratu granicznego.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957351" url="https://pl.wikipedia.org/wiki?curid=3957351" title="Inspektorat Graniczny Straży Celnej „Żywiec”">
Inspektorat Graniczny Straży Celnej „Żywiec”

Inspektorat Straży Celnej „Żywiec” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1928.
Formowanie i zmiany organizacyjne.
Na wniosek Ministerstwa Skarbu, uchwałą z 10 marca 1920 roku, powołano do życia Straż Celną. Od połowy 1921 roku jednostki Straży Celnej rozpoczęły przejmowanie odcinków granicy od pododdziałów Batalionów Celnych. W 1921 roku w Żywcu stacjonował sztab 7 batalionu celnego. Proces tworzenia Straży Celnej trwał do końca 1922 roku. Inspektorat Straży Celnej „Żywiec”, wraz ze swoimi komisariatami i placówkami granicznymi, znalazł się w podporządkowaniu Dyrekcji Ceł „Lwów”. W 1926 roku w skład inspektoratu wchodziło 6 komisariatów i 34 placówki Straży Celnej. 
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej. Odtąd Naczelny Inspektorat Straży Celnej podlegał bezpośrednio ministrowi skarbu, a Naczelnemu Inspektoratowi podlegały inspektoraty okręgowe. Te ostatnie przejęły kompetencje dyrekcji ceł. Inspektorat Straży Celnej „Żywiec” przemianowany został na Inspektorat Graniczny Straży Celnej „Żywiec” i wszedł w podporządkowanie Małopolskiego Inspektoratu Okręgowego Straży Celnej.
Funkcjonariusze inspektoratu.
Obsada personalna w 1927:
Struktura organizacyjna.
Organizacja inspektoratu w 1926 roku:

</doc>
<doc id="3957353" url="https://pl.wikipedia.org/wiki?curid=3957353" title="Kaplica św. Rocha w Conques">
Kaplica św. Rocha w Conques

Kaplica św. Rocha w Conques (fr. "Chapelle Saint-Roch") – kaplica rzymskokatolicka w Conques w departamencie Aveyron, we Francji. 
Kaplica została zbudowana w XVI wieku na skalistym wzniesieniu – w miejscu dawnego fortu, który kontrolował tereny przy ujściu Ouche do Dourdou de Conques. Z ermitażu rozlega się widok na miejscowość Conques.

</doc>
<doc id="3957354" url="https://pl.wikipedia.org/wiki?curid=3957354" title="N,N′-dicykloheksylokarbodiimid">
N,N′-dicykloheksylokarbodiimid



</doc>
<doc id="3957360" url="https://pl.wikipedia.org/wiki?curid=3957360" title="Pirocumulus">
Pirocumulus



</doc>
<doc id="3957364" url="https://pl.wikipedia.org/wiki?curid=3957364" title="Rezerwat przyrody Skałka Rogoźnicka">
Rezerwat przyrody Skałka Rogoźnicka

Rezerwat przyrody Skałka Rogoźnicka – rezerwat przyrody nieożywionej pomiędzy miejscowościami Rogoźnik i Maruszyna w województwie małopolskim, w powiecie nowotarskim. Pod względem geograficznym znajduje się na Pogórzu Gubałowskim, pod względem geologicznym przynależy do Pienińskiego Pasa Skałkowego. Utworzony został zarządzeniem Ministerstwa Leśnictwa i Przemysłu Drzewnego nr 132 z dnia 27 lipca 1961 roku.
Rezerwat znajduje się w pasie wzniesień nad prawym brzegiem potoku Trawny (dopływ Wielkiego Rogoźnika). Od południowej strony są tutaj duże łąki, od północy stromo opadający i porośnięty lasem stok. Składa się z 3 części:
Jest to niewielki i turystom mało znany rezerwat, gdyż nie prowadzi do niego żaden znakowany szlak turystyczny. Pod względem geologicznym jest to jednak obiekt unikalny w światowej skali. Zbudowany jest ze skał pochodzących z okresu paleogenu i mezozoiku, które w okresie późnej kredy i trzeciorzędu uległy bardzo silnym sfałdowaniom. Są to skały pochodzenia organicznego. Ich dolną część tworzą wyraźnie uławicowane sparytowe muszlowce amonitowe, górą przechodzące w muszlowce mikrytowe. Wśród muszlowców tych znajdują się muszle amonitów, ramienionogów, liliowców, sporadycznie także szkielety koralowców. Występują zarówno pełne muszle, jak i ich fragmenty, a całość jest dokładnie wymieszana.
Wedle informacji podanych na tablicy przy rezerwacie, obiekt ten został wpisany na Listę Światowego Dziedzictwa Geologicznego UNESCO. Informacja ta nie znajduje jednak potwierdzenia w oficjalnych dokumentach dotyczących ochrony obszaru.

</doc>
<doc id="3957369" url="https://pl.wikipedia.org/wiki?curid=3957369" title="Porte de Vinzelle">
Porte de Vinzelle

Porte de Vinzelle – średniowieczna brama znajdująca się w Conques w departamencie Aveyron we Francji. 
Brama została zbudowana pod koniec XII wieku stanowiąc wejście do miejscowości Conques od strony zachodniej. Stąd droga prowadziła do osady La Vinzelle, a dalej doliną rzeki Lot w kierunku Figeac i Cahors. Obecnie brama jest nieznacznie uszkodzonym łukiem, który stanowi pozostałość po systemie obronnym miejscowości.

</doc>
<doc id="3957378" url="https://pl.wikipedia.org/wiki?curid=3957378" title="Walter Giller">
Walter Giller

Walter Giller (ur. 23 sierpnia 1927 w Recklinghausen, zm. 15 grudnia 2011 w Hamburgu) – niemiecki aktor.
Życiorys.
Urodził się w Recklinghausen jako syn Edwine (z domu Röver) i pediatry Waltera Gillera. Wychowywał się w Hamburgu. Po ukończeniu szkoły średniej, na początku 1943 został powołany jako pomocnik obrony przeciwlotniczej. Następnie rozpoczął studia medyczne, zanim postanowił zostać aktorem. Pełnił funkcję adepta i drugiego reżysera w Hamburger Kammerspiele z Idą Ehre. W 1947 dostał swoją pierwszą rolę teatralną w sztuce Thorntona Wildera "O mały włos". Uczęszczał na lekcje aktorstwa w Hamburgu pod kierunkiem Eduarda Marksa. 
W 1949 zadebiutował na ekranie w komedii "Krew artystów" ("Artistenblut"). Jego pierwszą główną rolą była postać Thomasa w dramacie "Primanerinnen" (1951). Giller stał się znaną twarzą niemieckiego kina lat 50. Czasami zabawny, czasem nieśmiały, ale zawsze miły i nigdy poza zasięgiem, reprezentował młodego dżentelmena w licznych produkcjach. Grał Willy’ego Wormsera w komediodramacie "Kapitan z Köpenick" ("Der Hauptmann von Köpenick", 1956) u boku Heinza Rühmanna, Billy’ego Cole w dreszczowcu "Szpieg dla Niemiec" ("Spion für Deutschland", 1956), Maurice’a Labrousse w dramacie kryminalnym "Słońce łajdaków" ("Le soleil des voyous", 1967) z Jeanem Gabin i Hansa I w komedii erotycznej "Bajki braci Grimm o pożądliwych parach" ("Grimms Märchen von lüsternen Pärchen", 1969) z Evą Rueber w roli Kopciuszka. Za rolę Rudiego Kleinschmidta w komediodramacie "Róże dla prokuratora" ("Rosen für den Staatsanwalt", 1959) otrzymał Federalną Nagrodę Filmową. Drugoplanowa rola Paulchena w melodramacie "Dwa na milion" ("Zwei unter Millionen", 1961) z Hardym Krugerem przyniosła mu także Federalną Nagrodę Filmową. W 2006 odebrał nagrodę honorową Bambi za całokształt twórczości.
5 lutego 1956 poślubił Nadję Tiller, z którą miał dwoje dzieci: córkę Nataschę (ur. 1959) i syna Jana-Claudiusa (ur. 1964). 
Zmarł 15 grudnia 2011 w Hamburgu w wieku 84 lat, po dwuletniej walce z rakiem płuc.

</doc>
<doc id="3957380" url="https://pl.wikipedia.org/wiki?curid=3957380" title="Lithocarpus obscurus">
Lithocarpus obscurus

Lithocarpus obscurus C.C.Huang &amp; Y.T.Chang – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w południowo-wschodnim Tybecie oraz zachodniej części Junnanu. 
Biologia i ekologia.
Rośnie w wiecznie zielonych lasach. Występuje na wysokości od 1500 do 2500 m n.p.m. Owoce dojrzewają od października do listopada.

</doc>
<doc id="3957383" url="https://pl.wikipedia.org/wiki?curid=3957383" title="Mina Konstadt">
Mina Konstadt

Mina Konstadt, także Konsztadt lub Konsztat (ur. 1835, zm. 1914 w Łodzi) – łódzka filantropka. Córka włocławskiego kupca, Dawida Dobrzyńskiego oraz żona przedsiębiorcy Hermana Konstadta. 
Działalność filantropijna.
Razem z mężem angażowała się w działalność charytatywną na rzecz biednej części społeczności w Łodzi. Była m.in. prezesem fundacji Dom Ubogich w Łodzi działającej od 11 kwietnia 1893 roku, której głównym miejscem działalności był przytułek dla biednych, starców i kalek na ulicy Średniej 54 (dzisiaj ulica Pomorska 54). Po śmierci męża w 1895 roku, Mina została jedną z osób mających prawo głosu w zarządzie Fundacja im. Hermana i Miny małżonków Konstadtów (razem z Adolfem Dobranickim, Jakubem Sachsem, Salomonem Landau, Jakubem Hirszbergiem i dr Edmundem Krakowskim), która powstała na podstawie sporządzonego przed śmiercią testamentu Hermana Konstadta. W dokumencie unieruchomił on swój majątek w taki sposób, by stał się on funduszem wieczystym, z którego tylko dochody, to jest procenty, mają być obracane na cele przez niego wskazane. Z funduszu została opłacona budowa m.in. Żydowskiej Męskiej Szkoły Powszechnej im. Hermana i Miny małżonków Konstadt na ulicy Zawadzkiej 42 (dzisiaj ulica Próchnika 42) czy żydowski szpital dla dzieci również na ulicy Zawadzkiej (dzisiaj szpital im. Biegańskiego). 
Mina Konstadt ufundowała pomnik nagrobny męża, który stał się pierwszym wybudowanym grobowcem rodzinnym na nowym cmentarzu żydowskim w Łodzi. W 1898 roku wybudowano również z inicjatywy żony zmarłego dom przedpogrzebowy, który do dziś nosi nazwę ofiarodawcy. Autorem projektu architektonicznego domu był Adolf Zeligson. 
Mina Konstadt zmarła 1914 roku, została pochowana w rodzinnym grobowcu, obok swojego męża.

</doc>
<doc id="3957384" url="https://pl.wikipedia.org/wiki?curid=3957384" title="Teatry Krakowa">
Teatry Krakowa



</doc>
<doc id="3957391" url="https://pl.wikipedia.org/wiki?curid=3957391" title="Ouche (struga w Aveyron)">
Ouche (struga w Aveyron)

Ouche – struga we Francji, przepływająca przez teren departamentu Aveyron. Ma długość 9,9 km. Stanowi prawy dopływ rzeki Lot.
Geografia.
Ouche swoje źródła na terenie gminy Saint-Félix-de-Lunel, w pobliżu osady Lunel, na północ od wzniesienia Pic de Kaymard. Generalnie płynie w kierunku północno-zachodnim aż do ujścia w Conques.
Ouche w całości płynie na terenie departamentu Aveyron, w tym 3 gmin (stan na 2013 rok): Saint-Félix-de-Lunel ("źródło"), Sénergues i Conques ("ujście").
Dopływy.
Ouche ma jeden nazwany dopływ – ruisseau des Gazannes.

</doc>
<doc id="3957392" url="https://pl.wikipedia.org/wiki?curid=3957392" title="Ouche">
Ouche



</doc>
<doc id="3957396" url="https://pl.wikipedia.org/wiki?curid=3957396" title="Aleksy Laskarys">
Aleksy Laskarys

Aleksy Laskarys (gr. Ἀλέξιος Λάσκαρις) – brat cesarza nicejskiego Teodora I Laskarysa.
Był jednym z co najmniej sześciu braci Teodora I Laskarysa. Nosił tytuł sebastokratora. Po bezpotomnej śmierci Teodora Aleksy był niezadowolony z przejęcia władzy przez Jana III Dukasa Watatzesa. Wraz z innym bratem Izaakiem Laskarysem uciekł do Cesarstwa Łacińskiego, zabierając ze sobą córkę Teodora - Eudokię. Próbował zaaranżować małżeństwo pomiędzy Eudokią a cesarzem łacińskim Robertem z Courtenay. W 1224 obaj bracia stanęli na czele armii łacińskiej, która zaatakowała armię nicejską w bitwie pod Poimanenon. Obaj dostali się do niewoli i niebawem zostali oślepieni. 

</doc>
<doc id="3957397" url="https://pl.wikipedia.org/wiki?curid=3957397" title="Mulgikapsad">
Mulgikapsad

Mulgikapsad (także: "mulgi kapsad") – danie kuchni estońskiej.
Jest jednym z najpopularniejszych dań estońskich. Wywodzi się z Viljandii (południowa część kraju), a dokładnie z historycznego regionu Mulgimaa. Opiera się na jednym z najchętniej spożywanych w Estonii warzyw - kapuście, gotowanej długo wraz z boczkiem i namoczonym uprzednio jęczmieniem. Z przypraw dodaje się tylko sól i pieprz. Mulgikapsad podaje się najczęściej z gotowanymi ziemniakami i smażoną cebulą. 

</doc>
<doc id="3957401" url="https://pl.wikipedia.org/wiki?curid=3957401" title="Trawny">
Trawny

Trawny – potok, prawy dopływ Wielkiego Rogoźnika. 
Kilka cieków źródłowych potoku znajduje się w miejscowości Maruszyna w województwie małopolskim, w gminie Szaflary. Najwyższe ze źródeł znajdują się na wysokości około 740 m. Niektórych z nich mają wydajność: 70 l/godz., 80 l/godz. i 150 l/godz. Od wysokości około 635 m potok spływa jednym korytem. Na jego prawym zboczu wznosi się Rogoźnicka Skałka. Potok spływa od tego miejsca w kierunku północnym przez obszar miejscowości Rogoźnik i na wysokości ok. 612 m uchodzi do Wielkiego Rogoźnika. 
Niemal cała zlewnia potoku Trawny znajduje się na Pogórzu Gubałowskim, tylko dolny odcinek ujściowy na płaskim terenie Kotliny Nowotarskiej.

</doc>
<doc id="3957405" url="https://pl.wikipedia.org/wiki?curid=3957405" title="Uścieryki">
Uścieryki

Uścieryki (ukr. Устеріки) – wieś w rejonie wierchowińskim, w obwodzie iwanofrankiwskim Ukrainy.

</doc>
<doc id="3957406" url="https://pl.wikipedia.org/wiki?curid=3957406" title="Izaak Laskarys">
Izaak Laskarys

Izaak Laskarys (gr. Ισαάκιος Λάσκαρις) – brat cesarza nicejskiego Teodora I Laskarysa.
Był jednym z co najmniej sześciu braci Teodora I Laskarysa. Nosił tytuł sebastokratora. Po bezpotomnej śmierci Teodora Izaak był niezadowolony z przejęcia władzy przez Jana III Dukasa Watatzesa. Wraz z innym bratem Aleksym Laskarysem uciekł do Cesarstwa Łacińskiego. Oabja zabrali ze sobą sobą córkę Teodora I - Eudokię. chcieli zaaranżować małżeństwo pomiędzy Eudokią a cesarzem łacińskim Robertem z Courtenay. W 1224 obaj bracia stanęli na czele armii łacińskiej, która zaatakowała armię nicejską w bitwie pod Poimanenon. Obaj dostali się do niewoli i niebawem zostali oślepieni. 

</doc>
<doc id="3957407" url="https://pl.wikipedia.org/wiki?curid=3957407" title="Maguba Syrtłanowa">
Maguba Syrtłanowa

Maguba Gusiejnowna Syrtłanowa (ros. Магуба Гусейновна Сыртланова, ur. w Belebeju, zm. 1 października 1971 w Kazaniu) – radziecka pilotka wojskowa, Bohater Związku Radzieckiego (1946).
Życiorys.
Była Tatarką, skończyła aeroklub i szkołę w Tbilisi, od lipca 1941 służyła w Armii Czerwonej. Od grudnia 1942 walczyła w wojnie z Niemcami kolejno na Północnym Kaukazie, Półwyspie Tamańskim, Krymie, Białorusi, w Polsce i Prusach Wschodnich jako zastępca dowódcy eskadry 46 Gwardyjskiego Pułku Nocnych Bombowców 325 Nocnej Dywizji Lotniczej Bombowców 4 Armii Powietrznej 2 Frontu Białoruskiego w stopniu starszego porucznika. Wykonała 780 lotów bojowych z nalotem bojowym 928 godzin, zrzuciła 190 ton bomb. Jej imieniem nazwano ulice w Kazaniu i Belebeju.

</doc>
